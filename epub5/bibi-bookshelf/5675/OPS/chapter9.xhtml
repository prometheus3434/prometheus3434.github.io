<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Zübük</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter" id="chapter9">
	    <section>
			<h1><st c="0">HÜKÜMETİN TA KENDİSİ</st></h1>
			<h2><st c="21">Muhalif Kadir Efendi şöyle anlatıyordu:</st></h2>
			<p><span><st c="61">B</st></span><st c="63">re Beyim, öyle bir hayınla söyleşip nideceksin? </st><st c="111">Onun dirisiyle söyleşmekten, ölüsüyle söyleşmek yeğdir. </st><st c="167">Görüşüp bilişecek bir kimse değildir. </st><st c="205">Sözüne yazık, diline yazık... </st><st c="235">Bir nâmert ki nursuz yüzüne baktıkça için kararır. </st><st c="286">Bu Zübükzade sağu sağlattı, bizi karılar gibi ağlattı. </st><st c="341">Hayır, bize kimseler etmedi, biz bize ettik... </st><st c="388">Bilesin, hem de öyle oldu. </st><st c="415">Elin yaban kopuğunu, “Beyim sen şöylesin, beyim sen böylesin,” diyerek zorla başımıza bey ettik. </st><st c="512">Şimdengeri iş işten geçti. </st><st c="539">Nice yansak yakılsak boş... </st><st c="567">Bizi yakıp kül edip, külümüzü yele savurmada namussuz... </st><st c="624">Artık nice yansak yakılsak, bu kudurmuşun elinden amanımız yoktur.</st></p>
			<p><st c="690">Sen şu hükümete bak ki, nasıl bir hükümet, gelir de böyle bir vicdansızın evinde konuklar. </st><st c="782">Evi barkı yıkılası, “Evime hükümet konacak,” diye bir ay söylendi durdu. </st><st c="855">Duymayan, bilmeyen kalmadı. </st><st c="883">Evet, inanmaya inanmıyoruz. </st><st c="911">Velakin, “Zübükzade İbraam Beyin evine hükümet gelecekmiş,” diye sen bana söylüyorsun, ben sana söylüyorum. </st><st c="1019">Söyleye söyleye birbirimizi kandırmaya başladık.</st></p>
			<p><st c="1067">Hiç unutmam, bugünkü gibi hatırımda, günlerden cuma... </st><st c="1123">Cuma namazından çıktık, avluda söyleşiyoruz. </st></p>
			<p><st c="1168">Kaymakam Kâtibi Rıza Bey,</st></p>
			<p><st c="1193">– Heyri duydun mu, Zübükzade’nin konukları bu gece gelesiymiş... </st><st c="1259">dedi.</st></p>
			<p><st c="1264">Allah Selamet Versin Murtaza Efendi,</st></p>
			<p><st c="1301">– Evet, duyduk, dedi, işi uzattılar ya, sonunda geliyorlarmış.</st></p>
			<p><st c="1364">– Allah vere de geleler, ölü toprağı serpili kasabanın yolları, hükümet arabasının tekeri nasıl olurmuş bir görsün...</st></p>
			<p><st c="1482">– Evet, hükümetin gelmesi iyidir. </st><st c="1517">Kasabamıza faydası dokunur. </st><st c="1545">Hep Zübükzade’mizin sayesinde. </st><st c="1576">Tanrı Zübükzade’yi yaramaz işlerden esirgeye, kötü kişilerden koruya...</st></p>
			<p><st c="1647">Bre Beyim, şu söyleşmeleri duyunca aklım başımdan gitti. </st><st c="1705">Yahu, bu bizim bura insanında hiç mi zihin yok? </st><st c="1753">Bunların hepsi bilir ki, bu Zübükzade, tarihlerin yazmadığı bir namussuz. </st><st c="1827">Tek ayak üstünde seksen yalan kıvırır. </st><st c="1866">Uykusunda şeytan aldatmaya gelse, şeytanın ırzına geçip, “Gözünün yaşını sil!” diye donunu da eline verir. </st><st c="1973">Böyle bir soysuzun sözüne inanılır da, “Evet Zübükzade’nin evine hükümet geliyor,” denir mi? </st><st c="2066">Can başıma sıçradı,</st></p>
			<p><st c="2085">– Hey kaçıklar, dedim, başımızdaki hükümet nasıl bir hükümet olmalı ki, şu Zübükzade’nin evine konuk gele?..</st></p>
			<p><st c="2194">Bu sözü dememle, hemen toparlandım. </st><st c="2231">Yahu, ben nişliyorum? </st><st c="2253">Hükümet gelmez, diyoruz. </st><st c="2278">Ya gelirse... </st><st c="2292">Öyle ya, ya gelirse? </st><st c="2313">Bir de biz bu sözü söyledik diye bizim tiftiğimizi atar, havaya savururlar. </st><st c="2389">İçime bir korku düştü ki, sorma. </st><st c="2422">Koskoca bir kaymakam kâtibi bile, “Hükümet Zübükzade’nin evine konacak,” dedikten sonra, sana bana ne demek düşer? </st><st c="2537">Elbet bir duyup bildikleri var...</st></p>
			<p><st c="2570">Allah Selamet Versin Murtaza Efendi,</st></p>
			<p><st c="2607">– Yani, dedi sen şimdi bu gece Zübükzade’nin evine hükümet adamlarının geleceğine inanmıyor musun?</st></p>
			<p><st c="2706">– Kim inanmıyor heyri? </st><st c="2730">Şimdi biz öyle bir laf mı dedik? </st><st c="2763">Bir şaka etmişiz sözgelişi, hemen inanmak mı gerek? </st><st c="2815">Aman Zübükzade İbraam Bey duyar da, anlamaz, gerçek beller...</st></p>
			<p><st c="2876">Hükümet adamları gelirse, kazamıza yapacaklarından, edeceklerinden epiy konuşuldu. </st><st c="2960">İlkin söze ters başlamış bulunduğumdan bunu düzeltmek için İbraam Beyin övgüsünde hepsini bastırmak da bana düştü.</st></p>
			<p><st c="3074">– Hele bir gelsinler, evet, çok iş yaparlar, fukaranın duasını alırlar. </st><st c="3147">Bunlar hep kimin sayesinde? </st><st c="3175">Zübükzade’mizin... </st><st c="3194">Her iki dünyada yüzü ak ola! </st><st c="3223">Günden güne namı yücele... </st><st c="3250">Allah eksikliğini göstermeye...</st></p>
			<p><st c="3281">Bir duaya başladım ki, bir duyan olsa beni ölü evinde cenaze duacısı sanır.</st></p>
			<p><st c="3357">Ben diyeyim bir saat, sen de iki saat, biz böylece ayaküstü ağızbirliği edip Zübükzade namussuzunu öve öve göklere çıkardık. </st><st c="3483">Allah Allah... </st><st c="3498">Biz neden böyleyiz canım?</st></p>
			<p><st c="3523">Avludan çıktım, eve doğru yöneldim. </st><st c="3560">İçimden,</st></p>
			<p><st c="3568">– Hey Allah, diyorum, karşıma birini çıkar ki, Zübükzade namussuzunun can düşmanı olsun da, ben de içimi bir güzel dökeyim. </st><st c="3693">Şu soysuza ağız dolusu sövüp, içimin ateşini söndüreyim. </st><st c="3750">Öyle bir doğru adam çıkar karşıma hey Allah...</st></p>
			<p><st c="3796">Kurban olduğum Yaradan da duamı kabul etti. </st><st c="3841">Bir baktım karşıdan Çiftverenoğlu Hamza Bey gelir. </st><st c="3892">İşte Zübükzade’nin kanını içse, yüreğinin yangını sönmeyecek bir herif... </st><st c="3966">Neden dersen bu İbraam, Hamza Beyin elinden belediye reisliğini kapmak istiyor. </st><st c="4046">Başka zaman olsa cuma namazına gelmediği için,</st></p>
			<p><st c="4092">– Ulan dinsiz, namaz niyaz bilmezsin; mübarek memleketin uğurunu kaçırdın... </st><st c="4170">diye çıkışırdım. </st><st c="4187">Ama içimi dökecek, bir söyleşecek insan bulduğumdan ses etmedim.</st></p>
			<p><st c="4251">– Selamünaleyküm...</st></p>
			<p><st c="4271">– Aleykümselam... </st><st c="4290">deyip hal hatır sormaya kalkmadan Hamza Bey söze girişti ve Zübükzade için demedik söz komadı: Yahu bu alçak bizi hep mi akılsız belledi? </st><st c="4428">Bu ne iş heyri? </st><st c="4444">Bu gece sözde evine hükümet gelesiymiş... </st><st c="4486">Hükümet ne demek bre kardaş? </st><st c="4515">Bu itin başını boş korsak, yarıntesi gün de, “İngiliz Kralı canciğer ahbabım olduğundan ziyaretime gelmiş. </st><st c="4622">Velakin bir karı dalgasından ötürü gönlüm kırık olduğundan huzuruma girmekliğine destur vermedim,” diye atacak. </st><st c="4734">Biz de bile bile yutacağız öyle mi? </st><st c="4770">Yahu aramızdan bir vicdanlı herif çıkıp da, şu Zübük’ü ayağının altına alıp çiğnemeyecek mi? </st><st c="4863">Bu rezilin canını alanın makamı cennet-i âlâdır...</st></p>
			<p><st c="4913">Aman Bey, nasıl anlatsam sana, belediye reisi işte böylece konuşurken, nasıl olduysa ben birden sertelip de:</st></p>
			<p><st c="5022">– Ne demek... </st><st c="5037">Şimdi sen hükümetimiz büyüklerinin İbraam Bey hanesine konacaklarına inanmıyor musun? </st><st c="5123">Bre Hamza Bey, şu temeline tükürdüğüm kasaba kuruldu kurulalı, bunca hükümet gelip geçmiş de hangibir ileri gelen hükümet adamı, “Varıp biyol şuncağızlar nider, nişler?” diye kalkıp gelmiş? </st><st c="5313">Ulan biz ne değerbilmez insanlarız... </st><st c="5351">Her nasıl olduysa içimizden bir İbraam Bey çıkmış da hükümeti buyur etmiş. </st><st c="5426">Çekememezlikten onu da diri diri yiyeceğiz...</st></p>
			<p><st c="5471">Ben bu sözleri nasıl dedim hey Allah... </st><st c="5512">Demindenberi, “Aman bir sözünü esirgemez kişi çıksa da, dertleşsek,” diye içimden geçirip dururken, ben nasıl oldu da böyle konuştum? </st><st c="5646">De ki, içime başka biri girip oturmuş. </st><st c="5685">Konuşan ben değilim de, içime giren namussuz... </st><st c="5733">Evet, içime şeytan girmiş.</st></p>
			<p><st c="5759">Ben böyle diklenince Hamza Bey şaşaladı. </st><st c="5801">Bir vakit ne diyeceğini bilemedi. </st><st c="5835">Neden sonra toparlanıp, tıpkı benim cami avlusunda yaptığım gibi,</st></p>
			<p><st c="5900">– Len heyri, şakadan da anlamazsın, dedi; biz şimdi Zübükzade’miz için bir kötü söz mü dedik yani... </st><st c="6002">Estağfurullah...</st></p>
			<p><st c="6018">Başını sallayarak yürüdü, gitti.</st></p>
			<p><st c="6051">Ben eve geldim. </st><st c="6068">Ağzımı bıçak açmıyor. </st><st c="6090">Başımı iki elimin arasına aldım, derinlere daldım, düşündüm: Biz neden böyleyiz? </st><st c="6171">Öyle ya canım, bu anasının oğlu, babası bellisiz Zübük, başımıza getirmedik bela bırakmamış. </st><st c="6264">Hepimizin ayrı ayrı canını yakmış. </st><st c="6299">Biz her birimiz, bunun ipini çekmeye gönüllüyüz, öyleyken neden bu uğursuzu daha aramızda yaşatırız, neden yalanlarına inanmayız da, inanır görünürüz? </st><st c="6450">Benimkisi korkudan... </st><st c="6472">Korku dağları bekler, demişler. </st><st c="6504">İnsan yüreği dağ olsa bunca yalanın saldığı korkuya dayanamaz.</st></p>
			<p><st c="6566">Derin düşüncelerin sonunda şunu anladım: Bizim, Zübükzade’nin yalanlarına inanmazken inanmış görünmemiz, kumara benzer bir iş. </st><st c="6694">“Kumarda ütülen doymazmış” derler, ne doğru... </st><st c="6741">Kumarda insan parayı verdikçe, veresi gelir, he mi? </st><st c="6793">Neden? </st><st c="6800">Çünkü zararını çıkaracak da kurtulacak. </st><st c="6840">Bizim de Zübük’ün yalan dolanına inanır görünmemiz bundan işte... </st><st c="6906">Evet, herif yalan demeye yalan diyor, biliyoruz. </st><st c="6955">Velakin, ya yalan değilse... </st><st c="6984">Hepimize attığı kazıkların bir ucu gök kubbesine, bir ucu yedi kat yerin dibine varmış. </st><st c="7072">Şimdi biz yediğimiz kazıklar çıkar m’ola, diyerek bile bile yalana göz yumuyoruz. </st><st c="7154">Kazıklandıkça, insanın yalana inanası geliyor.</st></p>
			<p><st c="7200">Ben böylece düşünüp düşünüp derinlere dalmışken, Yekdâne kızım,</st></p>
			<p><st c="7264">– Baba, Hamza Beyamcam geldi... </st><st c="7297">dedi.</st></p>
			<p><st c="7302">– Buyursun...</st></p>
			<p><st c="7316">Hoşbeşten sonra Hamza Bey şöyle dedi:</st></p>
			<p><st c="7354">– Hükümet adamlarının bu gece geleceği doğruysa... </st><st c="7406">Evet, doğru olmasına doğru ya... </st><st c="7439">Sözgelişi, hani... </st><st c="7458">Belediye olaraktan bizim de bir iş yapmaklığımız gerek. </st><st c="7514">Koca bir hükümet geliyor... </st><st c="7542">Yiğitler atlansın, kuşansın gerek. </st><st c="7577">Kasabaya varışında karşılasın gerek. </st><st c="7614">Memet Çavuş Hıdırlık’tan gene yüzbir pare top atsın gerek. </st><st c="7673">Köylerden kol kol yiğitler çıksın, davullar dövülsün...</st></p>
			<p><st c="7728">– Eyvaah... </st><st c="7741">Seninki iyi akıl ama geç kaldık heyri...</st></p>
			<p><st c="7781">– Aman, durma zamanı değil.</st></p>
			<p><st c="7809">Biz Hamza Beyle ilkin belediyeye ordan partiye seyirttik. </st><st c="7868">Partinin o zaman başkanı Aklı Evvel Bedir Hoca...</st></p>
			<p><st c="7917">Hoca dedi:</st></p>
			<p><st c="7928">– İyi söylersiniz. </st><st c="7948">Velakin bu gelenler Zübükzade İbraam Beyin konukları olduğundan, ona danışmamış, karşılama yapılmaz. </st><st c="8049">Haydi birlikte varıp Zübükzade’ye danışalım biyol. </st><st c="8100">O ne buyurursa öyle edelim.</st></p>
			<p><st c="8127">Zübükzade’nin evine vardık ki, herifin evi düğün evine dönmüş. </st><st c="8191">Alucan muhtarı Sabri Ağa tokluyu kesmiş de ağacın dalına asmış yüzüyor. </st><st c="8263">Kalaycı Kör Nuri öteye beriye seyirtip çabalanıyor. </st><st c="8315">Terzi Cemal kapı oğlanı olmuş, fır fır dönüyor. </st><st c="8363">Berber Hakkı dersen kırk yıllık kapı uşağı.</st></p>
			<p><st c="8406">Zübükzade’nin anası,</st></p>
			<p><st c="8427">– Buyrun, buyrun... </st><st c="8448">dedi.</st></p>
			<p><st c="8453">– Kolay gele bacı...</st></p>
			<p><st c="8474">Bulamaçlar, yalamaçlar, gülemeçler lenger lenger dizilmiş. </st><st c="8534">Bazlamalar, gözlemeler yapılmış.</st></p>
			<p><st c="8566">Tüccardan Emin Efendi kulağımın dibine girip fısıldadı:</st></p>
			<p><st c="8622">– Heyri, şimdiyecek hükümetin geleceğine inanım yoktu. </st><st c="8678">Gene bu Zübük namussuzu bizi bir oyuna getiriyor sanmıştım. </st><st c="8738">Ancak şu olup biteni gözlerimle gördükten kelli, inandım. </st><st c="8796">Ahan hükümet gelecek. </st><st c="8818">Hemi de bu hükümet bütün takımıyla taklavatıyla gelecek. </st><st c="8875">Bu ne hazırlık heyri... </st><st c="8899">Hükümet değil, koca kadının pişirdiklerini bir bölük eşkıya neferi bir ay yese tüketemez. </st><st c="8989">Evet, ahan şimdik anladım; hükümetin geleceğine kalıbımı basarım.</st></p>
			<p><st c="9054">Tüccardan Emin Efendinin ardından Gedikli İhsan kulağımın dibine sokuldu:</st></p>
			<p><st c="9128">– Hükümetin geleceğine inandım ve de iman getirdim. </st><st c="9181">Ne dersin yahu, yoksa bu Zübükzade alçağı hükümetimiz büyüklerini de kandırmış m’ola?</st></p>
			<p><st c="9266">Ben gene derin derin düşünmelere daldım. </st><st c="9308">Bunda bir büyük namussuzluk var ya, ne?..</st></p>
			<p><st c="9349">Belediye Reisi Hamza Bey, Zübükzade’nin anasına,</st></p>
			<p><st c="9398">– Bacı, dedi, var Zübükzade’mize söyle; destur almadan geldiğimizden bizi bağışlasın. </st><st c="9485">Tedirgin etmezsek, kendisine bir danışmamız olacak...</st></p>
			<p><st c="9538">Koca kadın az sonra göründü, merdivenin üst başından seslendi:</st></p>
			<p><st c="9601">– Buyursunlar diyor...</st></p>
			<p><st c="9624">Bak şu namussuzlara... </st><st c="9648">Bunlar soydan soptan namussuz. </st><st c="9679">Yahu şu kasabanın bütün eşrafı senin hanene gelmiş, bre dürzü... </st><st c="9744">Kalk da karşıla! </st><st c="9761">Zübükzade o zamanlar otuzunu aşmış aşmamış... </st><st c="9807">Kapısına gelenler hep, babası yaşında eşraf... </st><st c="9854">Ayağına mı erinirsin a soysuz, kalk da kapı ağzında karşılasana...</st></p>
			<p><st c="9920">Bu görgüsüzlüğe hep kızdık. </st><st c="9949">Kızgınlığından Otelci Satılmış Beyin burnunun ucu bile morardı. </st><st c="10013">Herkes yüzünü yere eğdi, homur homur homurdanıyor.</st></p>
			<p><st c="10063">Satılmış Bey,</st></p>
			<p><st c="10077">– Bu Zübükzade namlı gavatının hiçbir suçu yok, dedi, bütün suç, kaymakamlığı ile, partisiyle, belediyesiyle bütün bir kaza ileri gelenlerini çiğneyip, böylesi bir alçağı adam yerine koyarak evine konuk gelenlerde...</st></p>
			<p><st c="10294">Satılmış Bey bu sözleri öyle alçak sesle söyledi ki, söyledi mi, içinden mi geçirdi belli değil. </st><st c="10392">Dediklerini bir kendi duydu, bir yanı başında olduğumdan ben, bir de Cenabı Allah...</st></p>
			<p><st c="10476">Merdiven dibinde kunduralarımızı çıkarıp üst kata geçtik. </st><st c="10535">Bu bizim Aklı Evvel Bedir Hoca saçından sakalından da hiç utanmaz, koca herif bir edepsiz Zübük’ün yanına varıyorum diye nerdeyse salavat getirecek. </st><st c="10684">Kapıyı tıklattı. </st></p>
			<p><st c="10701">İçerden Zübük’ün sesi:</st></p>
			<p><st c="10723">– Buyrun!</st></p>
			<p><st c="10733">Bre şu piçe bak sen piçe... </st><st c="10762">Babası yaşında bunca kişi ayağına varmışız da, karşılamaya bile çıkmaz. </st><st c="10834">Tuu senin adamlığına ve de tuu bizim adamlığımıza...</st></p>
			<p><st c="10886">Aklı Evvel Bedir Hoca, “Destur Bismillah...” çekip kapıyı açtı, önden girdi; biz de ardından... </st><st c="10983">Zübükzade bizi böyle heyetçe görünce birden fırlamasıyla söze girişti:</st></p>
			<p><st c="11053">– Vay başıma... </st><st c="11070">Aman bu benim anam kadın bunadı mı ne... </st><st c="11111">Yahu sizin geldiğinizi bana niye demez? </st><st c="11151">“Misafir geldi oğul,” der de susar. </st><st c="11187">Bak, şimdi bileydim siz gelmişsiniz, kapıdan mı karşılamazdım... </st><st c="11252">Aman kusura kalmayın... </st><st c="11276">Buyrun, şöyle geç allasen... </st><st c="11305">Geç Bedir Hoca emmi... </st><st c="11328">Hamza Bey ayağını öpeyim şöyle buyur. </st><st c="11366">Tuu, hiç bilemedim... </st><st c="11388">Gayrı af siz büyüklerden. </st><st c="11414">Aman ne şeref, hanemi şenlendirdiniz. </st><st c="11452">Şöyle buyrun canım, şuraya...</st></p>
			<p><st c="11481">Kapı dibinde elini göbeği üstünden bağlamış duran oğlana,</st></p>
			<p><st c="11539">– Çabuk kahveler gelsin, koştur! </st><st c="11573">diye bağırdı.</st></p>
			<p><st c="11586">Herif dalkavuklukta başta geliyor, ne denir böylesine...</st></p>
			<p><st c="11643">Şuradan buradan konuşulduktan sonra, Aklı Evvel Bedir Hoca sözü aldı:</st></p>
			<p><st c="11713">– İbraam Bey, Allah bilir ya, bizim kazamız halkı hiçbir vakit senin hakkını ödeyemez. </st><st c="11801">Ağırlığınca altın döksek gene hiç... </st><st c="11838">Sayende kazamızın adı geçer, namımız söylenir oldu. </st><st c="11890">Evet, sen bize demiştin; hükümet büyükleri gelecek diye. </st><st c="11947">Velakin zamanını demediğinden bilemedik. </st><st c="11988">Bu akşam gelirlermiş. </st><st c="12010">Yahu hükümetimizin büyükleri gelir de, biz kaşık düşmanı avratlar gibi evlere kapanmış kalmışız. </st><st c="12107">Ne demek olsun... </st><st c="12125">Senin şerefin bizim şerefimiz demektir. </st><st c="12165">Biz de insansak, senin bunca iyiliklerini unutmayıp yüzünü yere eğdirmeyiz. </st><st c="12241">Büyükleri karşılamaya çıkmalıyız. </st><st c="12275">Yiğitler atlanıp kuşanıp yedi koldan yola düzülmeli. </st><st c="12328">Üç konak öteden büyüklerin otomobilleri karşılanmalı. </st><st c="12382">Hıdırlık’taki topun gürlemesi cihanı tutmalı... </st><st c="12430">Biz böyle sözleştik. </st><st c="12451">Her nice geç kalındıysa da, evvelallah, sonra sayende biz gene becerir, işin altından kalkarız. </st><st c="12547">Yeter ki, sen buyur İbraam Bey... </st><st c="12581">İşte biz düşündük ettik, böylece sözleştik. </st><st c="12625">Ancak sana danışmadan olmaz dedik. </st><st c="12660">Sen şimdi bize destur ver ki, bir karşılama olsun, kurbanlar kesilsin, yer yerinden oynasın...</st></p>
			<p><st c="12754">Hey koca sakallı domuz, bir de hoca olacak... </st><st c="12801">Nerdeyse Zübükzade’nin önünde kuyruk diye sakalını sallayacak kart it... </st><st c="12874">Aklı Evvel Bedir Hoca böyle konuştukça, o Zübük oğlu Zübük’e bir büyüklenme, şişinme geldi de yabanın uyuz iti kendini essahtan bir insan belleyip kabardıkça kabardı, nerdeyse odalara, evlere sığmayacak. </st><st c="13078">Elindeki kehribar tespihi şakırdatarak şöyle bir doğruldu:</st></p>
			<p><st c="13136">– Baba dostları, hamiyyetiniz gözlerimi yaşarttı. </st><st c="13187">Utanmasam huzurunuzda ağlayacağım. </st><st c="13222">Bilin ki her ne yapıyorsam, anca hemşerilerimin iyiliğini düşünüp yapıyorum. </st><st c="13299">Bir koca hükümet bu, neden bize adam gönderir? </st><st c="13346">Demek bizi saymışlar... </st><st c="13370">Evet bir karşılama isterdi. </st><st c="13398">Lakin bu gelenler benim hususi misafirim ve de bana gizliden geliyorlar. </st><st c="13471">Bu geliş resmen bir geliş değil. </st><st c="13504">Aramızda görüşülecek çok gizliden bir iş var. </st><st c="13550">İşte, bana gönderdikleri mektup burda... </st><st c="13591">“Kardeşim,” diyor mektupta, “Evvela selam tabiidir,” diyor. </st><st c="13651">“Seninle görüşülecek gayetle mahrem bir işimiz var, danışmaya geliyorum,” diyor. </st><st c="13732">İşte mektup... </st><st c="13747">Ve mektubun başında hükümetin damgası... </st><st c="13788">Aha, işte siz de bakın!</st></p>
			<p><st c="13811">– Canım ne hacet... </st><st c="13832">Hükümetin damgası belli... </st><st c="13859">İnanmayan kâfir. </st><st c="13876">Koca bir damga işte, ayan...</st></p>
			<p><st c="13904">– Yok öyle değil Emin Efendi, kulağıma bitakım söylentiler gelir de...</st></p>
			<p><st c="13975">Tüccardan Emin Efendi kıpkırmızı kesilip, bir daha,</st></p>
			<p><st c="14027">– İnanmayan kâfir... </st><st c="14049">dedi.</st></p>
			<p><st c="14054">– Şimdi bunlar gizliden geliyor, meşveret kurulacak. </st><st c="14108">Bir devlet işi görüşülecek, esrar... </st><st c="14145">Neden gizli dersen, dolayda bunca başka kazalar var, hatta bizden büyük vilayet var. </st><st c="14230">Şimdi bize geldikleri duyulursa, ne der öbür kazalar... </st><st c="14286">Vay adam yerine koymayıp bizi çiğnedi de... </st><st c="14330">Değil mi ya... </st><st c="14345">İşte bundan ötürü, bu iş gizli tutulacak. </st><st c="14387">Davul zurna çalarak karşılama yok. </st><st c="14422">Ve de kimseye bişey denilmeyecek. </st><st c="14456">Aramızda kalacak.</st></p>
			<p><st c="14473">– Can baş üstüne... </st><st c="14494">Hani biz üstümüze düşeni yapmamış olmayalım da...</st></p>
			<p><st c="14543">– Her iş tamam...</st></p>
			<p><st c="14561">Padişah huzurundan çıkar gibi, Zübükzade edepsizinin huzurundan çıkıldı. </st><st c="14635">Tüccardan Emin Efendi alçağını bir görsen, insan olduğuna utanırsın. </st><st c="14704">Herif nerdeyse Zübükzade’nin eline eteğine varıp yer öpecek. </st><st c="14765">Kıçın kıçın giderek kapıdan çıktı. </st><st c="14800">Zübükzade bizi avlu kapısının dışına kadar geçirip uğurladı.</st></p>
			<p><st c="14860">Biz heyetçe öğretmenler derneğine gittik. </st></p>
			<p><st c="14903">Emin Efendi,</st></p>
			<p><st c="14915">– Şimdi anladınız mı, dedi, namussuzun dedikleri hep yalan... </st><st c="14978">Bu Zübük’ün Allah bir dediğine inanmayacaksın. </st><st c="15025">Evine gerçekten hükümet gelecek olsa, hiç karşılamaya çıkılmaz mı? </st><st c="15092">Yok neymiş, gizliden devlet esrarı görüşülecekmiş... </st><st c="15145">Şuna bak şuna, ulan namussuz, koca memlekette devlet esrarı görüşülecek başka biyer kalmadı da, efendim, bula bula, bizim garip kasabayı mı buldular bre dürzü desen... </st><st c="15313">Hükümete Ankara dar mı geldi? </st><st c="15343">Istanbul derler bir belde var ki, bu bizim hükümet gibi on hükümeti kaldırır da bana mısın demez. </st><st c="15441">Ulan, o koca Istanbul’un suyu mu çıktı? </st><st c="15481">Demek memlekette yer kalmamış da, devlet esrarı görüşülmeye bura gelinecek, he mi? </st><st c="15564">Demek memlekette adam kalmamış da, namussuz Zübük’ümüzden gizliden akıl danışılacak, he mi? </st><st c="15656">Vallah yalan, billah yalan...</st></p>
			<p><st c="15685">– Canım, elbet yalan... </st><st c="15710">Biz inandık mı? </st><st c="15726">Bilmez gibi aman Emin Efendi.</st></p>
			<p><st c="15755">– İnanmadık da, niye itin kapısına gideriz?</st></p>
			<p><st c="15799">– Allah Allah... </st><st c="15817">Bir güzel alay ettik işte...</st></p>
			<p><st c="15845">– Evet, alay ettik. </st><st c="15866">İyi dalga geçtik.</st></p>
			<p><st c="15883">– Ne alay, he mi... </st><st c="15904">Bak, işte yazıyorum, bu alay unutulmaz da üstüne türküler yakılır.</st></p>
			<p><st c="15970">– Herifin dediklerinin yalan olduğu şuradan belli ki... </st><st c="16027">Biz evine varınca, kapıdan karşılamadı. </st><st c="16067">Niye? </st><st c="16073">Bir de odasına varınca döktüğü diller neydi? </st><st c="16118">O dilleri dökecek herif, koşup kapıdan karşılamaz mı? </st><st c="16172">Neymiş, anası dememiş... </st><st c="16197">İnandınız mı? </st><st c="16211">Hiç anası olacak o cadı karı demez olur mu? </st><st c="16255">İşin doğrusu başka. </st><st c="16275">Cadı karı bizi kapıda heyetçe görünce, seğirtip oğluna, “Aman oğuuul, belediyesi melediyesi, partisi martisi hep toplaşıp gelmişler,” diye bir bir adlarımızı söyledi. </st><st c="16442">Bunun üzerine Zübükzade, “Eyvaaah, gene başıma hangi bela geldi, bunlar benim hangi dalaveremi yakaladılar... </st><st c="16552">İşte hep toplaşıp gelmişler ki, canımı alalar. </st><st c="16599">Nasıl bir oyun bulsam da bunları başımdan savuştursam,” diye can pazarına düşüp, korkudan güz yaprakları gibi tir tir titreyerek düşünmeye başladı.</st></p>
			<p><st c="16746">– Hay, elini öpeyim... </st><st c="16770">İyi bildin, işte bu bilişin doğru. </st><st c="16805">Evet, herif bizden korktu. </st><st c="16832">Korkmaz mı, herbirimize bir dolap çevirmiş. </st><st c="16876">Biz içeri girdiğimizde titremesi geçmemiş ve bir damla kan kalmamış nursuz suratı yeşile kesmişti. </st><st c="16975">Elinde tespih, elham okumaktaydı. </st><st c="17009">Biz öylece üstüne varıp da, “Bre gidi...” diye çıkışsaymışız, hemen dize gelip boynunu uzatacaktı.</st></p>
			<p><st c="17107">Evet, şu cibilliyetsizi oracıkta tükürükle boğmak vardı. </st><st c="17165">Gelgelelim bizde akıl ne arasın... </st><st c="17200">Herifi tükürüğe boğacak yerde biz ne yaptık? </st><st c="17245">Tuttuk, “Aman Zübükzade’miz, yoluna can baş feda,” diye elin itine ağalık verdik. </st><st c="17327">Bunun üzerine, herif bizim avanaklığımızı görüp, canını kurtardığına bir ooh çekerek dillendi ki dillendi...</st></p>
			<p><st c="17435">– Dediğin doğru... </st><st c="17455">Benim de anladığım öyle... </st><st c="17482">Hatta ben, onu buymuş tazı gibi titrer görünce, çizmeme sokulu kamçıya bir el attım ki, kamçıyı suratına çala çala ağzını burnunu dağıtam... </st><st c="17623">Lakin bu bizim Bedir Hocanın koca öküzünden hiçbir ayırdı yok. </st><st c="17686">“Sen bizim başımızın tacısın,” diye, eline ayağına varınca, benim kamçıdan elim aşağı düştü. </st><st c="17779">Bu Bedir Hoca, herife iki şamar çarpacaktı ki, gerisini bana bırakın, beni o vakit görecektiniz. </st><st c="17876">Ben onun anasından emdiğini burnundan getirmez miydim...</st></p>
			<p><st c="17932">Bunun üzerine hep birden Bedir Hocaya yüklendik, kaz kafalı hocaya demedik söz komadık. </st><st c="18021">Hoca iyice bunalıp,</st></p>
			<p><st c="18040">– Aman hey Allahım, yahu biz oraya, karşılamacı çıkaralım mı diye sormaya gitmedik mi? </st><st c="18128">dedi.</st></p>
			<p><st c="18133">– Evet, öyle gittik. </st><st c="18155">Fakat sen Zübükzade’nin titremelerinden döşeme tahtalarının zangırdadığını görüp hemen ensesine şaplağı indirecektin ki, bizi de görmeliydin...</st></p>
			<p><st c="18298">– Demek bütün suç benim...</st></p>
			<p><st c="18325">– Evet... </st><st c="18336">Uyduruk sözlere kandın. </st><st c="18360">Neden bize, “Aman hükümetin geleceğini kimseler duymasın. </st><st c="18418">Gizli bir iştir. </st><st c="18435">Aramızda kalsın,” diye yalvarıyor? </st><st c="18470">Çünkü korktu... </st><st c="18486">Evime hükümet büyükleri konuk gelecek diye bir koca kuyruklu yalan atmış. </st><st c="18560">Ya biz gider de vilayete, valiye söylersek... </st><st c="18606">Ağızdan ağıza fısıldanarak yalan ta yukarıya ulaşırsa... </st><st c="18663">İşte Zübükzade, yalanının tutulacağından korktu. </st><st c="18712">“Aman aramızda kalsın, gizli bir devlet işi,” diye ondan yakardı durdu.</st></p>
			<p><st c="18783">Biz öğretmenler derneğinde konuşup söyleşirken akşamı ettik, hava karardı. </st><st c="18859">Hem konuşuyoruz, hem de gözlerimiz pencereden dışarda, yolu kolluyoruz; bir gelen var mı? </st><st c="18949">Otomobil gelirse, önümüzden geçecek. </st><st c="18986">Gelen otomobil çok oluyor; ama gelen geçiyor. </st><st c="19032">Zübükzade’nin evinden yana dönen yok.</st></p>
			<p><st c="19069">Başka bigün olsa o saatte herkes çoktan evinde olur. </st><st c="19123">O gece kimsenin evine gittiği yok. </st><st c="19158">Tabansız Şükrü oğlanı, İbraam Beyin evine sapan yolun başına gözcü koyduk. </st><st c="19233">O yana otomobil saptı mı, koşup bize bildirecek.</st></p>
			<p><st c="19281">Yatsı ezanı okundu. </st><st c="19302">Bedir Hoca namaza gitti. </st><st c="19327">Oğlu Kara Bela da, babasını kollarmış. </st><st c="19366">Aklı Evvel Hoca çıkınca, ardından Kara Bela girdi:</st></p>
			<p><st c="19416">– Kıyı evlerde insan kalmadı, hep boşaldı. </st><st c="19460">Erkekler yol üstündeki kahvelere doluşmuş, karılar yol boyundaki evlere misafir gelmişler. </st><st c="19551">Ümmeti Muhammed’in gözleri yollarda kaldı. </st><st c="19594">Karılar pencere diplerine çökmüş, perde arasından yol gözlüyorlar. </st><st c="19661">Bir korna sesi duydular mı, bir otomobil lambası şavkıdı mı, “Ahan, hükümet geldi işte...” diye sıçrıyorlar.</st></p>
			<p><st c="19769">Arka sokaklardaki evler hep boşalmış. </st><st c="19808">Bizim buralarda böyle bir seyir görülmüş değil... </st><st c="19858">Kulağımız kirişte, gözümüz eşikte, kendimiz tetikte eğleşiyoruz. </st><st c="19923">Bedir Hoca yatsı namazından çabucak döndü. </st><st c="19966">Anlaşılan, “Biz namazdayken hükümet gelir de aman göremeyiz,” diye namazı niyazı kısa kesmişler. </st><st c="20063">Hepimize uyku ağırlığı çöktü. </st><st c="20093">Allah Selamet Versin Murtaza Efendi başını masaya dayamış horluyor, derin uykulara varmış...</st></p>
			<p><st c="20185">Tabansız Şükrü oğlan,</st></p>
			<p><st c="20207">– Geldi, geldi, geldiler aman... </st><st c="20241">diye parmaklarını şıkırdatarak içeri girdi.</st></p>
			<p><st c="20284">İlk fırlayan kim olsa? </st><st c="20308">Horultusu vilayetten duyulan Murtaza Efendi birden zıplayıp, “Essah geldiler mi?” diye ünnemez mi? </st><st c="20407">Horultusuna aldanmamalı, herif tilki uykusundaymış.</st></p>
			<p><st c="20458">– Anlat Şükrü oğlum, nasıl oldu, gelenler nasıl, kaç kişi?</st></p>
			<p><st c="20517">– İki otomobil dolusu insan... </st><st c="20549">Otomobiller, İbraam Beylerin yoluna saptı. </st><st c="20592">Kapı önünde durdular, İbraam Beylerin avlusunun büyük kapısının iki kanadı da içerden açıldı. </st><st c="20686">İki otomobil evin avlusuna girdi. </st><st c="20720">Ondan sonra kapı kanatları örtüldü. </st><st c="20756">Ben de koşup buraya geldim.</st></p>
			<p><st c="20783">Oğlan bunları böylece anlatıp,</st></p>
			<p><st c="20814">– Amanın hükümet geldi, amanın hükümet geldi... </st><st c="20863">diye parmak şıkırdatıp oynamaya başladı.</st></p>
			<p><st c="20903">Bakışa kaldık. </st><st c="20919">Kimsede ses yok... </st><st c="20938">Yavaştan herkes gitmeye başladı. </st><st c="20971">Benim bildiğim, evli evine çekiliyor. </st><st c="21009">Ben de çıktım. </st><st c="21024">Eve gideceğim ya, bitürlü gidemiyorum. </st><st c="21063">Ayaklarım beni Zübükzade’nin evine doğru almış götürüyor. </st><st c="21121">Bizim evse ters yolda... </st><st c="21146">Biri görecek diye de çekiniyorum. </st><st c="21180">Kıyıdan kıyıdan sokuldum.</st></p>
			<p><st c="21205">– Merhaba Kadr’efendi, kolay gele...</st></p>
			<p><st c="21242">Bu da kim? </st><st c="21254">Sese sokuldum ki, Otelci Satılmış Bey değil mi?</st></p>
			<p><st c="21301">– Merhaba... </st><st c="21315">Heyri, bu vakit buralarda işin ne?</st></p>
			<p><st c="21349">– Senin gibi evin yolunu şaşırdım besbelli... </st><st c="21396">Yahu, İbraam Beyin kapısının önü seyir yeri olmuş, millet orda. </st><st c="21460">Gel hele...</st></p>
			<p><st c="21471">Vardık kapıya. </st><st c="21487">Evet, millet doluşmuş, seyir var... </st><st c="21523">Avlu kapısının anahtar deliğinden, bahçedeki iki otomobil görünmekte. </st><st c="21593">Evin sokağa bakan pencere perdeleri inik ama, gene aradan lambanın şavkı dışa vuruyor. </st><st c="21680">Yalnız üst katın yan pencerelerinden birinin perdesi aralık kalmış. </st><st c="21748">Pencere yüksek, karşı sırada da ev olmadığından içerisini görmek olası iş değil...</st></p>
			<p><st c="21830">Hükümetin geldiği demek doğru... </st><st c="21864">İşte besbelli halvet olup meşverete çekilmişler. </st></p>
			<p><st c="21913">Gedikli İhsan Efendi,</st></p>
			<p><st c="21934">– Ayıptır, hiç yakışık almaz. </st><st c="21965">Elin evi gözetlenmez... </st><st c="21989">diye azarlayarak çoluğu çocuğu dağıttı.</st></p>
			<p><st c="22028">Biz de öteye beriye gezindik, döndük evimize. </st><st c="22075">Yatağa daha yeni girmiştim, kapının tokmağı vuruldu. </st><st c="22128">Gecenin bu vakti kim olabilir? </st><st c="22159">Don gömlek kalktım;</st></p>
			<p><st c="22178">– Kim o?</st></p>
			<p><st c="22187">– Aç Kadir Emmi, benim, aç...</st></p>
			<p><st c="22217">– Ne var ulan bu vakit?</st></p>
			<p><st c="22241">– Hamza Bey selam etti, dedi ki... </st><st c="22277">Kapıyı aç hele bir...</st></p>
			<p><st c="22298">Kol demirini çekip kapıyı açtım. </st><st c="22332">Hamza Bey, Satılmış Bey, Emin Efendi hep belediyede toplanmışlar. </st><st c="22398">Beni de isterlermiş...</st></p>
			<p><st c="22420">Giyinip, gecenin ayazında sokağa çıktım. </st><st c="22462">Belediyeye vardım. </st><st c="22481">Bizim burda geceyarısından sonra elektrikler söner ya... </st><st c="22538">Bunlar lüküs lambasını yakmışlar, çevresinde toplanmışlar. </st></p>
			<p><st c="22597">Aklı Evvel Hoca,</st></p>
			<p><st c="22613">– Buyrun Kadr’efendi, dedi, senin de aklına ihtiyacımız var. </st><st c="22675">Bu iş gayrı parti işi olmaktan çıktı birader. </st><st c="22721">Bu, bir memleket ve de memleketin namusu işi... </st><st c="22769">Ondan ötürü senin de bu işte oyunu almak gerekti. </st><st c="22819">Senin nasıl bir muhalif olduğunu bilmez değiliz. </st><st c="22868">Buyüzden seni şimdiye dek, gerek belediyeye, gerek partimize ve partilerin kahvelerine uğratmadığımız bir başka iş... </st><st c="22986">O iş başkaaa, bu iş başka Kadr’efendi. </st><st c="23025">Şimdilik, muhalif, muvafık demeden el ele vermenin zamanı geldi. </st><st c="23090">Vereceğimiz karara senin de katılmanı arkadaşlar istedi.</st></p>
			<p><st c="23146">– Anca beraber kanca beraber... </st><st c="23179">Her ne emriniz varsa, buyrun. </st><st c="23209">Hep birlik olduktan kelli, ne korku... </st><st c="23248">Elle gelen düğün bayram, demişler. </st><st c="23283">Kararınız herneyse, şimdiden “he” dedim gitti. </st><st c="23330">Anladığıma göre bu Zübükzade namussuzu üstüne bir karar alınmayacak mı?</st></p>
			<p><st c="23401">– Hay babana rahmet... </st><st c="23425">İyi bildin. </st><st c="23437">Bak dinle Kadr’efendi. </st><st c="23460">Aramızdaki geldi-geçtiyi unut. </st><st c="23491">Sen benden iyisini bilirsin, siyaset yolunda her bir söz söylenir. </st><st c="23558">Zaman olur sen bana namussuz dersin, zaman olur ben sana namussuz derim, ödeşiriz. </st><st c="23641">Demokrasinin icabı bu, öyle mi, değil mi?</st></p>
			<p><st c="23682">– Öyle... </st><st c="23693">Doğru lafa hayır diyen yok.</st></p>
			<p><st c="23720">– Kürsüye çıkıldı mı sen bana söversin, ben sana söverim. </st><st c="23779">Fakat siyaset patırtısı bitti mi, “Vay kardeşim,” diye kucaklaşır, öpüşürüz. </st><st c="23856">Şimdiki durum da bu... </st><st c="23879">Artık bu Zübükzade belasını hem de hükümet kuvvetiyle bu kazadan sürmenin tam zamanı geldi. </st><st c="23971">Yahu bu namussuz, “Bu gece evime hükümet adamları gelecek de, gizliden devlet işleri görüşeceğiz,” demedi mi bize? </st><st c="24086">Çoluğunun çocuğunun başına söyle, böylece demedi mi, sen de bizimle duymadın mı?</st></p>
			<p><st c="24166">– Evet duydum.</st></p>
			<p><st c="24181">– Bre Kadr’efendi, bu namussuz bütün bu kaza insanını, hepimiz beraber, toptan pezevenk etti çıktı...</st></p>
			<p><st c="24283">– O nasıl söz?</st></p>
			<p><st c="24298">– Doğruca bir söz işte... </st><st c="24325">Yahu, bu gece Zübükzade’nin evi vilayetteki Kulaksız Durdu kadının kerhanesini geçti. </st><st c="24411">Oğlanlar biyanda, karılar biyanda... </st><st c="24448">Kucaktan kucağa gezerler, oynaşırlar. </st><st c="24486">Rakı, şarap, sel olmuş arkadaş... </st><st c="24520">Karıları anadan doğma edip oynatmadılar mı, daha da neler... </st><st c="24581">Şu rezalet, bre efendi, kasabanın ortalık yerinde olur mu?</st></p>
			<p><st c="24639">Bunu duyunca kan başıma sıçrayıp bağırdım:</st></p>
			<p><st c="24682">– Eyvah, ırzımız, namusumuz paymal olmuş desene... </st><st c="24734">Ulan bizde hiç kan, can kalmadı mı? </st><st c="24770">Bıyık burup erkek diye gezen bunca delikanlı içinde hiç mi yiğit yok ki kasabanın namusunu temizleye...</st></p>
			<p><st c="24873">Bunun üzerine Kara Bela Oğlan, Aklı Evvel Bedir Hocaya,</st></p>
			<p><st c="24929">– Baba, gayrı bana destur ver, dedi, bilemedim, boş geldim. </st><st c="24990">Eve gidip mavzeri alayım da, şu pisliği kasabanın ortasından kaldırayım.</st></p>
			<p><st c="25062">Oda kapısının önünde yığılmış delikanlılar davrandılar. </st></p>
			<p><st c="25119">Aklı Evvel Bedir Hoca,</st></p>
			<p><st c="25141">– Durun yiğitler, dedi, her işin bir yolu yordamı var. </st><st c="25197">Kanunu niye yapmışlar? </st><st c="25220">Biz bu Zübük’ü burdan sürmenin yolunu bulduk. </st><st c="25266">Hemen şimdik bir mazmata (mazbata) tanzim olunacak. </st><st c="25318">“Kasabamızın ahlakını bozan böyle bir namussuzu aramızdan alırsanız alırsınız, almazsanız bundan sonra, olacakların hiçbir mesulü biz değiliz,” diye mazmataya bir de dilekçe eklenecek. </st><st c="25503">Gerek mazmata ve gerek dilekçeyi hemen şimdik herkes imzalayacak. </st><st c="25569">İlkin kaymakam uyandırılıp, böyle böyle diye anlatılıp, mazmata resmen verilecek. </st><st c="25651">Ordan candarmaya... </st><st c="25671">Zübükzade’nin evi bu gece basılacak. </st><st c="25708">Göbek çukurlarında rakı içilen cıbıl karılarla, boyalı köçek oğlanları ve misafir diye gelen gavatlar suçüstü edilip dışarı sürülecek. </st><st c="25843">Ayaklarına tumanlarını giymeye fırsat verilmeden bunların elleri artlarında iple bir güzel bağlanıp, kasabamızın atlanmış yiğitlerinin önünde yayan yapıldak ta vilayete sürülecek. </st><st c="26023">Oraya gidesiye öğlen olur. </st><st c="26050">Vilayet konağı önünde bu reziller vali hazretlerine teslim edilecek. </st><st c="26119">İşte bu... </st><st c="26130">Kanun varken, elinle ateşi tutma... </st><st c="26166">Ne dersin bu akla Kadr’efendi?</st></p>
			<p><st c="26196">Birden aydım. </st><st c="26211">Bunlar, ister misin bir dolap çevirsinler. </st><st c="26254">Yarın, bir bakmışsın, Zübükzade hergelesi bunları bir yeni oyunla kandırmış. </st><st c="26331">İşte o zaman, “Biz bilemedik. </st><st c="26361">Bizi Kadr’efendi olacak o azgın muhalif baştan çıkardı. </st><st c="26417">Onun aklına gittik. </st><st c="26437">Bizim hiç günahımız yok,” derler de, beni okka altına düşürürler.</st></p>
			<p><st c="26502">– Uygun bir akıl, dedim, ancak Zübükzade pencere perdelerini sıkıca örtmüş. </st><st c="26579">Ben baktım, öyleydi. </st><st c="26600">Açık bile olsa üst kata çıkmışlar, yerden görünmezler. </st><st c="26655">Siz bu içerdeki rezil cümbüşünü nerden, nasıl gördünüz de mazmata yapmaya kalktınız? </st><st c="26740">Görülecek bir namussuzluk varsa, biz de görelim, ondan sonra mazmataya imzamızı değil, kalıbımızı basalım.</st></p>
			<p><st c="26846">– Evet, görürsün... </st><st c="26867">Namusun elverirse iyice seyredersin.</st></p>
			<p><st c="26903">Bunlar herbişeyi tastamam yapmışlar. </st><st c="26941">Bedir Hocanın Kara Bela Oğlan, Zübükzade’nin yandaki perdesi az aralık unutulmuş penceresinin karşısına düşen telefon direğine kedi gibi tırmanmış. </st><st c="27089">İçerde olup bitenleri ayna gibi seyretmiş. </st><st c="27132">Fakat Kara Bela Oğlan bitürlü direğin tepesinden inmiyormuş.</st></p>
			<p><st c="27192">Aşağıdakiler,</st></p>
			<p><st c="27206">– Ulan in!.. </st><st c="27220">derlermiş, inmezmiş.</st></p>
			<p><st c="27240">– Ulan namussuz ne gördün ki, direğin tepesine çakıldın kaldın? </st><st c="27305">derlermiş, ses etmezmiş.</st></p>
			<p><st c="27329">– Allah belanı versin, direğin sivrisine mi geçtin. </st><st c="27382">Hiç değilse, gördüklerini anlat! </st><st c="27415">derlermiş, anlatmazmış. </st><st c="27439">Bunun üzerine elbirliği edip Kara Bela Oğlanı tepeden düşürmek için, direği sallamaya başlamışlar. </st><st c="27538">Direk gacur gucur etmeye başlamış, sallamaktan nerdeyse dibinden kırılacak. </st><st c="27614">Kara Bela Oğlan direği taze gelin sarar gibi kucaklamış ki, oğlanın kolunu bacağını direkten sökmenin mümkünü yok. </st><st c="27729">Direği yere yıksan gene çözülmeyecekler. </st><st c="27770">Ola ki sallaya sallaya direği yere yıkıp, Kara Bela Oğlanın sonradan çıkmalarını baltayla budayasın da, direkten kopa... </st><st c="27891">Sallamışlar direği.</st></p>
			<p><st c="27910">Candarma onbaşısı,</st></p>
			<p><st c="27929">– Ulan, direği rahat koyun, kıracaksınız da, teller kopacak, vilayetle muhabere kesilecek... </st><st c="28023">demiş de, gençler direği bırakmış. </st></p>
			<p><st c="28058">Bu sefer,</st></p>
			<p><st c="28067">– Taşlayalım... </st><st c="28084">demişler.</st></p>
			<p><st c="28093">Kara Bela Oğlan süzme bal gibi direkten sıyrılıp yere yığılmış. </st></p>
			<p><st c="28158">Allah Selamet Versin Murtaza Efendi sorarmış:</st></p>
			<p><st c="28203">– Bre Kara Bela oğlum, direğin tepelerinde ne gördün?</st></p>
			<p><st c="28257">– Diyemem Murtaza Emmi, diyemem...</st></p>
			<p><st c="28292">– Niye oğlum?</st></p>
			<p><st c="28306">– Hicap ederim, diyemem.</st></p>
			<p><st c="28331">Delikanlılar direğe dolanmışlarsa da kaç para hiçbiri tepeye varamıyor. </st><st c="28404">Bu köpoğlusu Kalaycı Kör Nuri var ya, koşup dükkânından bir demir makara ile halat getirmiş. </st><st c="28497">Kara Bela Oğlana,</st></p>
			<p><st c="28514">– Aman koçum, hele bir tırman da sevabına şu makarayı direğin tepesine bağla. </st><st c="28593">Müslümansan, inan, büyük sevabı vardır... </st><st c="28635">demiş.</st></p>
			<p><st c="28641">Kara Bela garibinin dizlerinde derman kalmamış ki, kedi gibi direğe sıçraya... </st><st c="28721">Ha gayret de gayret, Kara Bela direğin tepesine ipe bağlı demir makarayı takmış. </st><st c="28802">Sen bu Kalaycı Kör Nuri’de hüner mi ararsın? </st><st c="28847">İpin yerdeki iki ucuna da bir küfe bağlamış. </st><st c="28892">Tamam. </st><st c="28899">Küfenin içine gireni, makaralı ipi çeke çeke yukarı çıkarıyorlar. </st><st c="28965">Yukarı çıkan, pencereden içerde her ne görüyorsa, bir daha aşağı inmek istemiyor da, “Aman ipi koyvermeyin,” diye yalvar yalvar yalvarıyormuş. </st><st c="29108">Yukarda durdurmaca yok, ipi çekip aşağı alıyorlarmış. </st><st c="29162">Aşağı inip de küfeden çıkan, “Tuu Allah belalarını versin, memleketin uğurunu kaçırdı namussuzlar,” diye feryadı basıp, doğruca kendi evine koşuyormuş. </st><st c="29314">Evinde çeyrek saat, yirmi dakika kalan, yeniden dışarı uğrayıp seyir yerine geliyormuş.</st></p>
			<p><st c="29401">Bütün bunları bir bir anlatıp,</st></p>
			<p><st c="29432">– İstiyorsan, gel sen de gör... </st><st c="29465">dediler.</st></p>
			<p><st c="29473">Döküldük sokağa. </st><st c="29491">Direğin dibine geldik ki, mahşer yeri olmuş. </st><st c="29536">Kalaycı Kör Nuri’nin avucuna beş kuruşu koyan küfeye giriyor. </st><st c="29598">Demek Kör Nuri, Zübükzade’ye kaptırdığı parayı, işte böyle beş beş toplayacak. </st><st c="29677">Besmele çekip küfeye girdim, ipi çeke çeke, beni yukarı aldılar. </st><st c="29742">Bir de perdesi aralık pencereden içeri bakayım ki, aman Bey, ne görsem... </st><st c="29816">Tuuuu, aklına her ne rezillik gelirse hepsi var. </st><st c="29865">İçerde yabancı adamlar ve avratlar... </st><st c="29903">Yiyip içip keyfolmuşlar. </st><st c="29928">Kimisi kahve höpürdetir, kimisi cıgara tellendirir. </st><st c="29980">Kimisi de kasık mancasına girişmiş. </st><st c="30016">Olan biten hep birbirlerinin gözleri önünde. </st><st c="30061">Aşağıdan Bedir Hocanın sesi geldi:</st></p>
			<p><st c="30095">– Gördün mü Kadr’efendi?</st></p>
			<p><st c="30120">– Aman küfeyi indirmeyin hemşeriler. </st><st c="30158">Gözüm seçmedi. </st><st c="30173">Daha hiçbişey göremedim... </st><st c="30200">dedimse de beni aşağı indirdiler.</st></p>
			<p><st c="30233">Benim ardımdan Kasap Osman,</st></p>
			<p><st c="30261">– Aman ben görmedim, sıram geldi mi? </st><st c="30299">diyerek koştu.</st></p>
			<p><st c="30313">Herifin beşinci çıkışıymış, gene de “görmedim” der.</st></p>
			<p><st c="30365">Biz dönüp belediyeye geldik. </st><st c="30395">Aklı Evvel Hoca bir mazmata yazdı. </st><st c="30430">Hepimiz altını imzaladık. </st><st c="30456">Doğru gittik kaymakamın evine. </st><st c="30487">Nerdeyse gün ışıyacak... </st><st c="30512">Kaymakam da çekmiş kafayı, çekmiş kafayı, az önce düşmüş döşeğe. </st><st c="30577">Fukara kaymakam, dinelemiyor ki, bizim dediğimizi anlasın... </st><st c="30638">Gözkapaklarını aralayamıyor. </st><st c="30667">Biz daha “Zübükzade” der demez herif gözlerini bile açmadan bir coşsun mu:</st></p>
			<p><st c="30741">– Gene mi Zübük? </st><st c="30759">Ulan bu memlekette Zübük’ten başka laf bilmez misiniz? </st><st c="30814">Ben nerelere, kimlerin eline düştüm anam? </st><st c="30856">Vay başıma, başıma... </st><st c="30878">Zübük’ünüzün de, sizin de... </st><st c="30907">Ben ölmüşüm, ölmüşüm ben... </st><st c="30935">Yaban illerde gençliğim çürüdü... </st><st c="30969">Bana yazık değil mi?</st></p>
			<p><st c="30989">Koca kaymakam kapının eşiğine yığıldı, başladı hüngürdemeye. </st><st c="31051">Bir ağlama tutturdu ki, biz Zübükzade’yi unutup, Kaymakam Beyin telaşına düştük. </st><st c="31132">Yahu ne yapsak... </st><st c="31150">Kaymakamın uşağı bizim çırpınmamıza karşı,</st></p>
			<p><st c="31192">– Telaşlanmayın, Kaymakam Beyimizin huyu budur, dedi.</st></p>
			<p><st c="31246">Her akşam bizim kaymakam içer içer, “Eyvah, yaban illerde gençliğim elden gitti!” diye bir makam tutturur, sabahacak ağlarmış. </st><st c="31374">Biz kapısını çalmadan az önce ağlaması kesilmiş de yeni uyumuş. </st><st c="31438">Biz şimdik uyandırınca, sarhoşluktan uykuda olduğunu fark edemeyip, kaldığı yerden hüngürdemeye başlamış. </st><st c="31544">Hizmetkâr, Kaymakam Beyi sallasırt edip ayakları yerde sürüklene sürüklene götürdü döşeğine attı.</st></p>
			<p><st c="31641">Aklı Evvel Bedir Hoca,</st></p>
			<p><st c="31664">– Öyleyse candarma kumandanına gitmeli... </st><st c="31707">dedi.</st></p>
			<p><st c="31712">– Bre Hoca, candarma bu, kaymakam gibi dövünüp ağlamaz, sopayı kaptı mı Allah yarattı demeden üstümüze yürür.</st></p>
			<p><st c="31822">– N’olacaksa olsun heyri... </st><st c="31851">Bu Zübükzade bizi hep boynuzlatacak mı? </st><st c="31891">Bu işler namusumuza dokunmaz mı?</st></p>
			<p><st c="31923">Bu söz üzerine candarma kumandanlığına gidildi. </st><st c="31972">Onbaşıyı yatağından kaldırdık. </st><st c="32003">Onbaşı uyku dalgını mazmatayı okuyunca,</st></p>
			<p><st c="32042">– Aman bu bir memleket vazifesi... </st><st c="32078">Varıp kumandana bildireyim... </st><st c="32108">dedi.</st></p>
			<p><st c="32113">Onbaşının bu gayretine bakılırsa, onun da İbraam Beyden bir karın sancısı var. </st><st c="32193">Hep birden kumandanın evinin kapısına varıldı. </st><st c="32240">Onbaşı içeri girdi. </st><st c="32260">Bir cıgara içesiye kalmadı, dışarı çıktı. </st><st c="32302">Kumandan Bey mazmatayı okuyunca,</st></p>
			<p><st c="32334">– Aman iyi... </st><st c="32349">Bura insanının aklı başına geldi öyleyse. </st><st c="32391">Çabuk bana gedikliyi çağırın... </st><st c="32423">demiş.</st></p>
			<p><st c="32429">Kumandan Bey, Zübükzade’nin yalan dolanlarını bilirmiş de halktan bir şikâyet gelsin diye beklermiş. </st><st c="32531">Bizim yazılı şikâyeti yorgan altında okuyunca,</st></p>
			<p><st c="32577">– O Zübük alçağının, ahan şimdik anasını belledim... </st><st c="32631">diye yataktan fırlayıp, giyinmiş, seferî olmuş.</st></p>
			<p><st c="32678">Onbaşının dediğine bakılırsa, Kumandan Bey çoktanberi, aman elime zorlu bir iş düşse diye bekler dururmuş. </st><st c="32786">Hırsızlık mırsızlık, kavga mavga gibi ufak tefek işlere kumandanın aldırdığı yok. </st><st c="32868">Kumandan, candarmalık, has iş beklemekten tavlı baruta dönmüş. </st><st c="32931">Nerdeyse durduğu yerde ateş alacak... </st></p>
			<p><st c="32969">Onbaşı dedi ki:</st></p>
			<p><st c="32984">– Bu bizim kumandan, Zübükzade’yi vallaha yer, çiğ çiğ yer...</st></p>
			<p><st c="33046">Askeriye işi gibi var mı? </st><st c="33073">Şimendifer marka saat gibi tıkır tıkır işliyor. </st><st c="33121">Gedikli, kuşanmış geldi. </st><st c="33146">Kumandan Bey de bizim yanımızda, candarma gediklisine,</st></p>
			<p><st c="33200">– Şimdi Zübükzade’nin evine gideceksin, dedi, evime hükümet adamları gelecek diye milleti aldatıp, hanesinde türlü menhiyyatı icra etmekteymiş. </st><st c="33345">Çıplak kadın oynatıp oturak âlemi yapmakta, köçek oğlanlarla düşüp kalkmakta ve nidüğü bellisiz kimseleri hanesine davetle kumar oynatmakta ve esrar içilmekteymiş. </st><st c="33509">Halkın şikâyeti üzerine ev basılacak. </st><st c="33547">Ancak baskından önce, herhangibir yanlışlığa meydan verilmemesi için candarma olaraktan tahkikatını icra et ve bana acele neticeyi bildir.</st></p>
			<p><st c="33685">Gedikli,</st></p>
			<p><st c="33694">– Başüstüne... </st><st c="33710">deyip yürüdü.</st></p>
			<p><st c="33723">Candarmalar önde, biz arkalarında Zübükzade’nin evi önüne geldik. </st><st c="33790">Gedikli soruşturmaya başladı:</st></p>
			<p><st c="33819">– Mazmatada yazılı olanları nerden gördünüz?</st></p>
			<p><st c="33864">– Başefendi, aha şu direğin tepesinden... </st><st c="33907">Bak, çıkırık makarası yaptık. </st><st c="33937">Küfeyle bir bir yukarı çıkıp, perdesi aralık pencereden, içerideki rezilliği gördük...</st></p>
			<p><st c="34023">– Ben de bir görmeliyim... </st><st c="34051">dedi.</st></p>
			<p><st c="34056">Başefendiyi küfeye soktuk, ipi çektik... </st><st c="34098">Başefendi bir zaman seyre daldı.</st></p>
			<p><st c="34130">Bizim korkumuz şu ki; gün ışır, bunlar rezilliğe son verir, baskın da yapılmaz. </st><st c="34211">Başefendi küfe içinde, direk tepesinde tünedi kaldı.</st></p>
			<p><st c="34263">– İndirelim mi Başefendi? </st><st c="34290">diye seslendik.</st></p>
			<p><st c="34305">Başefendi,</st></p>
			<p><st c="34316">– Ulan yavaş... </st><st c="34333">Bağırmayın herifler duyacak. </st><st c="34362">İndirin! </st><st c="34371">dedi.</st></p>
			<p><st c="34376">Hıdırlık cindoruğundan şafak sökmeye başlamış. </st></p>
			<p><st c="34424">Başefendi, bizi toparladı,</st></p>
			<p><st c="34450">– Beri gelin... </st><st c="34467">dedi.</st></p>
			<p><st c="34472">Kapı önünden epiy uzaklaştıktan sonra Başefendi titreyerek konuşmaya başladı:</st></p>
			<p><st c="34550">– Ağalar, gelin siz bu davadan vazgeçin. </st><st c="34592">Bu evi basmak demek, berbatlığımız demektir. </st><st c="34637">Bizi darmaduman ederler. </st><st c="34662">İçerde olan rezilliği ben de gördüm. </st><st c="34699">Hiç şüpheniz olmasın ki, bu gece Zübükzade İbraam Beyin evinde hükümet misafirdir. </st><st c="34782">Bre ağalar, sizde hiç mi akıl yok? </st><st c="34817">Gözlerinizle gördünüz şu rezilliği, hükümetten başka hangi kuvvet bu edepsizliği yapmaya cesaret edebilir... </st><st c="34926">Bunu anca yapsa yapsa başımızdaki hükümet yapabilir. </st><st c="34979">Yahu, o ne kepazelik, tuuu... </st><st c="35009">Görünce, birden anladım hükümet olduğunu... </st><st c="35053">Efendi, kanunları çiğnemekten kim korkmaz? </st><st c="35096">Hükümet... </st><st c="35107">İşte bunlar da, hiç şüpheniz olmasın, halis hükümet... </st><st c="35162">Biz bu rezillikleri ne zamandır duymaktayız. </st><st c="35207">Şükür Allah, şimdi gözlerimizle de gördük. </st><st c="35250">Demek söylentiler doğruymuş ve demek rezillik şehirlerden buralara kadar yayılmış. </st><st c="35333">Böylece bilin; Zübükzade İbraam Beyin bu gece evindekiler, hükümetin ta kendisi... </st><st c="35416">Başka hiçbir kuvvet, bu rezilliği yapamaz, mümkünü yok... </st><st c="35474">Şimdi sizden ricam şu ki, siz bize şikâyete gelmediniz ve siz hiçbiriniz bu rezilliği görmediniz ve duymadınız ve bize bildirmediniz ve biz dahi görüp duymadık, hiçbişeyden malumatımız yoktur. </st><st c="35667">Ve bu mazmata da yazılmamıştır, imzalanmamıştır ve yoktur.</st></p>
			<p><st c="35725">Böyle deyip, mazmatayı cart cart yırttı. </st><st c="35767">Birden aklı başına gelip,</st></p>
			<p><st c="35792">– Aman, mazmatanın parçalarını toparlayın, hükümet aleyhinde hiçbir delil ortada kalmaya... </st><st c="35885">Bu parçaları yakıp, külünü de ta Hıdırlık doruğundan yele yada Kamışlık Çayından sele vermeli, yok etmeli... </st><st c="35994">dedi.</st></p>
			<p><st c="35999">Giderken de:</st></p>
			<p><st c="36012">– Haydi sağlıcakla kalın... </st><st c="36041">Ben Kumandan Beye raporumu vereceğim. </st><st c="36079">Dilerse Kumandan Bey hükümetin gelmiş olduğunu vilayete bildirir, dilerse bildirmez; gayrı ona kalmış bir iş...</st></p>
			<p><st c="36190">Kimsede ses yok. </st><st c="36208">Herkes biyana döndü gitti. </st><st c="36235">Ben evin kapısından girerken gün ışımıştı. </st><st c="36278">Horozlar ötüyor... </st><st c="36297">Aradan bunca yıl geçti. </st><st c="36321">O gece Zübük namussuzunun evindekiler gerçekten hükümet adamları mıydı, değil miydi, bilemedik gitti.</st></p>
			<p><st c="36422">Yaaa işte böyle Bey... </st><st c="36446">Zübükzade’den bizim çekmediğimiz mi kaldı!.. </st><st c="36491">Daha da neler çekeceğimiz belli değil. </st><st c="36530">Görelim Mevlam ne gösterir...</st></p>

		</section>
  <div id="charCountTotal" value="36559"></div></body>
</html>
