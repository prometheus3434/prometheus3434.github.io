<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Zübük</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter" id="chapter7">
	    <section>
			<h1><st c="0">VAAY KOCA VALİ!</st></h1>
			<h2><st c="16">Allah Selamet Versin Murtaza Efendi şöyle anlatıyordu:</st></h2>
			<p><span><st c="71">O</st></span><st c="73"> mu? </st><st c="78">O bizim Zübükzade’mizin bir icadı. </st><st c="113">Başka hiçbir memlekette göremezsin böyle şey. </st><st c="159">Sekiz on yıl oldu herhal. </st><st c="185">Ben o zaman belediyede azayım. </st><st c="216">Vilayete yeni vali gelmiş dediler. </st><st c="251">Bu valinin adını da altı ay öncesinden duymaya başladık. </st><st c="308">Allah korusun, afat gibi bir herifmiş. </st><st c="347">Vardığı yeri, sam yeli esmiş gibi kasıp kavurur, yakarmış. </st><st c="406">Sanki Ankara’dan hükümetin gönderdiği bir vali değil de, hâşâ, Rabbimin gökten indirdiği bir bela... </st><st c="507">Zelzele gibi bişey canım; vilayete ayağı değdiği gün, titremesi bizim kazaya kadar uzandı. </st><st c="598">Kaymakam tiril tiril titriyor. </st><st c="629">Öteki memurları dersen, telli kavak yaprağına dönmüşler. </st><st c="686">Memur neyse ne, ya öbürlerine ne oluyor. </st><st c="727">O esnafı, bakkalı çakkalı bir görsen Bey... </st><st c="771">Allah Allah, adam adamdan bu kadar da mı korkarmış... </st><st c="825">Şimdi sen benim böyle söylediğime bakma. </st><st c="866">Beni bir korku aldı ki, kaptıkaçtıda dingil üstüne oturmuş gibi zangır zangır titriyorum. </st><st c="956">Yahu karılar var ya karılar, evdeki karılar korkmuş, ne dersin... </st><st c="1022">Bize gelmeden önce vali durduğu vilayetin halkı, beş vakte beş daha katıp, gece ve gündüz, “Allahım ya bu herifin canını al yada bizim canımızı al da kurtulalım,” diye dua ederlermiş. </st><st c="1206">Kurban olduğum Allahımın hikmetine bak sen, ne ora ahalisinin canını almış, ne de valinin... </st><st c="1299">Daha uygun bir iştir diye, valiyi bizim vilayete göndertmiş...</st></p>
			<p><st c="1361">Valiyi anlata anlata bitiremiyorlar. </st><st c="1399">Daha kendi gelmeden altı ay öncesinden herifin destanı geldi. </st></p>
			<p><st c="1461">Aklı Evvel Bedir Hoca, valinin ahvalini duyunca,</st></p>
			<p><st c="1509">– Kurban olduğum Yaradan, dedi, nelere kadir değil ki... </st><st c="1567">Bu millet azdı efendi, azdı... </st><st c="1598">Bunca azmanın sonu, mutlak felakettir. </st><st c="1637">Atalar böyle buyurmuş. </st><st c="1660">Namus kalmadı, ahlak kalmadı. </st><st c="1690">Büyüğe saygı ve de küçüğe sevgi kalmadı. </st><st c="1731">Bina ile zina arttı. </st><st c="1752">Ne demek bunlar, bunlar neyin alameti? </st><st c="1791">Bunların hepsini bırak, bir şu Zübükzade yeter vallaha... </st><st c="1849">Allah, bizi cezalandıracak, hemşeriler... </st><st c="1891">İçimizden Zübük adlı böyle bir soysuz çıkardık, çıkardıktan başka bu namussuzu boynunacak toprağa gömüp, kadınlı erkekli yediden yetmişe taşa tutmadık diye, kurban olduğum Allahımın gücüne gitti. </st><st c="2087">Ben şunlara bir ceza vereyim ki, dünya durdukça insanoğluna ibret olsun dedi. </st><st c="2165">Afatı, su baskınını, toprak kaymasını, yangını, kuraklığı, seli, zelzeleyi az buldu. </st><st c="2250">Bunlardan beter ve daha baskın ne var diye cümle meleklerine sual eyledi. </st><st c="2324">Melekler, dünyanın herbiyanını fır dönüp, Rabbimin huzuruna geldiler. </st><st c="2394">Dediler:</st></p>
			<p><st c="2402">– Ey Rabbim!.. </st><st c="2418">Yangından, taundan, kıtlıktan, afattan, salgın hastalıktan, kuraklıktan, su baskınından ve zelzeleden ve gökten taş yağmasından daha beter nasıl bir bela var diye ruyu zemini fır döndük, dolandık, geldik. </st><st c="2623">Sonunda, sana hamdolsun bir bela bulduk ki, tarihlerin yazmadığı bir bela... </st><st c="2700">İnsanlara ceza için, bu belayı başlarına sarmalı... </st><st c="2752">Türlü afattan ve onmaz dertlerden beter bir bela, senin filan yerdeki vali kulundur.</st></p>
			<p><st c="2836">Şimdi anladınız mı hemşeriler, başımıza gelenleri... </st><st c="2890">Bu vilayete işte böyle bir vali geliyor. </st><st c="2931">Ve bunun sebebi, Zübük’tür. </st><st c="2959">Bu zibidi Zübük’e ses etmediğimiz, onun melanetlerine göz yumduğumuz için, Cenabı Allah bu valiyi göndererek bizim belamızı vermiştir.</st></p>
			<p><st c="3093">Aklı Evvel Bedir Hoca böyle konuşunca, Allahın Kulu İsmail Efendi,</st></p>
			<p><st c="3160">– Yahu n’etsek, n’eylesek, bilmem ki... </st><st c="3201">dedi, bu vali belasından kurtulmak için tası tarağı toplayıp muhacir mi olsak, gurbetlere mi düşsek?</st></p>
			<p><st c="3301">– Ne yapsan boş... </st><st c="3321">Bu, bizim cezamızdır. </st><st c="3343">Ne yapsak, çekeceğiz. </st><st c="3365">Allah tarafından gönderilmiş bir bela ki, nereye gitsek arkamızdan gelir. </st><st c="3439">Ve bu vilayet sınırlarından çıkıp başka bir vilayete sığınmak, insanlığa aykırıdır. </st><st c="3523">Çünkü işin ucunda gittiğimiz yeri de lanetlemek var. </st><st c="3576">Bizim yüzümüzden masum vilayet halkına yazık olur.</st></p>
			<p><st c="3626">– Demek, Aklı Evvel Bedir Hoca, bunun bir kurtuluşu var he mi? </st><st c="3690">Biz bu Zübükzade’yi eşek cennetine göndersek...</st></p>
			<p><st c="3737">– Evet, büyük sevabı vardır. </st><st c="3767">Bu Zübükzade’yi yok etmek, yüz kızıl kâfiri kılıçtan geçirmekle birdir.</st></p>
			<p><st c="3838">İşte Bey, gelen vali, duyduk ki, böyle bir valiymiş. </st><st c="3892">Bizim, o zaman yiğit de bir kaymakamımız var. </st><st c="3938">Kulaktan kulağa laflar gele gide, bizim yiğit kaymakam da titremeye başladı. </st><st c="4015">Yeni valiye hoşgeldin için vilayete gidecek ama, korkudan bitürlü gidemiyor. </st><st c="4092">Ha bugün, ha yarın deyip duruyor. </st><st c="4126">Çünkü bu vali, bundan önceki vilayette, bikaç memuru sopadan geçirmiş. </st><st c="4197">Aman yanlış anlama sakın. </st><st c="4223">Kaymakamın korktuğu yok. </st><st c="4248">Kaymakam babayiğit dedik ya... </st><st c="4279">Kaymakamın korkusu şu ki, vali olur olmaz yere dalaşırsa, bu da kendini tutamaz, herkesin içinde valiyi perperişan eder.</st></p>
			<p><st c="4399">Derken günlerden bigün vali bizim kaymakama telefon etmedi mi? </st><st c="4463">Telefonda demiş ki:</st></p>
			<p><st c="4482">– Dört beş otomobil dolusu hükümet erkânı vilayetimize gelecek ve kazalarımızı gezecek. </st><st c="4571">Sizin kazaya da uğrayabilirler. </st><st c="4603">Onun için iyice hazırlanın. </st><st c="4631">Cumhuriyet Bayramı töreni gibi bir tören hazırlayacaksınız. </st><st c="4691">Esaslı bir tören... </st><st c="4711">Ben gelip hazırlığınızı göreceğim. </st><st c="4746">Teftişe iyi hazır olun! </st><st c="4770">Aman haa, hükümet erkânına karşı yüzümü kara ederseniz, karışmam: Sonunu varın siz düşünün...</st></p>
			<p><st c="4863">Tahrirat Kâtibi Rıza Beyin söylediğine göre, bizim kaymakam, valinin telefon emrini alınca, beynine dumdum kurşunu yemiş gibi sersemlemiş de, yığıldığı koltuktan yarım saat doğrulamamış. </st><st c="5051">Ayıldıktan sonra kaymakam şöyle diyesiymiş:</st></p>
			<p><st c="5094">– Ben başka memurlara hiç benzemem. </st><st c="5131">Bu vali, beni de başkaları gibi bilir de haşlamaya kalkarsa, ben bu herifi çivilerim. </st><st c="5217">İşte benim korkum bu...</st></p>
			<p><st c="5240">Evet, korkunun çeşidi var. </st><st c="5268">Kimi, korkudan korkar, kimi yiğitliğinden... </st></p>
			<p><st c="5313">Kaymakam da,</st></p>
			<p><st c="5325">– Tuuu... </st><st c="5336">Korkum şu ki, dalaşırsa bu valiyi öldürsem gerek... </st><st c="5388">der, çene kemikleri zangır zangır eder, elleri ayakları tir tir titrermiş. </st></p>
			<p><st c="5463">Yiğidin korkusu böyle oluyor demek.</st></p>
			<p><st c="5498">Kaymakam da belediye reisini çağırıp olanı biteni söyledi. </st><st c="5558">Tören için her bir hazırlık bir tamam yapılacak. </st><st c="5607">Esasında bu iş, kaymakamlığın değil, belediyenin vazifesi... </st><st c="5668">O zaman da belediye reisimiz, Çiftverenoğlu Hamza Bey.</st></p>
			<p><st c="5722">Bizim her bir hazırlığımız eskidenberi tamam. </st><st c="5769">Kim gelirse gelsin... </st><st c="5791">Hazırlıklarımız belediyenin ambarında duruyor. </st><st c="5838">Bayram mayram, tören mören oldu muydu, hemen belediyenin ambarından eskiden kalma hazırlıklarımızı çıkarır, alana kurarız. </st><st c="5961">Gene öyle yaptık. </st><st c="5979">Ambardan direkleri, boyalı tahtaları, kontrplakları, bayrakları, Cumhuriyetin Onuncu Yılından kalma yazılı bezleri, herbişeyi çıkardık. </st><st c="6115">Postanenin önüne takı diktik.</st></p>
			<p><st c="6144">Otelci Satılmış Bey, partinin idare heyetindendir, dedi ki:</st></p>
			<p><st c="6204">– Arkadaşlar, gelin biz, Zübükzade İbraam Beyi de bu işe bulaştıralım. </st><st c="6276">Bu tören provasının hazırlığında o da bulunsun. </st><st c="6324">Onun da fikri alınmış olsun. </st><st c="6353">Siz onun ne namert olduğunu bilmezsiniz. </st><st c="6394">Biz şimdik bu herifi bu işe karıştırmazsak, “Vaaay, beni adam yerine koymadılar. </st><st c="6475">Bana akıl danışmadılar,” diye kızar, başımıza olmadık işler açar.</st></p>
			<p><st c="6540">Belediye Reisi Çiftverenoğlu Hamza, Zübükzade’ye düşman ki, eline fırsat geçirse, bir kaşık suda boğacak zavallı Zübük’ü. </st><st c="6663">Satılmış Beyin sözüne alınıp,</st></p>
			<p><st c="6692">– Ben bugüne bugün, buranın bir belediye reisiyim efendi, dedi, bu memleket kaymakamla benden sorulur. </st><st c="6796">Bu Zübükzade de neyin nesi, kimin fesi? </st><st c="6836">Ondan ne akıl danışacakmışım... </st><st c="6868">Bir resmi sıfatı mı var?</st></p>
			<p><st c="6892">Aklı Evvel Bedir Hoca da, Zübükzade’nin düşmanı ama, belediye reisinin bu sözüne pek içerledi: “‘Bu memleket kaymakamla benden sorulur,’ ne demek? </st><st c="7040">Bu nasıl ipe sapa gelmez bir söz? </st><st c="7074">Bu memlekette bir de partinin ilçe başkanı yok mu? </st><st c="7125">Bedir Hoca, bunca savaşmadan sonra boşuna mı parti başkanı olmuş? </st><st c="7191">Ulan bu Çiftverenoğlu Hamza, kendinden başkasını bostan korkuluğu mu sanıyor... </st><st c="7271">Dur sen Çiftverenoğlu, dur sen... </st><st c="7305">Her bir işin bir sırası var...”</st></p>
			<p><st c="7336">Hamza Beyin, “Zübükzade’den akıl mı danışacağız?” demesi üzerine, Otelci Satılmış Bey, başını eğip,</st></p>
			<p><st c="7436">– Sen bilirsin deyince kavga olmazmış, benden söylemesi... </st><st c="7496">dedi, kesti attı.</st></p>
			<p><st c="7513">Bizim burda böyle tören mören işlerini, bir Memet Çavuş var, o yapar. </st><st c="7584">Takı yapan da o. </st><st c="7601">Her nedense bitürlü anlaşılmaz, bu Memet Çavuşla Gedikli İhsan’ın araları açık. </st><st c="7681">Memet Çavuş, Sultan Reşat zamanında orduda çavuşluk yapmış bir babayiğit. </st><st c="7755">Padişah çavuşu olduğundan, bitürlü Gedikli İhsan Efendiyi çekemiyor. </st><st c="7824">Onun da derdi günü onunla.</st></p>
			<p><st c="7850">Gedikli İhsan, Memet Çavuşun yaptığı taka baktı baktı da,</st></p>
			<p><st c="7908">– Hemşeriler, dedi, gelin biz bu direklere birer payanda vuralım... </st><st c="7977">İhtiyatlı olmak herzaman için iyidir.</st></p>
			<p><st c="8014">Memet Çavuş kızdı:</st></p>
			<p><st c="8033">– Git işine heyri, payanda da n’olacakmış?</st></p>
			<p><st c="8076">– Aman öyle deme Memet Çavuş, yıkılır mıkılır da...</st></p>
			<p><st c="8128">– Yahu İhsan Efendi hiç işin yok. </st><st c="8163">Cumhuriyetin Onuncu Yılından bu yana ne oldu? </st><st c="8209">Yirmi yıl mı? </st><st c="8223">Efendi, yirmi yıldır bu direklerle işte bu gördüğün takı kurarız. </st><st c="8289">Şimdiye dek bişey olmadı da şimdik mi olacakmış?</st></p>
			<p><st c="8337">– Öyle deme! </st><st c="8351">Olmaz olmaz da bir bakarsın, tersliktir, oluverir. </st><st c="8402">Hükümet erkânı bu... </st><st c="8423">Biri nutuk çekerken tak üstüne çöküverir, herif odunların altında ezilir maazallah.</st></p>
			<p><st c="8506">– Aman İhsan Efendi, sen bizi temelli avanak belledin. </st><st c="8562">Evet, çok tesirli nutuk atanlar var. </st><st c="8599">Bizim bura nutkuna hiçbir vakit benzemez. </st><st c="8641">Velakin, hiçbir nutuk, direği devirmez. </st><st c="8681">Yahu nutuk mu atıyor, top mu atıyor?</st></p>
			<p><st c="8717">Benim o zaman anlayabildiğim kadar, Gedikli İhsan Efendinin de niyeti bozuktu. </st><st c="8797">Her yiğidin yüreğinde bir aslan yatar demişler. </st><st c="8845">Yiğit yüreği aslan kafesi... </st><st c="8874">Gedikli İhsan emekliye ayrılıp da baba yurduna gelince, kendini bizden yüksek görüp, belediye reisliğine niyetlenmiş besbelli. </st><st c="9001">Memet Çavuş da, reis Hamza Beyin adamı olduğundan, her bir lafında onu baltalamaya çalışıyor. </st><st c="9095">Dediği olsun diyerek payandaları da vurdurduk. </st><st c="9142">Arkasından bir iş daha çıkardı:</st></p>
			<p><st c="9173">– Ben büyük yerlerde çok bulundum. </st><st c="9209">Bilirim. </st><st c="9218">Bir tak dünyada yetmez, ille iki tak olacak...</st></p>
			<p><st c="9264">– Aman heyri, icat çıkarma durduğun yerde. </st><st c="9308">Herbiyerin kendine göre takı olur. </st><st c="9343">Bura küçük biyer. </st><st c="9361">Aslını sorarsan, bizim buraya bir tak bile çok ya. </st><st c="9412">Bikez âdet olmuş diye bitane yapıyoruz. </st><st c="9452">Ayrıdan, bu da bizden gitsin diye elimizi bol tutup payandaları da koyduk. </st><st c="9527">Eee, daha ne?</st></p>
			<p><st c="9540">– Olmaz Memet Çavuş, olmaz. </st><st c="9569">Senin tak dediğin cenabet, kurulduğu yerin büyüklüğüne göre değil, oraya gelecek herifin büyüklüğüne göre yapılır. </st><st c="9684">Evet, şimdiyecek burada bir tak yapılmış. </st><st c="9726">Fakat Ankara’dan bir gelen olmamış. </st><st c="9762">Hükümet erkânından biri gelmemiş. </st><st c="9796">Tak demek, kapı demek. </st><st c="9819">Enazından iki tak olacak ki, birinden girile, birinden çıkıla...</st></p>
			<p><st c="9883">Tüccardan Emin Efendi bunu duyunca,</st></p>
			<p><st c="9919">– Vay, dedi, yani şimdi bizde bitek tak var diye, Ankara’nın vükelası ordan girerler de çıkacak tak deliği bulamazlar, hep burda mı kalırlar? </st><st c="10062">Aman öyleyse iki değil, üç değil, dört tak yapalım ki, taklardan çıka çıka savuşup gitsinler.</st></p>
			<p><st c="10155">Gedikli İhsan Efendi,</st></p>
			<p><st c="10177">– Evet öyledir, dedi, kasabanın bir girişinde, bir çıkışında iki yerde tak kurulacak.</st></p>
			<p><st c="10263">– Allah Allah... </st><st c="10281">Bizim bildiğimiz, bir kapıdan hem girilir, hem çıkılır.</st></p>
			<p><st c="10336">– Öyle mi belledin sen. </st><st c="10361">Büyük adam sen ben gibi değil. </st><st c="10392">Bir oturdular mı oturulan yerden kalkmazlar. </st><st c="10437">Bir kapıdan girdiler mi, girdikleri kapıdan bir daha öldür Allah çıkmazlar. </st><st c="10513">Usul böyle...</st></p>
			<p><st c="10526">– Anladım hemşeriler, anladım. </st><st c="10558">Yahu bunlar, takın birinden içeri kasabaya girdiler değil mi, gene girdikleri kapıdan çıksalar, tersyüzü dönüp geri gitmeleri icap eder. </st><st c="10695">Öyle değil mi? </st><st c="10710">Bunlar gelmiş ki, buraya uğrayıp, burdan da vilayete gitsinler. </st><st c="10774">Hey avanaklar, bunu anlamadınız...</st></p>
			<p><st c="10808">Olur. </st><st c="10815">İki tak yapalım. </st><st c="10832">Lakin keresteyi nerden bulmalı? </st><st c="10864">Otelci Satılmış Bey, o sırada otelci değil, hancı... </st><st c="10917">Hanının bir ahırını yıkmış ki yeniden onara... </st><st c="10964">Onun ahırında direkler var.</st></p>
			<p><st c="10991">Dağlardan dört kağnı yükü süpürge otuyla, dere boyundan da kamış getirttik. </st><st c="11068">Bizim burda, gördün ya, yeşillik, ot, çiçek ne yok... </st><st c="11122">Süpürge otlarını, kamışları güzelce tak direklerine sardık sarmaladık.</st></p>
			<p><st c="11192">Belediye ambarında, Cumhuriyetin Onuncu Yılı bayramından kalma yazılı bezlerimiz var. </st><st c="11279">Ambardaki sandıktan yazılı bezleri de çıkardık. </st><st c="11327">Sandıkta dura dura, sıçanlar bezlerin biriki yerini ditmiş. </st><st c="11387">Ama uzaktan sıçan yenikleri hiç bellisiz. </st><st c="11429">Bu yazılı bezlerin uçlarını iplere bağlayıp yol boyuna genişlemesine gerdik. </st><st c="11506">Bayraklarla herbiyanı donattık. </st><st c="11538">Kürsüyü de alanın ortasına koyduk. </st><st c="11573">Lakin o zaman alan şimdiki gibi düz değil, tümsekli... </st><st c="11628">Kürsü bitürlü düz durmaz. </st><st c="11654">Biyanı aşağı, biyanı yukarı... </st><st c="11685">Memet Çavuş, alçak yanına bir takoz sokup kürsüyü düz durdurdu. </st><st c="11749">Kürsünün üstüne yeşil örtüsünü de örtünce, Yunus Baba yatırının sandukasına benzedi. </st><st c="11834">Bardağı, sürahiyi de kürsünün üstüne koyduk. </st><st c="11879">Ortaokul müdürü de çocukları alana dizdi.</st></p>
			<p><st c="11920">Hıdırlık’ta bizim bir de topumuz var. </st><st c="11959">Ramazanda, bayramda o top atılır. </st><st c="11993">Topu Memet Çavuş atar. </st><st c="12016">Sultan Reşat zamanında topçu çavuşuymuş. </st><st c="12057">Top da hazırlandı. </st><st c="12076">Bir de davul zurna takımımız var.</st></p>
			<p><st c="12109">Berber Hakkı,</st></p>
			<p><st c="12123">– Yahu, bunlara şimdi kurban da ister... </st><st c="12165">dedi.</st></p>
			<p><st c="12170">Bizim haberimiz yok; Kasap Osman, kendi için dedikodu yapılır diye, kendisi söylemez de, Berber Hakkı’ya söyletirmiş.</st></p>
			<p><st c="12288">Hamza Bey,</st></p>
			<p><st c="12299">– İyi öyleyse, bir koyun keselim, dedi.</st></p>
			<p><st c="12339">Bunun üzerine Kasap Osman,</st></p>
			<p><st c="12366">– Ben kasap olduğumdan bana söz düşmez ya, bir koyun kesmek ayıp olur, dedi, bildik bileli kasabamıza hükümetten bir büyük gelmemiş. </st><st c="12500">Bu, ilk gelişleri... </st><st c="12521">Şimdi de kurban diye koyun kestik mi, bayağı hakaret sayılır. </st><st c="12583">Büyüğe hakaret dedikleri işte bu; kanunda bile yeri varmış derler. </st><st c="12650">Geçenlerde, yanımızdaki kazaya gidilmiş, orada iki koç kurban kesmişler.</st></p>
			<p><st c="12722">Hamza Bey,</st></p>
			<p><st c="12733">– İyi ya, öyleyse biz de üç keselim, dedi.</st></p>
			<p><st c="12776">Kasap Osman,</st></p>
			<p><st c="12789">– Ben karışmam, dedi, kasap olduğumdan bana söz düşmez ya... </st><st c="12851">Biyere hükümetten biri geldi miydi, gelen büyüğün büyüklüğüne göre büyük bir hayvan kesmek icap eder.</st></p>
			<p><st c="12952">– İyi işte... </st><st c="12967">Üç koç dedik.</st></p>
			<p><st c="12980">– Koç ne ki? </st><st c="12994">Ankara’nın büyüğüne...</st></p>
			<p><st c="13016">– Öküz mü kessek. </st><st c="13035">Evet, öküz iyidir. </st><st c="13054">Lakin kurbanın parası belediyeden çıkacaksa, yandık. </st><st c="13107">Herneyse, öküz kurban edelim de nam olsun...</st></p>
			<p><st c="13151">– Benden söylemesi... </st><st c="13174">Yine siz bilirsiniz, öküz de az gelir bana kalsa. </st><st c="13224">Ankara’dan teşrif ediyorlar. </st><st c="13253">Deve kesmek icap eder aslında. </st><st c="13284">Deve, mübarek bir hayvan. </st><st c="13310">Sevabı da onca büyük olur. </st><st c="13337">Amma deve bulunmazmış. </st><st c="13360">Biz de bir camuş keseriz. </st><st c="13386">Ne dersiniz bu akla?..</st></p>
			<p><st c="13408">– İyi... </st><st c="13418">Camuş kurban etmeli de kazamızın şerefini kurtarmalı...</st></p>
			<p><st c="13473">– Demek belediyenin bütçesi sıfırı tüketecek.</st></p>
			<p><st c="13519">– O nasıl uygunsuz söz!.. </st><st c="13546">Biz atadan, ebeden, dededen, böyle görmüşüz. </st><st c="13591">Göreneklerimizi hep unuttuk mu? </st><st c="13623">Konuk geldi mi ağırlanacak... </st><st c="13653">Konukseverlik bize vergi...</st></p>
			<p><st c="13680">– Evet, bu söz doğrudur. </st><st c="13706">Kaz gelecek yerden tavuk esirgememeli. </st><st c="13745">Bu büyükler, Ankara’dan kalkıp kazamıza konacaklar. </st><st c="13797">Bizim kendilerine camuş kurban ettiğimizi görecekler. </st><st c="13851">Kör değil ya bunlar heyri, ayakları dibinde sel olup camuş kanı akacak... </st><st c="13925">Bunlar da insan. </st><st c="13942">Bizim kendilerine camuş kurban ettiğimizi görünce hamiyete gelecekler. </st><st c="14013">Ondan sonra gayrı iste de iste... </st><st c="14047">Yol iste, fabrika iste, mesela baraj iste... </st><st c="14092">Belediyenin bütçesini göster, para iste... </st><st c="14135">Biz, kendi insanlığımızı gösterip konukseverliğimizi yapalım, camuşu kurban edelim de gerisi onlara kalmış. </st><st c="14243">Onlar da büyükse, büyüklüğünü gösterir... </st><st c="14285">Ne demişler: “Mürüvvete endaze olmaz...”</st></p>
			<p><st c="14325">Hiçbir eksiksiz her işi tamam ettikten sonra, kaymakam teftişe geldi. </st><st c="14396">Vah zavallı... </st><st c="14411">Isıtma nöbeti tutmuş gibi herifcağız tir tir titriyor, çene kemikleri birbirine vuruyor. </st><st c="14500">Ben duymadım. </st><st c="14514">Yanındaki kaymakam kâtibi Rıza Beye dermiş ki:</st></p>
			<p><st c="14560">– Bu vali olacak alçak, beni de başkaları gibi beller de ileri geri laf etmeye kalkarsa, ben bu valiyi haklarım ya... </st><st c="14679">Elim kana bulanacak, korkum bu, başka değil...</st></p>
			<p><st c="14725">Kaymakam bizim tekmil hazırlığımızı beğendi. </st><st c="14771">Hemen valiye, “Teftişe hazırız efendim,” diye telefon etmiş. </st></p>
			<p><st c="14832">Vali de,</st></p>
			<p><st c="14840">– Öyleyse peki. </st><st c="14857">Yarın gelip bir göreceğim... </st><st c="14886">demiş.</st></p>
			<p><st c="14892">Her iş yolunda da, yalnız bir eksiğimiz var; o da Zübükzade. </st><st c="14954">Otelci Satılmış Beyin yerden göğe hakkı var. </st><st c="14999">Herif oturup kalkıp,</st></p>
			<p><st c="15019">– Hemşeriler, diyor, bu Zübükzade denen namussuz başımıza bir çorap örecek ki, bizi maskaraya döndürüp dillere düşürecek. </st><st c="15142">Bu herifin bunca zamandır ortadan yok olması neden? </st><st c="15194">Vali gelecek deniyor, hükümet erkânı gelecek deniyor. </st><st c="15248">Neden bu Zübükzade namerdi görünmüyor? </st><st c="15287">Helbet var bir düşündüğü domuzluk. </st><st c="15322">Gelin, onu da şu işe karıştıralım, bulaştıralım, dedim. </st><st c="15378">Dinlemediniz. </st><st c="15392">Bakın görelim, altından bunun ne alicengiz oyunu çıkartacak...</st></p>
			<p><st c="15454">Devrisi gün oldu. </st><st c="15473">Hükümeti, partisi, belediyesi, hep tören yerinde toplandık erkenden... </st><st c="15544">Zurnacı Çingen Hüsin’le davulcu Topal Veysel, İzmir Marşını bitirip, Sivastopol Marşını vuruyor. </st><st c="15641">Sivastopol Marşından “Üsküdar’a giderken”i tutturuyor. </st><st c="15696">Müdür başlarında, ortaokulun çocukları da sıralanmış alana... </st><st c="15758">Valiyi bekliyoruz. </st><st c="15777">Kaymakama baktım, dizleri titriyor garibin. </st><st c="15821">Valinin otomobilini uzaktan gelirken göreceğim diye sıçrayıp duruyor.</st></p>
			<p><st c="15890">Kurbanlık camuşu kürsünün dibine getirmişler. </st><st c="15937">Mübarek hayvanın ayağının bağ ipi, gözünün bağ bezi hep hazır. </st><st c="16000">Kasap Osman da elindeki kasap bıçağını masada vurup vurup biliyor. </st><st c="16067">Biyandan da Aklı Evvel Bedir Hoca ile birlikte tekbir getiriyorlar. </st><st c="16135">Vali gelince kurban kesilecek de şimdiden denemesi yapılıyor. </st><st c="16197">Vali, “Hiçbir aksaklık istemem. </st><st c="16229">Tüm hazırlığınızı göreceğim,” demiş ya, biz de kurbanlık camuşu bile tören yerine getirdik.</st></p>
			<p><st c="16320">Valinin namı bize bir korku salmış, hiç sorma... </st><st c="16370">Sen bizi bırak, camuş titriyor korkudan. </st><st c="16411">Biz böylece valiyi beklerken, bir de baktık, Tabansız Şükrü Hıdırlık’tan kopmuş, yel olmuş geliyor. </st><st c="16511">Soluya fosurdaya geldi, tekbir getirmekte olan Aklı Evvel Bedir Hocanın önünde durdu:</st></p>
			<p><st c="16596">– Hoca emmi, Memet Çavuş soruyor. </st><st c="16631">Diyor ki, kaç pare top atılacağını bana söylemediler. </st><st c="16685">Memet Çavuş, “Aman,” diyor, “yanlış bir iş yaparız da vali paşamız gazaba gelir. </st><st c="16766">Kaç pare top atılacaksa söylesinler,” diyor.</st></p>
			<p><st c="16810">Bak sen şu Memet Çavuşa... </st><st c="16838">Yahu, at atabildiğin kadar. </st><st c="16866">Senin, Hıdırlık doruğundan attığın topun sayısını kim tutacak... </st><st c="16931">Barutu idareli kullan, gelecek bayramlara kalsın da, ne kadar atarsan at kardeşim; senin ferasetine kalmış bir iş... </st><st c="17048">Şu kadar işin arasında, “Kaç pare top atılacak?” diye sorup da, aklımızı büsbütün karıştırmanın yeri var mı heyri?</st></p>
			<p><st c="17162">Tabansız Şükrü Oğlan, Memet Çavuş, “Kaç pare top atılacağını soruyor,” deyince, herkes birbirine bakıştı. </st><st c="17269">Bunun cevabı Aklı Evvel Bedir Hocaya düşer. </st><st c="17313">Bedir Hoca, kaymakama baktı. </st><st c="17342">Kaymakam, Belediye Reisi Çiftverenoğlu Hamza Beye baktı. </st><st c="17399">Hamza Bey, Tüccardan Emin Efendiye, o da bana baktı. </st><st c="17452">Sonra hep birbirimize bakıştık. </st><st c="17484">Kaymakam çok kızdı. </st><st c="17504">O kızgınlıkla, İzmir Marşı çalmakta olan zurnacı Çingen Hüsin’e,</st></p>
			<p><st c="17568">– Kes ulan, bütün soluğunu tükettin. </st><st c="17606">Nerdeyse ciğerinin zarı patlayacak da vali hazretleri gelince zurnayı öttüremeyeceksin! </st><st c="17694">diye bağırdı. </st></p>
			<p><st c="17708">Sonra bizlere dönüp, </st></p>
			<p><st c="17729">– Kaç pare top atılacak, bir bileniniz var mı? </st><st c="17776">diye sordu.</st></p>
			<p><st c="17787">Benim aklımda her nerden kalmışsa “kırkbir pare” diye bişey kalmış.</st></p>
			<p><st c="17855">– Kırkbir pare atılsa gerek... </st><st c="17887">dedim.</st></p>
			<p><st c="17893">Belediye reisimiz Hamza Bey,</st></p>
			<p><st c="17922">– Öyle, dedi, şimdilik hele kırkbir pare atılsın da, bakalım n’olacak, sonra düşünürüz.</st></p>
			<p><st c="18010">Aklı Evvel Bedir Hoca hiç durur mu? </st><st c="18047">Aklı evvel olduğunu göstererek,</st></p>
			<p><st c="18078">– Hâşââ, olmaz... </st><st c="18097">dedi. </st><st c="18103">Kırkbir pare top, ancak padişahın tahta çıkışında atılır...</st></p>
			<p><st c="18162">Bak şu keçi sakallı Hocaya, sanki bildiğinden mi söyler? </st><st c="18220">Ortaya, içinden çıkılmaz bir laf atıp temelli zihnimizi karıştıracak.</st></p>
			<p><st c="18289">– Bre efendi, şimdi padişah var mı, bunu da nerden çıkardın?</st></p>
			<p><st c="18350">– Padişah yoksa, Cumhuriyet var. </st><st c="18384">Hem de demokrat bir Cumhuriyet...</st></p>
			<p><st c="18417">– Yahu, Cumhuriyet tahta mı çıktı ki, kırkbir pare top atılsın...</st></p>
			<p><st c="18483">Bu kadar iş arasında durup dururken al başına bir de “pare” belasını... </st><st c="18556">Bu Memet Çavuşun hiç işi yok. </st><st c="18586">Bre heyri, at, kaç pare atarsan at, sana soran mı var?</st></p>
			<p><st c="18640">– Öyleyse kırkiki pare atılsa doğrudur.</st></p>
			<p><st c="18680">– Yahu, padişaha kırkbir pare diyoruz. </st><st c="18720">Ondan yukarısı var mı ki, sen şimdi kırkiki pare dersin...</st></p>
			<p><st c="18778">– Kırk olsun birader... </st><st c="18803">Var mı buna bir diyeceğiniz, kırk pare olsun...</st></p>
			<p><st c="18850">Bizden beter titreyen kaymakam,</st></p>
			<p><st c="18882">– Nerdeyse vali bey gelir, bırakın allasen, dedi, kaç pare olursa olsun canım...</st></p>
			<p><st c="18963">Kaymakam, kâtibi Rıza Beyin kulağına yavaştan,</st></p>
			<p><st c="19010">– Aman Rıza Bey, dedi, bu top işi nerde yazar? </st><st c="19058">Bundan önce kaç pare atardınız?</st></p>
			<p><st c="19089">– Valla beyim, bundan önceleri, hiç hesabını tuttuğumuz yoktu. </st><st c="19153">Böyle bir vali başımıza gelmemişti ki, arayıp sorup öğrenelim. </st><st c="19216">Hıdırlık tepesinde gâvur zamanından bir kaval top nasılsa kalmış. </st><st c="19282">Bu Memet Çavuş, Sultan Reşat zamanında topçu çavuşluğu etmiş bir garip ihtiyar olduğundan, ramazanda, bayramda top atsın da fukaraya bir iş çıksın dedik. </st><st c="19436">Olduğu olacağı bu... </st><st c="19457">Vali hazretlerinin buraya gelip de Hıdırlık tepesinde Memet Çavuş topu patlattıkça, “bir, iki...” diye kaç pare top atıldığını saysın, hiç ummam...</st></p>
			<p><st c="19604">– Nerde İhsan Efendi canım... </st><st c="19635">Bunu bilse bilse Gedikli İhsan Efendi bilir. </st><st c="19680">Herif taze askerden geldi. </st><st c="19707">Hem de gedikli... </st><st c="19725">Kaç pare top atılacağını o bilmezse kim bilir?</st></p>
			<p><st c="19771">Gedikli İhsan Efendiyi ararız, yok... </st><st c="19810">Yahu, şimdi buradaydı, uçtu mu bu herif? </st><st c="19851">Gedikli İhsan Efendi, dönüp dolaşıp, sonunda kendine sorulacağını sezmiş, ortadan sıvışmış. </st><st c="19943">Ara tara, Gedikli İhsan Efendiyi cami avlusundaki helada kıstırdık. </st><st c="20011">Artık bilmem korkusundan, bilmem hacetinden buraya gizlenmiş.</st></p>
			<p><st c="20072">– Aman İhsan Efendi, neredeyse vali gelecek... </st><st c="20120">Yarın bir gün de hükümetten ileri gelenler teşrif edecek. </st><st c="20178">Biz bunlara kaçar pare top atacağız?</st></p>
			<p><st c="20214">Gedikli İhsan Efendi, kendisine akıl danışıldığından böbürlenip başını şöyle bir dikti, derin düşüncelere daldı. </st><st c="20328">De ki, askeriyenin top paresi üstüne talimnamesini gözünün önüne getirdi. </st><st c="20402">O talimnamenin sayfalarını bir bir hayalleyip, bir bir çevirip yerini bulmuş gibi,</st></p>
			<p><st c="20484">– Evet, dedi, yabancı bir devlet reisi gelirse kırkbir pare... </st><st c="20548">Yabancı bir devlet gemisi gelirse otuzbir pare...</st></p>
			<p><st c="20597">– Bre heyri, buraya gemi karadan mı gelecek?</st></p>
			<p><st c="20642">– Ben size usulü, nizamı söylüyorum. </st><st c="20680">Yani kanunun emri böyle... </st><st c="20707">Yabancı vapura otuzbir pare, vekil vükela gelirse, yirmibir pare... </st><st c="20775">Daha aşağısı gelirse onbir pare... </st><st c="20810">Ondan da aşağısı gelirse...</st></p>
			<p><st c="20837">– Ne gibi ondan aşağısı?</st></p>
			<p><st c="20862">– Yani vali mali, kaymakam maymakam... </st><st c="20902">Onlara da bir pare...</st></p>
			<p><st c="20923">– Bak İhsan Efendi, bir yanlışlık olursa, günahı vebali boynuna...</st></p>
			<p><st c="20990">– Yanlışlık varsa, kanunda vardır.</st></p>
			<p><st c="21025">– Heyri, kırkbir pare, otuzbir pare, yirmibir pare, onbir pare, bir pare... </st><st c="21102">Yahu nedir bu? </st><st c="21117">Demek ille bir biri olacak... </st><st c="21147">Pazarlık ettin de sermayesi mi kurtarmıyor? </st><st c="21191">Şimdi bu vali gelecek. </st><st c="21214">Böylece namlı bir valiye, bana kalsa bir pare top azdır. </st><st c="21271">Aman, beni adam yerine koymadılar diye alınır malınır da... </st><st c="21331">Gelin, biz şuna ortalama beş on pare top atıp kurtulalım.</st></p>
			<p><st c="21388">Gedikli İhsan Efendi bilgiçlik fırsatını eline geçirmişken bırakır mı hiç...</st></p>
			<p><st c="21465">– Olmaz. </st><st c="21475">Dahili Merasim Talimatnamesinin yüzkırkbirinci maddesinin üçüncü fıkrasının ikinci bendinde aynen yazar, aynen böyle yazar...</st></p>
			<p><st c="21600">Atıyor namussuz. </st><st c="21618">Attığını da biliyoruz ya, ne yapalım. </st><st c="21656">Resmi kitap adı söyleyince bize susmak düştü.</st></p>
			<p><st c="21701">Hıdırlık doruğunda kaval topun başında bekleyen Memet Çavuşa, Tabansız Şükrü oğlanla haber uçurduk:</st></p>
			<p><st c="21801">– Vali gelince bir pare top patlatacak. </st><st c="21842">Öbürleri için de onbir pare...</st></p>
			<p><st c="21872">Tabansız Şükrü oğlanın gitmesiyle koşarak gelmesi bir oldu:</st></p>
			<p><st c="21932">– Memet Çavuş emmim selam etti, bende beş parelikten başka atacak barut yok, diyor.</st></p>
			<p><st c="22016">Allah cezanı versin ulan padişah topçusu... </st><st c="22061">Madem beş parelikten başka barut yok, demindenberi bizi ne demeye birbirimize düşürürsün?</st></p>
			<p><st c="22150">Vali otomobilinin tozu dumanı da havada göründü. </st><st c="22200">Olduğumuz yerde tavuklar gibi eşindik. </st><st c="22239">Hava da soğuk değil ya, beni bir titreme aldı ki, ısıtma nöbeti...</st></p>
			<p><st c="22305">Valinin otomobili geldi. </st><st c="22331">Şoför kapıyı açtı. </st><st c="22350">Arabadan bir kara kuru herif çıktı. </st><st c="22386">Ulan, yedi vilayeti titreten vali bu muymuş... </st><st c="22433">Tüh bize! </st><st c="22443">Herifte adamlık bir hal yok. </st><st c="22472">Kara kuru ve boyu çoban sopasından kısa... </st><st c="22515">Sanırsın, Çingen maşasına can yürümüş de adam suretine bürünmüş. </st><st c="22580">Arabadan iner inmez, başını havaya kaldırıp,</st></p>
			<p><st c="22624">– Bu ne? </st><st c="22634">Bu ne rezalet?.. </st><st c="22651">diye bağırdı. </st></p>
			<p><st c="22665">Bağırdı dersem, gürledi. </st><st c="22690">Herifte bir ses var, gök gürültüsü. </st><st c="22726">Bu ses, o güdük herifin neresinden çıkar, anlaşılmaz. </st><st c="22780">Herifin bütün vücudu tüm ses olsa, gene böyle ötmemek icap eder. </st><st c="22845">Şuncacık bir adam, yıldırım olsa Bey, adamın cıgarasını ya yakar, ya yakmaz. </st><st c="22922">Velakin herifin hiddeti sesinde. </st><st c="22955">Ufarak, kıvaraksa da, üstünde sadrazam haşmeti var...</st></p>
			<p><st c="23008">Vali arabadan inince, biz hep birden üstüne varıp, eline uzandık. </st><st c="23075">Terslik bu ya, ben de o kargaşalıkta, valinin yanına düşmüşüm. </st><st c="23138">Başı yukarda,</st></p>
			<p><st c="23151">– Bu ne, bu ne rezalet?.. </st><st c="23178">diye gürlüyor.</st></p>
			<p><st c="23192">Nereye baktığını da anlamadık. </st><st c="23224">Başını kaldırmış buluta mı bakar, kuşa mı? </st><st c="23267">Ben yanı başında durduğumdan bana,</st></p>
			<p><st c="23301">– Oku şunu! </st><st c="23314">dedi.</st></p>
			<p><st c="23319">Parmağıyla, bizim alana gerdiğimiz bezlerden birini gösterdi. </st><st c="23382">Bunca yıldır belediye ambarında duran, törenden törene çıkarıp astığımız, beyaz yazılı kırmızı bezlerden biri... </st><st c="23495">Benim okumam yazmam, imzamı atacak kadar... </st><st c="23539">Havadaki bezin yazısını okumaya kâtip olmalı. </st><st c="23585">Bu valiye laf da söylenmez, “Okumam yok beyim, benim okumam kendime göre bana yetesiye...” desem, herifin hiç şakası yok, beni belediye azalığından çıkarır. </st><st c="23742">Okuyacakmışım gibi, başımı beze kaldırıp, gözlerimi de kıstım, baktım.</st></p>
			<p><st c="23812">– Benim gözlerim uzaktan seçmez Vali Bey, bir zahmet sen oku da dinleyeyim... </st><st c="23891">dedim.</st></p>
			<p><st c="23897">Vali beni iteleyip,</st></p>
			<p><st c="23917">– Yanlış! </st><st c="23928">diye bağırarak ileri geçti.</st></p>
			<p><st c="23955">Cumhuriyetin Onuncu Yılında yazılmış bezlerde yanlış mı olurmuş?.. </st><st c="24023">Yirmi yıldan artık bu bezleri gereriz, kimse yanlışını çıkarmamış da, şimdi bu vali mi yanlış buldu?</st></p>
			<p><st c="24123">– Nerde kaymakam?</st></p>
			<p><st c="24141">Kaymakam öne geçip eğildi ki, valinin elini sıkacak mı, öpecek mi, yoksa ayağına mı kapanacak, hiç belli değil. </st><st c="24254">Vali kaymakamın tutmak istediği elini havaya kaldırıp, yazılı bezi gösterdi:</st></p>
			<p><st c="24330">– Oku şunu!</st></p>
			<p><st c="24342">Kaymakam bir utandı, bir utandı... </st><st c="24378">Yoksa biz, ambardan padişahlık zamanından kalma bir bez mi çıkarıp asmışız, nedir? </st><st c="24461">Benim aklıma, töbe, öyle bişey geldi. </st><st c="24499">Şu bezde “Padişahım çok yaşa!” diye yazmalı ki, bizi burdan sürüp baba ocağından edeler... </st><st c="24590">Gördün mü sen?</st></p>
			<p><st c="24604">Vali,</st></p>
			<p><st c="24610">– Demek, “Durmayalım, işeriz,” öyle mi? </st><st c="24651">dedi.</st></p>
			<p><st c="24656">Şu valiye bak biyol... </st><st c="24680">İşemeyi de nerden çıkardı? </st><st c="24707">Sonradan işi anladık. </st><st c="24729">Fareler, belediye ambarındaki bezleri ditmişlerdi ya... </st><st c="24785">Ulan, bu fare milleti okuryazar mıydılar da, bezdeki yazının en olmayacak yerini yiyip, bizi rezil ettiler. </st><st c="24893">Kırmızı bezde “Durmayalım, düşeriz!” diye yazılıymış. </st><st c="24947">Namussuz fareler, yazının bir buçuk harfini yemişler. </st><st c="25001">“D” harfinin hepsiyle, “ü” harfinin yarısı gitmiş. </st><st c="25052">“Durmayalım, düşeriz!”, “Durmayalım, işeriz!” olmuş.</st></p>
			<p><st c="25104">Vali, kaymakama sertelip,</st></p>
			<p><st c="25130">– Oku şunu! </st><st c="25143">dedi bir daha.</st></p>
			<p><st c="25157">Kaymakam,</st></p>
			<p><st c="25167">– Durmayalım, işeriz! </st><st c="25190">deyince beni aldı bir gülme...</st></p>
			<p><st c="25220">Öyle bir boru sesli vali ki, huzurunda gülsen gülünmez, ağlasan ağlanmaz. </st><st c="25295">Birden,</st></p>
			<p><st c="25302">– Hani çiçek? </st><st c="25317">diye bağırmaz mı?</st></p>
			<p><st c="25334">Çiçek de neyin nesi?</st></p>
			<p><st c="25355">– Çiçeksiz tören olur mu? </st><st c="25382">İyi ki geldim de hazırlığınızı gördüm. </st><st c="25421">Demek gelip görmeseymişim de size güvenseymişim, hükümet adamları gelince rezil olacaktınız.</st></p>
			<p><st c="25513">Biz bütün bayramları, törenleri çiçeksiz yaparız. </st><st c="25564">Şimdi ne olacak, çiçeksiz yapıldı diye onlar bayramdan, törenden sayılmayacak mı?</st></p>
			<p><st c="25645">– Çiçeksiz olmaz, çiçek ister... </st><st c="25679">Bir büyük, kazanıza geldi mi, eline çiçek verilir. </st><st c="25730">Okulun kız çocukları arabadan inen büyüklerin eline çiçekleri tutuşturacak...</st></p>
			<p><st c="25807">Vali, tören yerini bibaştan bibaşa gezdi, takları dolaştı.</st></p>
			<p><st c="25866">Zurnacı Çingen Hüsin, Belediye Reisi Çiftverenoğlu Hamza Beye,</st></p>
			<p><st c="25929">– Ağa, bir hava çalalım mı? </st><st c="25958">diye sordu.</st></p>
			<p><st c="25969">Tuu, yahu, biz valinin korkusundan şaşırmışız. </st><st c="26017">Vali, arabadan iner inmez, iyi bir hava vurulacaktı, davul dövülecekti de, o gürültüden valinin sesi duyulmayacaktı. </st><st c="26134">Usul böyle... </st><st c="26148">Biz, şaşırmışız, davulu zurnayı unutmuşuz.</st></p>
			<p><st c="26190">Hamza Bey,</st></p>
			<p><st c="26201">– Çabuk, daha duruyor hele... </st><st c="26232">Başlayın! </st><st c="26242">dedi.</st></p>
			<p><st c="26247">Davul zurna takımı “Kâtibim” havasından başlamaz mı? </st><st c="26301">“Üsküdar’a gider iken aldı da bir yağmur...”</st></p>
			<p><st c="26345">Canım, bu vali bizde akıl mı kodu, şaşırmayanımız mı var? </st><st c="26404">Herifler “İzmir Marşı” vuracakken, şaşkınlıktan “Kâtibim” şarkısı geçiyorlar. </st><st c="26482">Vali, yeşil çuhalı kürsü dibine gelip de, adımını kürsüye atacakken “Kâtibim” şarkısı başlayınca,</st></p>
			<p><st c="26579">– Bu neee? </st><st c="26591">Ulan bu ne? </st><st c="26603">diye bir daha gürledi.</st></p>
			<p><st c="26625">Allah belanı versin ulan zurnacı Çingen Hüsiin!.. </st><st c="26676">Senin hünerin bu muydu? </st><st c="26700">Bir de bize, “Kolordunun bando muzıkası benim zurnanın yanında kaç para eder?” diye övünür... </st><st c="26794">Tuu... </st><st c="26801">Oldu olacak çiftetelli çal da bu vali bizi hep dama tıksın...</st></p>
			<p><st c="26862">– Ulan Çingen, ne yaptın?</st></p>
			<p><st c="26888">– Şaşırdım ağa, bu vali bende akıl mı bıraktı ki...</st></p>
			<p><st c="26940">– Çabuk İzmir Marşına dön, çabuk!..</st></p>
			<p><st c="26976">Bak, korkudan nasıl şaşırmış ki zavallı Çingen, İzmir Marşı diye başlayıp yeniden “Kâtibim” havasına dönüyor. </st><st c="27087">Davulcu dersen, o, havayı büsbütün şaşırmış... </st><st c="27134">Vali hazretlerini görsen Bey, Allah Allah... </st><st c="27179">Besbelli herif bizi kendisiyle alay ettik sanıyor da bağırtısı göklere yükseliyor. </st><st c="27262">O böylecene bağırıp dururken, Hıdırlık doruğundan top patlamaz mı?.. </st><st c="27331">Yalnız, bu patlayan top, bizim bunca yıldır sesini bildiğimiz ramazan topu değil. </st><st c="27413">Başka bir top... </st><st c="27430">Patır patır arka arkaya patladığı gibi, gürlemesi de, belli ki, Alamanın kırkikilik topu... </st><st c="27522">Yahu, biz bu padişah topçusuna beş altı pare top atılacak diye haber de gönderdik. </st><st c="27605">Demek Memet Çavuş, yeni valiye ustalığını göstersin diye kaval topu, makineli yapmış. </st><st c="27691">Beş on pare değil, belki yüz pare atıldı, gene de Memet Çavuşun topu susmuyor. </st><st c="27770">Yer gök, top sesinden inliyor.</st></p>
			<p><st c="27800">Yalnız biz şaşırmadık ki, vali hazretleri de şaşırdı:</st></p>
			<p><st c="27854">– Bu cayırtı nedir, ne oluyor? </st><st c="27886">Susturun şunu!..</st></p>
			<p><st c="27902">Tabansız Şükrü oğlanı bulduk.</st></p>
			<p><st c="27932">– Aman oğlum Şükrü, var git şu Memet Çavuş emmine... </st><st c="27986">Bu herif dellendi mi ne! </st><st c="28011">Sustursun şu topu!..</st></p>
			<p><st c="28031">Şükrü oğlan,</st></p>
			<p><st c="28044">– Gidemem, dedi.</st></p>
			<p><st c="28061">– Niye?</st></p>
			<p><st c="28069">– Memet Çavuş emmim, “Ben topu patlatırken, okul avlusundan yukarı hiçkimse çıkmayacak, tehlike var!” dedi.</st></p>
			<p><st c="28177">Yoksa, Memet Çavuşun padişah topçuluğu aklına geldi de, bizi hep topa tutup bitirecek mi? </st><st c="28268">Davul vurur, zurna çalar, top patır patır patlar. </st><st c="28318">Vali hazretlerini görsen, herif aslan kesilmiş, kükreyip duruyor.</st></p>
			<p><st c="28383">Çiftverenoğlu Hamza Bey,</st></p>
			<p><st c="28408">– Gayrı olan oldu, bırakın ne olacaksa... </st><st c="28451">dedi.</st></p>
			<p><st c="28456">Vali hazretleri, kürsüye yöneldi. </st><st c="28491">Aklınca nutuk kürsüsünü sınayacak. </st><st c="28526">Bey, terslik geldi mi, hep üst üste... </st><st c="28565">Boşuna mı “sakınan göze çöp batar” demişler... </st><st c="28612">O zaman alan eğri büğrü olduğundan, düzlemeye de vakit yok, kürsü eğri durmasın diye Memet Çavuş, kürsünün bir ayağının altına takoz sokmuş. </st><st c="28753">Vali hazretleri kürsüye çıkarken, takoz fırlayıp da, kürsü yan yatmaz mı? </st><st c="28827">Biz yekinip kurtarasıya, vali hazretlerinin de ayakları havaya geldi. </st><st c="28897">Ve kürsünün üstündeki sürahi kafasına indi. </st><st c="28941">Sürahideki sudan sırılsıklam olmuş vali, ıslak tavuk gibi çırpınarak ayağa fırladı. </st><st c="29025">Barut olmuş, bağırıyor ya, ne dediği anlaşılmıyor. </st><st c="29076">Gayrı bizim mangal yürekli kaymakama mı sövüyor, yoksa topumuza birden mi, hiç belli değil...</st></p>
			<p><st c="29169">Tam o sırada, bizim Aklı Evvel Bedir Hoca da tekbir getirmeye başlamaz mı? </st><st c="29245">Yahu, ne oluyoruz? </st><st c="29264">Bu bizim insanlarımız hep dellendi mi, nedir? </st><st c="29310">Bedir Hocaya,</st></p>
			<p><st c="29323">– Aman sus Hoca!.. </st><st c="29343">demeye kalmadı, bir de baktık, Kasap Osman, yere yığılı camuşun boynuna, “Ya Allah, bismillah...” deyip bıçağı çalmaz mı!..</st></p>
			<p><st c="29466">Bey, Allah kimseyi şaşırtmasın... </st><st c="29501">Biz, bu vali hazretlerinin kendinden değil, namından şaşırmışız. </st><st c="29566">Kurban kesilmeyecek, sınaması yapılacaktı. </st><st c="29609">Bunu Kasap Osman da bilir. </st><st c="29636">Velakin herif, top patlamasından, davul vurmasından, valinin gümbürtüsünden, bir de Bedir Hoca tekbire girişince, gayrı coşmuş mu, yoksa şaşkınlıktan aklını mı kaçırmış, herneyse, camuşun gırtlağına kasap bıçağını çalmış. </st><st c="29858">Oysa kurban yerine çukur açılacaktı da, camuşun kanı çukura akıtılacaktı. </st><st c="29932">Biz şimdi kurban kesmeyip, kurban sınaması yapacağımızdan çukuru açmamıştık.</st></p>
			<p><st c="30008">Hamza Beye baktım, dönmüş gidiyor.</st></p>
			<p><st c="30043">– Nereye Efendi?</st></p>
			<p><st c="30060">– Daha bu kasabada durulmaz heyri, bu vali bizi ipe çektirir. </st><st c="30123">Ben savuşuyorum.</st></p>
			<p><st c="30139">Tam o sırada bir de ne bakalım, bizim Zübükzade kopmuş geliyor ki, ne gelme... </st><st c="30219">Sanırsın herif can telaşına düşmüş, alı al, moru mor kaçıyor birilerinden. </st><st c="30294">Nerdeyse, “İmdat hemşeriler, can kurtaran bir Müslüman yok mu?” diye feryadı basacak. </st><st c="30380">Zübükzade İbraam Beyin gelişi, uğurlu bir geliş değil.</st></p>
			<p><st c="30434">Onu görünce hep sevindik. </st><st c="30461">Gelsin de belasını bulsun. </st><st c="30488">Neden dersen, bu bizim Zübükzade’yle başa çıksa çıksa, anca bu vali hazretleri çıkabilir. </st><st c="30578">Gelsin, görsün gününü... </st><st c="30603">Vali, Zübükzade’yi bir dalasın ki, herif kuduz iğnesine gitsin. </st><st c="30667">Evet, şimdi bu vali, bizim kıymetli Zübük’ümüzü paçavraya çevirir.</st></p>
			<p><st c="30733">Partimizin ilçe başkanı Aklı Evvel Bedir Hoca,</st></p>
			<p><st c="30780">– Aman hemşeriler, diyor, nasılsa işler doğruya döndü... </st><st c="30838">İyi olacak hastanın doktor ayağına gelirmiş. </st><st c="30883">Zübükzade’miz tam zamanında yetişti. </st><st c="30920">Şimdi biz burada ne kadar terslik olmuşsa, hepsini İbraam Beyin üstüne yıkarız. </st><st c="31000">Oldu mu? </st><st c="31009">Bizim bu Zübükzade belasından başka türlü kurtulacağımız da yoktu. </st><st c="31076">Unutmayın hemşeriler, Zurnacı Çingen Hüsin’e, “Vali hazretlerini Kâtibim şarkısıyla karşıla,” diyen o. </st><st c="31179">Nutuk kürsüsünün altına takozu yerleştiren o... </st><st c="31227">Koca camuşu kurban etme aklını veren o. </st><st c="31267">“Durmayalım işeriz!” bezini astıran o. </st><st c="31306">“Çiçek miçek istemez,” diyen, gene o. </st><st c="31344">Hıdırlık doruğundan, “Bombardıman edilsin!” diye padişah topçusu Memet Çavuşa emir veren gene o... </st><st c="31443">Hep onun üstüne suçu yıkarız. </st><st c="31473">Şahit dersen, işte bunca kişi. </st><st c="31504">Ağızbirliği ettik mi, ne diyebilirmiş Zübükzade İbraam?.. </st><st c="31562">Biz bu kadar tersliğin altından başka türlü kalkıp namusumuzu kurtaramayız. </st><st c="31638">Hiç değilse içimizden biri fedai olup yansın. </st><st c="31684">O da Zübükzade. </st><st c="31700">Söz mü hemşeriler?..</st></p>
			<p><st c="31720">– Evet, söz...</st></p>
			<p><st c="31735">Zübükzade İbraam, rüzgâr gibi geliyor ya bu geliş hiçbir iyi geliş değil. </st><st c="31810">O ne? </st><st c="31816">Yahu, Zübük’ün ardında üç kişi var... </st><st c="31854">Aman dur, yoksa İbraam Beyi önlerine katmış kovalıyorlar mı? </st><st c="31915">Evet, hem de öyle... </st><st c="31936">Bunlar yaklaştıkça seçtik. </st><st c="31963">Biri, Eşref Ağa, biri Eşref Ağanın oğlu, bu ikisinin ardından seğirten de İğri Nuri... </st><st c="32050">Aman bunda bir iş var! </st><st c="32073">Benim anlayabildiğim, her ne sebeptense üçü bir olmuşlar, Zübükzade’nin canını almaya kastedip ardına düşmüşler. </st><st c="32186">Belli ki Zübükzade İbraam Beyin ayaklarında derman kalmamış, yere kapaklandı kapaklanacak. </st><st c="32277">Ve üç can avcısı birden üstüne çökecekler. </st><st c="32320">Demek vali, kazamıza tam zamanında gelmiş. </st><st c="32363">Gördüğü türlü aksaklık yetmezmiş gibi, şimdi bir de gözü önünde cinayet işlenip, vali hazretlerine göstereceğimiz hünerleri tamam edeceğiz. </st><st c="32503">Camuşu kurban kestiğimiz yetmedi, şimdi de Zübükzade kurban edilecek...</st></p>
			<p><st c="32574">Zübükzade tören alanına girmesiyle, iki kolunu birden açtı.</st></p>
			<p><st c="32634">– Vaay, koca vali, kazamıza hoşgeldin! </st><st c="32674">diye, vali hazretlerinin boynuna sarıldı. </st></p>
			<p><st c="32716">Nerdeyse, kara kuru valiyi kucağına alıp hoplatacak... </st><st c="32771">Yahu bu ne iş? </st><st c="32786">Bizim vali hazretleri de şaşırdı. </st><st c="32820">Öyle şaşırdı ki, ne diyeceğini bilemedi. </st><st c="32861">Zaten, Zübükzade, valinin bişey demesine müsaade etmiyor ki... </st><st c="32924">Boyuna kendi söylüyor:</st></p>
			<p><st c="32946">– Hoşgeldin koca vali... </st><st c="32972">Gözlerimiz yollarda kaldı. </st><st c="32999">Sizin vilayetimize geleceğinizi Hadi Beyden öğrenmiştim. </st><st c="33056">Sizden iyi olmasın, Hadi Bey gayetle iyi ahbabımdır, canciğeriz... </st><st c="33123">Bana mektup yazmıştı... </st><st c="33147">Mektupta, “Vilayetinize çok kıymetli bir vali tayin ettiriyorum, aman kıymetini bilin,” diyordu. </st><st c="33244">Canım bilmez olur muyuz? </st><st c="33269">Biz insan sarrafıyız. </st><st c="33291">Belli bişey işte...</st></p>
			<p><st c="33310">Böyle diyerek, kırk yıllık ahbabıymış gibi, sarılıp, kucaklayıp valiyi öpmeye başladı. </st><st c="33398">Vali de, bu Zübük’ün kim olduğunu anlamadı ama, iyice sersemledi. </st><st c="33464">Buna nasıl bir muamele yapacağını kestiremedi. </st><st c="33511">Sertelsin mi, yumuşasın mı, “Efendi, sululuk istemem, geri dur!” mu desin, bitürlü karar veremiyor? </st><st c="33611">Şaşkın vali, durmadan suratına sıçramış camuş kanlarını siliyor.</st></p>
			<p><st c="33675">Yanımdaki belediye reisine,</st></p>
			<p><st c="33703">– Hamza Bey, bu bizim Zübük’ün sözünü ettiği Hadi Bey de kim ola? </st><st c="33770">diye yavaşça sordum.</st></p>
			<p><st c="33790">– Vekil yahu, Hadi Bey bir koca vekil... </st><st c="33832">Bu valiyi çok tutuyormuş, buraya tayin ettiren de o. </st><st c="33885">Vali de arkasını vekile dayadığından kimseye aldırdığı yok; bu afur tafuru da ondan ya...</st></p>
			<p><st c="33974">– Zübükzade’nin Hadi Beyle canciğer olduğu essah mı?</st></p>
			<p><st c="34027">– Bre heyri, şaşırdın gene... </st><st c="34058">Sen bu bizim Zübükzade İbraam’ı bilmez gibi konuşuyorsun. </st><st c="34116">Yahu bu İbraam, gazetelerde resmini gördüğü vekille hemen kendini arkadaş bilmez mi? </st><st c="34201">Şimdi bu vali hazretleri, Zübükzade’ye ne yapsın? </st><st c="34251">Hadi Beyle arkadaş olmadıklarını nerden bilsin... </st><st c="34301">Gidip bir vekile de, “Zübükzade İbraam çok yakın arkadaşınız mı?” diye soramaz ya... </st><st c="34386">Gördün mü, ister istemez, herif yutacak bu dolmayı... </st><st c="34440">Ne demişler: “İt kağnı gölgesinde yürür de kendi gölgesi sanırmış.” Bu bizim Zübük de şimdicik vekilin gölgesine girdi işte. </st><st c="34565">Sen de allasen, bilmez gibi konuşuyorsun.</st></p>
			<p><st c="34606">Zübükzade, vali hazretlerinin koluna girdi, boyuna anlatıyor. </st><st c="34669">Bizim vilayetimizde çok kötü bir vali varmış, İbraam Bey, çok yakın arkadaşı olduğundan vekile bir mektup yazasıymış. </st><st c="34787">Demiş ki vekile: “Aman Hadi kardeşim, kırk yılda bir sana bir işim düştü. </st><st c="34861">Bizim bura valisini acele değiştir, yerine adama benzer bir vali gönder.” Vekil de, “İstediğin vali olsun,” diye cevap verip haftasına kalmadan valiyi değiştirmiş.</st></p>
			<p><st c="35024">Gördün mü, bu valiyi tayin ettiren de Zübükzade İbraam... </st><st c="35083">Vali, şimdicik bu laflara inansın mı, inanmasın mı? </st><st c="35135">Ya essahsa... </st><st c="35149">Ya vekile, “Sevgili kardeşim Hadi,” diye bir mektup daha yazıp da valiyi apar topar buradan attırırsa...</st></p>
			<p><st c="35253">Kol kola girmiş, alanda dolaşıyorlar. </st><st c="35292">O sert valinin de suratı değişmedi mi!.. </st><st c="35333">Kızgın vali yumuşadı. </st><st c="35355">Zübükzade İbraam Beye bişeyler anlatıp gülüyor.</st></p>
			<p><st c="35402">Kaymakam, partimizin ilçe başkanı, belediye reisi, azalar ne, hep durmuş onlara bakıyoruz. </st><st c="35494">Birden Zübükzade İbraam, bize dönüp bağırmaya başladı. </st><st c="35549">Hem de ne bağırma, valinin bağırması yanında ne kalır!.. </st><st c="35606">Bu ne işmiş... </st><st c="35621">“Ulan, farelerin dişlediği bezler asılır mı, görgüsüz herifler!.. </st><st c="35687">Kürsünün altına takoz konulur mu a yol yordam bilmezler!”</st></p>
			<p><st c="35744">Biz böylece kalakalmışız, donmuşuz. </st><st c="35781">Zübükzade İbraam, kalabalığa şöyle bir bakındı. </st><st c="35829">Hemen kaymakam seğirtip de, ellerini göbek üstüne bağlayıp,</st></p>
			<p><st c="35888">– Birini mi aradınız İbraam Bey? </st><st c="35922">demez mi...</st></p>
			<p><st c="35933">Sen şu bizim yiğit kaymakama bak biyol...</st></p>
			<p><st c="35975">– Eşref Ağayı gönder bana...</st></p>
			<p><st c="36004">Eyvaah, Zübükzade, vali hazretlerinden de kuvvet alarak Eşref Ağayı bitirecek. </st></p>
			<p><st c="36084">Kaymakam, candarma çavuşuna,</st></p>
			<p><st c="36112">– Eşref Ağayı bulun, çabuk! </st><st c="36141">dedi.</st></p>
			<p><st c="36146">Zübükzade İbraam Bey, elini ileri uzatıp, şahadetparmağı ile bana, “Gel, gel, böyle gel!..” işareti yaptı.</st></p>
			<p><st c="36253">– Bana mı İbraam Bey? </st><st c="36276">Ben mi?</st></p>
			<p><st c="36283">– Evet, evet, sen...</st></p>
			<p><st c="36304">Hemen seğirttim:</st></p>
			<p><st c="36321">– Buyurun İbraam Bey!.. </st><st c="36346">Bir emrin mi var?</st></p>
			<p><st c="36363">İçimden, “Seni gavat seni...” diyorum ya, dıştan ses edilmez ki... </st><st c="36431">Yanında, hem de kolunda vali var.</st></p>
			<p><st c="36464">– Eşref Ağanın oğluyla İğri Nuri’yi bul, çabuk buraya getir. </st><st c="36526">Farenin deliğine girdilerse de bul...</st></p>
			<p><st c="36563">Zavallılar kaçamamışlar da... </st><st c="36594">Sürüp kovaladıkları Zübükzade gözleri önünde vali ile sarmaş dolaş olunca, bunların dizlerinin bağı çözülüp, nefesleri kesile yazmış... </st><st c="36730">Korkudan hemen kendilerini takın arkasına atıp tam siper olmuşlar. </st><st c="36797">Ordan, olanı biteni gözlerlermiş. </st><st c="36831">Üçünü de bulup çıkardık. </st><st c="36856">Sudan çıkmış it gibi titriyor üçü de... </st></p>
			<p><st c="36896">Zübükzade bunlara,</st></p>
			<p><st c="36914">– Len, şu kürsüyü kaldırın! </st><st c="36943">diye emretti.</st></p>
			<p><st c="36956">Kürsüyü kaldırdılar.</st></p>
			<p><st c="36977">– Len, akşama kırdan, dağdan çiçek toplayacaksınız. </st></p>
			<p><st c="37030">Üçü de esas vaziyetine geçmiş:</st></p>
			<p><st c="37060">– Başüstüne İbraam Bey...</st></p>
			<p><st c="37086">– Yürüyün ardımdan...</st></p>
			<p><st c="37108">Zübükzade koluna girmiş, valiyi aldı götürdü. </st><st c="37155">On adım arkalarından da Eşref Ağa ile oğlu, bir de İğri Nuri, başları önlerinde, sırtlarına kürsüyü yüklenmişler, gidiyorlar.</st></p>
			<p><st c="37280">Zübükzade İbraam Bey, vali hazretlerini evine götürmedi mi!.. </st><st c="37343">Öğle yemeğini orda yemişler. </st><st c="37372">Artık bundan sonra bu Zübükzade’nin önünde durulur mu? </st><st c="37427">Onlar gidince, baktık Padişah topçusu Memet Çavuş da dağdan geliyor.</st></p>
			<p><st c="37495">– Bre Çavuş emmi, hani barutun yoktu da, beş pare top atacaktın... </st><st c="37563">Ocağı batası, bir ordu düşmanı yok edecek cephane tükettin. </st><st c="37623">Onca barutu nerden buldun?</st></p>
			<p><st c="37649">Olan neymiş, kimse bilmez. </st><st c="37677">Memet Çavuşun ramazan topu tutukluk yapmamış mı?</st></p>
			<p><st c="37725">– Topun kamasında tutukluk oldu.</st></p>
			<p><st c="37758">– Aman Çavuş emmi, bu kaval topun kaması da mı var?</st></p>
			<p><st c="37810">– Olmaz mı? </st><st c="37823">Tutukluk yapınca, baktım, bir pare bile top atılamayacak. </st><st c="37881">Yanıma ne olur ne olmaz diyerek, ihtiyat dinamit sucukları almıştım. </st><st c="37950">Patır patır patlattım dinamitleri.</st></p>
			<p><st c="37984">Memet Çavuş, top patlamayınca hırslanmış, mahcup da olmuş, hırsını dinamitlerden almış. </st><st c="38073">Gayrı kırk pare mi, beşyüzkırkbir pare mi dinamit patlattı, belli değil...</st></p>
			<p><st c="38147">Bizim Zübükzade’mizde oyun çoktur Bey, onunla kimse baş edemez. </st><st c="38212">Herif valinin ipini eline aldı da, koca bir sadrazam haşmetli valiyi, Çingen ayısı gibi oynattı durdu. </st><st c="38315">Dünyada olmadık, görülmedik, duyulmadık düzen, bu Zübükzade alçağında...</st></p>
		</section>
  <div id="charCountTotal" value="38387"></div></body>
</html>
