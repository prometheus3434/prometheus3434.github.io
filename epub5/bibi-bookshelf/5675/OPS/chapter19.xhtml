<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Zübük</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter" id="chapter18">
		  <section>
			<h1><st c="0">DİNİNE İMANINA DOĞRU SÖYLE</st></h1>
			<h2><st c="27">Gedikli İhsan Efendi şöyle anlatıyordu:</st></h2>
			<p><span><st c="67">B</st></span><st c="69">izim heyet hikâyemizi dinlemiş miydin Bey? </st><st c="112">Zübükzade İbraam Bey, bir heyet kurup da Ankara’ya gelip beni görün demişti. </st><st c="189">Bizi Başbakanla görüştürecek, Cumhurbaşkanıyla konuşturacaktı. </st><st c="252">Biz de ilçemize baraj, fabrika yapılmasını isteyecektik. </st><st c="309">Ama bizim niyetimiz, barajdan, marajdan önce, şu kaymakamı başımızdan atsınlar bir. </st><st c="393">Böyle kaymakam mı olurmuş, tavşan tersi gibi bir herif, ne sıvanır, ne bulaşır... </st><st c="475">İçip içip ağlamaktan, “Vah anam, ben buralarda çürüyecek adam mıydım?” diye başını duvarlara vurmaktan, diz dövüp saç yolup ağlamaktan başka bir iş gelmez elinden. </st><st c="639">Evet, bir iyiliği varsa, İbraam Beyin buyruğundan dışarı çıkmaz. </st><st c="704">Neye yarar, kasabamıza on paralık yararı dokunmamış. </st><st c="757">İbraam Beye, “Şu kaymakamı attır, başımıza adama benzer bir kaymakam göndert,” diyeceğiz.</st></p>
			<p><st c="846">Heyetçe çıktık yola, Ankara’ya vardık. </st><st c="886">Ben Ankara’yı bilirim. </st><st c="909">Arkadaşlardan kimisi hiç görmemiş. </st><st c="944">Biz otele indik. </st><st c="961">Aklı Evvel Bedir Hoca, gene bir aklı evvellik gösterip,</st></p>
			<p><st c="1016">– Arkadaşlar, dedi, şimdi Zübükzade’nin yanına vardık mı, bizi alır Başbakan Hazretlerinin, Cumhurbaşkanı Hazretlerinin huzuruna çıkarır. </st><st c="1155">Bu üst başla, o yüksek huzura varmak ağır hakaret olur. </st><st c="1211">Kanunda bile yeri olsa gerek... </st><st c="1243">Bizi bu kılıksızlıkta görürlerse, hakaret ettik diye tevkif etseler yeridir. </st><st c="1320">Ondan ötürü, ilkin kendimize bir çekidüzen verelim, kılığı düzeltelim, Ankaralık bir adam olalım.</st></p>
			<p><st c="1417">Çiftverenoğlu Hamza Bey,</st></p>
			<p><st c="1442">– Evet, doğru, dedi, Başbakan Hazretleri, Cumhurbaşkanı Hazretleri bizi sarayda kabul eder. </st><st c="1535">Radyolar, bağlılıklarını bildiren heyet diye bizi söyler. </st><st c="1593">Gazeteler heyetimizin resimlerini basar. </st><st c="1634">Hiçbirimizde gazeteye geçecek kıbal yok. </st><st c="1675">Önce giyinip kuşanmak gerek...</st></p>
			<p><st c="1705">Emin Efendinin boyunbağı bile yok. </st><st c="1741">Allah Selamet Versin Murtaza Efendiyi sorarsan, kıçında potur, ayağında çedik. </st><st c="1820">Bedir Hoca, yaz ortası, mes lastikle Ankara yoluna düşmüş. </st><st c="1879">İsmail Efendiyi sorarsan, keten pantolu ütü yüzü görmemiş.</st></p>
			<p><st c="1937">Biz heyetçe dükkânlara daldık, giyim kuşam aldık. </st><st c="1988">Fakat bu bizim bura insanı medeniyet bilmiyor. </st><st c="2035">Nice giyinip kuşansa gene hiç... </st><st c="2068">Bunların boyunbağlarını bağladım. </st><st c="2102">Çulu değiştirseler de gene altındaki adam, bizim adamımız.</st></p>
			<p><st c="2160">Bedir Hocayla Emin Efendiye,</st></p>
			<p><st c="2189">– Şu saçınızı, sakalınızı kırptırın da yüzünüz gözünüz görünsün... </st><st c="2257">dedim.</st></p>
			<p><st c="2263">Berbere vardık, tıraş olduk. </st><st c="2293">Elimizdeki adresi sora soruştura, İbraam Beyin oturduğu apartımanı bulduk. </st><st c="2368">Emin Efendi, yedi katlı apartımanı görünce,</st></p>
			<p><st c="2411">– Vallaha göğsüm kabardı arkadaşlar, dedi. </st><st c="2455">Bir de bizim kasabadan adam çıkmaz derler; bir adam çıkardık ki, düşman çatlatır. </st><st c="2537">Şöyle bir apartımanda oturmak ne demek... </st><st c="2579">Allah makamını daha da yüceltsin. </st><st c="2613">Kendim burda oturuyormuşum gibi memnun oldum... </st><st c="2661">Herhal bizim Zübükzade, apartımanın en üst katında otursa gerek... </st><st c="2728">dedi.</st></p>
			<p><st c="2733">Orda yanılmışız. </st><st c="2751">İbraam Bey, en alt katta oturmaktaymış. </st><st c="2791">Kapının zilini çaldık, İbraam Beyin karısı çıktı. </st><st c="2841">Bizi görünce, açtığı kapıyı aralayıp, aradan burnunun ucunu çıkarttı, yarım ağızla,</st></p>
			<p><st c="2924">– Hoşgeldiniz. </st><st c="2940">Bir hacetiniz mi vardı? </st><st c="2964">İbraam evde yok... </st><st c="2983">dedi.</st></p>
			<p><st c="2988">Belli ki gelişimizi hiç beğenmemiş.</st></p>
			<p><st c="3024">– Bacı, İbraam Beyimizi nerde buluruz? </st><st c="3064">diye sorduk.</st></p>
			<p><st c="3076">– Vallaha hiç belli olmaz, az öncesi Başvekil Hazretleri de telefonla aradı. </st><st c="3154">Gene başları darda kalmış da, İbraam’dan akıl danışacaklarmış...</st></p>
			<p><st c="3218">Şimdi ne yapsak? </st><st c="3236">Şu görgüsüz karıya bak biyol, Ankara karısı olduğundanberi, insanlığı tüm yitirmiş.</st></p>
			<p><st c="3319">Ben yüzümü kızartıp,</st></p>
			<p><st c="3340">– Kız gelin, bu nasıl yeni huylar, memleketten hemşeriler gelince, buyrun diye içeri almak, ağırlamak yok mu? </st><st c="3451">dedim.</st></p>
			<p><st c="3457">Burnu kapının dışında, kendi içerde,</st></p>
			<p><st c="3494">– Kusura kalmayın, dedi, böğün misafir kabul günüm de... </st><st c="3552">içerde kadın misafirlerim var. </st><st c="3583">Bakan makan karıları. </st><st c="3605">Yoksa buyrun, bir soluk alın derdim.</st></p>
			<p><st c="3641">– Şimdi n’olacak? </st><st c="3660">İbraam Beyi nerde buluruz?</st></p>
			<p><st c="3686">– Meclis’e bakın bir. </st><st c="3709">Orda yoksa Köşk’tedir.</st></p>
			<p><st c="3731">– Bir de köşk mü satın aldınız? </st><st c="3764">Aferin, beğendim.</st></p>
			<p><st c="3781">– Yok, Cumhurbaşkanı köşkünde. </st><st c="3813">Orda da yoksa kulübe bakın.</st></p>
			<p><st c="3840">– Ne zaman gelir?</st></p>
			<p><st c="3858">– Hiç bilinmez.</st></p>
			<p><st c="3874">Döndük geriye. </st><st c="3890">Ne etsek? </st><st c="3900">Sora soruştura Meclis’e gittik. </st><st c="3932">Meclis tatil olduğundan kimseler yokmuş. </st><st c="3973">Gene de sora soruştura Köşk’e vardık. </st><st c="4011">Nöbetçi asker yolumuzu kesti,</st></p>
			<p><st c="4040">– Köşk’te Zübükzade olacak aslanım, içeri bir haber sal, hemşerilerin geldi diye ilet... </st><st c="4130">dedik.</st></p>
			<p><st c="4136">Nöbetçi,</st></p>
			<p><st c="4145">– Necidir, ne iş yaparmış? </st><st c="4173">dedi.</st></p>
			<p><st c="4178">Zavallı asker, ne bilsin Zübükzade’yi?</st></p>
			<p><st c="4217">– Sen bir haber ilet, Köşk’ten bilirler, dedik.</st></p>
			<p><st c="4265">Nöbetçi telefon etti. </st><st c="4288">Yanımıza bir adam katıp, bizi bahçeden içeri aldılar. </st><st c="4342">Bir büyücek evde bizi bir adamın karşısına çıkardılar.</st></p>
			<p><st c="4396">– Kimi arıyorsunuz? </st><st c="4417">dedi.</st></p>
			<p><st c="4422">– Zübükzade İbraam Beyi...</st></p>
			<p><st c="4449">– Kim dedin? </st><st c="4463">Kim dedin?</st></p>
			<p><st c="4473">Şuna bak, hükümetin akıl danıştığı bir koca İbraam Beyi bilmez de sorar...</st></p>
			<p><st c="4548">Bedir Hoca,</st></p>
			<p><st c="4560">– Oğlum, sen içeri haber ver, onlar bilir İbraam Beyi... </st><st c="4618">dedi.</st></p>
			<p><st c="4623">– Ben bilmezsem kim bilirmiş. </st><st c="4654">Neci, neyin nesi bu İbraam Bey? </st><st c="4686">Ne iş yapar?</st></p>
			<p><st c="4698">– Ne iş yaptığını bilmeyiz, lakin mebustur.</st></p>
			<p><st c="4742">– Mebus mu, Allah Allah... </st><st c="4770">Hiç bu adda bir mebus tanımıyorum. </st><st c="4805">Neydi neydi?</st></p>
			<p><st c="4817">– Zübükzade İbraam... </st><st c="4840">Mebus canım. </st><st c="4853">Biz seçtik, buraya gönderdik.</st></p>
			<p><st c="4882">Emin Efendi, İsmail Efendinin kulağına,</st></p>
			<p><st c="4922">– İçime bir kurt yeniği düştü, bu Zübük itinde oyun çoktur. </st><st c="4983">Sakın mebus oldum diye bizi aldatmasın... </st><st c="5025">deyince İsmail Efendi kızdı,</st></p>
			<p><st c="5053">– Sus, o nasıl söz... </st><st c="5076">Cahil kafanla işleri tüm karıştırma. </st><st c="5113">Oturduğu apartımanı gördün işte...</st></p>
			<p><st c="5147">– Orası doğru, mebus olmayanın...</st></p>
			<p><st c="5181">Adam bize bir kitap getirdi, önümüze açtı,</st></p>
			<p><st c="5224">– İşte mebusların resmi burda, arayın bulun!</st></p>
			<p><st c="5269">Araya araya bulduk.</st></p>
			<p><st c="5289">– İşte bu!</st></p>
			<p><st c="5300">Adam,</st></p>
			<p><st c="5306">– Siz kimsiniz? </st><st c="5323">dedi.</st></p>
			<p><st c="5328">– Biz heyetiz, dedik, Zübükzade’mizi göreceğiz de, bizi Cumhurbaşkanı Hazretlerine neye götürecek...</st></p>
			<p><st c="5429">Adam hemen telefonu açmasıyla Zübükzade’yi buldu:</st></p>
			<p><st c="5479">– İbraam Bey, ben Cumhurbaşkanlığı Başyaveriyim. </st><st c="5529">Memleketten sizi görmeye hemşerileriniz gelmiş...</st></p>
			<p><st c="5578">O da,</st></p>
			<p><st c="5584">– Eve buyursunlar... </st><st c="5606">demiş olacak.</st></p>
			<p><st c="5619">Yeniden evine döndük. </st><st c="5642">Bu sefer anası çıktı,</st></p>
			<p><st c="5663">– İbraam az önce buradaydı. </st><st c="5692">Acele hükümetten çağırdılar da oraya gitti. </st><st c="5736">Size de mahsus selamı var. </st><st c="5763">Kusura kalmasınlar, yarın gelsinler... </st><st c="5802">dedi.</st></p>
			<p><st c="5807">Geceyi otelde geçirdik. </st><st c="5832">Devrisi gün, sabahtan eve damladık. </st><st c="5868">Bu kez karşımıza yabancı bir avrat çıktı:</st></p>
			<p><st c="5909">– İbraam Bey yok...</st></p>
			<p><st c="5929">– Karısı nerde?</st></p>
			<p><st c="5945">– Altı aylık yaptırmaya berbere gitti.</st></p>
			<p><st c="5984">– Anası nerde?</st></p>
			<p><st c="5999">– Komşuya gitti.</st></p>
			<p><st c="6016">Döndük. </st><st c="6025">Otelin kahvesine daldık. </st><st c="6050">Emin Efendi,</st></p>
			<p><st c="6062">– Yahu bu altı aylık yaptırmak da neymiş? </st><st c="6105">dedi.</st></p>
			<p><st c="6110">– Şehirde karı kısmı, berbere gidip kendini altı aylık yaptırtır... </st><st c="6179">diye anlatınca hep şaştılar.</st></p>
			<p><st c="6207">Akşama eve gittik, yok; sabaha gittik, yok... </st><st c="6254">Beş gün arkasından koştuk. </st><st c="6281">Bizim beyaz göynekler kirlendi. </st><st c="6313">Birer daha aldık.</st></p>
			<p><st c="6330">Gideriz evine, “Yok!” derler. </st><st c="6361">Bunlar bizim göreneği, geleneği toptan unutmuşlar... </st><st c="6414">“Buyur içeri, bir kahvemizi için de soluklanın!” demek yok.</st></p>
			<p><st c="6473">Baktık olacağı yok. </st><st c="6494">Kapıya nöbetçi koyalım, dedik. </st><st c="6525">Herbirimiz birer saat kapıda nöbet tutuyoruz. </st><st c="6571">Bir gün de böylece bekledik, gene yok... </st><st c="6612">Yahu bu herif evine bacadan girmez ya. </st><st c="6651">Artık iyice umudu kestik, dönmeye karar verdik. </st><st c="6699">Bigün otelin kahvesinde oturmuş konuşuyoruz.</st></p>
			<p><st c="6743">– Bu namussuz, bir daha memlekete hiç dönmeyecek mi... </st><st c="6799">dedim.</st></p>
			<p><st c="6805">Bedir Hoca, otel köşelerinde para tüketmekten bıkmış,</st></p>
			<p><st c="6859">– Hangi yüzle gelecek? </st><st c="6883">Biz bunun suratına tükürmez miyiz, tükürükle boğmaz mıyız... </st><st c="6944">dedi.</st></p>
			<p><st c="6949">Emin Efendi,</st></p>
			<p><st c="6962">– Hiç de bişey yapamayız, dedi, gene işi tatlıya bağlar, görürsünüz.</st></p>
			<p><st c="7031">Dimyata pirince gidelim derken evdeki bulgurdan olduk. </st><st c="7087">Öyle ya, buraya geldik ki, fabrika isteyelim, baraj isteyelim, yeni bir kaymakam isteyelim. </st><st c="7179">Geçtik hepsinden, şu Ankara gurbetinde parasız kalıp da memlekete zor mu döneceğiz ne...</st></p>
			<p><st c="7267">Biz otelin kahvesinde böyle konuşurken, otelci para çekmecesinin başına oturmuş, bizi dinlermiş. </st><st c="7365">Acımış da bize,</st></p>
			<p><st c="7380">– Sizin derdiniz ne? </st><st c="7402">diye sordu.</st></p>
			<p><st c="7413">Anlattık.</st></p>
			<p><st c="7423">– Onun kolayı var, ben şimdi bulurum.</st></p>
			<p><st c="7461">– Nasıl?</st></p>
			<p><st c="7470">– Evine telefon ederiz.</st></p>
			<p><st c="7494">– Sen ne diyorsun ağam, biz kapısında gece gündüz nöbet tutmaktayız. </st><st c="7564">Herifin eve geldiği mi var?..</st></p>
			<p><st c="7593">– Durun siz...</st></p>
			<p><st c="7608">Otelci, Zübük’ün evine telefon etti.</st></p>
			<p><st c="7645">– Burası Meclis, İbraam Bey orda mı? </st><st c="7683">diye sordu.</st></p>
			<p><st c="7694">Ne dersin, İbraam zırt diye karşısına çıkmaz mı?</st></p>
			<p><st c="7743">Otelci telefonu bana verdi.</st></p>
			<p><st c="7771">– İbraam Bey, şükür görüştüğümüze, ben İhsan... </st><st c="7820">dedim.</st></p>
			<p><st c="7826">– Vay İhsan Beyefendiciğim... </st><st c="7857">diye söze girişince anladım ki, beni başka bir İhsan sanmış.</st></p>
			<p><st c="7917">– Ben Gedikli İhsan... </st><st c="7941">dedim.</st></p>
			<p><st c="7947">– Ooo İhsan Efendi, hoşgeldin, safa geldin. </st><st c="7992">Yeni mi geldin?</st></p>
			<p><st c="8007">– Ne diyorsun İbraam Bey, dedim, biz heyetçe geldik. </st><st c="8061">Zatınızı aramaktan Ankara’nın kaldırımlarında sersefil, perperişan olduk.</st></p>
			<p><st c="8134">– Ne diyorsun... </st><st c="8152">tu... </st><st c="8158">vay anasını... </st><st c="8173">Yahu size evin adresini de vermiştim. </st><st c="8211">Demek bulamadınız, vah vah...</st></p>
			<p><st c="8240">Nasıl sövmezsin şimdi? </st><st c="8264">Hadi sus, dedim, gene kendime.</st></p>
			<p><st c="8294">Kalktık heyetçe evine vardık. </st><st c="8325">Bizi bir karşılama, bir karşılama, yere göğe koyamıyor. </st><st c="8381">Sarılıp sarılıp öpüşüyoruz.</st></p>
			<p><st c="8408">Anası dersen bize,</st></p>
			<p><st c="8427">– Ah oğullarım... </st><st c="8446">diyor da bir daha demiyor.</st></p>
			<p><st c="8472">Biraralık, Zübük’ün anası beni dışarı çekti:</st></p>
			<p><st c="8517">– Ah İhsan Efendi oğlum ah... </st><st c="8548">Benim bitecik oğlumu hiç sorma. </st><st c="8580">Ankara kahpelerinin eline düştü. </st><st c="8613">Gecesi gündüzü hiç belli değil. </st><st c="8645">Aman oğlum, oy oğlum...</st></p>
			<p><st c="8668">Zübük şurdan burdan konuşuyor. </st><st c="8700">Gene hep eski türküsü. </st><st c="8723">Hükümetin her bi işini buna danışırlarmış. </st><st c="8766">Vere vere gayrı kendinde akıl kalmamış. </st><st c="8806">Herbişeyi anlatıyor da fabrikadan, barajdan laf yok. </st><st c="8859">Yahu biz buraya niye geldik? </st><st c="8888">Konuşa konuşa akşamı ettik. </st><st c="8916">Gayrı otele dönmenin zamanı...</st></p>
			<p><st c="8946">– Eh İbraam Bey, bize müsaade.</st></p>
			<p><st c="8977">– Ne demek... </st><st c="8992">Kırk yılın başı gelmişsiniz, gitmek olur mu? </st><st c="9037">Bu gece misafirimsiniz. </st><st c="9061">Dünyada bırakmam. </st><st c="9079">Olmaz töbe... </st><st c="9093">Yahu, ele güne karşı...</st></p>
			<p><st c="9116">Bir de göz kırptı:</st></p>
			<p><st c="9135">– Bu gece eğlenelim ki... </st><st c="9162">Ankara neymiş görmeli...</st></p>
			<p><st c="9186">Düştü önümüze, çıktık yola. </st><st c="9215">Bizi otomobile bindirecek, bir otomobile sığışamıyoruz. </st><st c="9271">İki otomobile doluştuk. </st><st c="9295">Zübük’le dört arkadaşımız öndeki arabada, biz arkalarındayız. </st><st c="9357">Herhal öndekinin parasını Zübük verdi. </st><st c="9396">Emin Efendi bizim arabanın şoförüne,</st></p>
			<p><st c="9432">– Kaç para oğlum? </st><st c="9451">dedi.</st></p>
			<p><st c="9456">– Yedibuçuk lira.</st></p>
			<p><st c="9474">Emin Efendi bana,</st></p>
			<p><st c="9492">– Sen ver de sonra hesaplaşırız... </st><st c="9528">dedi.</st></p>
			<p><st c="9533">Parayı verdim. </st><st c="9549">Biyere girdik. </st><st c="9564">Önde Zübük... </st><st c="9578">İbraam Beyi gören,</st></p>
			<p><st c="9596">– Buyrun Beyefendi... </st><st c="9619">diye eğilerek yerlere kapanıyor.</st></p>
			<p><st c="9651">Zübük, eğilen herifi geçtik mi,</st></p>
			<p><st c="9683">– Tanırlar beni, hepsi tanır... </st><st c="9716">Bunlara çok iyiliğim dokunmuştur... </st><st c="9752">diyor.</st></p>
			<p><st c="9758">Bak şu alçağa? </st><st c="9774">Garsonlar selam verip eğildikçe, “Tanırlar beni. </st><st c="9823">Hepsine iyiliğim vardır,” demez mi, insanı çatlatacak. </st><st c="9878">Bizi hiç dünya bilmez sanıyor. </st><st c="9909">Ulan biz... </st><st c="9921">Biz neler, ne yerler görmüşüz. </st><st c="9952">Burası löküs bir lokanta. </st><st c="9978">Yedik içtik...</st></p>
			<p><st c="9992">– Burdan çıkıp eğleneceğiz... </st><st c="10023">dedi.</st></p>
			<p><st c="10028">Hesap gelince, herkes cüzdana davrandı, ben de davrandım. </st><st c="10087">Nasıl olsa, bizi çağıran Zübük, parayı da verecek olduğundan herkes paraya davranmış. </st><st c="10173">Hep birbirimizin elini tuttuk, sen vereceksin, ben vereceğim diye itişmeye başladık.</st></p>
			<p><st c="10257">Zübükzade,</st></p>
			<p><st c="10268">– Hött!.. </st><st c="10279">diye bağırarak ağalığını gösterdi. </st><st c="10314">Masanın üstüne bütün bir binliği koydu. </st><st c="10354">Gördün mü sen ağa adamı?</st></p>
			<p><st c="10378">Garson parayı aldı, gene getirdi:</st></p>
			<p><st c="10412">– Affedersiniz, bozamadık. </st><st c="10440">Bozukluğunuz yok mu?</st></p>
			<p><st c="10460">Zübük ceplerini karıştırdı. </st><st c="10489">Eyvah ki eyvah, gördün mü bozuğu yok. </st><st c="10527">Nasıl olsa Emin Efendi, “Sen hesabı ver, sonra üleşiriz,” diyecek. </st><st c="10594">Ben ondan atik davranıp,</st></p>
			<p><st c="10618">– Sen ver hele Emin Efendi, sonra hesaplaşırız, dedim.</st></p>
			<p><st c="10673">Emin Efendi yüz lirayı verince öleyazdı. </st><st c="10715">Oradan çıktık, arabalara bindik. </st><st c="10748">Herif cebinde binlikten aşağı para taşımıyor. </st><st c="10794">Şoförün parasını gene biz verdik. </st><st c="10828">Bu sefer iyi biyere geldik, cennet misali biyer. </st><st c="10877">Karılar hamamda gibi yarı soyunuk. </st><st c="10912">Çalgılar desen takım takım. </st><st c="10940">Şükürler olsun, benim çok bar mar görmüşlüğüm var ama, böylesini görmemiştim. </st><st c="11018">Aklı Evvel Bedir Hoca, Zübük’e selam verenleri gördükçe şaşalıyor:</st></p>
			<p><st c="11084">– Yahu, herkes tanıyor İbraam Beyi be... </st><st c="11126">Olur iş değil...</st></p>
			<p><st c="11142">Zübük de,</st></p>
			<p><st c="11152">– Tanırlar... </st><st c="11167">Çok iyiliğim vardır bu itlere... </st><st c="11200">diye gert gert geriniyor.</st></p>
			<p><st c="11225">Garson iki masayı birleştirdi. </st><st c="11257">Oturduk. </st><st c="11266">Zübük soruyor:</st></p>
			<p><st c="11280">– Ne içersiniz ağalar, söyleyin! </st></p>
			<p><st c="11314">Ben yekten,</st></p>
			<p><st c="11325">– Fiski... </st><st c="11337">dedim.</st></p>
			<p><st c="11343">Çiftverenoğlu da, benden duyunca,</st></p>
			<p><st c="11377">– Bana da fiski!.. </st><st c="11397">dedi.</st></p>
			<p><st c="11402">Emin Efendi,</st></p>
			<p><st c="11415">– Anca birlik, kanca birlik, benimki de fiski olsun... </st><st c="11471">dedi.</st></p>
			<p><st c="11476">Bedir Hoca,</st></p>
			<p><st c="11488">– Ulan fiski de ne fışkı? </st><st c="11515">dedi.</st></p>
			<p><st c="11520">Allah bilir ya, ben fiskiyi içmemiştim, adını duymuşum. </st><st c="11577">Allahın Kulu İsmail Efendi,</st></p>
			<p><st c="11604">– Babandan gördüğünden şaşma! </st><st c="11635">Rakı içelim, aslan sütüdür... </st><st c="11665">dedi.</st></p>
			<p><st c="11670">Aklı Evvel Bedir Hoca, sakalını sıvazlayıp Müslümanlık taslıyor:</st></p>
			<p><st c="11735">– Ben içmem!..</st></p>
			<p><st c="11750">– Aman etme Hoca, ulan sen evinde kaçak rakı çeker de küplen rakı devirmez misin?</st></p>
			<p><st c="11832">– Sus, töbe de! </st><st c="11849">Duyan da essah beller...</st></p>
			<p><st c="11873">Emin Efendi bir sağından bana, bir solundan Allah Selamet Versin Murtaza Efendiye,</st></p>
			<p><st c="11956">– Aman, diyor, aman davranın da çok içelim. </st><st c="12001">Hem de içkinin en pahalısı hangisiyse ondan getirtelim.</st></p>
			<p><st c="12056">– Niye Murtaza Efendi?</st></p>
			<p><st c="12079">– Niyesi var mı kardaş? </st><st c="12104">Herifin cebinde binlik. </st><st c="12128">Burada da bin lirayı bozdurtamazsa, yandık. </st><st c="12172">Hesabı bize ödettirecek...</st></p>
			<p><st c="12198">Su gibi fiski içiyoruz. </st><st c="12223">Allahın Kulu İsmail Efendi,</st></p>
			<p><st c="12250">– Ben bu fiskiden hiçbişey anlamadım, aslan sütü gelsin. </st><st c="12308">Babadan gördüğümüzden şaşma! </st><st c="12337">dedi.</st></p>
			<p><st c="12342">Derken, Zübük mü işmarı çaktı, yoksam buranın göreneği ney mi, masamıza karılar doluştu. </st><st c="12432">Murtaza Efendi,</st></p>
			<p><st c="12447">– Karıların gelmesini beğendim, dedi, hiç mi değil sekiz dokuzyüz lira masraf olur da Zübük’ün bin lirasını bozarlar.</st></p>
			<p><st c="12565">Ben bu bar dalgalarını bilirim; bilmesem de eski arkadaşlarımdan çok dinlemişliğim var. </st><st c="12654">Bu karılar gelince biz buradan bir ikibin lirayla zor kalkarız.</st></p>
			<p><st c="12717">Aklı Evvel Bedir Hocayı görsen şaşarsın. </st><st c="12759">Sarı karıyı nerdeyse kucağına oturtacak. </st><st c="12800">Sarı karı, Bedir Hocanın sakalını okşayıp okşayıp,</st></p>
			<p><st c="12850">– Hacı Efendi... </st><st c="12868">diyor.</st></p>
			<p><st c="12874">Aklı Evvel helali, haramı unutmuş, sarı karının ağzına dayadığı kadehi bir iki demeden içiyor.</st></p>
			<p><st c="12969">Benim payıma karının en hası düşmüş, hemi yazlık hemi kışlık bir avrat, elimi atıp neresini tutsam avcum doluyor.</st></p>
			<p><st c="13083">En son hatırladığım, karının beni,</st></p>
			<p><st c="13118">– Gel şekerim, diye locaya sokması, ondan sonrasını hiç bildiğim yok. </st><st c="13189">Gözümü açtım ki oteldeki odadayım. </st><st c="13224">Karyolada öteki arkadaşlar uyumakta. </st><st c="13261">Bitişik odayı açtım, oradaki arkadaşlar da horluyor.</st></p>
			<p><st c="13313">Bunları dürterek uyandırdım.</st></p>
			<p><st c="13342">– Kalkın, davranın arkadaşlar! </st><st c="13374">Yahu biz heyet değil miyiz? </st><st c="13402">Buraya uyumaya mı geldik?</st></p>
			<p><st c="13427">Uyananın kimisi,</st></p>
			<p><st c="13444">– Ben neredeyim?</st></p>
			<p><st c="13461">Kimisi,</st></p>
			<p><st c="13469">– Ben buraya nasıl geldim? </st><st c="13497">Vışşş!.. </st><st c="13506">diyor.</st></p>
			<p><st c="13512">Hiçbirimizin buraya nasıl geldiğimizi bildiğimiz yok. </st><st c="13567">Allahın Kulu İsmail Efendi,</st></p>
			<p><st c="13594">– Aman beni bırakın, kıpraşacak mecalim yok... </st><st c="13642">dedi.</st></p>
			<p><st c="13647">Evet, hepimiz küpe basılı hıyar turşusuna dönmüşüz. </st><st c="13700">Bir de baktık, Aklı Evvel Bedir Hoca yok.</st></p>
			<p><st c="13741">– Bedir Hocaya n’oldu?</st></p>
			<p><st c="13764">Herif ortalarda yok. </st><st c="13786">Emin Efendi su dökmeye gitti, heladan dönüşünde,</st></p>
			<p><st c="13834">– Heyvaah, ben çarpılmışım arkadaşlar!.. </st><st c="13876">diye bağırarak, yeri göğü ayağa kaldırdı, otel başımıza toplandı. </st></p>
			<p><st c="13942">Emin Efendi durmadan bağırıyor:</st></p>
			<p><st c="13973">– Ulan, polis yok mu, zaptiye yok mu, candarma nerde? </st><st c="14028">Kahpeler beni soymuşlar... </st><st c="14055">Yandım eyvaah... </st><st c="14072">Beş kuruşum kalmamış...</st></p>
			<p><st c="14095">Murtaza Efendi bunu yakasından tutup biyana çekti,</st></p>
			<p><st c="14146">– Sus heyri, gazeteler duyar da, fabrika istemeye gelen heyeti bar karıları soydu diye yazarsa, bir daha memlekete de dönemeyiz. </st><st c="14276">Aman sus!..</st></p>
			<p><st c="14287">– Susulur mu? </st><st c="14302">Sekizyüz pangınot yok... </st><st c="14327">Din iman yok mu alçaklarda, cıgara parası bırakmamışlar...</st></p>
			<p><st c="14385">– Aman sus, memlekete dönesiye hergün bir paket Birinci cıgaran benden.</st></p>
			<p><st c="14457">Emin Efendiyi susturmaya çalışan Murtaza Efendi elini keseye atıp da bulamayınca, dört yanına bir çalındı, topaç gibi fır fır dönüp,</st></p>
			<p><st c="14590">– Heyvaah, soyulmuşum Müslümanlar!.. </st><st c="14628">diye feryadı bastı.</st></p>
			<p><st c="14647">Aman sakın diyerek, ben de elimi iç cebime attım. </st><st c="14698">Atmamla ben de, “Aman aman, hey...” türküsüne giriştim. </st><st c="14754">Bizi hep soymuşlar. </st><st c="14774">Biz dövünüp çalındıkça, otelci güler, kahveci güler, müşteriler güler. </st><st c="14845">Ankara milletine rezil olduk ki hiç sorma.</st></p>
			<p><st c="14887">Çiftverenoğlu Hamza Bey,</st></p>
			<p><st c="14912">– Arkadaşlar, daha burda durulmaz, hemen memlekete dönelim... </st><st c="14975">dedi.</st></p>
			<p><st c="14980">– Dönüş parası nerde heyri? </st><st c="15009">Dilenecek miyiz buralarda?</st></p>
			<p><st c="15035">Hamza Bey, ihtiyatlı herif, ne olur ne olmaz, diye ceketin astar içine keseyi dikmiş. </st><st c="15122">Karılar bulduklarını almışlar, aramışlar taramışlar, astara dikili keseyi bulamadıklarından onu yürütememişler.</st></p>
			<p><st c="15233">Hamza Bey,</st></p>
			<p><st c="15244">– Yol paraları benden, borcunuz olsun. </st><st c="15284">Dönüşte verirsiniz... </st><st c="15306">dedi.</st></p>
			<p><st c="15311">Benim üstümde daha beşyüz lira var. </st><st c="15348">Onu ayırmış, yün çorabın içine koymuştum. </st><st c="15390">Karılar onu da bulamamış.</st></p>
			<p><st c="15415">Öbür arkadaşların da şuralarına buralarına para sakladıklarını bilirim ya, Hamza Beyden başkası param var, demiyor. </st><st c="15532">En avanağımızın o olduğu bundan da belli işte...</st></p>
			<p><st c="15580">Dönelim dönmeye ya, Bedir Hoca nerde? </st><st c="15619">Onu burda koyup gitmek olmaz. </st><st c="15649">Murtaza Efendi,</st></p>
			<p><st c="15664">– Bedir Hoca gene aklı evvel olduğunu gösterdi. </st><st c="15713">Allah bilir, sarı karının koynundan çıkmamıştır, dedi.</st></p>
			<p><st c="15767">Bizim yanımızdaki karılar, n’oldu, biz nasıl bu otelin yolunu bulduk?</st></p>
			<p><st c="15837">Bütün gün uyuyakalmışız. </st><st c="15863">Nerdeyse akşam olacak. </st><st c="15886">Bedir Hocayı nerden bulacağız diye düşünüp dururken, Hoca inleyerek, ıhlayarak geldi. </st><st c="15972">Başı gözü hep sarılı ama nasıl sarılı, gömleğini yırtıp kafasına sarınmış. </st><st c="16047">Ihlaya pıhlaya gelmesiyle, döşeğin üstüne düşmesi bir oldu.</st></p>
			<p><st c="16106">– Ocağın bata Hoca, yoksa güreşte sarı karıya yenik mi düştün? </st><st c="16170">Bu ne?</st></p>
			<p><st c="16176">Bedir Hoca,</st></p>
			<p><st c="16188">– Yoldaşlar, ben sabaha çıkmam, artık eksik hakkınızı helal edin... </st><st c="16257">demez mi?</st></p>
			<p><st c="16266">– Aman Hoca, Allah gecinden versin. </st><st c="16303">O nasıl söz?</st></p>
			<p><st c="16315">– Yok... </st><st c="16325">Benim ömrüm tamam hemşeriler. </st><st c="16355">Gene iyi dayandım. </st><st c="16374">O kadar köteği öküz yese dayanamaz ölürdü. </st><st c="16417">İyi dayandım ağalar...</st></p>
			<p><st c="16439">– Maşallah... </st><st c="16454">Biliriz dayanıklısın. </st><st c="16476">Dönüşte kasaba halkına dayanıklı olduğunu anlatırız. </st><st c="16529">Bu senin yediğin dayak karı sopası mı?</st></p>
			<p><st c="16567">– Konuşacak dermanım yok... </st><st c="16596">Yalnız karı sopası olsa cana minnet. </st><st c="16633">Bir ordu erkek başıma doluştu. </st><st c="16664">Sabahacak sopa çaldılar. </st><st c="16689">Biri yorulup bırakınca, biri aldı sopayı... </st><st c="16733">Kırılmadık kemiğim, çürümedik etim kalmadı.</st></p>
			<p><st c="16776">– Neymiş zorları, ne isterler sen garipten?</st></p>
			<p><st c="16820">– Ne isteyecekler, para... </st><st c="16848">Ben o rakı zıkkımından sızmışım ölü gibi. </st><st c="16890">Sopayla kendime geldim. </st><st c="16914">“Hesabı ver!” dediler. </st><st c="16937">Hesap dediği üçbin lira... </st><st c="16964">“Ben üçbin liralık ne yedim içtim, olamaz!” dediysem de siz, hesabı verecek diye beni bırakıp gitmişsiniz. </st><st c="17071">Bu nasıl arkadaşlık? </st><st c="17092">Cüzdanı önlerine attım. </st><st c="17116">“Alın sizin olsun, başka da on param yok!” dedim. </st><st c="17166">Cüzdandan ikiyüzelli pangınot çıktı. </st><st c="17203">“Parayı ver, kemiklerini ezer seni toz ederiz!” dediler. </st><st c="17260">“Tiftiğimi atıp külümü savursanız, başka param yok!” dedim. </st><st c="17320">“Ulan hacı ağa, biz sizi biliriz, senin gibi ne molozlar, ne kozalaklar elimizden geçti, çıkar parayı!” dediler. </st><st c="17433">Vallaha yok, billaha yok. </st><st c="17459">Bastılar sopayı, bastılar sopayı. </st><st c="17493">Baktım kurtuluş yok, “Aman durun şu iç gömleğime dikili kesede ölümlük dirimlik üç beş kuruşum var. </st><st c="17593">Alın, ananızın ak sütü gibi helal olsun,” dedim. </st><st c="17642">Gömlekten keseyi söküp aldılar, bin lira çıktı. </st><st c="17690">Vurdular sopayı... </st><st c="17709">“Aman etmen, eylemen!.. </st><st c="17733">Kuşağa dikili kesede kefen param var, alın hesabınızı da üstünü bırakın!” Beşbin pangınotun hepsini aldılar. </st><st c="17842">“Ulan moruk, beşbin liralık kefen senin gibi uyuz çakala çok değil mi?” dediler. </st><st c="17923">“Para da para, para da para,” diyerek, vurdular ha vurdular. </st><st c="17984">Yorulan sopayı ötekine devretti, nöbetleşe dövdüler. </st><st c="18037">“Para varsa, bulun alın!” dedim. </st><st c="18070">“Ulan, biz sizi bilmez miyiz, sizin sakladığınız yerden parayı şeytan bulamaz. </st><st c="18149">Çıkar keseyi!”</st></p>
			<p><st c="18163">Sabah oldu. </st><st c="18176">Baktım leşim ellerinde kalacak. </st><st c="18208">Uçkur deliğindeki paraları boşaltıp verdim. </st><st c="18252">Daha da döverler. </st><st c="18270">“Yahu siz Zübükzade’nin bunca iyiliğini görmüşsünüz. </st><st c="18323">Akşam hepiniz önünde iki kat olur eğilirdiniz. </st><st c="18370">Bu ettiğiniz ayıp değil mi? </st><st c="18398">Zübükzade duyarsa, size buralarını dar etmez mi?” dedim. </st><st c="18455">“Kimmiş o Zübükzade?” dediler. </st><st c="18486">“Mebusumuz İbraam Bey...” deyince bunlar büsbütün kızıp, “Parayı senden alacağımızı söyleyen herif mi... </st><st c="18591">Hay sana da mebusuna da,” diye kantarlıyı bastılar. </st><st c="18643">Sabah olunca, kuyruk sokumuma bir tekme indirip beni kapı dışarı ettiler. </st><st c="18717">Sora sora, sürünerek akşama kadar ancak otele gelebildim. </st><st c="18775">Ben öldüm... </st><st c="18788">Sabaha çıkmam...</st></p>
			<p><st c="18804">– Şu yüzünü, gözünü aç, nedir sarınıp sarmalanmışsın ?</st></p>
			<p><st c="18859">– Aman açmayın! </st><st c="18876">diye yakarmaya başladı.</st></p>
			<p><st c="18899">Zorla, çaputları kafasından çektik. </st><st c="18936">Amanııın... </st><st c="18948">Bir de ne baksak, Aklı Evvel Bedir Hocada sakal bıyık kalmamış, kaş kirpik yok, herifin suratında tüy tüs bırakmamışlar, cascavlak etmişler.</st></p>
			<p><st c="19088">– Ulan Hoca bu ne?</st></p>
			<p><st c="19107">– Sormayın kardaşlar, elimi, kolumu, ayağımı bağladılar, kellemi hamamotuna bulayıp beni böyle cavlak ettiler.</st></p>
			<p><st c="19218">– Aman hoca, seni hamam oğlanına döndürmüşler, yoksa dahası da mı var?</st></p>
			<p><st c="19289">Aklı Evvel Bedir Hocanın gözleri doldu:</st></p>
			<p><st c="19329">– Arkadaşlar, dermanım tükendi. </st><st c="19362">Pantolonumu çıkartın. </st><st c="19384">Pantolon ağına dikili bir kese vardır. </st><st c="19423">Keseyi hepinizin gözü önünde açın. </st><st c="19458">Ölürsem cesedim yaban illerde sürünmesin. </st><st c="19500">Bu parayla beni memlekete taşır, orda gömersiniz. </st><st c="19550">Ve de suratımın bu halini, vücudumun çürüklerini sülalemden ve muhaliflerden kimseye göstermezsiniz.</st></p>
			<p><st c="19650">Biz ertesi sabah hemen Ankara’dan döndük. </st><st c="19693">İlk işimiz Kasap Osman’a bir dana kestirmak oldu. </st><st c="19743">Kasap Osman, dananın tulumunu çıkardı. </st><st c="19782">Aklı Evvel Bedir Hocayı dana tulumunun içine doldurup döşeğine yerleştirdik. </st><st c="19859">Bir hafta diyende tulum kurtlandı, kokudan Aklı Evveller’in hanesine yaklaşılmaz oldu.</st></p>
			<p><st c="19945">Hocayı, dana tulumundan sıyırdık, aldık. </st><st c="19987">Bir güzelce hamamda terletip yıkatıp içinin zehirini aldık. </st><st c="20047">Koca Hoca, tüy tüs kalmayınca sovanın cücüğüne dönmüş. </st><st c="20102">Hoca iki ay evinden dışarı çıkamadı. </st><st c="20139">Yeniden kaş kirpik edinip, saç sakal bırakınca evinden çıkar oldu.</st></p>
			<p><st c="20205">Biz Ankara’dan dönüşün, baktık ki, bizim sümsük kaymakamı da burdan başka yere tayin etmişler, herif gitmiş.</st></p>
			<p><st c="20314">Kaymakama Tahrirat Kâtibi Rıza Bey vekâlet ediyor. </st><st c="20366">Hiç kaymakam gelmeseydi, çok daha iyiydi. </st><st c="20408">Rıza Bey ne de olsa bizim adamımız, bizden...</st></p>
			<p><st c="20453">Kaymakamın gidişinin ayındaydı, Çiftverenoğlu Hamza, Zübük İbraam’dan bir mektup aldı. </st><st c="20541">Mektubu bize okudu. </st><st c="20561">İbraam diyor ki: “Kaymakamı değiştir, dediniz. </st><st c="20608">Ben de sizin şikâyetinizi İçişleri Bakanına söyledim. </st><st c="20662">Kaymakam hakkında tuttuğunuz şikâyetname varakasını Bakanlar Kurulu’nda okudum. </st><st c="20742">Sizin şikâyetinizde yazılı olduğu gibi, kaymakamın gizli din taşıdığını, yüzümüze gülüp arkadan partimizin kuyusunu kazdığını, muhaliflerle gizliden pazarlığa girip onları desteklediğini, memlekette ikilik yaratıp kardeşlik havasını ve milli birliğimizi bozduğunu, hatta muhaliflerle selamlaştığını, oturup konuştuğu yetmezmiş gibi, bir de üstelik muhalif partinin ilçe başkanıyla tavla oynarken ve gizliden rakı içtiklerinin tarafımızdan görüldüğünü hep anlattım. </st><st c="21207">‘Ya bu kaymakamı burdan atarsınız yada beni küstürürsünüz, sonrasına karışmam haa!’ dedim. </st><st c="21298">Eksik olmasınlar, beni kırmadılar, kaymakamı vekâlet emrine aldılar. </st><st c="21367">Belki de mahkemeye verilecek. </st><st c="21397">Şimdi size yeni bir kaymakam gönderiyorum. </st><st c="21440">Denersiniz bir. </st><st c="21456">Baktınız olmadı, beğenmediniz, yazın bana, onu da attırırım. </st><st c="21517">Yeni gönderttiğim kaymakamı sınayın, işinize yarıyor, memlekete ve partimize hizmeti oluyorsa orada kalsın. </st><st c="21625">Olmazsa, bir başkasını düşünürüz. </st><st c="21659">Memlekette çok şükür kaymakam kıtlığına kıran girmedi ya...</st></p>
			<p><st c="21718">Fabrika işi, baraj işi için hiç tasalanmayın. </st><st c="21765">Fabrika ve baraj için bütçeden ödenek çıkarttırdım. </st><st c="21817">Yakında Allahın izniyle barajımız yapılacak ve fabrikamız kurulup bacası dikilecek. </st><st c="21901">Fabrikamızın bacasından çıkan dumanlardan muhalif rezillerinin gözleri kör olacak...”</st></p>
			<p><st c="21986">Mektubu dinleyince şaştık kaldık. </st><st c="22021">Biz giden kaymakam için şikâyet mikâyet yazmadık, zabıt mabıt tutmadık, bu ne iş!.. </st><st c="22105">Garip kaymakamın, muhaliflere selam melam verdiği tüm yalan. </st><st c="22166">Fukara kaymakamcık, dairesiyle evinden dışarı çıkmazdı ki korkusundan, muhaliflere selam vere...</st></p>
			<p><st c="22262">Hamza Bey,</st></p>
			<p><st c="22273">– Ben anladım, dedi, bu Zübük’ün çevirdiği yeni bir dolap... </st><st c="22335">Bizim ağzımızdan şikâyetname yazıp, altını da bizim yerimize imzalamıştır. </st><st c="22410">Bu mektubu yazıyor ki, ilerde soruşturma ne olursa, “Evet biz şikâyet etmiştik,” diyelim.</st></p>
			<p><st c="22499">Kaymakamın gidişinden onbeş gün kadar sonra yeni kaymakam geldi. </st><st c="22565">Tahrirat Kâtibi Rıza Bey anlatıyor. </st><st c="22601">Bigün bir adam hükümete çıkagelmiş,</st></p>
			<p><st c="22636">– Benim odam neresi, gösterin demiş.</st></p>
			<p><st c="22673">Kaymakam odacısı, adamı yabancı görünce,</st></p>
			<p><st c="22714">– Yanlış geldin, burası otel değil hükümet... </st><st c="22761">demiş.</st></p>
			<p><st c="22767">Adam,</st></p>
			<p><st c="22773">– Ben kaymakamım! </st><st c="22792">deyince odacının korkudan az daha dudağı yarılacakmış...</st></p>
			<p><st c="22848">– Buyur! </st><st c="22858">diye bunu kaymakamlık odasına sokmuşlar. </st></p>
			<p><st c="22899">Hemen Tahrirat Kâtibi Rıza Bey tebrike gelip,</st></p>
			<p><st c="22944">– Hoşgeldiniz Beyefendi! </st><st c="22970">demiş.</st></p>
			<p><st c="22976">Bu kaymakam bizi ilk on gün bir sıktı, bir sıktı, hiç sorma... </st><st c="23040">Biz buna uygun dille, kendisini Zübük’e şikâyet edeceğimizi anlattık. </st><st c="23110">Ne dese iyi:</st></p>
			<p><st c="23122">– Ben ne Zübük’ler görmüşüm hey... </st><st c="23158">Zübük mübük dinlemem. </st><st c="23180">Bana vız gelir. </st><st c="23196">Beni buraya, sizi adam edeyim diye hükümet seçti gönderdi. </st><st c="23255">Sizi gidi beni bilmezler... </st><st c="23283">Ulan sizi terbiyeli maymuna döndürmezsem...</st></p>
			<p><st c="23326">Şuna bak. </st><st c="23337">Biz bunu Zübük’e yazsak, Zübük bunu eşşekten yuvarlanmışa döndürtmez mi?</st></p>
			<p><st c="23409">Tahrirat Kâtibi Rıza Bey,</st></p>
			<p><st c="23435">– Hele durun, dedi, bu dilden ben anlarım. </st><st c="23479">Böyle zart zurt etmesine bakılırsa, herif rüşvetçinin biri. </st><st c="23539">Sizden rüşvet istiyor. </st><st c="23562">Bu açık... </st><st c="23573">Bunca yıllık tecrübe oğlum. </st><st c="23601">Biz bu saçları değirmende ağartmadık. </st><st c="23639">Bir memur gittiği yerde ilkten zartla zurtla işe başlarsa anla ki, onun derdi başka değil, rüşvet... </st><st c="23740">Hele sabredin, yakında yumuşar, balmumu olur...</st></p>
			<p><st c="23787">Hay Allah razı olsun, gördün mü sen kaymakamı. </st><st c="23835">Yahu istedi de esirgedik mi? </st><st c="23864">Ağız deliktir, içine bişey girecek... </st><st c="23902">İstediği rüşvet olsun, yeter ki işler yürüsün. </st><st c="23949">Biz rüşvet vermekten kaçan er miyiz? </st><st c="23986">Eski kaymakamdan şikâyetimiz neydi? </st><st c="24022">Herif rüşvet almasını bile beceremezdi. </st><st c="24062">Tek rüşvet alsın da çarkımız dönsün...</st></p>
			<p><st c="24100">Gerçekmiş, ayına kalmadan kaymakam bir yumuşadı, bir yumuşadı... </st><st c="24166">Böyle bir iş bilir ve de vatandaşın derdine derman kaymakam görülmemiş. </st><st c="24238">Eskiden on ayda hükümet kapısında olmaz işi, on dakikada şıp diye çıkarıyor. </st><st c="24315">Bu adam için olmaz yok. </st><st c="24339">Memurlar alışmış,</st></p>
			<p><st c="24356">– Efendim kanun böyle, nizam şöyle... </st><st c="24395">diye bir bahane bulacak olsalar,</st></p>
			<p><st c="24427">– Hött!.. </st><st c="24438">Burda vatandaşın işi görülecek. </st><st c="24470">Laf istemem. </st><st c="24483">Kanun da nizam da vatandaşa hizmet için!.. </st><st c="24526">diye kesip atıyor.</st></p>
			<p><st c="24544">Gördün mü sen kaymakamın yiğidini... </st><st c="24582">Bigün durup dururken,</st></p>
			<p><st c="24603">– Toprak dağıtacağım! </st><st c="24626">dedi.</st></p>
			<p><st c="24631">Ve de dağıttı. </st><st c="24647">Hükümet malı ne kadar toprak, bahçe, eskiden kalma fidanlık yeri varsa hepsini dağıttı.</st></p>
			<p><st c="24734">Yahu herif, hükümet içinde ayrı bir hükümet... </st><st c="24782">Herkes kırk yıldır hükümet kapısından bitürlü çıkartamadığı işlerini dakikasında çıkartır oldu. </st><st c="24878">Millet, kaymakama dua ediyor.</st></p>
			<p><st c="24907">Bigün partide toplantımız var, şurdan burdan konuşup yarenlik ederken Aklı Evvel Bedir Hoca,</st></p>
			<p><st c="25000">– Arkadaşlar, size bişey diyeyim mi, benim bu kaymakamın işine hiç aklım ermedi... </st><st c="25084">dedi.</st></p>
			<p><st c="25089">Bedir Hocanın suratında tüyler bitmiş, sakalı el tutamı uzamış da, daha yeni yeni adam arasına çıkmaya başladı.</st></p>
			<p><st c="25201">– Neden Hoca, ne varmış kaymakamın işlerinde? </st><st c="25248">diye sorduk.</st></p>
			<p><st c="25260">– Akıl sır almaz işler, dedi, bu Kaymakam Beyimizin ilçemizdeki işleri akla zarar. </st><st c="25344">Siz ne derseniz deyin, ben işkilleniyorum. </st><st c="25387">Bu adam bir resmi kaymakam olamaz.</st></p>
			<p><st c="25421">– O ne demek?</st></p>
			<p><st c="25435">– Evet, resmi kaymakam olamaz, yani bu adam hükümet kaymakamı değil. </st><st c="25505">Bir hükümet kaymakamı, mümkünü yok, bu kadar iyi olamaz, halka böyle iyi hoş davranmaz. </st><st c="25593">Bu işin içinde bir bit yeniği var. </st><st c="25628">Hayır, bu adamın tutumuna bakarsan resmi bir hükümet kaymakamı değil.</st></p>
			<p><st c="25697">– Ya ne?</st></p>
			<p><st c="25706">– Ne olduğunu bilmem. </st><st c="25729">Orasını Cenabı Mevlam bilir. </st><st c="25758">Velakin bildiğim bişey varsa, bu kadar iyilik eden resmi kaymakam olamaz ve de hükümetin bir kaymakamı bu kadar iyi olamaz.</st></p>
			<p><st c="25881">– Sus Hoca, sus... </st><st c="25901">Aman kulağına gider mider de...</st></p>
			<p><st c="25932">Bu söz orada kaldı. </st><st c="25953">Kaymakam toprak dağıtıyor, pazaryerini parselletip halka dükkânlık yer sattı, evlerin çıkmayan tapularını çıkarttı, yapmadık iş bırakmadı.</st></p>
			<p><st c="26091">Günlerden bigün vali, kaymakamlığa bir iş için telefon ediyor. </st><st c="26155">O sırada kaymakam orda bulunmadığından, Tahrirat Kâtibi Rıza Bey valiyle konuşuyor. </st><st c="26239">Biara Rıza Bey,</st></p>
			<p><st c="26254">– Kaymakam Bey de şimdi burdaydı, köylüye toprak dağıtmaya gitti... </st><st c="26323">deyince, vali,</st></p>
			<p><st c="26337">– Neee ? </st><st c="26347">Ne kaymakamı ? </st><st c="26362">Biz o kaymakamı ordan kaldırmadık mı? </st><st c="26400">Vekâlet emrine almadık mı? </st><st c="26427">Orda hâlâ hükümetten habersiz kaymakamlık mı eder? </st><st c="26478">diye bağırıyor.</st></p>
			<p><st c="26493">Rıza Bey de,</st></p>
			<p><st c="26506">– O kaymakam gitti şükür, yeni kaymakamımız geldi... </st><st c="26560">der.</st></p>
			<p><st c="26564">– Yenisi ne zaman geldi?</st></p>
			<p><st c="26589">– Üç aydır burda.</st></p>
			<p><st c="26607">– Allah Allah, benim hiç haberim yok. </st><st c="26646">O nasıl iş? </st><st c="26658">Hiç gelip vilayete görünmedi. </st><st c="26688">Nerde şimdi?</st></p>
			<p><st c="26700">– Toprak dağıtmaya gitti.</st></p>
			<p><st c="26726">– Ne toprağı?</st></p>
			<p><st c="26740">– Toprakları hep ucuz ucuz dağıttı. </st><st c="26777">Pazaryeri, ilçe alanı, cami avlusu hep dağıldı bitti. </st><st c="26831">Şimdi de mezarlığı dağıtıyor. </st><st c="26861">Kaymakam Bey sabahberi mezarlıkta...</st></p>
			<p><st c="26897">Vali şaşıyor:</st></p>
			<p><st c="26911">– Nasıl iş canım... </st><st c="26932">Mezarlık dağıtılır mıymış? </st><st c="26959">Nerden gelmiş bu kaymakam?</st></p>
			<p><st c="26985">Rıza Bey,</st></p>
			<p><st c="26995">– Efendim, diyor, bu kaymakamı Zübükzade İbraam Bey, Ankara’dan kaymakamlar içinden seçip beğenmiş de tayin ettirmiş.</st></p>
			<p><st c="27113">Vali,</st></p>
			<p><st c="27119">– Öyleyse, ben yarın oraya geliyorum... </st><st c="27160">diyor.</st></p>
			<p><st c="27166">Ertesi gün vali öğleye doğru geldi. </st><st c="27203">Kaymakam nerde? </st><st c="27219">Yok... </st><st c="27226">Koydunsa bul kaymakamı... </st><st c="27252">Evine adam koşturuldu. </st><st c="27275">Kaymakam Bey, çantasını alıp geceden uçmuş. </st><st c="27319">Vali de bu işe şaştı kaldı.</st></p>
			<p><st c="27346">Belki acele bir iş çıkmıştır da İbraam Bey çağırmıştır, dedik. </st><st c="27410">Vali kızdı, bağırdı, çağırdı, gitti. </st><st c="27447">Biz de arkasından, “Buraya tayin ettirdiğin kaymakam sır oldu,” diye Zübükzade’ye mektup yazdık. </st><st c="27544">Cevap geldi: “Ben kaymakam maymakam tayin ettirmedim. </st><st c="27598">Orda Rıza Bey gibi değerli bir hemşerimiz dururken, kaymakam ne olacakmış... </st><st c="27675">Rıza Bey, sizin dilinizden anlar. </st><st c="27709">Varsın o, kaymakama vekâlet etsin...”</st></p>
			<p><st c="27746">Biz bu işi bitürlü çözemedik. </st><st c="27777">Derken, o gün gazete günüydü. </st><st c="27807">Kaptıkaçtı postayı getirmiş. </st><st c="27836">Gazeteler dağıldı. </st><st c="27855">Biz de kahvedeyiz. </st><st c="27874">Gazeteyi eline alan,</st></p>
			<p><st c="27894">– Aaa!.. </st><st c="27904">diyor, donup kalıyor.</st></p>
			<p><st c="27925">Bu insanlar niye şaşar diye ben de baktım gazeteye; Ne görsem, bizim kaymakamın koca bir resmi: “Bir sahte kaymakam yakalandı.”</st></p>
			<p><st c="28053">Ya işte böyle Bey. </st><st c="28073">Kırk yılın başında ilçemize iyi bir kaymakam geldi, o da sahte çıktı. </st><st c="28143">Ama iş o kadarla bitse iyi. </st><st c="28171">Kasabamıza müfettişler doldu. </st><st c="28201">Kaymakamlıktaki üç memuru tutuklayıp götürdüler. </st><st c="28250">Sahte kaymakam bunları da işe bulaştırmış. </st><st c="28293">Rıza Bey akıllı, tecrübeli olduğundan bu işten paçasını sıyırdı, kurtuldu.</st></p>
			<p><st c="28367">Biz dişlerimizi bilemiş Zübükzade’yi bekliyoruz, çiğ çiğ yiyeceğiz, öylesine kızmışız... </st><st c="28457">Bu alçağın bize oynadığı oyun hiç unutulur mu? </st></p>
			<p><st c="28504">Bedir Hoca,</st></p>
			<p><st c="28515">– Ulan, diyor, bu rezil mebus oldu diye hiç buralara uğramayacak mı? </st><st c="28585">O rezil elimize geçmeyecek mi? </st><st c="28616">Ben de Bedir Hocaysam tükürüğe boğmaz mıyım?</st></p>
			<p><st c="28660">Kendi aramızda böyle konuşuyorsak da muhaliflere çıtlattığımız yok. </st><st c="28729">Neden demişler, “kol kırılır yen içinde kalır” diye. </st><st c="28782">Ne de olsa bizim adamımız, biz mebus seçtirmişiz, yabancılara nasıl deriz? </st><st c="28857">Zaten de türlü dedikodular dönüp dolaşıyor.</st></p>
			<p><st c="28900">Biz onu böyle diş bileyip beklerken, bir sabah duyduk ki Zübük, geceyarısı otomobille kimseye görünmeden ilçeye gelmiş, evine kapanmış. </st><st c="29037">Bunu duyunca hemen partide toplandık. </st><st c="29075">Biz orada nasıl hareket edeceğiz diye meşveret edip Zübük’ü beklerken, o bize haber gönderdi:</st></p>
			<p><st c="29168">– Öğleden sonra ikide Satılmış Beyin kahvesinde vatandaşların dertlerini dinleyeceğim. </st><st c="29256">Herkes orda toplansın...</st></p>
			<p><st c="29280">Bir de kahveye gittik ki, muhalifler bizden önce kahveye dolmuş. </st><st c="29346">Avukat Burhan da hiç utanmadan sıkılmadan gelmiş. </st><st c="29396">Saat üçte Zübükzade kahveden içeri girdi. </st><st c="29438">Girmesiyle bir alkıştır koptu. </st><st c="29469">İlk alkışı patlatan da Avukat Burhan... </st><st c="29509">İnsanoğlunda hiç utanma kalmamış Bey... </st><st c="29549">Yahu bu rezil de alkışlanır mı?</st></p>
			<p><st c="29580">Aklı Evvel Bedir Hoca,</st></p>
			<p><st c="29603">– Biz, dedi, içyüzümüzü yabancılar öğrensin istemedik. </st><st c="29659">Gelgelelim kendisi çanak tuttu, bizi buraya çağırdı. </st><st c="29712">Şimdi ben de herkesin içinde ağzımı açıp gözümü yummaz mıyım? </st><st c="29774">Bu Zübük’ün bize ettiklerini herkesin içinde bir bir anlatmaz mıyım?</st></p>
			<p><st c="29842">Hamza Bey,</st></p>
			<p><st c="29853">– Hele sen dur, dedi, ilkten ben konuşacağım. </st><st c="29900">Sen en sonra konuşacaksın. </st><st c="29927">Çünkü senin başın büyük belaya girdi. </st><st c="29965">Saçını sakalını nasıl yoldurttuğunu hep anlatacaksın Hoca, velakin bizden sonra...</st></p>
			<p><st c="30047">Murtaza Efendi,</st></p>
			<p><st c="30063">– Arkadaş, diyor, benim o gazinoda beşyüz liram gitmiş, ciğerim yanmış, ben de konuşacağım.</st></p>
			<p><st c="30155">Benim de iki çift lafım var ya, herif mebus, başımıza bir iş miş açar da...</st></p>
			<p><st c="30231">Zübükzade, kahve ocağının yanındaki masaya geçti. </st><st c="30282">Sırıtarak başladı konuşmaya:</st></p>
			<p><st c="30310">– Muhterem hemşerilerim. </st><st c="30336">Mecliste aksettirmek için sizin dertlerinizi dinlemeye geldim. </st><st c="30399">Hepinizin derdini, isteğini bir bir dinleyeceğim. </st><st c="30449">Bizim vazifemiz, partimizden olun, olmayın, hiçbir ayrılık gayrılık gütmeden, sizlerin dertlerini dinlemektir.</st></p>
			<p><st c="30559">Emin Efendi iyice kızdı:</st></p>
			<p><st c="30584">– Bak şuna hele... </st><st c="30604">Cücük yumurtadan çıkmış da kabuğunu beğenmemiş. </st><st c="30652">Derdimizi dinlemeye gelmiş. </st><st c="30680">Ulan sen buranın adamı değil misin? </st><st c="30716">Aramızdan çıkmadın mı, derdimizi bilmez misin ki, şimdi bizi dinleyip de öğreneceksin. </st><st c="30803">Şu ağızlara bak sen biyol...</st></p>
			<p><st c="30831">Kahvedekiler Zübükzade’nin her bir dediğini alkışladıkları için, gürültüden Emin Efendinin sözleri duyulmadı.</st></p>
			<p><st c="30941">Zübük, alkışlara sırıtıp sırıtıp konuşuyor:</st></p>
			<p><st c="30985">– Evet, sizleri can kulağımla dinleyeceğim. </st><st c="31030">Velakin benim de sizden bir ricam var. </st><st c="31069">Ben sizi dinlemeden önce anlatacaklarım var. </st><st c="31114">Bunca zamandır Ankara’da kasabamız için neler yaptık, ne gibi faaliyet gösterdik, ilkin bunu anlatacağım. </st><st c="31220">Size hesap vermeye geldim. </st><st c="31247">Arkadaşlar, şuna inanın ki, Ankara’da bir dakikam boş geçmiş değildir. </st><st c="31318">Gece gündüz sizler için uğraşıyorum, kasabamıza bir hayrım dokunsun diye çırpınıyorum.</st></p>
			<p><st c="31404">Biliyorsunuz, geçenlerde Ankara’ya heyetiniz geldi. </st><st c="31457">Heyeti Ankara’da misafir ettim. </st><st c="31489">Eksiğimiz olduysa kusura kalmasınlar. </st><st c="31527">Heyetimizi aldım Başbakana götürdüm. </st><st c="31564">Başbakanla görüştürdüm. </st><st c="31588">Ve heyetin yanında Başbakana dedim ki... </st><st c="31629">Bizim hemşerilerimiz ilçemize bir çimento fabrikası istemektedirler. </st><st c="31698">Bu istekleri için buraya gelmişlerdir. </st><st c="31737">Beni de aracı yaptılar. </st><st c="31761">Başbakana, “Biz çimento fabrikasını isteriz,” dedim. </st><st c="31814">İşte heyet de burda. </st><st c="31835">Huzurlarınızda söylüyorum. </st><st c="31862">Başbakana aynen böyle dedim.</st></p>
			<p><st c="31890">Zübük, yüzünü Aklı Evvel Bedir Hocaya döndürüp ona sordu:</st></p>
			<p><st c="31948">– Bedir Hoca emmi söyle de vatandaşlarımız kulaklarıyla duysunlar. </st><st c="32016">Siz heyet azalarının huzurunda Başbakana böyle dedim mi? </st><st c="32073">Söyle de duysunlar...</st></p>
			<p><st c="32094">İçimden, “Hah,” dedim, “tam sırası, şimdi Bedir Hoca taşı gediğine koysun da Zübükzade İbraam da bunca kişinin içinde iki paralık olsun.”</st></p>
			<p><st c="32232">Aklı Evvel oturduğu yerden,</st></p>
			<p><st c="32260">– Evet, dedi, İbraam Beyin dediği gibi oldu.</st></p>
			<p><st c="32305">Tuu... </st><st c="32313">Sen şu Hoca reziline bak. </st><st c="32339">Torba kadar sakalından da utanmaz, sakalından büyük yalan söyler. </st><st c="32405">Vay rezil!.. </st><st c="32418">Sakal koyvermekle adam, adam olmaz; keçinin de sakalı var.</st></p>
			<p><st c="32476">Zübük,</st></p>
			<p><st c="32483">– Ayağa kalk da söyle Hoca, hemşeriler hep duysunlar... </st><st c="32540">dedi.</st></p>
			<p><st c="32545">Hoca ayağa kalktı:</st></p>
			<p><st c="32564">– Evet, aynen böyle oldu. </st><st c="32591">İbraam Bey heyetimizi Başbakan Hazretlerinin huzuruna çıkardı. </st><st c="32654">Çaylar kahveler içildi. </st><st c="32678">İki saat kadar şuradan buradan konuştuktan sonra, İbraam Bey, Başvekil Hazretlerine, “Heyetimiz gelmiş, sizden bir ricaları var,” dedi. </st><st c="32814">Başvekil Hazretleri de, “Aman estağfurullah... </st><st c="32861">Emrederler. </st><st c="32873">Halkın isteği bize emirdir. </st><st c="32901">Can başüstüne buyursunlar!” dedi. </st><st c="32935">İşte biz o sırada bir yanlışlık yaptık, demir tavında dövülür. </st><st c="32998">Hazır Başvekil Hazretlerinin gönlü varken iki üç fabrika birden istemenin sırasıydı. </st><st c="33083">Lakin bizim basiretimiz bağlandı da, “Bir fabrika isteriz,” dedik.</st></p>
			<p><st c="33149">Başvekil Hazretlerinin mübarek yüzü güldü. </st><st c="33193">“İstediğiniz fabrika olsun. </st><st c="33221">Bir fabrikanın lafı mı olurmuş. </st><st c="33253">Söyleyin şeker fabrikası mı, yoksa çimento fabrikası mı istersiniz?” dedi. </st><st c="33328">İbraam Bey, eksik olmasın ordan atılıp, “Olmuşken çimento fabrikası olsun,” dedi. </st><st c="33410">Başvekil Hazretleri de masasındaki zile bastı. </st><st c="33457">Hatta ben yeniden bize kahve söyleyecek sandım. </st><st c="33505">Gelen adama, “Hemen şimdi Sanayi Bakanına söyle, bu beylerin ilçesine de bir çimento fabrikası yapılsın!” dedi.</st></p>
			<p><st c="33616">Allah Allah... </st><st c="33632">Bu koca sakallı Hoca rüya mı görmüş ne... </st><st c="33674">Yahu sen Ankara memleketinin barında dayak yemekten Başbakanı görmeye vakit mi buldun?</st></p>
			<p><st c="33760">Zübükzade,</st></p>
			<p><st c="33771">– Hoca emmi, doğru söyledin, yalnız bişeyi unuttun, dedi; ben fabrikayı istedikten sonra, arkadan da, “Bir de baraj isteriz,” dedim. </st><st c="33905">Söyle, hemşeriler bir de senin ağzından duysunlar. </st><st c="33956">Dinine imanına söyle. </st><st c="33978">Böyle dedim mi, demedim mi?</st></p>
			<p><st c="34005">– Evet, dedin. </st><st c="34021">“Bir de baraj isteriz,” dedin. </st><st c="34052">Başvekil Hazretleri de, “Pekiy bir de baraj yapılsın!” diye buyurdu. </st><st c="34121">Bunun üzerine, “Eh, artık bize müsaade,” dedik. </st><st c="34169">Başvekil Hazretleri de, “Aceleniz neydi canım. </st><st c="34216">Tatlı tatlı konuşuyorduk,” dediyse de daha durmadık. </st><st c="34269">Başvekil Hazretleri, bizi kapıya kadar geçirip uğurladı.</st></p>
			<p><st c="34325">Yahu, bu işler ne zaman oldu? </st><st c="34356">Artık bu denli yalan uydurulmaz. </st><st c="34389">Hiç yanlarından da ayrılmadım ama, bunlar besbelli beni otelde uykuda bırakıp Başbakanla görüşmeye gitmişler. </st><st c="34499">Her nedense bana da duyurmamışlar. </st><st c="34534">İşte dolanları şimdi ortaya çıktı.</st></p>
			<p><st c="34568">Zübük,</st></p>
			<p><st c="34575">– Emin Efendi, sen de anlat da herkesin gönlü ferah olsun, dedi. </st><st c="34641">Bedir Hocanın unuttuğu oldu. </st><st c="34670">Onları da sen anlat. </st><st c="34691">Ben Başbakana, “Sakın bizi atlatma!” dedim, hatırında mı? </st><st c="34749">Söyle açıkça, böyle dedim mi, demedim mi? </st><st c="34791">Namusuna doğru söyle!..</st></p>
			<p><st c="34814">Tüccardan Emin Efendi kalktı:</st></p>
			<p><st c="34844">– Evet, dedin... </st><st c="34862">Bizde yalan yok. </st><st c="34879">Böyle dedin. </st><st c="34892">Hatta Başbakan Hazretlerine, “Bu işi savsaklarsan bir daha yüzüne bakmam. </st><st c="34966">Selamı sabahı da keserim!” dedin.</st></p>
			<p><st c="34999">İyice anlaşıldı. </st><st c="35017">Bunlar beni ekip gitmişler Başbakana... </st><st c="35057">Hepsi de yalan konuşmak için sözleşmediler ya...</st></p>
			<p><st c="35105">Arkadan Zübükzade, Allahın Kulu İsmail Efendiye döndü,</st></p>
			<p><st c="35160">– İsmail Efendi, sen söyle allasen, ordan sizi Sanayi Bakanına götürdüm mü, götürmedim mi? </st><st c="35252">Ve orda bakana, “Acele baraj isteriz!” dedim. </st><st c="35298">Söyle İsmail Efendi, Allahına, peygamberine doğru söyle, aha böylece dedim mi, demedim mi? </st><st c="35389">Söyle duysunlar...</st></p>
			<p><st c="35407">– Evet, dedin. </st><st c="35423">İsteriz dedin.</st></p>
			<p><st c="35437">– Satılmış Bey nerde?</st></p>
			<p><st c="35459">Otelci Satılmış fırladı:</st></p>
			<p><st c="35484">– Buyur İbraam Bey!</st></p>
			<p><st c="35504">– Bakana, “Baraj yapılmazsa bozuşuruz!” dedim mi, demedim mi, ırzına namusuna doğruyu konuş.</st></p>
			<p><st c="35597">– Dedin, vallaha da dedin, billaha da dedin...</st></p>
			<p><st c="35644">Zübük anlatıyor, anlatıyor, sonra bizim heyetten birini kaldırıp soruyor:</st></p>
			<p><st c="35718">– Dinine imanına doğru söyle, ırzına namusuna doğruyu konuş. </st><st c="35780">Allahına, kitabına söyle! </st><st c="35806">Dedim mi, demedim mi?</st></p>
			<p><st c="35827">Hepsi de, “Evet, dedin,” diyor.</st></p>
			<p><st c="35859">– Gedikli İhsan Efendi kardeşimiz nerde?</st></p>
			<p><st c="35900">Sandalyelerin arasına gizlendimse de namussuz beni gördü.</st></p>
			<p><st c="35958">– Buyur İbraam Bey!</st></p>
			<p><st c="35978">– İhsan Efendi kardeşim, doğruyu söyle. </st><st c="36019">Aha, böyle böyle dedim mi, demedim mi?</st></p>
			<p><st c="36057">Şimdi ne yapsam? </st><st c="36075">“Hayır demedin!” desem, bunca insanı yalancı çıkaracağım, üstelik partimizin de itibarı kalmayacak. </st><st c="36175">Bastım yemini...</st></p>
			<p><st c="36191">– Dedin. </st><st c="36201">Şu kapıdan çıkmaya kısmet olmasın ki, dedin...</st></p>
			<p><st c="36247">Ter dökmüşüm. </st><st c="36262">Oturdum yerime. </st></p>
			<p><st c="36278">Zübük,</st></p>
			<p><st c="36284">– İşte sayın hemşeriler, dedi, kendi kulağınızla duydunuz, inandınız. </st><st c="36355">Yakında fabrikamız kurulacak, barajımız yapılacak. </st><st c="36406">Hükümetimize güvenin ve inanın...</st></p>
			<p><st c="36439">Bir alkıştır koptu. </st><st c="36460">Avukat Burhan yırtınıyor:</st></p>
			<p><st c="36485">– Başımızdakiler sağolsunlar, varolsunlar. </st><st c="36529">Dünya durdukça dursunlar.</st></p>
			<p><st c="36554">Hay Allah belanızı versin dedim içimden.</st></p>
			<p><st c="36595">Kahve boşaldı, kalabalık dağıldı. </st><st c="36630">Herkes biyana gitti. </st><st c="36651">Zübük de evine kapandı. </st><st c="36675">Biz arkadaşlarla partiye geldik. </st><st c="36708">Kimse konuşmuyor. </st><st c="36726">Hiçbirinde birbirinin yüzüne bakacak surat kalmamış.</st></p>
			<p><st c="36778">Aklı Evvel Bedir Hocaya,</st></p>
			<p><st c="36803">– Tuh size, dedim, Başbakan Hazretlerinin huzuruna çıktınız da benden niye sakladınız?</st></p>
			<p><st c="36890">– Kim çıktı be... </st><st c="36909">Başbakanın yüzünü gören kim?</st></p>
			<p><st c="36937">– Tuu... </st><st c="36947">Ulan çarpılacaksınız. </st><st c="36969">Bir de utanmadan yalan yere yemin ettin he mi?</st></p>
			<p><st c="37015">– Onca kişinin içinde başka neylersin? </st><st c="37055">Hayır demedin desen, olmaz. </st><st c="37083">Parti işi... </st><st c="37096">Malum...</st></p>
			<p><st c="37104">Emin Efendiye döndüm:</st></p>
			<p><st c="37126">– Ya sen?</st></p>
			<p><st c="37136">– Siyaset icabı öyle demek lazım. </st><st c="37171">Başbakanla konuşmak ne demek? </st><st c="37201">İtibarımız artar.</st></p>
			<p><st c="37218">– Yazıklar olsun size, tuh!,.. </st><st c="37250">Ya sen Satılmış Bey, sen nasıl yalancı şahitlik ettin?</st></p>
			<p><st c="37304">– Heyri, bunca adamın yalanını çıkarmak erkekliğe sığar mı? </st><st c="37365">Arkadaşlık gayretiyle... </st><st c="37390">Ya sen, yalan yere yeminde hepimizi bastırdın...</st></p>
			<p><st c="37438">– Bilsem... </st><st c="37451">Ben bilir miyim? </st><st c="37468">Ben sizi benden habersiz gittiniz sandım. </st><st c="37510">Yoksa doğruyu konuşurdum.</st></p>
			<p><st c="37535">Bedir Hoca,</st></p>
			<p><st c="37547">– Olan oldu, dedi, şimdi Zübükzade’yi buraya çağıralım. </st><st c="37604">Şu edepsize iki laf edelim.</st></p>
			<p><st c="37631">Zübük’ü bulursan, iki laf da et, ikiyüz de... </st><st c="37678">Zübük taksiye binmiş, çoktan gitmiş Ankara’ya.</st></p>
			<p><st c="37724">İşte bu Zübük, adama göz göre göre yalan yere yemin ettirir. </st><st c="37786">Ah bizim çektiğimiz, daha da çekeceklerimiz...</st></p>

			</section>
  <div id="charCountTotal" value="37832"></div></body>
</html>
