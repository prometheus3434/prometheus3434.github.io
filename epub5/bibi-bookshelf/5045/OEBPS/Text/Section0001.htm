<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" />

  <title>Şafağın Robotları</title><!--[if gte mso 9]><xml>
 <o:DocumentProperties>
  <o:Author>Isaac Asimov</o:Author>
  <o:Template>Normal</o:Template>
  <o:LastAuthor>KRANK</o:LastAuthor>
  <o:Revision>2</o:Revision>
  <o:TotalTime>15</o:TotalTime>
  <o:Created>2013-07-14T09:44:00Z</o:Created>
  <o:LastSaved>2013-07-14T09:44:00Z</o:LastSaved>
  <o:Pages>172</o:Pages>
  <o:Words>93837</o:Words>
  <o:Characters>534871</o:Characters>
  <o:Lines>4457</o:Lines>
  <o:Paragraphs>1254</o:Paragraphs>
  <o:CharactersWithSpaces>627454</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  
  <w:TrackMoves>false</w:TrackMoves>
  
  <w:DefaultTableStyle Number="0">Normal</w:DefaultTableStyle>
  <w:DrawingGridHorizontalSpacing>0 nk</w:DrawingGridHorizontalSpacing>
  <w:DrawingGridVerticalSpacing>0 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>0</w:DisplayVerticalDrawingGridEvery>
  
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:DrawingGridHorizontalOrigin>0 nk</w:DrawingGridHorizontalOrigin>
  <w:DrawingGridVerticalOrigin>0 nk</w:DrawingGridVerticalOrigin>
  <w:Compatibility>
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <p class="MsoNormal1"><b class="calibre1" style="font-size: 1em; line-height: 1.2; text-indent: 1.5em;">&nbsp;</b><br /></p>

    <h1 class="MsoNormal1"><b class="calibre1">BİR</b></h1>

    <p class="MsoNormal1"><span>&nbsp;</span></p>

    <p class="MsoNormal1">Elijah Baley kendisini bir ağacın gölgesine atarak, böyle olacağını biliyordum zaten, diye homurdandı kendi kendine.</p>

    <p class="MsoNormal1">Terliyorum işte. Durdu. Doğrularak elinin tersiyle alnındaki terleri sildi. Sonra da elinin üzerine bulaşan sıvıya aksi aksi baktı. Terlemekten nefret ediyorum! Bunu belirli bir kimseye söylememiş, kozmik bir yasa gibi açıklamıştı. Baley bir şeyi hem gerekli ve hem de hoş olmayan bir duruma soktuğu için yine Kainata kızdı. İnsan Kentte hiç terlemezdi. Tabii bunu istediği zaman durum değişirdi. Kentte ısı ve nem oranı her zaman kontrol altında tutulurdu. İnsan vücudu ısı üretiminin ısı kaybından daha yüksek olmasına yol açacak bir biçimde çalıştırılmazdı hiçbir zaman. İşte bu uygarca bir şeydi.</p>

    <p class="MsoNormal1">Baley tarlalara doğru baktı. Oradaki erkekli, kadınlı küçük grup Baley'nin yönetiminde sayılırlardı. Çoğu yaşlan yirmiye yaklaşmış delikanlılardı, ama aralarında Baley gibi orta yaşlı olanlar da vardı. Beceriksizce yeri çapalıyor, bazı işleri başarmaya çalışıyorlardı. Bu insanlar inatla çabalarlarken, sırf bu işleri yapmaları için yaratılmış olan robotlar bir kenarda bekliyorlardı. Onlara böyle davranmaları emredilmiş olmasaydı bu görevleri daha ustalıkla yerine getireceklerdi.</p>

    <p class="MsoNormal1">Gökyüzünde bulutlar vardı ve güneş tam o sırada bulutlardan birinin arkasında kaybolmak üzereydi. Baley kararsızca gökyüzüne baktı. Bu bir bakıma güneşin kendisini fazla ısıtan ışınlarından ve fazla terlemekten kurtulacağı anlamına geliyordu. Ama diğer taraftan da yağmur yağacağını mı gösteriyordu?</p>

    <p class="MsoNormal1">İşte Dışarının kötü yanlarından biri de buydu. İnsan her zaman birbirinden kötü olasılıklarla karşılaşıyordu.</p>

    <p class="MsoNormal1">Oldukça küçük sayılabilecek bir bulutun güneşi tümüyle örtmesi. Arzı bir ufuktan diğerine karanlıklaştırması, buna karşılık gökyüzünün hemen her tarafının masmavi kalması Baley'i her zaman şaşırtıyordu.</p>

    <p class="MsoNormal1">Detektif ağaç yapraklarının oluşturduğu şemsiyenin altında durdu. Bu ağaç bir tür ilkel duvar ve tavan sayılabilirdi. Sağlam gövdeye dokunmak bile insanı rahatlatıyordu. Baley tekrar gruba bakarak çalışan insanları inceledi. Onlar haftada bir gün, ha va nasıl olursa olsun, dışarı çıkıyorlardı.</p>

    <p class="MsoNormal1">Gönüllüler de onlara katılıyorlardı. Bu işe birkaç cesur insanlar başlamışlardı ama sayıları giderek artıyordu. Kent hükümeti bu çabaya doğrudan katılmamakla birlikte, onları engellemeyecek kadar da anlayışlı davranıyordu.</p>

    <p class="MsoNormal1">Baley'nin sağında, akşam güneşinin durumundan da anlaşılacağı gibi doğuda, ufukta Kentin küt parmaklara benzeyen dizi dizi kubbeleri yükseliyordu Bu kubbeler hayatı yaşamaya değer kılan her şeyi koruyorlardı. Baley Kente bakarken küçücük, nokta gibi bir şeyin hareket ettiğini gördü. Bu noktacık ayrıntıları ayırt edilemeyecek kadar uzaktaydı. Baley onun hareket biçiminden ve açıklanamayacak bazı ince özellikler yüzünden gelenin bir robot olduğunu anladı.</p>

    <p class="MsoNormal1">Buna da şaşmadı. Kentlerin dışında Arzın yüzeyi robotların malıydı âdeta. Kendisi gibi yıldızları düşleyen şu birkaç kişi dışında tabii.</p>

    <p class="MsoNormal1">Baley tekrar yeri çapalayan yıldız düşçülerine döndü.</p>

    <p class="MsoNormal1">Bakışları bir insandan diğerine kaydı. Her birini tanıyor ve adlarını biliyordu. Hepsi de çalışıyor, hepsi de Dışarıya katlanmasını öğreniyorlardı. Ve...</p>

    <p class="MsoNormal1">Baley'nin kaşları çatıldı, alçak sesle. "Bentley nerede?" diye mırıldandı.</p>

    <p class="MsoNormal1">Bir ses arkasından soluk soluğa ama coşkunlukla,</p>

    <p class="MsoNormal1">"Buradayım," diye cevap verdi.</p>

    <p class="MsoNormal1">Baley hızla döndü. "Böyle yapma, Ben!"</p>

    <p class="MsoNormal1">"Ne yapmayayım?"</p>

    <p class="MsoNormal1">"Bana böyle usulca sokulma. Zaten Dışarıda dengemi kaybetmemek için çabalayıp duruyorum. Bir de karşılaşacağım sürprizleri düşünerek endişelenemem "Seni şaşırtmaya çalışmıyordum ki. Ama insan otların üzerinde yürürken fazla gürültü çıkmıyor. Bu insanın elinde olan bir şey değil... Artık içeri girmen doğru olmaz mı, baba? İki saatten beri Dışarıdasın Bence bu yeterli."</p>

    <p class="MsoNormal1">"Neden? Ben kırk beş yaşında bir adam, sen de on dokuzunda tüysüz bir delikanlı olduğun için mi? Yaşlılıktan eli ayağı tutmayan babanı koruman gerektiğini mi düşünüyorsun?"</p>

    <p class="MsoNormal1">Ben, "Evet. öyle sanırım," dedi. "Ayrıca dedektifçe bir başarı gösterdin ve işin içyüzünü anlayıverdin." Ben neşeyle güldü. Yüzü yuvarlak, gözleri pırıl pırıldı.</p>

    <p class="MsoNormal1">Baley, Jessie'ye çok benziyor, diye düşündü. Annesine çekmiş. Bentley'in yüzü Baley'ninki gibi ne uzun, ne de ciddi ifadeliydi. Ama kafası tıpkı babasınınki gibi çalışıyordu.</p>

    <p class="MsoNormal1">Bazen öyle ciddi bir tavıı takınıyordu ki, bu halini gören en kuşkucu İnsan bile Ben'in Baley'nin oğlu olduğundan şüphe edemezdi.</p>

    <p class="MsoNormal1">Baley. "Durumum çok iyi," dedi. "Orası öyle, baba. En iyimiz sensin. Oysa..."</p>

    <p class="MsoNormal1">"Oysa ne?"</p>

    <p class="MsoNormal1">"Oysa yaşın bir hayli ileri... Ve ben bu hareketi senin başlattığını da unutmuş değilim. Yine de... senin ağacın altına sığındığını gördüm ve... 'Belki bizim ihtiyara bu kadarı yetti,' diye düşündüm."</p>

    <p class="MsoNormal1">Baley, "İhtiyar kimmiş sana şimdi gösteririm!" diye bağırdı.</p>

    <p class="MsoNormal1">Kent tarafında gördüğü robot şimdi iyice farkedilecek kadar yaklaşmıştı. Baley bunu önemsemedi. Oğluna,</p>

    <p class="MsoNormal1">"Güneş fazla parlakken arada sırada bir ağaçın gölgesine sığınmak akıllıca bir şey olur," dedi. "Dışarının yalnızca kötü yanlarına dayanmayı değil, iyi taraflarından yararlanmayı da öğrenmeliyiz... İşte, güneş de bulutun arkasından çıkıyor."</p>

    <p class="MsoNormal1">"Evet, öyle. Pekâlâ, artık içeri girmek istemiyor musun?"</p>

    <p class="MsoNormal1">"Daha dayanabilirim. Haftada bir gün öğleden sonra izinliyim. O saatleri de burada geçiriyorum. Bu benim hakkım. 7 S. derecesinin sağladığı bir hak."</p>

    <p class="MsoNormal1">"Ben haklardan söz etmiyorum, baba. İnsan gerektiğinden fazla yorulabilir."</p>

    <p class="MsoNormal1">"Sana söyledim ya! Kendimi çok iyi hissediyorum."</p>

    <p class="MsoNormal1">"Tabii, tabii. Ama eve dönünce hemen yatağa koşacak ve karanlıkta yatacaksın."</p>

    <p class="MsoNormal1">"Fazla parlak güneşe karşı doğal bir tedavi."</p>

    <p class="MsoNormal1">"Ve annem de endişeleniyor."</p>

    <p class="MsoNormal1">"Endişelenirse endişelensin. Onun için yararlı olur bu.</p>

    <p class="MsoNormal1">Ayrıca buraya gelmenin ne zararı var? İşin en kötü yanı terlemek. Buna da alışmam gerekiyor. Bu gerçekten kaçamam ki. Bu işe ilk başladığım zaman Kentten buraya kadar kolay kolay gelemiyor, geri dönmek zorunda kalıyordum. Ve yanımda yalnızca sen oluyordun.</p>

    <p class="MsoNormal1">Şimdi bak grubumuzda kaç kişi var. Ben sıkıntı çekmeden buralara kadar yürüyebiliyorum. Bir hayli iş de yapabiliyorum. Şimdi... bir saat daha dayanabilirim. Hem de kolaylıkla. Annenin de buraya kadar gelmesi onun için iyi olurdu."</p>

    <p class="MsoNormal1">"Kimin? Annemin mi? Herhalde şaka ediyorsun."</p>

    <p class="MsoNormal1">"Ne şakası! Buradan ayrılma zamanı geldiğinde size katılamayacağım. Çünkü annen Arzdan ayrılmak istemiyor."</p>

    <p class="MsoNormal1">"Aslında buna memnun olacaksın, baba. Kendi kendini kandırma. Galaksiye hemen açılamayacağız. Belki şimdi çok yaşlı değilsin. Ama ayrılma zamanı geldiği zaman iyice ihtiyarlamış olacaksın. Bu oyun gençlere göre."</p>

    <p class="MsoNormal1">Baley yumruğunu hafifçe sıktı. "Gençlere göreymiş! Sen de pek bilgiçsin. Sen hiç Arzdan ayrıldın mı? Şu tarlada çalışanlar başka bir dünyaya gittiler mi? Ben gittim! İki yıl önce. Üstelik o sırada Dışarıya böyle alışmamıştım. Ama sağ salim buraya dönmeyi başardım."</p>

    <p class="MsoNormal1">"Biliyorum, baba. Ama sen o dünyada kısa bir süre kaldın. Zaten oraya görevli gitmiştin. Ayrıca o dünyada gelişmiş bir toplum vardı ve onlar seninle ilgilendiler. Bu bomboş bir gezegene yerleşmekle aynı şey değil."</p>

    <p class="MsoNormal1">Baley inatla, "Pekâlâ da aynı şey," diye karşılık verdi.</p>

    <p class="MsoNormal1">Aslında öyle olmadığını biliyordu. "Buradan ayrılmak için fazla bekleyecek de değiliz. Aurora'ya gitmek için izin koparabilirsem, uzay yolu da açılmış olur."</p>

    <p class="MsoNormal1">"Unut bunu. Bu iş öyle kolaylıkla çözümlenemez."</p>

    <p class="MsoNormal1">"Elimizden geleni yapmamız gerekiyor. Aurora Uzaycı dünyalarının en büyüğü ve güçlüsü. Ve Auro'ra'lıların her dediği de..."</p>

    <p class="MsoNormal1">"Yapılıyor! Bunu biliyorum. Bunu belki milyon kere konuştuk. Ama izin almak için Aurora'ya gitmen şart değil ki. Hiper iletici diye bir şey var. Buradan Aurora'lılarla konuşabilirsin. Bunu daha önce de kaç kez söyledim."</p>

    <p class="MsoNormal1">"Bu aynı şey değil. Onlaria karşı karşıya konuşmamız şart. Ben de bunu daha önce kaç kez söyledim!"</p>

    <p class="MsoNormal1">Bentley, "Her neyse" dedi. "Henüz hazır değiliz."</p>

    <p class="MsoNormal1">"Hazır değiliz, çünkü Arz bize uzay gemileri vermiyor. Ama Uzaycılar verirler. Teknik açıdan bize yardım da ederler."</p>

    <p class="MsoNormal1">"Onlara çok güveniyorsun! Uzaycılar bunu neden yapsınlar? Onlar bizlere, kısa ömürlü Arzlılaro karşı ne zaman dostluk duymaya başladılar?"</p>

    <p class="MsoNormal1">"Onlarla konuşabildiğim takdirde..."</p>

    <p class="MsoNormal1">Ben güldü. "Haydi, haydi, baba! Aurora'ya gitmeyi o kadını tekrar görmek için istiyorsun."</p>

    <p class="MsoNormal1">Baley kaşlarını çattı. Kalın kaşları çukura kaçmış gözlerinin üzerinde âdeta birbirine bitişti. "Kadını mı? Yakub adına! Ben, neden söz ediyorsun?"</p>

    <p class="MsoNormal1">"Yapma, baba! Biz aramızda konuşuyoruz, anneme tek kelime bile söyleyecek değilim. Solaria'daki o kadınla aranda gerçekten neler geçti? Artık çocuk değilim, bana her şeyi anlatabilirsin."</p>

    <p class="MsoNormal1">"Solaria'daki hangi kadınla?"</p>

    <p class="MsoNormal1">"Gözlerimin içine baka baka Solaria'da bir kadınla karşılaştığını nasıl inkar ediyorsun? Arzda herkes hiper dalga alıcılarından olayın dramatize edilmiş halini seyretti. Gladia Delmarre'dan söz ediyorum. O kadından."</p>

    <p class="MsoNormal1">"Onunla aramızda hiçbir şey olmadı. Hiper dalgada gösterilen şey çok saçmaydı. Bunu sana belki bin kez söyledim. Bir kere kadın o aktrise hiç benzemiyordu. Ben de o aktöre. Uydurma bir oyundu o. Oyunun bütün itirazlarıma rağmen gösterildiğini de."</p>

    <p class="MsoNormal1">"Böyle bir şey aklımın ucundan bile geçmez, biliyorsun."</p>

    <p class="MsoNormal1">"Çünkü Hükümet Arzın böylece Uzaycıların gözüne gireceğini düşünüyordu. Buraya bak, annene durumun bambaşka olduğunu sezdirmeye kalkışayım deme!<a id="__DdeLink__2_204557535">"</a></p>

    <p class="MsoNormal1">Ama Gladia denilen o kadın sonunda Aurora'ya gitmiş.</p>

    <p class="MsoNormal1">Sen de o gezegene gitmek için can atıyorsun."</p>

    <p class="MsoNormal1">"Yani sen bana Aurora'ya sırf o yüzden gitmek istediğime gerçekten inandığını mı söylemek istiyorsun... Ah, Yakub adına!"</p>

    <p class="MsoNormal1">Ben, kaşlarını kaldırdı. "Ne var?"</p>

    <p class="MsoNormal1">"Şu robot! R. Geronimo o."</p>

    <p class="MsoNormal1">"Kim?"</p>

    <p class="MsoNormal1">"Bizim Bölümün haberci robotlarından biri. Ve o buraya geliyor. Ben izinliyim. Alıcımı özellikle evde bıraktım. Çünkü bizimkilerin beni bulmalarını istemiyordum. 7S. derecesi bana bu hakkı da veriyor. Ama işte görüyorsun, tutmuş bir robot göndermişler."</p>

    <p class="MsoNormal1">"Onun senin için geldiğini nereden biliyorsun, baba?"</p>

    <p class="MsoNormal1">"Zekice bir mantık dizisi sayesinde anladım bunu. Bir: Burada Polis Bölümünde çalışan benden başka kimse yok. İki: O iğrenç yaratık doğruca bana doğru geliyor. İşte bunlardan robotun beni aradığı sonucunu çıkardım. Ağacın diğer tarafına geçip saklanmalıyım."</p>

    <p class="MsoNormal1">"O gövde bir duvar değil, baba. Robot da ağacın öbür tarafına geçebilir."</p>

    <p class="MsoNormal1">Ve robot, "Efendim Baley," diye seslendi. "Sana bir haber getirdim. Seni Merkezden istiyorlar." Robot durdu, bekledi.</p>

    <p class="MsoNormal1">Sonra da tekrar, "Efendim Baley," dedi. "Sana bir haber getirdim. Seni Merkezden istiyorlar."</p>

    <p class="MsoNormal1">Baley ifadesiz bir sesle mırıldandı. "Duydum ve anladım."</p>

    <p class="MsoNormal1">Bunu söylemek zorundaydı yoksa robot aynı cümleleri tekrarlayıp duracaktı. Dedektif robotu incelerken kaşları hafifçe çatıldı. Yeni bir modeldi bu. Eski modellerden daha fazla insana benzeyen bu makine adam bir ay önce ambalajından çıkarılarak çalıştırılmıştı. Robotun biraz reklamı da yapılmıştı o sırada. Hükümet halkın robotları kabul etmesi için her zaman bir şeyler yapmaya çalışıyordu.</p>

    <p class="MsoNormal1">Robotun yüzeyi grimsi ve mattı. Dokunulduğu zaman insana sanki üstü yumuşak bir deriyle kaplıymış gibi geliyordu. Robotun yüzündeki ifade kolay kolay değişmiyordu tabii. Ama hiç olmazsa bu ifade robotların çoğununki gibi aptalca da değildi. Ama tcıbii bu makine adam da bütün diğerleri gibi bayağı ahmaktı.</p>

    <p class="MsoNormal1">Baley bir an R. Daneel Olivavv'ı, Uzaycı robotunu düşündü. Daneel'le bir kere Arzda, bir kere de Solaria'da birlikte çalışmışlardı. Baley, Daneel'i en son robot 'aynadaki görüntü' olayında akıl danışmak için geldiği zaman görmüştü. Daneel insanlara çok benzeyen bir robottu. Baley bu yüzden ona bir dostuymuş gibi davranmıştı. Hatta artık onu özlemeye bile başlamıştı. Bütün robotlar Daneel gibi olsalardı...</p>

    <p class="MsoNormal1">Baley, "Ben bugün izinliyim, delikanlı, dedi. "Merkeze gitmem için hiçbir neden yok."</p>

    <p class="MsoNormal1">R. Geronimo durakladı, elleri hafifçe titredi. Baley bunu fark etti ve robotun pozitronik yollarında bir karışıklık olduğunu anladı. Robotlar insanlara itaat etmek zorundaydılar. Ama her insanın itaatten kasdı farklı olabilirdi.</p>

    <p class="MsoNormal1">Robot sonunda bir seçim yaparak, "Bugün izinlisin, efendim," dedi. "Seni Merkezden istiyorlar."</p>

    <p class="MsoNormal1">Ben endişeyle atıldı. "Baba, seni istediklerine göre..."</p>

    <p class="MsoNormal1">Baley omzunu silkti. "Bu seni kandırmasın, Ben. Bana acele ihtiyaçları olsaydı, kapalı bir araba yollarlardı Hatta gönüllü bir insan da gönderirlerdi. Bir robota yürüyerek buraya gelmesini emretmezler, böyle bir haberle tepemi attırmazlardı."</p>

    <p class="MsoNormal1">Ben başını salladı. "Ben aynı fikirde değilim, baba. Herhalde senin nerede olduğunu bilmiyorlardı Seni ne kadar sürede bulabileceklerini de. Böyle bir durumda insan yollayamazlardı."</p>

    <p class="MsoNormal1">"Öyle mi? Bakalım emir ne kadar kesin?.. H. Geronimo, Merkeze dön ve onlara 0.9 da işbaşında olacağımı söyle,"</p>

    <p class="MsoNormal1">Baley'nin sesi birdenbire sertleşti "Geri dön! Sana emrediyorum!"</p>

    <p class="MsoNormal1">Robot pek belirli bir biçimde kararsızca durakladı.. Sonra dönerek birkaç adım attı. Yine döndü ve Baley'e doğru gelmeye çabaladı. Sonunda olduğu yerde kaldı.</p>

    <p class="MsoNormal1">Bütün gövdesi titriyordu.</p>

    <p class="MsoNormal1">Baley ne olduğunu anlayarak Ben'e fısıldadı. "Galiba gitmem gerekecek. Yakub adına!"</p>

    <p class="MsoNormal1">Robotun derdi belliydi. İtaat İkinci Kuraldı ve R. Geronimo birbirine hemen hemen eşit değerde ama zıt iki emrin arasında kalmıştı. Halk bu durumu 'robot engellenmesi' diye tanımlıyordu. Ya da, daha çok, kısaca 'roben' diye.</p>

    <p class="MsoNormal1">Robot ağır ağır döndü. İlk aldığı emir daha ağır basmıştı ama fazla değil. Bu nedenle sözleri ağzında geveliyordu.</p>

    <p class="MsoNormal1">"Bana böyle söyleyeceğini açıkladılar efendim. Bu durumda..." Durdu sonra da boğuk bir sesle ekledi. "Bu durumda... yalnız olduğun takdirde... diyecektim ki..."</p>

    <p class="MsoNormal1">Baley oğluna bakarak sertçe başını salladı. Ben, beklemedi. Baley'nin ne zaman babası, ne zaman da bir polis olduğunu iyi bilirdi. Telaşla uzaklaştı.</p>

    <p class="MsoNormal1">Baley, "Emrimi geri alıyorum." dedi. "Senden ne söylemeni istediler?"</p>

    <p class="MsoNormal1">R. Geronimo'nun sesi hemen berrraklaştı. "Bana seni Aurora'yla ilgili bir iş için istediklerini söylememi emrettiler."</p>

    <p class="MsoNormal1">Baley Ben'e doğru dönerek seslendi. "Onlara yarım saat daha ver. Sonra içeri girmelerini istediğimi söyle. Benim hemen gitmem gerekiyor."</p>

    <p class="MsoNormal1">Uzun adımlar atarak yürürken robota aksi aksi, "Neden bunu hemen açıklamanı söylemediler?" dedi. "Neden seni bir araba kullanacak biçimde programlamıyorlar?"</p>

    <p class="MsoNormal1">Aslında bunu neden yapmadıklarını biliyordu. Bir robot şoförle ilgili bir kaza yeni bir ayaklanmaya yol açabilirdi.</p>

    <p class="MsoNormal1">Baley yavaşlamadı. Kentin dış duvarına erişmek için daha iki kilometre yürümeleri gerekiyordu. Sonra da yoğun trafikte Merkeze gitmeye çalışacaklardı.</p>

    <p class="MsoNormal1">Aurora? Yine nasıl acil bir durum vardı?</p>

    <p class="MsoNormal1"><span>&nbsp;</span></p>

    <p class="MsoNormal">* * *</p>

    <p class="MsoNormal1"><span>&nbsp;</span></p>

    <p class="MsoNormal1">Baley, Kentin kapısına yarım saat sonra erişti Ve olmasından kuşkulandığı şeye karşı kendisini hazırlamaya çalıştı. Belki... belki bu kez olmazdı bu. Baley, Dışarısıyla Kenti birbirinden ayıran duvara yaklaştı. Bu duvar uygarlıkla karmaşayı ayıran sınırdı. Dedektif elini işaret tablosuna dayayınca duvarda bir açıklık belirdi. Baley, bunun iyice genişlemesini beklemeden içeri daldı, R.</p>

    <p class="MsoNormal1">Geronimo da onu izledi.</p>

    <p class="MsoNormal1">Nöbet bekleyen polis memuru şaşırdı. Dışardan biri içeri girdiği zaman hep böyle oluyordu. Memurun yüzünde gözlerine inanamıyormuş gibi bir ifade beliriyordu.</p>

    <p class="MsoNormal1">Sonra adam hazır vaziyetini alıyor, aynı anda kararsızca kaşlarını çatarak elini tabancasının kabzasına atıyordu.</p>

    <p class="MsoNormal1">Baiey de kaşlarını çatarak kimliğini gösterdi. Nöbetçi selam verdi. Kapı detektifin arkasından kapandı... ve yine aynı şey oldu.</p>

    <p class="MsoNormal1">Baley Kentteydi artık. Duvarlar etrafını sardı ve New York, Kainat halini aldı.</p>

    <p class="MsoNormal1">Adam yine insan ve makinelerin sonsuz gürültü ve kokusunun oluşturduğu denize daldı. Bunlar çok geçmeden hafifleyecek ve dikkati çekmeyecek bir hal alacaklardı.</p>

    <p class="MsoNormal1">Şehrin yumuşak, dolaylı yapay ışığı Dışarının bir tek kaynaktan çıkan ve durmadan değişen ışıltısına hiç benzemiyordu. Burada keyfince esen rüzgar, sıcak, soğuk, yağmur tehdidi de yoktu. Onun yerine hissedilmeyen sesiz ve sürekli hava akımları her şeyin taze kalmasını sağlıyordu.</p>

    <p class="MsoNormal1">Isı ve nem öyle kusursuzca ayarlamıştı ki insan bunu fark etmiyordu bile.</p>

    <p class="MsoNormal1">Baley titrek bir nefes aldı ve yurdunda, bildiği ve bilebileceği şeylerin ortasında güvende olduğunu anlayarak mutluluk duydu.</p>

    <p class="MsoNormal1">İşte her zaman olan buydu. Baley Kenti yine bir rahim olarak kabul etmiş ve geri döndüğü için sevinip rahatlamıştı.</p>

    <p class="MsoNormal1">Aslında insanlığın bu rahimden kurtularak dünyaya gelmesinin gerektiğini biliyordu. Neden her zaman böyle geriye kayıveriyordu?</p>

    <p class="MsoNormal1">Baley. bundan sonra da hep böyle mi olacak, diye düşündü. Sayısız insanın Kentten çıkmasını, Arzdan ayrılıp yıldızlara gitmesini sağlayacağım... Ama sonunda kendim buradan ayrılamayacağım, öyle mi? Kendimi sadece Kentte mi rahat hissedeceğim? Dişlerini sıktı. Bunu düşünmenin yararı yok.</p>

    <p class="MsoNormal1">Robota döndü. "Seni buraya kadar arabayla mı getirdiler?"</p>

    <p class="MsoNormal1">"Evet, efendim."</p>

    <p class="MsoNormal1">"Araba şimdi nerede?"</p>

    <p class="MsoNormal1">"Bilmiyorum, efendim."</p>

    <p class="MsoNormal1">Baley nöbetçiye baktı. "Bu robot buraya iki saat önce getirilmiş. Onu getiren araba ne oldu?"</p>

    <p class="MsoNormal1">"Ben nöbeti hemen hemen yarım saat önce devraldım, efendim."</p>

    <p class="MsoNormal1">Aslında Baley'nin bunu sorması saçmaydı. Arabadakiler robotun detektifi ne kadar sürede bulabileceğini bilmiyorlardı. Bu nedenle de beklememişlerdi. Baley bir an Merkezi aramayı düşündü. Ama ona Ekspres yoldan yararlanmasını söyleyeceklerdi. Böylece Merkeze daha çabuk erişecekti. Adamın duraklamasının tek nedeni R. Geronimo'ydu. Ekspres yola robotla birlikte binmeyi istemiyordu.</p>

    <p class="MsoNormal1">Ama R. Geronimo'nun kendisine düşman kalabalıkların arasından geçerek Merkeze erişmesini de bekleyemezdi.</p>

    <p class="MsoNormal1">Tabii aslında bu konuda seçme hakkı yoktu.</p>

    <p class="MsoNormal1">Polis Müdürünün işini kolaylaştırmak niyetinde olmadığı kesindi. Herhalde Müdür izinli olsun olmasın, onu istedikleri zaman bulamamalarına kızmış olmalıydı.</p>

    <p class="MsoNormal1">Kent beş bin kilometre karelik bir alancı yayılmıştı. Burada dört yüz kilometreden daha uzun Ekspres yollar vardı. Bir o kadar da Yardımcı yollar. Bunlar Kentte yaşayan yirmi milyondan fazla insana hizmet edilmesi için yapılmıştı.</p>

    <p class="MsoNormal1">Karmaşık yol şebekesi sekiz katlıydı. Sivil Polis olan Baley'in bütün yolları bilmesi gerekiyordu. Gerçekten de bunu biliyordu adam. Kentte yolunu gözleri kapalı bulabilirdi.</p>

    <p class="MsoNormal1">Şimdi de Merkeze sekiz ayrı yoldan gidebilirdi. Bir an duraklayarak hangisinin bu saatte daha tenha olduğunu düşündü. Sonra kararını vererek,</p>

    <p class="MsoNormal1">"Benimie gel, delikanlı," diye emretti.</p>

    <p class="MsoNormal1">Robot uysalca onun peşinden ilerledi. Geçmekte olan bir Yardımcı yola atladılar.</p>

    <p class="MsoNormal1">Baley dikey direklerden birini yakaladı. Bu beyaz, ve sıcaktı. İnsan direği sıkıca kavrayabiliyordu. Baley oturmak istemiyordu, çünkü bu yolda fazla kalacak değillerdi. Robot, ancak Baley'nin çabucak işaret etmesi üzerine direğe tutundu.</p>

    <p class="MsoNormal1">Aslında robot bir yere tutunmadan da dengesini koruyabilirdi, ama Baley birbirlerinden ayrılmalarından korkuyordu. Robottan o sorumluydu. R. Geronimo'nun başına bir şey geldiği takdirde Kentin uğradığı maddi zararı ödemek hiç de hoşuna gitmeyecekti.</p>

    <p class="MsoNormal1">Yardımcı yolda birkaç kişi daha vardı. Bütün gözler merakla R. Geronimo'ya dikildi. Olacağı buydu. Baley birer birer bu meraklıların gözlerinin içine baktı.</p>

    <p class="MsoNormal1">Yolcular endişeyle hemen döndüler.</p>

    <p class="MsoNormal1">Baley Yardımcı yoldan atlarken tekrar işaret etti. Sonra en yakındaki şeride sıçradı. Plastik duvarlar kendisini korumadığı için havanın şiddetle yüzüne çarptığını hissediyordu. Böyle yolculuklara alışık olduğu için rüzgara doğru eğildi, gözlerini korumak için de bir kolunu kaldırdı.</p>

    <p class="MsoNormal1">Şeridin Ekspres yolla birleştiği noktaya doğru koştu. Sonra koşmasını Ekspres yolun hemen yanından uzanan şeritte ve ters yana doğru sürdürdü.</p>

    <p class="MsoNormal1">Birdenbire bir delikanlının, "Robot!" diye bağırdığını duydu. Kendisi de o çağı geçiren Baley, ne olacağını çok iyi biliyordu. İki üç, ya da cıltı çocuk şeritte aşağı yukarı koşuşacaklardı. O arada robota çelme takacaklar makine adam şangırdayarak yere yuvarlanacaktı. Delikanlı yakalandığı takdirde de yargıca robotun kendisine çarptığını, bu makine yaratıkların yollarda tehlike yarattıklarını söyleyecekti. Tabii sonunda onu serbest bırakacaklardı.</p>

    <p class="MsoNormal1">Robot, ilk olayda kendisini savunamayacak, mahkemedeyse tanıklık edemeyecekti.</p>

    <p class="MsoNormal1">Baley hızla hareket ederek çocuklardan ilkiyle robotun arasına girdi. Daha hızlı bir şeride geçerek sanki rüzgârdan iyice korunmak istiyormuş gibi kolunu iyice kaldırdı. Ve delikanlıyı itti. Çocuk kendisini daha ağır hareket eden bir şeritte buldu. Yere yuvarlanırken deli gibi, "Hey!" diye bağırdı. Diğer çocuklar durakladılar. Durumu çabucak incelediler ve yana atlayarak uzaklaştılar.</p>

    <p class="MsoNormal1">Baley, "Ekspres yola atlayalım, delikanlı," dedi.</p>

    <p class="MsoNormal1">Robot bir an durakladı. Makine adamların yalnız başlarına Ekspres yola binmelerine izin yoktu. Ama Baley'nin emri kesindi Robot Ekspres yola bindi.</p>

    <p class="MsoNormal1">Baley peşinden gelince de kendisini ezen baskıdan kurtuldu. Baley, ayakta duran yolcuların arasından hızla ilerlerken önündeki R. Geronimo'yu itip duruyordu.</p>

    <p class="MsoNormal1">Daha az kalabalık olan ikinci kata çıktılar. Baley, bir direğe tutunarak bir ayağını robotun ayağı üzerine koydu. Onlara bakmaya kalkışanları ateş saçan gözlerle süzüyordu.</p>

    <p class="MsoNormal1">On beş buçuk kilometre sonra Polis Merkezinin yakınındaki istasyona eriştiler.</p>

    <p class="MsoNormal1">Baley, R. Geronimo'yla birlikte Ekspres yoldan atladı.</p>

    <p class="MsoNormal1">Kimse robota elini bile sürememişti. Baley kapıda robotu teslim ederek, bir makbuz aldı. Gün sona ermeden makbuzun elektronik beyine kaydedilmesini de sağlayacaktı.</p>

    <p class="MsoNormal1">Artık Polis Müdürünü görme sırası gelmişti. Baley, Müdürü iyi tanıyordu. En basit bir başarısızlığını derecesini düşürmek için bahane olarak kullanacaktı adam.</p>

    <p class="MsoNormal1">Haşin bir insandı Müdür, Baley'nin geçrişteki başarılarını da âdeta kendisine karşı bir hakaret sayıyordu.</p>

    <p class="MsoNormal1"><span>&nbsp;</span></p>

    <p class="MsoNormal">* * *</p>

    <p class="MsoNormal1"><span>&nbsp;</span></p>

    <p class="MsoNormal1">Polis Müdürünün adı Wilson Roth'du. İki buçuk yıl önce bu mevkie getirilmişti. Julius Enderby istifa ettiği zaman.</p>

    <p class="MsoNormal1">Enderby, istifasını verebilmek için bir Uzaycının cinayete kurban gitmesi olayının yol açtığı heyecan sönünceye kadar beklemişti.</p>

    <p class="MsoNormal1">Baley, bu değişikliğe hiçbir zaman alışamamıştı. Julius, bütün kusurlarına karşın sadece amiri değil, aynı zamanda da arkadaşıydı. Roth ise sadece amiriydi.</p>

    <p class="MsoNormal1">Üstelik adam New York'lu bile değildi. Onu dışarıdan getirmişlerdi.</p>

    <p class="MsoNormal1">Roth, ne fazla uzundu, ne de fazla şişman. Ama kafası iriydi. Boynunu öne doğru hafifçe eğik tuttuğu için sanki daha iri yarıymış gibi duruyordu. İri gövdeli, iri kafalı... Şiş göz kapakları gözlerini yarı örtüyordu. Onu gören adamın uyukladığını sanırdı ama hiçbir şey kaçmazdı Müdürün gözünden. Baley bunu adam Büronun başına geçer geçmez anlamıştı. Roth'un kendisini sevdiğini sanmak gibi bir hata yaptığı da yoktu. Roth'u hiç sevmediğiniyse çok iyi biliyordu.</p>

    <p class="MsoNormal1">Routh'un sesi aksi değildi. Hiçbir zaman tersleşmezdi adam. Ama sözleri tatlı da sayılmazdı. "Baley, seni bulmak neden bu kadar zor oluyor?"</p>

    <p class="MsoNormal1">Baley dikkat ve saygıyla, "Bugün öğleden sonra izinliydim, Müdür bey," diye karşılık verdi.</p>

    <p class="MsoNormal1">"Evet. Bu 7 S. derecesinin sana verdiği bir hak. Ama Alıcı diye bir şeyden haberin var sanırım, resmi haberleri almak için kullanılıyor. İzinli olduğun zamanlarda bile seni her an buraya çağırabiliriz."</p>

    <p class="MsoNormal1">"Bunu çok iyi biliyorum, Müdür bey. Ama sürekli Alıcı taşımakla ilgili nizamname yürürlükten kaldırıldı. Bize başka yollardan da erişmek mümkün."</p>

    <p class="MsoNormal1">"Evet, Kentin içinde öyle. Ama sen Dışarıdaydın. Yoksa yanılıyor muyum?"</p>

    <p class="MsoNormal1">"Yanılmıyorsunuz, Müdür bey. Dışarıdaydım. Nizamnamelerde dışarı çıktığım zaman yanımda bir alıcı bulunması gerektiğini belirten hiçbir madde yok."</p>

    <p class="MsoNormal1">"Demek yasaların arkasına saklanıyorsun?"</p>

    <p class="MsoNormal1">Baley sakin sakın, "Evet, Müdür bey," dedi.</p>

    <p class="MsoNormal1">Roth ayağa kalktı. Güçlü, tavırları gizli bir tehditle dolu bir adamdı.</p>

    <p class="MsoNormal1">Masasının kenarına ilişti. Enderby'nin yaptırttığı Dışa açılan pencere çoktan örülmüş ve üzeri boyatılmıştı. Her tarafı kapalı oda bu yüzden daha sıcak ve rahattı. Ve Müdür de daha iri yarı gözüküyordu. "Sen Arzın minnet duygularına güveniyorsun sanırım, Baley." Sesini yükseltmemişti.</p>

    <p class="MsoNormal1">"Ben görevimi elimden geldiği kadar iyi bir biçimde ve yasalara uygun şekilde yapmaya çalışıyor, buna güveniyorum. Müdür bey."</p>

    <p class="MsoNormal1">"O yasaları istediğin gibi çarpıttığın zaman da bu dünyanın minnetine güveniyorsun."</p>

    <p class="MsoNormal1">Baley hiç sesini çıkarmadı.</p>

    <p class="MsoNormal1">Müdür, "Üç yıl önce Sarton cinayeti olayında başarılı olduğunu düşünüyorlar," dedi.</p>

    <p class="MsoNormal1">Baley, "Teşekkür ederim, Müdür bey," diye mırıldandı.</p>

    <p class="MsoNormal1">"Uzay kenti bu yüzden sökülüp götürüldü sanırım."</p>

    <p class="MsoNormal1">"Evet, öyle. Ve bütün Arz bunu alkışladı. İki yıl önce de Solaria'da başarılı olduğun düşünülüyor. Bunu sen bana hatırlatmadan söylemeliyim. Bu başarın Uzaycı dünyalarıyla yapılmış olan ticaret anlaşmalarında bazı şartların değiştirilmesine yol açtı. Hem de Arzın lehine olarak."</p>

    <p class="MsoNormal1">"Bütün bunlar kayıtlara geçti sanırım, efendim."</p>

    <p class="MsoNormal1">"Bunun sonucu olarak da sana bir kahraman gözüyle bakmaya başladılar."</p>

    <p class="MsoNormal1">"Benim böyle bir iddiam yok."</p>

    <p class="MsoNormal1">"İki defa terfi ettirildin. Her olaydan sonra bir defa. Hatta Solaria'daki olaylarla ilgili bir oyun da gösterildi."</p>

    <p class="MsoNormal1">"Onu iznim olmadan ve itirazlarıma karşın gösterdiler, Müdür bey."</p>

    <p class="MsoNormal1">"Bu bir tür kahraman olup çıkmana yol açtı."</p>

    <p class="MsoNormal1">Baley omzunu silkti.</p>

    <p class="MsoNormal1">Roth birkaç saniye onun bir şey söylemesini bekledi, sonra konuşmasını sürdürdü. "Ama şu hemen hemen iki yıllık sürede önemli hiçbir şey yapmadın."</p>

    <p class="MsoNormal1">"Arzın son zamanlarda onun için ne yaptığımı sorması normal."</p>

    <p class="MsoNormal1">"Tabii. Ve herhalde bunu soruyor. Bu dünya şu modanın öncüsü olduğunu da biliyor sanırım. Dışarı çıkmak, toprakla oynamak, bir robot gibi davranmak."</p>

    <p class="MsoNormal1">"Buna izin verildi."</p>

    <p class="MsoNormal1">"İzin verilen her şeyin hayranlık uyandırması şart değil.</p>

    <p class="MsoNormal1">Belki de pek çok kişi senin bir kahraman değil de, acayip bir insan olduğunu düşünüyordur."</p>

    <p class="MsoNormal1">Baley, "Belki de bu kendim hakkındaki fikirlerime uyuyor," diye açıkladı.</p>

    <p class="MsoNormal1">"Halkın belleğinin pek zayıf olduğu bilinen bir gerçektir.</p>

    <p class="MsoNormal1">Şimdi de senin kahraman o acayip adamın arkasında hızla kayboluyor. Bu nedenle bir hata yaptığın takdirde başın ciddi şekilde derde girecek. Güvendiğin o şöhretin..."</p>

    <p class="MsoNormal1">"Özür dilerim, Müdür bey, benim buna güvendiğim yok."</p>

    <p class="MsoNormal1">"Polis Bürosunun güvendiğini düşündüğü o ün seni kurtarmayacak. Ben de öyle."</p>

    <p class="MsoNormal1">Baley'in sert ifadeli yüzünde bir an bir tebessüm belirip kayboldu. "Beni kurtarmak için çılgınca bir girişimde bulunmanızı ve mevkinizi tehlikeye atmanızı hiç istemem, Müdür bey."</p>

    <p class="MsoNormal1">Roth omzunu silkti ve o da Baley gibi hafifçe güldü. "Bu konuda hiçbir endişen olmasın."</p>

    <p class="MsoNormal1">"O halde bütün bunları bana neden söylüyorsunuz?"</p>

    <p class="MsoNormal1">"Seni uyarmak için. Aslında seni mahvetmeye çalışmıyorum. Seni ilk ve son kez uyarıyorum. Çok hassas bir olaya karışacaksın ve kolaylıkla bir hata yapabilirsin. Seni böyle bir hata yapmaman için uyarmak istedim."</p>

    <p class="MsoNormal1">Roth'un yüz hatları bu kez pek belirli bir tebessümle gevşedi.</p>

    <p class="MsoNormal1">Baley bu gülümseyişe karşılık vermedi. "Bu hassas olayın ne olduğunu bana söyleyebilir misiniz?"</p>

    <p class="MsoNormal1">"Bunun ne olduğunu bilmiyorum."</p>

    <p class="MsoNormal1">"Aurora'yla mı ilgili?"</p>

    <p class="MsoNormal1">"R. Geronimo'ya gerektiği takdirde sana bunu açıklaması emredildi. Ama bu konuda hiçbir bilgim yok."</p>

    <p class="MsoNormal1">"O halde bunun çok hassas bir konu olduğunu nereden çıkardınız, Müdür bey?"</p>

    <p class="MsoNormal1">"Yapma, Baley. Sen esrarlı olayları araştıran bir detektifsin. Arz Adalet Bakanlığından bir memur kalkıp Kente neden geldi dersin? Aslında seni rahatlıkla Washington'a çağırabilirlerdi. İki yıl önce Solaria olayında öyle olmadı mı? Adalet Bakanlığından gelen bu görevli seni hemen bulamayınca neden kaşlarını çattı, öfkelendi ve sabırsızlandı dersin? Sana erişmemizi engellemen bir hataydı.</p>

    <p class="MsoNormal1">Bundan ben sorumlu değildim. Belki bu öldürücü bir hata değil, ama yine de işe hata yaparak başladın."</p>

    <p class="MsoNormal1">Baley'nin kaşları çatıldı. "Ve siz de şimdi daha da gecikmeme neden oluyorsunuz."</p>

    <p class="MsoNormal1">"Hiç de değil. Adalet Bakanlığından gelen görevli hafif bir yemek yiyor. Arz Bakanlıkları memurlarının kendilerine bazı haklar tanıdıklarını bilirsin. Memur yemek sona erdiği zaman bize katılacak. Merkeze geldiğin ona bildirildi. Onun için bekleyeceksin. Benim yaptığım gibi."</p>

    <p class="MsoNormal1">Baley, beklemeye başladı. Adam o oyun hiper dalga alıcılarında gösterildiği şırada hiç de istemediği bu iltifat yüzünden olacakları sezmişti. Belki o oyun sayesinde Arzın gözünde yükselmişti ama Merkezdeki durumu bozulmuştu.</p>

    <p class="MsoNormal1">Oyun yüzünden âdeta iki boyutlu olan Polis Bürosu arka planda kalmış, Baley ise üç boyutlu bir görüntü halini almıştı. Bu da herkesi ona düşman etmişti.</p>

    <p class="MsoNormal1">Baley başarıları sayesinde yükselmiş, böylece bazı haklar elde etmişti. Ama bu da Merkezin ona duyduğu düşmanlığı arttırmıştı. Ve Baley çok yükselen bir kişinin düştüğü zaman daha kolaylıkla parçalanacağını da biliyordu.</p>

    <p class="MsoNormal1">Bir hata yaptığı takdirde...</p>

    <p class="MsoNormal1"><span>&nbsp;</span></p>

    <p class="MsoNormal">* * *</p>

    <p class="MsoNormal1"><span>&nbsp;</span></p>

    <p class="MsoNormal1">Adalet Bakanlığının memur odaya girdi. Kayıtsız bir tavırla etrafına bakınarak Roth'un masasının diğer tarafındaki koltuğa oturdu. Baremin en yüksek derecesine uygun bir biçimde davranıyordu. Roth da sakin bir tavırla diğer koltuğa yerleşti. Baley ayakta duruyor, şaşkınlığının yüzünden anlaşılmaması için çabalıyordu.</p>

    <p class="MsoNormal1">Aslında Roth onu uyarabilirdi ama bunu yapmamıştı.</p>

    <p class="MsoNormal1">Durumun anlaşılmaması için sözlerini dikkatle seçmiş olduğu da anlaşılıyordu. Memur kadındı.</p>

    <p class="MsoNormal1">Aslında kadın bir memur olmaması için bir neden yoktu.</p>

    <p class="MsoNormal1">Kadınlar her işte çalışabilirler, bakan bile olabilirlerdi.</p>

    <p class="MsoNormal1">Güvenlik güçlerinde de kadınlar vardı. Hatta bunlardan biri Başkomiserliğe yükselmişti. Sadece Baley böyle bir şeyi beklemiyordu.</p>

    <p class="MsoNormal1">Kadın iyice uzun boyluydu, koltukta dimdik oturuyordu.</p>

    <p class="MsoNormal1">Üniforması bir erkeğindekinden farksızdı. Saç biçimi de öyle.</p>

    <p class="MsoNormal1">Cinsiyetini hemen belirten göğüsleriydi. Kadının göğüslerini gizlemeye çalıştığı da yoktu. Bakanlık Memuru kırkında gözüküyordu. Yüz hatları düzgün ve keskindi. Çekiciliğinden hiçbir şey kaybetmeden orta yaşa erişmişti. Siyah saçlarına henüz ak düşmemişti.</p>

    <p class="MsoNormal1">Kadın, "Sen 7.S dereceli Sivil Memur Elijah Baley'sin," dedi. Bu bir soru değil, bir açıklamaydı.</p>

    <p class="MsoNormal1">Baley yine de, "Evet, efendim," diye cevap verdi.</p>

    <p class="MsoNormal1">"Ben Bakanlık Müsteşarı Lavinia Demachek'im Hiper dalgayla gösterilen oyundaki kahramana pek benzemiyorsun."</p>

    <p class="MsoNormal1">Baley'e bunu sık sık söylemişlerdi zaten. Alayla, "Beni olduğum gibi gösterdikleri takdirde pek seyirci bulamazlardı, efendim," dedi.</p>

    <p class="MsoNormal1">"Bundan pek de emin değilim. Kullandıkları o bebek yüzlü aktörden daha güçlü gözüküyorsun." Baley bir an durakladı, sonra da tehlikeyi göze almaya karar verdi, belki de dayanamadı. Ciddi ciddi, "İnce bir zevkiniz var efendim," diye mırıldandı.</p>

    <p class="MsoNormal1">Kadın bir kahkaha attı. Baley de usulca tuttuğu nefesini verdi. Lavinia Oemachek, "Öyle olduğunu düşünmek hoşuma gider," dedi. "Şimdi... Beni bekletmenin anlamı nedir?"</p>

    <p class="MsoNormal1">"Bana geleceğinizi haber vermediler, efendim, izinliydim."</p>

    <p class="MsoNormal1">"Anladığıma göre izin saatlerini Dışarıda geçirmişsin."</p>

    <p class="MsoNormal1">"Evet, efendim."</p>

    <p class="MsoNormal1">"İnce zevkli olmasaydım, Sen o kaçıklardansın sanırım,derdim. Onun yerine, 'Sen de o heveslilerden misin?' diye soracağım."</p>

    <p class="MsoNormal1">"Evet, efendim."</p>

    <p class="MsoNormal1">"İleride bir gün göç edeceğini ve vahşi Galakside yeni dünyalar bulacağını mı düşünüyorsun?"</p>

    <p class="MsoNormal1">"Belki de öyle olmayacak, efendim. Belki fazla yaşlı olduğuma karar verecek..."</p>

    <p class="MsoNormal1">"Kaç yaşındasın?"</p>

    <p class="MsoNormal1">"Kırk beş, efendim."</p>

    <p class="MsoNormal1">"Yaşını gösteriyorsun. Aslında ben de kırk beş yaşındayım."</p>

    <p class="MsoNormal1">"Ama siz yaşınızı göstermiyorsunuz, efendim."</p>

    <p class="MsoNormal1">"Daha yaşlı mı duruyorum, yoksa genç mi?" Kadın tekrar bir kahkaha attı.</p>

    <p class="MsoNormal1">"Neyse, oyun oynamayalım. Benim öncülük edemeyecek kadar yaşlı olduğumu mu söylemek istiyorsun?"</p>

    <p class="MsoNormal1">"Toplumumuzda hiç kimse Dışarıda eğitilmedikçe öncülük edemez. Ve en iyi biçimde gençler eğitilebiliyor. Oğlumun ileride bir gün başka bir dünyaya erişeceğini umuyorum."</p>

    <p class="MsoNormal1">"Öyle mi? Tabii Galaksinin Uzaycı dünyalarına ait olduğunu da biliyorsun."</p>

    <p class="MsoNormal1">"Sadece elli dünya Uzaycıların, efendim. Galakside insanların yaşayabileceği ya da yaşanır hale getirilebilecek milyonlarca gezegen var. Çoğunda akıllı varlıkların bulunduğunu da sanmıyorum."</p>

    <p class="MsoNormal1">"Evet. Ama hiçbir gemi Uzaycıların izni olmadan Arzdan ayrılamaz!"</p>

    <p class="MsoNormal1">"Bu izni verebilirler, efendim."</p>

    <p class="MsoNormal1">"Ben senin kadar iyimser değilim, Baley."</p>

    <p class="MsoNormal1">"Bazı Uzaycılarla konuştum..."</p>

    <p class="MsoNormal1">Demachek, "Konuştuğunu biliyorum," dedi. "Amirim Albert Minnim... Seni iki yıl önce Solaria'ya o yolladı,"</p>

    <p class="MsoNormal1">Dudakları hafif bir gülümseyişle büküldü. "O hiper dalga oyununda bir aktör de onu canlandırmıştı. Kısa bir roldü bu.</p>

    <p class="MsoNormal1">Aktör de Minnim'e çok benziyordu. Bunu hatırlıyorum. Bu durum Minnim'in hiç hoşuna gitmemişti. Bunu da hatırlıyorum."</p>

    <p class="MsoNormal1">Baley konuyu değiştirdi. "Müsteşar Minnim'den..."</p>

    <p class="MsoNormal1">"O terfi etti."</p>

    <p class="MsoNormal1">Baley baremin ne kadar önemli olduğunu biliyordu. "Yeni ünvanı nedir, efendim?"</p>

    <p class="MsoNormal1">"Bakan Yardımcısı."</p>

    <p class="MsoNormal1">"Teşekkür ederim. Bakan Yardımcısı Minnim'den bu konuyu görüşmek için beni Aurora'ya göndermesini istedim."</p>

    <p class="MsoNormal1">"Ne zaman?"</p>

    <p class="MsoNormal1">"Solaria'dan döndükten kısa bir süre sonra. Bu isteği ondan sonra da iki kez tekrarladım."</p>

    <p class="MsoNormal1">"Uygun bir cevap alamadın sanırım."</p>

    <p class="MsoNormal1">"Öyle, efendim."</p>

    <p class="MsoNormal1">"Buna şaştın mı?"</p>

    <p class="MsoNormal1">"Sadece hayal kırıklıklığına uğradım, efendim."</p>

    <p class="MsoNormal1">"Bunun bir yararı olmaz ki." Kadın koltukta hafifçe arkasına yaslandı.</p>

    <p class="MsoNormal1">"Uzaycı dünyalarıyla olan ilişkilerimiz çok nazik. Detektiflik alanındaki iki başarının durumu biraz düzelttiğini düşünebilirsin. Gerçekten de öyle oldu. O korkunç hiper uzay oyununun da yararı görüldü. Ama bu yaklaşma ancak şu kadar..." Baş ve işaret parmaklarını birbirine yaklaştırdı.</p>

    <p class="MsoNormal1">"Aramızdaki uzaklık ise bu kadar..."</p>

    <p class="MsoNormal1">Ellerini iki yana açtı. Sonra da sözlerini sürdürdü.</p>

    <p class="MsoNormal1">"Bu durumda seni en önemli Uzaycılar dünyası olan Aurora'ya yollama cesaretini göze alamazdık. Bir hata yaparak yıldızlar arası bir gerginliğe neden olabilirdin."</p>

    <p class="MsoNormal1">Baley kadının gözlerinin içine baktı. "Ben Solaria'ya gittim ve durumu tehlikeye düşürecek bir şey de yapmadım. Aksine..."</p>

    <p class="MsoNormal1">"Evet, biliyorum. Ama oraya da Uzaycılar seni çağırttıkları için gittin. Bu, biz istediğimiz için seni oraya göndermemizden pek farklı. Herhalde sen de bunun farkındasın."</p>

    <p class="MsoNormal1">Baley sesini çıkarmadı.</p>

    <p class="MsoNormal1">Demachek buna şaşmadığını belirtmek ister gibi hafifçe burnundan soludu. "Sen Bakan Yardımcısına başvuralı beri durum daha da kötüleşti. Bakan Yardımcısı haklı olarak isteklerinle ilgilenmedi. Ve durum şu son ay daha da gergin bir hal aldı."</p>

    <p class="MsoNormal1">"Bu toplantının nedeni bu mu, efendim?"</p>

    <p class="MsoNormal1">"Sabırsızlanıyor musunuz, efendim?" Kadın, alayla, sanki kendisinden daha yüksek mevkide biriyle konuşuyormuş gibi bir tavır takındı, "Bana, konuya girmemi mi emrediyorsunuz?"</p>

    <p class="MsoNormal1">"Hayır, efendim."</p>

    <p class="MsoNormal1">"Hayır, emrediyorsun. Neden olmasın? Pek sıkıcı şeyler söylemeye başladım. Şimdi, konuya yaklaşmak için sana Dr. Han Falstolfe'u tanıyıp tanımadığını soracağım."</p>

    <p class="MsoNormal1">Baley, dikkatle, "Onunla üç yıl kadar önce bir kez karşılaştım," dedi. "Eski Uzay kentinde."</p>

    <p class="MsoNormal1">"Ondan hoşlandın sanırım."</p>

    <p class="MsoNormal1">"Bana dostça davrandı. Bir Uzaycı için tavırları dostçaydı denilebilir."</p>

    <p class="MsoNormal1">Demachek, yine hafifçe burnundan soludu. "Anlıyorum. Dr. Fastolfe'un şu son iki yılda Aurora'da önemli bir siyasi güç halini aldığından haberin var mı?"</p>

    <p class="MsoNormal1">"Bir ara... birlikte çalıştığım birinden 'Dr. Fastolfe'un hükümette görev aldığını duydum."</p>

    <p class="MsoNormal1">"Uzaycı robot arkadaşın R. Daneel Olivavv'dan mı?"</p>

    <p class="MsoNormal1">"Eski iş arkadaşım, R. Daneel Olivvav'dan."</p>

    <p class="MsoNormal1">"Bu, bir Uzaycı gemisinde iki matematikçiyle ilgili önemsiz bir problemi çözümlediğin zaman mı oldu?"</p>

    <p class="MsoNormal1">Baley başını salladı. "Evet, efendim."</p>

    <p class="MsoNormal1">"Gördüğün gibi olanları öğreniyoruz. Dr. Han Fastolfe iki yıldan beri hemen hemen Aurora hükümetine yol gösteriyor. Aurora Dünya Parlamentosunun önemli bir üyesi. İleride Başkan olacağından da söz ediliyor. Aurora'da Başkan, en önemli yönetici sayılıyor."</p>

    <p class="MsoNormal1">Baley, "Anlıyorum, efendim," diye mırıldanırken, kadının Müdürün sözünü ettiği nazik konuyu ne zaman açacağını düşünüyordu.</p>

    <p class="MsoNormal1">Ama Demachek'in acelesi yoktu anlaşılan. "Fastolfe... ılımlı. O kendisinden böyle söz ediyor. Aurora'nın ve genellikle bütün Uzaycı dünyalarının seçtikleri yönde gereğinden fazla ilerlediklerini düşünüyor. Herhalde sen, biz Arzlıların da kendi yolumuzda fazla ilerlediğimize inanıyorsun. Dr. Fastolfe biraz geriye giderek robot sayısını azaltmayı, yeni kuşakların daha çabuk oluşmasını ve Arzla anlaşma yapılmasını ve bizlerle dost olmayı istiyor. Tabii biz onu destekliyoruz. Ama pek sessizce. Sevgimizi açık bir biçimde belli ettiğimiz takdirde bu Dr. Fastolfe'un sonu olur."</p>

    <p class="MsoNormal1">Baley, "Dr. Fastolfe'un," dedi. "Arzın Galaksiyi araştırmasına ve diğer dünyalara yerleşmemize razı olacağını sanıyorum."</p>

    <p class="MsoNormal1">"Ben de bundan eminim. Hatta Dr. Fastolfe'un bunu sana söylediğini de sanıyorum."</p>

    <p class="MsoNormal1">"Evet, efendim, tanıştığımız zaman söyledi."</p>

    <p class="MsoNormal1">Demachek, ellerini birleştirerek parmak uçlarım çenesine dayadı. "Sence Dr. Fostolfe Uzaycı dünyalarındaki kamuoyunun temsilcisi mi?"</p>

    <p class="MsoNormal1">"Bilmiyorum, efendim."</p>

    <p class="MsoNormal1">"Korkarım değil. Onu destekleyenler fazla hevesli gözükmüyorlar. Ona karşı olanlarsa hem kalabalıklar, hem de ateşli. Şimdiye kadar gücünü hem usta bir politikacı ve hem de sevilen bir adam olduğu için koruyabildi. Tabii en zayıf tarafı Arza karşı duyduğu sempati. Bunu durmadan ona karşı bir silah gibi kullanıyorlar. Bu da diğer bakımlardan Dr Fastolfe'un fikirlerini paylaşacak kişileri bile etkiliyor, Seni Aurora'ya gönderseydik, yapacağın her hata Arza duyulan düşmanlığın daha da güçlenmesine neden olacaktı. Tabii bu Dr. Fastolfe'un zayıf duruma düşmesine yol açacak, belki de bu yüzden mahvolacaktı adam. Arz bu tehlikeyi göze alamazdı."</p>

    <p class="MsoNormal1">Baley mırıldandı. "Anlıyorum."</p>

    <p class="MsoNormal1">"Oysa Fastolfe bu tehlikeyi göze almaya hazır. Henüz siyasi gücü pek fazla olmadığı bir sırada Solaria'ya gönderilmeni o sağladı. Üstelik o günlerde savunmasız bir durumdaydı. Ama o sıralar yainızca kendi kişisel gücünü kaybetme tehlikesi vardı. Bizse sekiz milyardan fazla Arzlının geleceğini düşünmek zorundaydık. İşte şimdiki siyasi durumu dayanılamayacak kadar nazikleştiren de bu."</p>

    <p class="MsoNormal1">Sustu.</p>

    <p class="MsoNormal1">Sonunda Baley bir soru sormak zorunda kaldı. "Sözünü ettiğiniz durum nedir, efendim?"</p>

    <p class="MsoNormal1">Demechek, "Fastolfe'un ciddi ve görülmemiş bir skandala karıştığı anlaşılıyor," diye açıkladı. "Beceriksizce davrandığı takdirde birkaç hafta içerisinde siyasi bakımdan mahvolacak. Eğer insanüstü bir zekâsı varsa, belki birkaç ay dayanabilir. Er ya da geç Aurora siyaset alanından silinip, siyasi bir güç olmaktan çıkacak. Tabii bu da Arz için gerçek bir felaket olacak."</p>

    <p class="MsoNormal1">"Dr. Fastolfe'u neyle suçladıklarını sorabilir miyim? Rüşvet almakla mı? Vatana ihanetle mi?"</p>

    <p class="MsoNormal1">"Onu böyle basit şeylerle suçladıkları yok. Düşmanları bile onun dürüst bir insan olduğunu kabul ediyorlar."</p>

    <p class="MsoNormal1">"O halde onu duygularına kapılarak bir suç işJemekle mi suçluyorlar? Bir cinayet işlemekle mi?"</p>

    <p class="MsoNormal1">"Bu pek de cinayet sayılmaz."</p>

    <p class="MsoNormal1">"anlayamadım, efendim."</p>

    <p class="MsoNormal1">"Aurora'da insanlar yaşıyor, Baley. Ve robotlar da var. Bunların çoğu bizimkiler gibi. Bizim robotlardan daha ileri modeller oldukları söylenemez, ama Aurora'da insana benzer robotlar da yapılmış. Bunlar bize o kadar benziyorlar ki, insanlardan ayırdedilemiyorlar."</p>

    <p class="MsoNormal1">Baley başını salladı. "Bunu çok iyi biliyorum."</p>

    <p class="MsoNormal1">"İnsana benzeyen bir robotu ortadan kaldırmak herhalde tam anlamıyla bir cinayet sayılmaz."</p>

    <p class="MsoNormal1">Baley öne doğru eğildi. Gözleri irileşmişti. "Yakub adına, kadın!" diye bağırdı.</p>

    <p class="MsoNormal1">"Oyun oynamayı bırak artık! Bana Dr. Fastolfe'un R. Daneel'i öldürdüğünü mü söylemek istiyorsun?"</p>

    <p class="MsoNormal1">Roth ayağa fırladı. Baley'nin üzerine yürüyecekti ama müsteşar Demachek elini sallayarak ona oturmasını işaret etti. İstifini bozmamıştı.</p>

    <p class="MsoNormal1">"Bu durumda saygısızlığını hoş görüyorum, Baley," dedi.</p>

    <p class="MsoNormal1">"Hayır, R. Daneel öldürülmedi. Aurora'da insana benzeyen tek robot o değil. Öyle bir robot öldürüldü. R. Daneel değil. Tabii bu 'öldürüldü' lafı da pek uygun sayılmaz. Aslında robotun kafası tamamiyle mahvedildi. Şimdi kafasında roben durumu var. Sürekli ve düzeltilmesi imkânsız bir 'roben' durumu."</p>

    <p class="MsoNormal1">"Ve onlar bunu Dr. Fastolfe'un yaptığını söylüyorlar, öyle mi?"</p>

    <p class="MsoNormal1">"Düşmanları öyle söylüyorlar. Yalnızca Uzaycıların Galaksiye yayılmalarını ve Arzlıların Kainattan silinmelerini isteyen müfritler iddia ediyorlar bunu. Müfritler şu birkaç hafta içerisinde yeni bir seçim yapılmasını sağladıkları takdirde hükümetin kesin kontrolü onların eline geçecek. Ve o zaman kim bilir neler olacak."</p>

    <p class="MsoNormal1">"Bu 'roben' siyasi bakımdan niçin bu kadar önemli? Bunu anlayamıyorum."</p>

    <p class="MsoNormal1">Demachek, "Ben de bu konuyu pek bilmiyorum," diye açıkladı. "Aurora siyasetini anladığımı iddia edemem.</p>

    <p class="MsoNormal1">Anladığım kadarıyla insana benzeyen Robotların müfritlerin planlarıyla ilgisi varmış. Öyle bir robotun ortadan kaldırılması onları çok öfkelendirmiş." Burnunu kırıştırdı.</p>

    <p class="MsoNormal1">"Aurora politikası insanın aklını karıştırıyor. Yorum yapmaya kalkıştığım takdirde sadece aklını karıştıracağım."</p>

    <p class="MsoNormal1">Baley, Müsteşarın ısrarlı bakışları karşısında kendisini toparlamaya çalıştı. Alçak sesle, "Beni neden buraya çağırdınız?" diye sordu.</p>

    <p class="MsoNormal1">"Fastolfe yüzünden. Daha önce bir cinayeti aydınlatmak için uzaya açıldın ve başarılı oldun. Fastolfe bunu bir kere daha denemeni istiyor. Aurora'ya gidecek ve 'roben' durumuna kimin yol açtığını öğreneceksin. Fastolfe müfritleri geriletebilmek için tek şansının bu olduğunu düşünüyor."</p>

    <p class="MsoNormal1">"Ben robotik uzmanı değilim. Aurora konusunda da hiçbir şey bilmiyorum..."</p>

    <p class="MsoNormal1">"Solaria konusunda da bir şey bilmiyordun ama yine de başarılı oldun. Önemli olan nokta şu Baley: Biz de olayın iç yüzünü Fastolfe kadar öğrenmeyi istiyoruz. Adamın mahvolmasını arzu etmiyoruz. Öyle bir şey olduğu takdirde bu müfrit Uzaycılar bize düşmanca davranacaklardır sanırım. Şimdiye kadar karşılaştığımız düşmanlıktan daha da şiddetli olur davranışları. Böyle bir şey olmasını istemiyoruz."</p>

    <p class="MsoNormal1">"Ben bu sorumluluğu yüklenemem, efendim. Bu görev."</p>

    <p class="MsoNormal1">"Hemen hemen yerine getirilmesi imkânsız bir şey. Bunu biz de biliyoruz. Ama başka seçeneğimiz yok. Fastolfe ısrar ediyor. Ve şu anda Aurora hükümeti de onu destekliyor. Gitmeye razı olmazsan ya da biz seni göndermeyi red edersek Aurora'lıların öfkesine katlanmak zorunda kalırız. Ama gider ve başarılı da olursan bu dertten kurtuluruz. Sen de gerektiği biçimde ödüllendirilirsin."</p>

    <p class="MsoNormal1">"Ya gider ve başarılı olamazsam?"</p>

    <p class="MsoNormal1">"O zaman suçlunun Arz değil de sen olduğunun iyice anlaşılması için elimizden geleni yaparız."</p>

    <p class="MsoNormal1">"Yani yüksek mevkideki memurlar yakalarını kurtarırlar."</p>

    <p class="MsoNormal1">Demachek, "Bunu daha nazik bir biçimde açıklayabiliriz," dedi. "Arzın fazla acı çekmeyeceği umuduyla seni kurtlara atarız. Gezegenimiz için ücret olarak bir insanı feda edebiliriz."</p>

    <p class="MsoNormal1">"Nasıl olsa başarıya erişemeyeceğim. O halde gitmemem daha iyi olur."</p>

    <p class="MsoNormal1">Demachek, "Bu sözlerinin yersiz olduğunu sen de biliyorsun," dedi. "Aurora seni istedi. Aurora'lıları red edemezsin. Hem reddetmeyi neden isteyesin? İki ylıdan beri Aurora'ya gidebilmek için uğraşıp duruyor, izin vermediğimiz için de kötü şeyler düşünüyordun."</p>

    <p class="MsoNormal1">"Ben barış içinde gitmek ve diğer gezegenlere yerleşilmesi sorununu çözmek istiyordum. Yoksa..."</p>

    <p class="MsoNormal1">"Diğer dünyalara yerleşme hayalin için yine onlardan yardım sağlamaya çalışabilirsin, Baley. Bir an başarılı olduğunu düşünelim. Bu olmayacak bir şey değil. Bu durumda Fastolfe'un sana büyük bir minnet borcu olacak. O zaman sana canla başla yardım eder. Normal bir durumda yapmayacağı bir biçimde. Biz de sana yardım edecek kadar minnet duyacağız. Bu bir tehlikeyi, hatta büyük bir tehlikeyi göze almaya değmez mi? Aurora'da başarıya erişme şansın çok az belki. Oysa gitmezsen bu şans oranı sıfıra inecek. Bunu düşün, Baley. Ama lütfen bu fazla zaman almasın."</p>

    <p class="MsoNormal1">Baley'nin dudakları gerildi. Sonunda adam başka çare olmadığını anlayarak, "Ne kadar zamanım var..." diye söze başladı.</p>

    <p class="MsoNormal1">Demachek sakin sakin, "Haydi, haydi," dedi. "Deminden beri sana seçme hakkımız da, zamanımız da olmadığını anlatıyorum." Bileğindeki zaman bandına baktı. "Altı saat kadar sonra yola çıkacaksın."</p>

    <p class="MsoNormal1"><span>&nbsp;</span></p>

    <p class="MsoNormal">* * *</p>

    <p class="MsoNormal1"><span>&nbsp;</span></p>

    <p class="MsoNormal1">Uzay limanı, doğu tarafta, Kentin hemen dışındaydı. Arzın bütün kalabalıklığına karşılık hava limanı tenhaydı. Arzlılar gezegenlerinden pek ender ayrılıyorlardı. Limana daha çok robotlar ve Uzaycıların yönettikleri ticaret gemileri geliyordu.</p>

    <p class="MsoNormal1">Gemiye binmek için bekleyen Elijah Baley Arzla bütün bağları şimdiden kesilmiş gibi bir duyguya kapıldı. Bentley onun yanında oturuyordu. Baba oğul sıkıntılı bir sessizlik içindeydiler.</p>

    <p class="MsoNormal1">Sonunda Ben, "Annemin gelmek isteyeceğini sanmıyordum," dedi.</p>

    <p class="MsoNormal1">Baley başını salladı. "Ben de öyle. Solaria'ya gittiğim zamanki davranışlarını hatırlıyorum. Bu yolculuk da ondan farklı değil."</p>

    <p class="MsoNormal1">"Annemi yatıştırmayı başarabildin mi?"</p>

    <p class="MsoNormal1">"Elimden geleni yaptım, Ben. Geminin uzayda kazaya uğrayacağını, ya da Aurora'ya erişir erişmez Uzaycıların beni öldüreceklerini sanıyor."</p>

    <p class="MsoNormal1">"Solaria'dan sağ salim döndün."</p>

    <p class="MsoNormal1">"Bu nedenle de hayatımı ikinci kez tehlikeye atmamı istemiyor. Şansımın döneceğini sanıyor. Yine de dayanacaktır. Sen onunla ilgilen, Ben. Kendisiyle konuş. Ama ne yaparsan yap sakın yeni bir dünyaya yerleşmekten söz etme. Aslında onu endişelendiren bu. Senin birkaç yıl sonra onu bırakıp gideceğini düşünüyor. Seninle birlikte gitmeyi başaramayacağını biliyor. Seni bir daha göremeyeceğini sanıyor."</p>

    <p class="MsoNormal1">Ben, "Gerçekten de göremeyebilir," dedi. "Bu işin böyle sonuçlanması olasılığı da var."</p>

    <p class="MsoNormal1">"Belki sen bunu kolaylıkla kabul edebilirsin. Ama annen bunu yapamaz. Onun için ben yokken bu konuyu annene açma. Olur mu?"</p>

    <p class="MsoNormal1">"Olur... Annem biraz da Gladia yüzünden sinirli sanırım."</p>

    <p class="MsoNormal1">Baley çabucak başını kaldırdı. "Yoksa sen ona..."</p>

    <p class="MsoNormal1">"Ben tek kelime bile söylemedim. Ama o da hiper dalga oyununu gördü. Ve Gladia'nın Aurora'da olduğunu biliyor."</p>

    <p class="MsoNormal1">"E, ne olmuş? Aurora koskocaman bir gezegen. Gladia Delmarre'ın beni uzay limanında bekleyeceğini mi sanıyorsun? Yakub adına, Ben, annen hiper dalga oyununun onda dokuzunun uydurma olduğunu bilmiyor mu?"</p>

    <p class="MsoNormal1">Ben belli bir biçimde kendisini zorlayarak konuyu değiştirdi. "Burada oturman ne garip... Hiç eşyan yok..."</p>

    <p class="MsoNormal1">"Aslında bunlar bile fazla. Arkamda elbisem var ya! Ben gemiye biner binmez, arkamdakileri hemen alacaklar. Önce kimyasal işlemden geçirecek, sonra da uzaya atacaklar. Ondan sonra bana yepyeni kılıklar verecekler. Tabii ben tamamiyle dezenfekte edildikten, yıkanıp temizlendikten sonra. Hem içim hem de dışım tertemiz bir hale getirilecek. Bu daha önce de başıma geldi."</p>

    <p class="MsoNormal1">Yine bir sessizlik oldu.</p>

    <p class="MsoNormal1">Sonra Ben, "Biliyor musun, baba..." diye başladı ve birdenbire durakladı. Sonra yeniden çabaladı. "Biliyor musun, baba..." Ama bu kez de başarılı olamadı.</p>

    <p class="MsoNormal1">Baley gözlerini oğluna dikmişti. "Ne söylemeye çalışıyorsun, Ben?"</p>

    <p class="MsoNormal1">"Baba bu sözleri söylerken kendimi aptal gibi hissedeceğim, ama seninle açın konuşmam daha doğru olur. Sen bir kahraman tipi değilsin. Ben bile hiçbir zaman öyle olduğunu düşünmedim. Sen iyi bir insansın. Babaların dc en olağanüstüsü sensin. Yine de bir kahraman hali yok sende."</p>

    <p class="MsoNormal1">Baley usulca bir şeyler mırıldandı.</p>

    <p class="MsoNormal1">Ben, "Ama," dedi. "İnsan durup düşündüğü zaman Uzay kentini haritadan senin sildiğini, Aurora'lıları bizim tarafa senin çektiğini ve diğer dünyalara yerleşme planının da senin kafandan çıktığını hatırlıyor! Baba, sen Arz için, hükümetteki bütün memurların bir arada yaptıklarından çok daha önemli şeyler sağladın. O halde neden seni daha fazla takdir etmiyorlar?"</p>

    <p class="MsoNormal1">Baley, "Çünkü bende bir kahraman hali yok," diye karşılık verdi. "Ve o budalaca hiper dalga oyununu göstermekte ısrar ettiler. Merkezdeki her memur o yüzden bana düşman oldu. Bu oyun anneni sarstı. Ve ben de bu nedenle devam ettiremeyeceğim bir ün kazandım. " Bileğindeki alıcı vericinin ışığı yanıp söndü.</p>

    <p class="MsoNormal1">Baley ayağa kalktı. "Artık gitmem gerekiyor. Ben."</p>

    <p class="MsoNormal1">"Biliyorum. Ama sana söylemek istediğim şu, baba: ben seni takdir ediyorum. Bu kez geri döndüğün zaman seni yalnız ben değil herkes takdirle karşılayacak."</p>

    <p class="MsoNormal1">Baley'nin kalbi eridi adeta. Detektif çabucak başını sallayarak elini oğlunun omzuna koydu. "Teşekkür ederim," diye mırıldandı. "Ben yokken kendine iyi bak.. Annene de..." Hızla uzaklaştı. Arkasına hiç bakmıyordu. Bentley'e yeni gezegenlere yerleşme konusunu görüşmek için Aurora'ya gittiğini söylemişti.</p>

    <p class="MsoNormal1">Yalnızca bu kadar olsaydı belki zaferle dönerdim, diye düşünüyordu. Oysa şimdi... Rezil olacak ve buraya döneceğim... Tabii Arza bir daha dönebilirsem...</p>

    <p class="MsoNormal1"><span>&nbsp;</span></p>
  </div>
</body>
</html>
