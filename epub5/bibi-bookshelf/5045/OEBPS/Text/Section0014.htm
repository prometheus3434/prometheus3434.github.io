<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" />

  <title>Şafağın Robotları</title><!--[if gte mso 9]><xml>
 <o:DocumentProperties>
  <o:Author>Isaac Asimov</o:Author>
  <o:Template>Normal</o:Template>
  <o:LastAuthor>KRANK</o:LastAuthor>
  <o:Revision>2</o:Revision>
  <o:TotalTime>15</o:TotalTime>
  <o:Created>2013-07-14T09:44:00Z</o:Created>
  <o:LastSaved>2013-07-14T09:44:00Z</o:LastSaved>
  <o:Pages>172</o:Pages>
  <o:Words>93837</o:Words>
  <o:Characters>534871</o:Characters>
  <o:Lines>4457</o:Lines>
  <o:Paragraphs>1254</o:Paragraphs>
  <o:CharactersWithSpaces>627454</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  
  <w:TrackMoves>false</w:TrackMoves>
  
  <w:DefaultTableStyle Number="0">Normal</w:DefaultTableStyle>
  <w:DrawingGridHorizontalSpacing>0 nk</w:DrawingGridHorizontalSpacing>
  <w:DrawingGridVerticalSpacing>0 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>0</w:DisplayVerticalDrawingGridEvery>
  
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:DrawingGridHorizontalOrigin>0 nk</w:DrawingGridHorizontalOrigin>
  <w:DrawingGridVerticalOrigin>0 nk</w:DrawingGridVerticalOrigin>
  <w:Compatibility>
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <p class="MsoNormal1"></p>

    <h1 class="MsoNormal1 sigil_not_in_toc"><b class="calibre1"><br /></b></h1>

    <h1 class="MsoNormal1" id="sigil_toc_id_2"><b class="calibre1">ON DÖRT</b></h1>

    <div>
      <b class="calibre1"><br /></b>
    </div>

    <p class="MsoNormal1"></p>

    <p class="MsoNormal1">Baley şaşaladı. Amadiro konusunda ne düşüneceğini bilemiyordu. Aklının böyle karışacağını da sanmamıştı.</p>

    <p class="MsoNormal1">Gremionis adamı 'soğuk' diye tanımlamıştı. Arzlı, Cicis'in sözleri yüzünden onun otoriter bir insan olacağını düşünmüştü. Oysa karşısındaki Amadiro neşeli, açık sözlü ve hatta dostça davranışlıydı. Baley, ama sözleri doğruysa, diye düşündü. Amadiro araştırmalarımı sakin sakin sona erdirmeye çalışıyor. Bunu amansızca yapıyor. Ama o sırada beni teselliye çalışıyormuş gibi de gülümsüyor. Nasıl bir adam o? Baley, Giskard'la Daneel'in durdukları bölmelere baktı. İlkel Giskard'ın yüzünde ifade yoktu tabii. Ama Daneel sakin ve sessizdi. Baley, Daneel'in kısa hayatı süresinde Amadiro'yla karşılaşmış olduğunu pek sanmıyordu. Oysa Giskard kim bilir kaç yaşındaydı ve Robotik Uzmanıyla tanışmış da olabilirdi.</p>

    <p class="MsoNormal1">Baley, kendi kendine, önceden Giskard'a Amadiro'nun nasıl bir insan olduğunu sorabilirdim, derken dudakları gerildi. O zaman bu adamın davranışlarının ne kadarının içten, ne kadarının da rol olduğunu anlardım. Niçin robot kaynaklarımdan daha zekice yararlanmadım. Ya da Giskard neden bana kendiliğinden bilgi vermedi? Ah, hayır. Bu haksızlık olur, Giskard'ın kendi başına hareket etmesi imkânsız. O kendisine sorulduğunda bilgi verebilir. Kendi kendine bir şey açıklayamaz.</p>

    <p class="MsoNormal1">Amadiro Baley'nin nereye göz attığını fark etmişti.</p>

    <p class="MsoNormal1">"Karşımda üç kişi var sanırım. Gördüğünüz gibi büromda hiç robot yok. Tabii istediğim an hepsini çağırabilirim, bunu itiraf ediyorum. Sizin yanınızdaysa Fastolfe'un iki robotu var. Eski, sadık Giskard ve harika model Daneel."</p>

    <p class="MsoNormal1">Baley mırıldandı. "İkisini de tanıdığınız anlaşılıyor."</p>

    <p class="MsoNormal1">"Sadece adlarını biliyorum. Onları ilk kez böyle karşımda görüyorum. Tabii o hiper dalga oyununda bir aktörün Daneel rolünü oynamasını seyrettim."</p>

    <p class="MsoNormal1">Baley sıkıntıyla homurdandı. "Bütün dünyalarda herkesin o hiper dalga oyununu görmüş olduğu anlaşılıyor. Ben gerçek ve yetenekleri sınırlı bir insanım. O oyun yaşamımı zorlaştırıyor."</p>

    <p class="MsoNormal1">Amadiro'nun tebessümü yayıldı. "Bu benim bakımımdan doğru değil. Emin olun oyundaki karekterinizi hiç ciddiye almadım. Gerçek hayatta yeteneklerinizin kısıtlı olacağını düşündüm. Gerçekten de öylesiniz. Yoksa Aurora'da durup dururken her önünüze geleni suçlamazdınız."</p>

    <p class="MsoNormal1">Baley, "Dr. Amadiro," dedi. "Emin olun kimseyi resmen suçlamadım. Ben sadece bir araştırma yapıyor ve olasılıkların üzerinde duruyordum."</p>

    <p class="MsoNormal1">Amadiro ani bir heyecanla, "Beni yanlış anlamayın," diye cevap verdi. "Sizi kabahatli bulmuyorum. Arz ölçülerine göre fevkalâde bir biçimde davrandığınızdan da eminim. Ne yazık ki şimdi Aurora ölçüleriyle karşı karşıyasınız. Biz, şerefimizi inanılmayacak bir ateşle koruruz."</p>

    <p class="MsoNormal1">"Öyle mi, Dr. Amadiro? O halde siz ve diğer Dünyacılar neden bazı kuşkularınız yüzünden Dr. Fastolfe'a iftiralar atıp duruyorsunuz? Sizin yaptıklarınız benim ufak tefek hatalarımdan çok daha ciddi."</p>

    <p class="MsoNormal1">Amadiro başını salladı. "Doğru. Ama ben tanınmış bir Aurora'lıyım, ve biraz da nüfuzluyum. Buna karşılık siz bir Arzlısınız ve hiçbir öneminiz yok. Bunun haksızca bir şey olduğunu ben de itiraf ediyorum. Ve hiç de hoşuma gitmiyor. Ama Dış Dünyalar böyle işte. Biz ne yapabiliriz ki? Ayrıca Fastolfe'un suçlu olduğu kanıtlanabilir. Bunu kanıtlayacağız. Ve bir açıklama gerçekse o zaman iftira sayılmaz. Sizin hatanız destekleyemeyeceğiniz suçlamalarda bulunmak oldu. Bay Gremionis ya da Dr. Vasilia Aliena'nın veya ikisinin birden zavallı Jander'i arızalamış olamayacaklarını siz de itiraf etmelisiniz."</p>

    <p class="MsoNormal1">"Ben ikisini de resmen suçlamadım."</p>

    <p class="MsoNormal1">"Belki. Ama Aurora'da 'resmen' sözcüğünün arkasına saklanamazsınız. Fastolfe sizi araştırma için buraya çağırdığı zaman bundan da söz ederek sizi uyarmalıydı... Bu şanssız araştırma için buraya çağırdığı zaman."</p>

    <p class="MsoNormal1">Baley, Fastolfe gerçekten beni uyarabilirdi, diye düşünürken dudağının kenarının seğirdiğini fark etti. Sonra sordu. "Bu konuda beni dinleyecekler mi? Yoksa her şey kararlaştırıldı mı?"</p>

    <p class="MsoNormal1">"Doğal olarak, hüküm giymeden önce tabii konuşacaksınız. Biz, Aurora'lılar barbar değiliz. Başkan kendisine gönderdiğim şikâyet raporunu ve benim önerilerimi inceleyecek. Bu işle çok yakından ilgisi olduğu için Fastolfe'la da konuşacak sanırım. Sonra üçümüzle bir görüşme yapacak. Belki de yarın sabah. O zaman bir karara varacak. Ya da daha sonra yapacak bunu. Parlamento da kararı onaylayacak. Her şey yasalara uygun bir biçimde yapılacak. Bundan emin olabilirsiniz."</p>

    <p class="MsoNormal1">"Yasalara uyulacağından hiç kuşkum yok. Ama ya Başkan kararını çoktan verdiyse? Ya söyleyeceklerimin hiç birini kabul etmezse? Ya Parlamento çoktan verilmiş bir kararı onaylayıverirse? Bu mümkün değil mi?"</p>

    <p class="MsoNormal1">Amadiro açıkça gülmedi ama eğleniyormuş gibiydi. "Siz gerçekçi bir insansınız Bay Baley. Buna seviniyorum. Adalet hayalleri kuran insanlar çoğu zaman düş kırıklığına uğrarlar. Onlar çoğu zaman fevkalâde kimseler oldukları için de bu duruma üzülürsünüz." Tekrar gözlerini Daneel'e dikti. "Bu insana benzeyen robot olağanüstü bir eser. Fastolfe'un her şeyi bir sır gibi saklaması şaşılacak bir durum. Jander'in kaybı da gerçekten üzücü bir olay. Fastolfe'un bu konuda yaptıkları affedilecek gibi değil."</p>

    <p class="MsoNormal1">"Dr. Fastolfe bu olayla bir ilişkisi olmadığını söylüyor efendim."</p>

    <p class="MsoNormal1">"Evet, Bay Baley, tabii öyle söyleyecek. O bu işe benim karıştığımı da söylüyor mu? Yoksa bu sadece sizin fikriniz mi?"</p>

    <p class="MsoNormal1">Baley ağır ağır, "Benim böyle bir fikrim yok," dedi. "Ben yalnızca size bu konuda bazı sorular sormak istiyorum. Dr. Fastolfe'a gelince : onu da iftira atmakla suçlayamayacaksınız! Dr. Fastolfe Jander'in başına gelenlerle bir ilginiz olmadığından emin. Çünkü insana benzeyen bir robotu durduracak bilginiz ve yeteneğiniz olmadığına inanıyor."</p>

    <p class="MsoNormal1">Baley Aurora'lıyı sinirlendireceğini sanmıştı ama bunu başaramadı.</p>

    <p class="MsoNormal1">Amadiro bu hareketi yine neşeyle karşıladı. "Fastolfe bu bakımdan haklı. Bay Baley. Bu güç ölü ya da sağ hiç bir robotik uzmanında yok. Fastolfe dışında tabii. O bizim alçak gönüllü ustaların ustası da böyle söylemiyor mu?"</p>

    <p class="MsoNormal1">"Evet, söylüyor."</p>

    <p class="MsoNormal1">"Onun Jander'in başına gelenler konusunda neler söylediğini merak ediyorum."</p>

    <p class="MsoNormal1">"Bunun bir raslantı, bir arıza olduğunu söylüyor."</p>

    <p class="MsoNormal1">Amadiro bir kahkaha attı. "Böyle bir olayın görülmesi olasılığını da hesapladı mı?"</p>

    <p class="MsoNormal1">"Evet, Dr. Amadiro. Ama bazen en beklenmedik bir şey bile olabilir. Özellikle olasılıkları kuvvetlendirecek bazı şeyler oluşsa."</p>

    <p class="MsoNormal1">"Neler, örneğin?"</p>

    <p class="MsoNormal1">"İşte ben de bunu öğreneceğimi umuyorum. Artık gezegenden kovulmamı sağlamışsınız. Şimdi sizi sorguya çekmemi de engelleyecek misiniz? Yoksa görevim yasal bir biçimde sona erdirilinceye kadar araştırmalarımı sürdürebilecek miyim? Cevap vermeden önce iyi düşünün. Dr. Amadiro. Araştırmalarım henüz yasal bir biçimde sona erdirilmedi. Konuşmamızı burada keserseniz beni sorguya çektikleri zaman sizi sorularıma cevap vermeye yanaşmamakla suçlayabilirim. Bu Başkanın kararını da etkileyebilir."</p>

    <p class="MsoNormal1">"Etkileyemez, sevgili Baley. Benimle oynayabileceğinizi sanmayın. Ama benimle istediğiniz kadar konuşabilirsiniz. Sizinle canla başla iş birliği yapacağım. Bunu hiç olmazsa sevgili Fastolfe'un o kötü suçtan yakasını kurtarmak için çırpınışlarını seyretmenin zevkini çıkarmak uğruna yapacağım. Aslında ben olağanüstü kinci bir insan değilim, Bay Baley. Ama Jander'in Fastolfe'un malı olması ona robotu mahvetme hakkını vermiyordu."</p>

    <p class="MsoNormal1">Baley, "Bu yasal bir biçimde tespit edilmedi," dedi. "Onun için sözleriniz iftira sayılabilir. Bu konuyu bir tarafa bırakarak konuşmamızı sürdürelim. Bilgiye ihtiyacım var. Sorularımı kısaca ve açık açık soracağım. Siz de aynı biçimde cevap verirseniz bu konuşma da çabucak sona erer."</p>

    <p class="MsoNormal1">Amadiro, "Ah, hayır, Bay Baley," dedi. "Bu konuşmanın şartlarını belirleyecek olan siz değilsiniz. Her halde robotlarınızın biri ya da ikisi konuşmayı kaydedebilecek durumdalar."</p>

    <p class="MsoNormal1">"Öyle sanıyorum."</p>

    <p class="MsoNormal1">"Öyle olduğunu biliyorum. Burada benim de bir kayıt makinem var. Kısa sorular sorarak beni şaşırtacağınızı ve Fastolfe'un işine yarayacak bir şeyler bulabileceğinizi sanmayın. İstediğim soruları cevaplayacağım. Sözlerimin yanlış anlaşılmaması için de elimden geleni yapacağım. Kayıtlarım da sözlerimin yanlış yorumlanmasını önleyecek."</p>

    <p class="MsoNormal1">Amadiro'nun dostluk maskesinin bir kurdu gizlediği ilk kez seziliyordu.</p>

    <p class="MsoNormal1">"Pekâlâ. Ama cevaplarınız uzun ve kaçamaklı olursa bu da kayıtlardan anlaşılır."</p>

    <p class="MsoNormal1">"Tabii."</p>

    <p class="MsoNormal1">"O halde anlaştık. Bir bardak su rica edebilir miyim?"</p>

    <p class="MsoNormal1">"Tabii. Giskard, Bay Baley'nin isteğini yerine getirir misin?"</p>

    <p class="MsoNormal1">Giskard bölmesinden hemen çıktı. Odanın bir ucundaki bardan buz şıkırtıları geldi. Sonra Baley'nin önüne, yazı masasına su dolu uzun bir bardak konuldu.</p>

    <p class="MsoNormal1">Baley, "Teşekkür ederim, Giskard," diyerek robotun tekrar bölmesine girmesini bekledi. "Dr. Amadiro, siz bu Enstitünün Müdürüsünüz sanırım."</p>

    <p class="MsoNormal1">"Evet, öyle."</p>

    <p class="MsoNormal1">"Aynı zamanda Enstitünün kurucususunuz da, değil mi?"</p>

    <p class="MsoNormal1">"Doğru. Görüyorsunuz ya kısa cevaplar veriyorum."</p>

    <p class="MsoNormal1">"Enstitü ne zaman kuruldu?"</p>

    <p class="MsoNormal1">"Fikir olarak uzun yıllar önce. En aşağı on beş yıl önce benim gibi düşünen kimseleri yanıma toplamaya başladım. On iki yıl önce Parlamentodan izin aldık. İnşaat dokuz, çalışmamız altı yıl önce başladı. Enstitü şimdiki bitmiş durumuyla sadece iki yaşında. İleride Enstitüyü genişletmeyi de düşünüyoruz."</p>

    <p class="MsoNormal1">"Böyle bir Enstitü kurma gereğini neden duydunuz?"</p>

    <p class="MsoNormal1">Amadiro'nun gözlerinde neşeli bir pırıltı belirdi. "Yirmi altı yıl önce Fastolfe'un 'kesişmeli analiz' adını verdiği yeni matematik sistemi insana benzeyen robotların hazırlanmasını kolaylaştırdı. Fastolfe'la Dr. Sarton yıllarca uğraşarak zor teknik ayrıntıları çözümlediler. Teoriyi uygulayarak Daneel'i yarattılar. Sonra Fastolfe yalnız başına Jander'i hazırladı. Ama yaptığı işlerin ayrıntılarını açıklamadı. Robotik uzmanlarının çoğu omuz silkerek bunun normal olduğunu düşündüler. Onlar tek başlarına ayrıntıları öğrenmeye çalışabilirlerdi. Ama ben bütün çabaların bir araya getirileceği bir Enstitü kurulabileceğini düşündüm. Diğer robotik uzmanlarını bu planın ne kadar yararlı olduğuna zorlukla inandırabildim. Fastolfe'un karşı çıkması yüzünden Parlamentoyu bize bir fon ayırması için güçlükle ikna ettim. Yıllarca çabaladık. Ama işte artık buradayız."</p>

    <p class="MsoNormal1">Baley sordu. "Fastolfe neden bu plana karşı çıktı?"</p>

    <p class="MsoNormal1">"Baş neden bencillik tabii. Ben bunu bir kusur saymıyorum. Hepimiz kendimizi severiz. Bu kişiliğe bağlı bir şeydir, Fasotlfe kendisini tarihin en büyük robotik uzmanı sayıyor. İnsana benzeyen robotun da kendi başarısı olduğuna inanıyor. Bir grup robotik uzmanının bu başarıyı tekrarlamasını istemiyor. Kendisinden aşağı kimselerin büyük zaferini lekelemek ve önemsizleştirmek için böyle bir komplo kurduklarını düşünüyor olmalı."</p>

    <p class="MsoNormal1">"'Baş neden bencillik,' dediniz. Bundan başka nedenler olduğu da anlaşılıyor. Bunlar nedir?"</p>

    <p class="MsoNormal1">"Biz insan biçimi robotları bazı alanlarda kullanmayı düşünüyoruz. Fastolfe buna da karşı çıkıyor."</p>

    <p class="MsoNormal1">"Hangi alanlar bunlar, Dr. Amadiro?"</p>

    <p class="MsoNormal1">"Haydi, haydi. Zekâ oyunlarına kalkışmayalım. Fastolfe size Dünyacıların Galaksiye yayılma planlarından söz etmedi mi?"</p>

    <p class="MsoNormal1">"Tabii etti. Dr. Vasilia da bu konuyu açtı. Ama bu sizin bu konudaki fikirlerinizi öğrenmek istememi engellemez."</p>

    <p class="MsoNormal1">"Pekâlâ, Bay Baley. Ben... daha doğrusu 'biz' demeliyiz, çünkü Enstitüde herkes bu konuda aynı şeyleri düşünüyor... Biz, geleceğe bakıyor ve insanların yeni yeni gazegenlere yerleşmelerini istiyoruz. Ama en güçlülerin seçilmesini ve bu yüzden eski gezegenlerin ölmesini istemiyoruz. Arzda olduğu gibi yani... Özür dilerim... Yeni gezegenlere en iyilerimizin yerleşmeleri, gerideyse işe yaramayanların kalmaları hiç de iyi bir sonuç vermez. Bunu anlıyorsunuz değil mi?"</p>

    <p class="MsoNormal1">"Lütfen devam edin."</p>

    <p class="MsoNormal1">"Bizimki gibi robotlara dayanan bir toplumda en kolay çözüm yolu bellidir Robotları gezegenlere yerleşmeleri için gönderebiliriz. Robotlar yeni dünyaları geliştirir ve toplum kurarlar. Daha sonra bir seçim yapmaya gerek kalmadan kalkar o gezegenlere gideriz. Çünkü bu yeni dünyalar eskileri kadar rahat ve bize uygun yerler oluriar.Böylece dünyamızdan ayrılmadan yeni gezegenlere gitmiş sayılırız."</p>

    <p class="MsoNormal1">"Robotlar insanlara değil de kendilerine uygun dünyalar yaratmazlar mı? Robot dünyaları?"</p>

    <p class="MsoNormal1">"Sıradan robotlar gönderirsek öyle olur. Ama elimizde Daneel gibi insana benzeyen robotları yollama şansı var. İnsana benzeyen robotların kendileri için yarattıkları dünyalar bizler için de uygun olur. Fakat Dr. Fastolfe buna karşı çıkıyor. İnsanların yabancı ve tehlikeli gezegenlerde kendileri için yepyeni dünyalar yaratmalarının takdir edilecek bir şey olduğunu sanıyor. Bunu başarmak için gereken çabanın çok sayıda insanın ölmesine yol açacağını, gezegenin felaketlerin etkisiyle biçimleneceğini ve bildiğimiz dünyalara da hiç benzemeyeceğini düşünemiyor."</p>

    <p class="MsoNormal1">"Uzaycı dünyaları bugün hem Arzdan ve hem de birbirlerinden çok farklılar. Kastettiğiniz bu mu?"</p>

    <p class="MsoNormal1">Amadiro'nun neşeli görünüşü bir anda kayboldu.</p>

    <p class="MsoNormal1">Aurora'lının yüzünde düşünceli bir ifade belirdi. "Aslında çok önemli bir noktaya değindiniz, Bay Baley. Ben yalnızca Aurora'dan söz ediyorum. Gerçekten de Uzaycı dünyaları birbirlerinden farklılar. Ve ben aslında diğer dünyaların çoğundan hoşlanmıyorum. İçlerinden en eskisi olan Aurora bence en iyi ve en başarılı. Ön yargılarım olabilir... Ben içlerinden sadece birkaçının değerli olabileceği bir sürü yeni gezegen istemiyorum. Benim istediğim bir çok Aurora. Milyonlarca ve milyonlarca Aurora. Bu yüzden yeni gezegenlerin, insanlar bunlara erişmeden birer Aurora haline getirilmeleri gerektiğini düşünüyorum. Ha, aklıma gelmişken. Kendimize 'Dünyacılar' adını takmamızın nedeni bu. Biz sadece kendi dünyamızla ilgileniyoruz, Aurora'yla. Başka hiçbir gezegen bizi ilgilendirmiyor."</p>

    <p class="MsoNormal1">"Sizce çeşitlilik değerli değil mi?"</p>

    <p class="MsoNormal1">"Her tür aynı derecede iyi olduğu takdirde belki değer verebilirim. Ama bazıları ya da çoğu kötü olursa bunun insanlığa ne yararı dokunur?"</p>

    <p class="MsoNormal1">"Çalışmalara ne zaman başlayacaksınız?"</p>

    <p class="MsoNormal1">"Bunu yapacak insana benzer robotları yarattığımız zaman. Şu ana kadar yalnızca Fastolfe iki robot yaptı. Ve onlardan birini de yok etti. Geride model olarak bir tek Daneel kaldı." Amadiro konuşurken bakışları bir an Daneel'e doğru kaydı.</p>

    <p class="MsoNormal1">"İnsan biçimi robotları ne zaman hazırlayacaksınız?</p>

    <p class="MsoNormal1">"Bunu söylemek zor. Henüz Dr. Fastolfe'a yetişmiş değiliz."</p>

    <p class="MsoNormal1">"Siz çok kalabalık ve onun da bir tek kişi olmasına karşın..."</p>

    <p class="MsoNormal1">Amadiro omuzlarını hafifçe oynattı. "Boş yere alaya kalkışmayın, Bay Baley. Bir kere Fastolfe daha başlagıçta bizden çok ilerideydi. Enstitüyü uzun yıllar boyunca planladık ama ancak şu son iki yıl doğru dürüst çalışabildik. Ayrıca Fastolfe'a yetişmemiz değil, onu geçmemiz de gerekiyor. Daneel güzel bir başarı. Ama o yalnızca bir model ve yeteri kadar geliştirilmiş değil."</p>

    <p class="MsoNormal1">"Yeni insana benzer robotların Daneel'den hangi bakımlardan üstün olması gerekiyor?"</p>

    <p class="MsoNormal1">"İnsanlara daha çok benzemeleri gerekecek, iki cinsten de robot olmalı. Çocukların karşıtlarına benzer makineler de. Gezegenlerde insanlarınkine benzer toplumlar yaratılacaksa kuşaklar arasında süreler de bulunmalı."</p>

    <p class="MsoNormal1">"Ne gibi güçlüklerle karşı karşıya olduğunuzu anladığımı sanıyorum, Dr. Amadiro."</p>

    <p class="MsoNormal1">"Herhalde. Bir sürü zorluk var. Siz hangi güçlükleri kasdediyordunuz. Bay Baley?"</p>

    <p class="MsoNormal1">"İnsana çok benzeyen robotlar yaratacaksınız. Bunlar insanlara o kadar benzeyecekler ki onlara uygun dünyalar geliştirecekler. Robot kuşakları, iki cinsten makine insanlar olacak. O zaman bu robotları insanlardan nasıl ayırt edeceksiniz?"</p>

    <p class="MsoNormal1">"Bu önemli mi?"</p>

    <p class="MsoNormal1">"Olabilir. Bu robotlar insanlara çok benzedikleri takdirde Aurora toplumuna karışarak içinde eriyebilirler. İnsan ailelerinin bir üyesi durumunu alabilirler. O zaman birer öncü olarak da işe yaramazlar."</p>

    <p class="MsoNormal1">Amadiro güldü. "Bunu Gladia Delmarre'ın Jander'e olan düşkünlüğü yüzünden düşündüğünüz belli. Gremionis ve Dr. Vasilia'yla konuştuğum sırada o kadınla yaptığınız görüşme konusunda da bilgi edindim. Size Gladia'nın Solaria'lı olduğunu hatırlatacağım. Kadının koca kavramının Aurora'lılarınkine uyması da şart değil."</p>

    <p class="MsoNormal1">"Aslında ben Gladia'yı düşünmüyordum. Aurora'da seks pek geniş bir biçimde yorumlanıyor. Bir robotu bir insandan ayırt edemezseniz..."</p>

    <p class="MsoNormal1">"Ama bir de çocuk sorunu var. Robotlar ne baba olabilirler ne de anne."</p>

    <p class="MsoNormal1">"Ama o zaman da ortaya başka bir sorun çıkıyor. Robotlar uzun ömürlü olacaklar. Çünkü bir toplumun geliştirilmesi yüzyıllar alabilir."</p>

    <p class="MsoNormal1">"Aurora'lılara benzemeleri için zaten uzun ömürlü olmaları gerekiyor."</p>

    <p class="MsoNormal1">"Ya çocuklar? Onlar da uzun ömürlü mü olacaklar?"</p>

    <p class="MsoNormal1">Amadiro cevap vermedi.</p>

    <p class="MsoNormal1">Baley, "Onlar yapay robot çocuklar olacaklar," diye hatırlattı. "Ve hiçbir zaman büyümeyecekler. Olgunlaşıp yaşlanmayacaklar. Bu da insanlıkla ilgisi olmayan bir özellik yaratacak. O zaman toplumun niteliği de kuşku uyandırır sanırım."</p>

    <p class="MsoNormal1">Amadiro içini çekti. "Çok zeki ve anlayışlısınız, Bay Baley. Gerçekten de biz robotların büyüyüp olgunlaşacak bebekler yapabilecekleri bir program hazırlamaya çalışıyoruz. Hiç olmazsa bu istediğimiz gibi bir toplum yaratılıncaya kadar sürecek."</p>

    <p class="MsoNormal1">"Sonra, insanlar o dünyalara yerleşecekler ve robotlar da makine adamlara daha yakışır bir biçimde davranmaya başlayacaklar öyle mi?"</p>

    <p class="MsoNormal1">"Belki. Uygun görüldüğü takdirde."</p>

    <p class="MsoNormal1">"Peki, bu bebek yapma planı? Sistemin insanlara mümkün olduğu kadar yakın olması şart değil mi?"</p>

    <p class="MsoNormal1">"Tabii."</p>

    <p class="MsoNormal1">"Seks, döllenme, doğum?"</p>

    <p class="MsoNormal1">"Belki."</p>

    <p class="MsoNormal1">"Bu robotlar insanca bir toplum kuracaklar. Kendileri de insanlardan ayırt edilmeyecekler. Sonra gerçek insanlar gezegene gelecekler. Peki, ya robotlar bu göçmenlere kızar ve onları yaklaştırmamaya çalışırlarsa? Auroralı'lara tepki gösterirlerse? Sizin Arzlılara gösterdiğiniz gibi yani."</p>

    <p class="MsoNormal1">"Bay Baley, robotlar yine Üç Robotik Kuralına göre davranmak zorunda olacaklar."</p>

    <p class="MsoNormal1">"Üç Kural insanlara zarar vermemekten ve onların emirlerine uymaktan söz eder."</p>

    <p class="MsoNormal1">"Tabii."</p>

    <p class="MsoNormal1">"Ya insanlara çok fazla benzeyen bu robotlar birer makine olduklarını unuturlarsa? Kendilerini de korunması ve itaat etmeleri gereken insanlardan sayarlarsa? O zaman kendilerini pekâlâ da yeni göçmenlerden üstün tutabilirler."</p>

    <p class="MsoNormal1">"Sevgili Bay Baley, bütün bunlar sizi neden ilgilendiriyor? Bu planlar çok uzak bir gelecekle ilgili. Zamanla, ilerledikçe sorunların ne olduğunu iyice kavrayacak ve bunları çözümleyeceğiz."</p>

    <p class="MsoNormal1">"Aurora'lılar neyi planladığınızı iyice anladıkları takdirde bunu onaylamayabilirler. Dr. Amadiro. Dr. Fastolfe'un görüşlerini beğenebilirler."</p>

    <p class="MsoNormal1">"Öyle mi? Fastolfe, 'Aurora'lılar gezegenlere robotların yardımı olmadan doğrudan doğruya yerleşemeyeceklerse o zaman bu iş Arzlılara bırakılmalı,' diyor. 'Onlar bu konuda teşvik edilmeli.'"</p>

    <p class="MsoNormal1">"Bence bu mantıklı bir düşünce."</p>

    <p class="MsoNormal1">"Çünkü siz Arzlısınız, sevgili Baley. Emin olun Arzlıların yeni gezegenlere üşüşüvermeleri, yeni arı kovanları yapmaları, milyonlarca ve milyarlarca insandan oluşan bir tür Galaksi İmparatorluğu kurma Iarı Aurora'lıların hiç hoşuna gitmez. Aurora ne olur o zaman? En iyimser olasılıkla değerini kaybeder. En kötü olasılıkla da ortadan kalkar."</p>

    <p class="MsoNormal1">"Ama Aurora'lılar diğer yolu seçerlerse ne olur? İnsana benzeyen robotlar yeni dünyalara yayılırlar. İnsanlarınkine biraz benzeyen toplumlar geliştirirler. Yavaş yavaş bir robotik Galaksi İmparatorluğu kurarlar. Ve tabii Uzaycı dünyaları da en iyimser olasılıkla önemlerini kaybederler. En kötümser olasılıkla da ortadan kalkarlar."</p>

    <p class="MsoNormal1">"Neden bundan bu kadar eminsiniz, Bay Baley?"</p>

    <p class="MsoNormal1">"Toplumunuzun şimdiki durumu buna neden oldu. Aurora'ya gelirken bana gezegende insanlarla robotlar arasında bir farklılık gözetilmediği söylenildi. Ama bunun doğru olmadığı çok belli. Belki erişilmek istenilen bir idealdi bu. Aurora'lılar bunun gerçekten var olduğunu sanarak gururlanıyorlar. Ama bu yok!"</p>

    <p class="MsoNormal1">"Siz buraya geleli iki gün bile olmadı sanırım. Ve bunu hemen anladınız öyle mi?"</p>

    <p class="MsoNormal1">"Evet, Dr. Amadiro. Belki de yabancı olduğum için her şeyi daha açık seçik görebiliyorum. Gelenekler ve idealler beni körleştirmiyor. Robotların Özellere girmelerine izin verilmiyor. İşte belirli bir ayrılık gözetme. Böylece insanlar da yalnız kalabilecekleri bir yer bulmuş oluyorlar. O tek yeri. Siz ve ben burada rahat rahat oturuyoruz, Robotlar bölmelerinde ayakta bekliyorlar."</p>

    <p class="MsoNormal1">Baley elini Daneel'e doğru salladı. "İşte bir ayrıcalık daha. Bence insanlar ve hatta Aurora'lılar her zaman aradaki bu farkı belirtecek ve kendi insanlıklarını korumaya çalışacaklar."</p>

    <p class="MsoNormal1">"Çok ilginç, Bay Baley."</p>

    <p class="MsoNormal1">"Hiç de değil, Dr. Amadiro. Siz savaşı kaybettiniz. Aurora'lıları Dr. Fastolfe'un öldürdüğü iddianıza inandırabilseniz, onu siyasi bakımdan etkisiz bir hale getirseniz, Parlamento ve halkın robotların gezegenlere yerleşmeleriyle ilgili planınızı onaylamalarını sağlasanız bile sadece zaman kazanmış olacaksınız. Ve Aurora'lılar planınızın gerçek anlamını kavramaya başlar başlamaz da aleyhinize dönecekler. Onun için Dr. Fastolfe aleyhine giriştiğiniz kampanyaya bir son vermeniz onunla görüşmeniz daha doğru olur. Dr. Fastolfe'la karşılıklı özveride bulunur ve anlaşırsınız. Arzlıların Aurora'yı ve genellikle bütün Uzaycı dünyalarını tehdit etmeyecek bir biçimde yeni gezegenlere yerleşmelerini sağlarsınız."</p>

    <p class="MsoNormal1">Amadiro tekrarladı. "Çok ilginç Bay Baley."</p>

    <p class="MsoNormal1">Arzlı kesin bir tavırla karşılık verdi. "Başka çareniz yok."</p>

    <p class="MsoNormal1">Ama, Amadiro ağır ağır, alaylı bir tavırla, "Sözlerinizin ilginç olduğunu söylediğim zaman bunların kapsamını kastetmiyordum," dedi. "Beni şaşırtan o sözleri söylemeniz ve... onların bir değeri olduğunu sanmanızdı."</p>

    <p class="MsoNormal1"></p>

    <p class="MsoNormal">* * *</p>

    <p class="MsoNormal1"></p>

    <p class="MsoNormal1">Baley, Amadiro'yu süzdü. Aurora'lı, "Bir sır keşfettiğinizi mi sanıyorsunuz, Bay Baley?" diye konuşmasını sürdürdü.</p>

    <p class="MsoNormal1">"Size dünyamızın bilmediği bir şeyi açıkladığımı mı düşünüyorsunuz? Planlarımın tehlikeli olduğuna ve bunları her rastladığım yabancıya açıkladığıma mı inanıyorsunuz? Belki de uzun süre konuştuğumuz takdirde kullanabileceğiniz budalaca bir şey söyleyeceğimi umuyorsunuz. Böyle bir şey yapmayacağımdan emin olabilirsiniz. İnsana benzeyen robotlarla ilgili planlarım yazıldı. Robot aileleri ve insanlarınkine mümkün olduğu kadar yakın bir kültürle ilgili fikirlerim de öyle. Parlamento üyeleri de, ilgilenen başka kimseler de onları inceleyebilirler."</p>

    <p class="MsoNormal1">Baley sordu. "Ya kamu?"</p>

    <p class="MsoNormal1">"Herhalde bilmiyor. Kamu, bundan sonraki yemeği, bundan sonraki hiper dalga oyunu, bundan sonraki futbol maçıyla ilgileniyor. Bundan sonraki yüz yıl ve bin seneyle değil. Ama sonunda kamu da planlarımı memnunlukla kabul edecek. Karşı çıkanlar azınlıkta kalacak."</p>

    <p class="MsoNormal1">"Bundan emin olabilir misiniz?"</p>

    <p class="MsoNormal1">"İşin garibi, olabilirim. Korkarım Aurora'lıların ve genellikle bütün Uzaycıların Arzlılara olan duygularının ne kadar şiddetli olduğundan haberiniz yok. Tabii ben bu duyguları paylaşmıyorum. Yanınızda da rahatım. Bende o ilkel hastalanmak korkusu olmadığını da söylemeliyim. Kötü koktuğunuzu hayal etmiyor, size türlü çirkin özellikler de yüklemiyorum. Siz ve sizin gibilerin bizi öldürmek ve malımızı çalmak için planlar yaptığınızı düşünmüyorum. Ama Aurora'lıların çoğunun tavrı bu. Acil bir durumda bu nefret ve şüphe açığa çıkacak. Onlara Arzlıların yeni gezegenlere üşüştüklerini ve Galaksiyi eline geçireceklerini söylediğiniz an, böyle bir şey olmadan ulumaya ve Arzın ortadan kaldırılmasını istemeye başlayacaklar."</p>

    <p class="MsoNormal1">"İkinci şık bir robot toplumu olsa bile mi?"</p>

    <p class="MsoNormal1">"Tabii. Robotlar konusundaki duygularımızı da anlayamıyorsunuz. Onları tanıyoruz. Robotlara alışığız."</p>

    <p class="MsoNormal1">"Hayır. Robotlar sizin hizmetkârlarınız. Kendinizi onlardan üstün buluyorsunuz. Bu üstünlüğünüz devam ettiği sürece onların yanında rahat edebileceksiniz. Oysa robotların sizden üstün olması olasılığı belirdiği an dehşetle tepki göstereceksiniz."</p>

    <p class="MsoNormal1">"Böyle bir tepkiyi Arzlılar gösterirler. Sözlerinizin nedeni bu."</p>

    <p class="MsoNormal1">"Hayır. Robotların Özellere girmelerine izin vermiyorsunuz. Bu bir belirtidir."</p>

    <p class="MsoNormal1">"Robotlar Özelleri kullanamazlar ki. Temizlenmek için kendi yerleri var. Dışarı da çıkmıyorlar. Tabii aslında onların gerçekten insanlara benzedikleri iddia edilemez. Öyle olsaydı, bu ayırımı yapmazdık."</p>

    <p class="MsoNormal1">"O zaman robotlardan daha fazla korkardınız."</p>

    <p class="MsoNormal1">Amadiro, "Gerçek mi?" dedi. "Budalaca bir söz bu. Siz Daneel'den korkuyor musunuz? Hiper dalga oyununda Daneel'e bir hayli bağlandığınız belirtiliyordu. Şimdi de de ona karşı dostluk duyuyorsunuz, öyle değil mi?"</p>

    <p class="MsoNormal1">Arzlı sesini çıkarmadı. Bu sessizliği çok anlamlıydı.</p>

    <p class="MsoNormal1">Amadiro bu fırsattan yararlandı. "Şu anda Giskard'ın bir bölmede sessiz sedasız ayakta beklemesi sizi etkilemiyor. Ama ufak bazı hareketlerinizden Daneel'in de aynı şeyi yapmasının sizi rahatsız ettiği anlaşılıyor. Daneel'in bir robot gibi davranılamayacak kadar insana benzediğini düşünüyorsunuz. Daneel'den insana benzediği için daha fazla korktuğunuz da yok."</p>

    <p class="MsoNormal1">Baiey, "Ben Arzlıyım," dedi. "Bizde de robotlar var ama robot kültürü yok. Bana bakarak bir sonuca varamazsınız."</p>

    <p class="MsoNormal1">"Ve Jander'i insanlara tercih eden Gladia..."</p>

    <p class="MsoNormal1">"O da Solaria'lı. Ona bakarak da karar veremezsiniz." '</p>

    <p class="MsoNormal1">"O halde neye bakarak karar vereceğiz? Sizinkiler sadece birer tahmin. Bence bir robot insana benzediği takdirde olduğu gibi kabul edilir. Bir insan gibi. Belirli bir şey bu. Benim robot olmadığımı kanıtlamamı istiyor musunuz? İnsana benzemem sizin için yeterli. Sonunda yeni bir dünyaya gerçekten ya da görünüşte insan olan Aurora'lıların yerleşmesi bizi endişelendirmeyecek. Aradaki fark belli olmadıktan sonra... Ama insan ya da robot yeni dünyalara Aurora'lılar yerleşecek, Arzlılar değil."</p>

    <p class="MsoNormal1">Baley'nin eski güveni kalmamıştı. Pek de inandırıcı olmayan bir tavırla, "Ya insana benzeyen robot yapmasını başaramazsanız?" diye mırıldandı.</p>

    <p class="MsoNormal1">"Neden başaramayacağımızı düşünüyorsunuz? Biz burada bu konuyla uğraşıyoruz."</p>

    <p class="MsoNormal1">"Belki de orta zekalı bir grubun toplamı bir dahi etmediği için."</p>

    <p class="MsoNormal1">Amadiro sert sert, "Bizler orta zekalı diye tanımlanacak insanlar değiliz," dedi.</p>

    <p class="MsoNormal1">"Fastolfe bize katılmasının daha yararlı olacağını görecek."</p>

    <p class="MsoNormal1">"Hiç sanmıyorum."</p>

    <p class="MsoNormal1">"Ben bu fikirdeyim. Fastolfe, Parlamentoda hiç bir gücü kalmamasından hoşlanmayacak. Galaksiye yayılmayla ilgili planlarımız gelişmeye başladığı ve Fastolfe de itirazlarının bizi durduramayacağını anladığı zaman, grubumuza katılacak."</p>

    <p class="MsoNormal1">Baley, "Kazanacağınızı sanmıyorum," dedi.</p>

    <p class="MsoNormal1">"Çünkü bu araştırmalarınız sayesinde Fastolfe'u temize çıkarabileceğinizi, suçu da benim ya da başka birinin üzerine yıkabileceğinizi sanıyorsunuz ."</p>

    <p class="MsoNormal1">Arzlı çaresizce cevap verdi. "Belki."</p>

    <p class="MsoNormal1">Amadiro başını salladı. "Dostum, yapacaklarınızın olanlarımı alt üst edeceğini düşünseydim, burada kımıldamadan oturur ve mahvolmayı bekler miydim?"</p>

    <p class="MsoNormal1">"Bunu yaptığınız yok ki! Bu araştırmayı sona erdirmek için elinizden geleni yapıyor, durmadan çabalıyorsunuz Araştırmalarımın sizi engelleyemeyeceğinden bu kadar emin olsaydınız, böyle davranır mıydınız?"</p>

    <p class="MsoNormal1">Amadiro, "Eh," dedi. "Enstitünün bazı üyelerinin morallerini bozarak beni engelleyebilirsiniz. Tehlikeli değilsiniz ama can sıkabilirsiniz. Ve ben bu ikisinin de olmasını istemiyorum. Onun için mümkün olduğu takdirde bu sıkıcı duruma bir son vereceğim. Ve bunu mantıklı, hatta nazik bir biçimde yapacağım. Tehlikeli olsaydınız..."</p>

    <p class="MsoNormal1">"O zaman ne yapardınız, Dr. Amadiro?"</p>

    <p class="MsoNormal1">"Sizi tutuklamalarını ve gezegenden atılıncaya kadar hapsetmelerini sağlardım. Aurora'lılar bir Arzlıya yapacaklarım konusunda fazla bir endişe duymazlardı."</p>

    <p class="MsoNormal1">Baley, "Beni ezmeye çalışıyorsunuz," dedi. "Ama bu mümkün değil. Robotlarım yanımdayken bana elinizi süremeyeceğinizi pekâlâ biliyorsunuz. "</p>

    <p class="MsoNormal1">Amadiro, "İstediğim yüz robotun birden buraya koşacağını düşünemiyor musunuz?" diye sordu. "Sizinkiler onların karşısında ne yapabilirler?"</p>

    <p class="MsoNormal1">"Yüz robot da bana zarar veremez. Onlar bir Arzlıyia bir Aurora'lıyı birbirinden ayıra edemezler. Ben Uç Kuralın tanımladığı insanlardan farksızım."</p>

    <p class="MsoNormal1">"Robotlarım size zarar vermezler ama sizi sıkıca yakalarlar. O sırada robotlarınız da parça parça edilir."</p>

    <p class="MsoNormal1">Baley, "Hayır," diye karşılık verdi. "Giskard söylediklerinizi duyuyor. Robotlarınızı çağırmak için en ufak bir hareket yaptığınız an o sizin hareketsiz kalmanızı da sağlar. Çok hızlı hareket ediyor. Giskard sizi yakaladığı anda robotlarınızı çağırabilseniz bile hiçbiri de bir şey yapamaz. Bana bir şey yaptıkları takdirde sizin zarar göreceğinizi anlarlar."</p>

    <p class="MsoNormal1">"Yani Giskard beni yaralar mı?"</p>

    <p class="MsoNormal1">"Bana zarar verilmesini engellemek için mi? Tabii. Çok gerekiyorsa sizi öldürebilir de."</p>

    <p class="MsoNormal1">"Ciddi olamazsınız."</p>

    <p class="MsoNormal1">Baley, "Çok ciddiyim," dedi. "Daneel'le Giskard'a beni korumaları için kesin emir verildi. Dr. Fastolfe bunun için bütün ustalığını kullanarak Birinci Kuralı daha da güçlü bir hale getirdi. Tabii bu bana uzun uzun anlatılmadı, ama doğru olduğundan eminim. Ben bir Arzlıyım ama robotlarım benim zarar görmemem için size saldırmayı tercih edecekler. Fastolfe'un sizin rahatınızı sağlamak için çabalamadığını herhalde biliyorsunuzdur."</p>

    <p class="MsoNormal1">Amadiro bir kahkaha attı. "Her bakımdan haklı olduğunuzdan eminim, Bay Baley. Ama bunu açıklamanız çok iyi oldu! Aziz dostum, bildiğiniz gibi bu konuşmayı kaydediyorum. Bunu size daha başlangıçta söyledim. Herhalde Dr. Fastolfe konuşmanın bu kısmını silecek. Ama emin olun, ben böyle bir şey yapacak değilim. Sözlerinizden Fastolfe'un bana zarar vermek hatta beni öldürmek için robotlardan yararlanmaya hazır olduğu anlaşılıyor. Buna karşılık bu konuşmada ona ya da size fiziki bakımdan zarar vermek istediğimi belirten hiçbir şey yok. E, şimdi kötü olan hangimiz, Bay Baley? Durumun iyice anlaşılmasını sağladınız. Bence bu noktada konuşmayı sona erdirmek yerinde olur." Gülümseyerek ayağa kalktı.</p>

    <p class="MsoNormal1">Baley yutkundu ve farkına varmadan o da yerinden fırladı.</p>

    <p class="MsoNormal1">Amadiro, "Ama söylemem gereken bir şey daha var," dedi. "Bunun Aurora'daki ufak olayla... Fastolfe'la aramızdaki anlaşmazlıkla bir ilgisi yok. Bu daha çok sizin sorununuzla ilgili, Bay Baley."</p>

    <p class="MsoNormal1">"Benim sorunumla mı?"</p>

    <p class="MsoNormal1">"Belki 'Arzın sorunuyla' demem daha doğru olur. Zavallı Fastolfe'u budalalığı yüzünden düştüğü durumdan kurtarmayı çok istiyorsunuz sanırım. Bunun gezegeninizdeki insanların Galaksiye yayılmalarını sağlayacağını düşünüyorsunuz. Bu düşünceden vaz geçin, Baley. Bu bakımdan çok yanılıyorsunuz. Durum sandığınızın tamamıyla tersi. Parlamentoda benim görüşüm zafer kazandığı zaman... bakın 'eğer kazanırsa' değil, 'kazandığı zaman' diyorum. Evet, benim görüşüm zafer kazandığı zaman Arzlıların da kendi güneş sistemlerinde kalmaları gerekecek, bunu itiraf ediyorum. Aslında bu onların lehine olacak. Aurora Galaksiye yayılma ve sonsuz bir imparatorluk kurma fırsatını elde edecek. Arzın eskisi gibi kalacağını, hiçbir şey yapamayacağını bildikleri takdirde gezegeninizle hiç ilgilenmeyecekler. Galaksi elimizde olduktan sonra Arzlıiardan o bir tek dünyayı neden esirgeyelim? Hatta belki de Arzı olabildiğince rahat bir hale sokmaya bile çalışabiliriz."</p>

    <p class="MsoNormal1">"Diğer taraftan, Bay Baiey, Aurora'lılar Fastolfe'un istediğini yaptıkları ve Arzın gezegenlere öncüler yollamalarına izin verdikleri takdirde çoğumuz sonunda ne olacağını anlayacağız. Arzın bütün Galaksiyi eline geçireceğini ve etrafımızı Arzliların sararak bizi boğacaklarını kavrayacağız. Çökmeye ve ölmeye mahkum olacağız. Bu noktadan sonra bir şey yapmamız da mümkün olmayacak. Aurora'lıların iyice uyanıp canlanan kuşkuları ve önyargıları karşısında benim Arzlılara olan dostça duygularımın da bir yararı görülmeyecek. O zaman Arz çok feci bir duruma düşecek. Onun için, Bay Baley, eğer dünyanızdakileri düşünüyorsanız, o zaman Fastolfe'un o çok hatalı planını bu gezegene kabul ettirmemesi için dua edin. Aslında bu nedenle benim tarafımı tutmanız gerekir. Bunu düşünün. Emin olun bütün bunları, sizi ve gezegeninizi sevdiğim, gerçek bir dostluk beslediğim için söylüyorum." Amadiro yine gülümsedi. Ama bu kez onda tam bir kurt hali vardı.</p>

    <p class="MsoNormal1">Baley'le robotları Amadiro'nun peşinden odadan çıkarak koridorda ilerlediler.</p>

    <p class="MsoNormal1">Aurora'lı dikkati çekmeyen bir kapının önünde durdu. "İçerideki kolaylıklardan yararlanmak ister misiniz?"</p>

    <p class="MsoNormal1">Baley önce Amadiro'nun ne demek istediğini anlayamadı. Sonra tarihi romanları okuduğu için bu pek eski deyimin ne anlama geldiğini kavradı. "Şey..."</p>

    <p class="MsoNormal1">Amadiro neşeyle güldü. "Kararsızlığınızın farkındayım. Size bir tuzak kurduğumu sanmıyorsunuz ya. Emin olun ben barbar değilim. Bu binada benim konuğumsunuz. Yalnızca bu nedenle güvendesiniz."</p>

    <p class="MsoNormal1">Baley tedbirle, "İçerideki kolaylıklardan yararlanma konusunda kararsızca durakladıysam," diye mırıldandı.</p>

    <p class="MsoNormal1">"Sebep bunun uygun olup olmayacağını düşünmemdi. Ben Aurora'lı değilim."</p>

    <p class="MsoNormal1">"Saçma, sevgili Baley. Lütfen Özelden yararlanın. Bunu Aurora'nın ön yargılarını paylaşmadığımın ve sizin ve Arzın iyiliğini istediğimin bir simgesi sayın."</p>

    <p class="MsoNormal1">"Bir adım daha ileri gidebilir inisiniz?"</p>

    <p class="MsoNormal1">"Ne bakımdan, Bay Bcley?"</p>

    <p class="MsoNormal1">"Bu gezegenin robotlara karşı olan ön yargılarından da etkilenmediğinizi kanıtlayabilir..."</p>

    <p class="MsoNormal1">Amadiro çabucak, "Robot'ara karşı ön yargımız yok." dedi.</p>

    <p class="MsoNormal1">Baley bu iddiayı kabul etmiş gibi başını ciddi ciddi salladı ve sonra cümlesini tamamladı. "... ve onların benimle birlikte Özele girmelerine izin verir misiniz?"</p>

    <p class="MsoNormal1">Amadiro sarsıldı bir an. Sonra hemen kendisini topladı ama kaşları biraz çatılmıştı. "Tabii, Bay Baley."</p>

    <p class="MsoNormal1">"Ama içeride biri varsa buna şiddetle itiraz edebilir. Bir rezalete yol açmak istemem."</p>

    <p class="MsoNormal1">"İçeride hiç kimse yok. Bu tek kişilik bir Özel. İçeride biri olsaydı kapıda bunu gösteren bir işaret belirirdi."</p>

    <p class="MsoNormal1">"Teşekkür ederim, Dr. Amadiro." Baley kapıyı açtı.</p>

    <p class="MsoNormal1">"Giskard lütfen içeri gır."</p>

    <p class="MsoNormal1">Giskard kararsızca durakladı ama karşı koymadan içeri girdi. Arzlının bir işaretiyle Daneel de onu izledi ama tam kapıdan girerken Baley'i kolundan yakalayarak onu da içeriye çekti.</p>

    <p class="MsoNormal1">Kapı kapanırken Baley, "Hemen çıkacağım," diye açıkladı</p>

    <p class="MsoNormal1">"Buna izin verdiğiniz için teşekkür ederim." Kayıtsız bir tavır takınmıştı ama mide kaslarının iyice büzülmüş olduğunun farkındaydı. İçeri de onu kötü bir sürpriz mi bekliyordu?</p>

    <p class="MsoNormal1">Özel boştu, aranılacak fazla bir yer de yoktu. Burası Fastolfe'un evindeki Özel'den daha küçüktü. Baley, Giskard'la Daneel'in yanyana kapıda durduklarını fark etti.</p>

    <p class="MsoNormal1">Sessiz robotlar sanki içeriye mümkün olduğunca girmemeye çalışıyorlardı.</p>

    <p class="MsoNormal1">Baley normal bir tavırla konuşmaya çalıştı ama sesi hafif bir gıcırtı gibi çıktı.</p>

    <p class="MsoNormal1">Gereksiz yere gürültüyle öksürdükten sonra, "Daha yaklaşabilirsiniz," dedi.</p>

    <p class="MsoNormal1">"Sessizce beklemen de şart değil, Daneel." Daneel Arzda bulunduğu için Özellerde konuşmanın tabu olduğunu biliyordu.</p>

    <p class="MsoNormal1">Daneel, parmağını dudağına götürerek bu bilgisini hemen açıkladı. Arzlı, "Biliyorum, biliyorum," diye mırıldandı. "Şimdilik unut bunu. Amadiro robotların Özele girmeterinin Aurora'da tabu olduğuna aldırmadı. Ben de Özelde konuşmanın Arzda tabu olduğunu unutacağım." Daneel alçak sesle, "Bu seni rahatsız etmeyecek mi, Ortak Elijah?" diye sordu.</p>

    <p class="MsoNormal1">Baley normal sesle, "Ne münasebet," dedi. Nede olsa yanındakiler insan değil robottular. Sonra Arzlının aklına başka bir şey geldi ve dedektif o zaman pek aptal olduğunu da düşündü. "Yoksa odada dinleme aygıtı olduğu için mi sessiz kalmamızı istiyorsun?" diye fısıldadı.</p>

    <p class="MsoNormal1">"Ortak Elijah, dışarıdakilerin bir aygıtla içeriyi dinleyebileceklerini mi söylüyorsun? Bu imkânsız."</p>

    <p class="MsoNormal1">"Neden imkânsızmış?"</p>

    <p class="MsoNormal1">"Aurora'lılar için Özelde yalnız kalmak çok önemlidir. Kimse onların bu haklarına tecavüz edemez. Bu akıllarından bile geçmez."</p>

    <p class="MsoNormal1">Baley, "Yani buraya dinleme cihazı konulması bir suç mu sayılır?" diye sordu.</p>

    <p class="MsoNormal1">"Daha da kötüsü, Ortak Elijah. Uygar bir Aurora'lıya yakışmayacak bir davranış sayılır bu."</p>

    <p class="MsoNormal1">Baley bu iddiaya pek inanmadığı için bakışlarıyla etrafı çabucak araştırdı. Ama bunun bir yararı olmadı. Arzlı da Aurora'lıların kullandıkları aygıtı görse bile tanıyamayacağını biliyordu. Bu konuyla ilgilenmekten vazgeçerek başka bir şüphesini açıkladı. "Sen Aurora'yı benden çok daha iyi tanıyorsun, Daneel. Söyle, Amadiro neden benimle bu kadar ilgileniyor? Benimle uzun uzun konuştu. Geçirmeye kalktı. Bu Özeli kullanmamı teklif etti. Bu Vasilia'nın yapmayı hiç istemediği bir şeydi üstelik. Sanki adamın bana verecek çok bol vakti vardı. Bunun sebebi nezaket mi?"</p>

    <p class="MsoNormal1">"Birçok Aurora'lı nazik olmakla öğünür. Belki Amadiro da onlardan biri. Birkaç kere barbar olmadığını söyledi."</p>

    <p class="MsoNormal1">"Bir soru daha. Seni ve Giskard'ı buraya sokmama neden izin verdi dersin?"</p>

    <p class="MsoNormal1">.Özeli kullanmanı söylediği zaman bir tuzak olmasından şüphelendin. Amadiro bu kuşkularını gidermek için o izni verdi."</p>

    <p class="MsoNormal1">"Neden bu zahmete katlandı? Boş yere endişelenmeme üzüleceği için mi?"</p>

    <p class="MsoNormal1">"Bu da yine uygar bir Aurora'lıya yakışacak bir davranıştı sanırım."</p>

    <p class="MsoNormal1">Baley başını salladı. "Belki bu odada bir dinleme aygıtı var ve Amadiro da şimdi bu sözlerimi auyuyor. Beni iyi dinlemesini önereceğim. Bence Amadiro uygar bir Aurora'lı centilmen değil. O, araştırmalarımdan vazgeçmediğim takdirde bunun cezasını Arza çektireceğini açıkça söyledi. Bu uygar bir centilmene yakışacak bir davranış mıydı? Yoksa inanılmayacak kadar hain bir şantajcının davranışı mı?"</p>

    <p class="MsoNormal1">Daneel, "Aurora'lı bir centilmen tehditler savurmak zorunda kalabilir," dedi.</p>

    <p class="MsoNormal1">"Bunu yine de bir centilmene yakışacak bir tarzda yapar."</p>

    <p class="MsoNormal1">"Yani Amadiro'nun yaptığı gibi. O halde sözlerin içeriği değil de söyleniş tarzı bir insanın bir centilmen olup olmadığını belirtiyor. Ama Daneel, sen bir robotsun ve bir insanı da eleştiremezsin, öyle değil mi?"</p>

    <p class="MsoNormal1">Daneel, "Bunu yapmak benim için zor olur," diye itiraf etti. "Ama sana bir soru sorabilir miyim, Ortak Elijah? Dostum Giskard'la benim de bu odaya girmemiz için neden izin istedin? Daha önce tehlikede olduğuna pek inanmıyormuş gibiydin. Şimdi biz yanında olmadığımız takdirde bir tehlikeyle karşılaşabileceğini mi düşünüyorsun?"</p>

    <p class="MsoNormal1">"Hayır, hiç de öyle düşünmüyorum, Daneel. Artık tehlikede olmadığıma inanıyorum. Hiçbir zaman tehlikede değildim."</p>

    <p class="MsoNormal1">"Buraya girdiğimiz zaman tavırlarından kuşkuda olduğun anlaşılıyordu. Ortak Elijah."</p>

    <p class="MsoNormal1">Baley, "Tabii!" dedi. "Ben tehlikede olmadığımı söyledim. Ama bu tehlike yok anlamına gelmiyor."</p>

    <p class="MsoNormal1">Daneel mırıldandı. "Aradaki farkı anladığımı sanmıyorum, Ortak Elijah."</p>

    <p class="MsoNormal1">"Bunu daha sonra konuşuruz, Daneel. Bu odayı dinleyip dinlemediklerinden hâlâ emin değilim." Baley gereken her şeyi yapmıştı artık. "Eh, burada epeyce kaldım, Daneel. Hiç acele etmedim. Artık çıkmaya hazırım. Amadiro bu kadar süre bizi bekledi mi dersin? Yoksa bizi geçirme işini bir adamına mı verdi? Ne de olsa Amadiro işi başından aşkın bir adam ve bütün günü benimle geçiremez. Ne dersin Daneel?"</p>

    <p class="MsoNormal1">"Dr. Amadiro'nun seni geçirme işini bir yardımcısına bırakması daha mantıklı olur."</p>

    <p class="MsoNormal1">"Ya sen Giskard? Sen ne düşünüyorsun?"</p>

    <p class="MsoNormal1">"Ben de dostum Daneel'le aynı fikirdeyim. Ama insanların her zaman mantıklı davranmadıklarını da biliyorum."</p>

    <p class="MsoNormal1">Baley, güldü. "Ben, Amadiro'nun dışarıda beklediğinden eminim. Belli bir amaçla bize bu kadar zamanını verdi. Bu güçlü sebep neyse onun henüz ortadan kalkmamış olduğu da kesin."</p>

    <p class="MsoNormal1">Daneel, "Sözünü ettiğin bu sebep ne olabilir?" dedi.</p>

    <p class="MsoNormal1">"Bunu bilemiyorum, Ortak Elijah."</p>

    <p class="MsoNormal1">Baley içini çekti. "Ben de öyle. İşte bu da beni çok endişelendiriyor. Ama artık kapıyı açıp duruma bir bakalım."</p>

    <p class="MsoNormal1">Amadiro dışarıda onları bekliyordu.</p>

    <p class="MsoNormal1">Baley'i görünce gülümsedi.</p>

    <p class="MsoNormal1">Sabırsızlanıyormuş gibi bir hali de yoktu. Baley dayanamayarak Daneel'e, "Demedim mı?" der gibi baktı Ama robotun yüzü ifadesizdi.</p>

    <p class="MsoNormal1">Amadiro, "Özele girerken Giskcırd'ı dışarıda bırakmamış olmanıza üzüldüm, Bay Baley," dedi. "Eskiden Fastolfe'la dostken onu daha iyi tanıyabilirdim ama bu olmadı. Bildiğiniz gibi Fastolfe bir zamanlar benim öğretmenimdi."</p>

    <p class="MsoNormal1">Baley kaşlarını kaldırdı "Öyle mi? Bunu bilmiyordum."</p>

    <p class="MsoNormal1">"Aurora'ya yeni geldiniz. Bu süre içinde de size böyle önemsiz şeylerden söz edecek değillerdi. Neyse. Enstitüye geldiğinize göre size binayı dolaştırmalıyım. Bunu yapmadığım takdirde iyi bir ev sahibi olmadığımı düşünebilirsiniz."</p>

    <p class="MsoNormal1">Baley'nin kasları biraz gerildi. "Aslında ben."</p>

    <p class="MsoNormal1">"Israr edeceğim." Amadiro biraz da emreder gibi konuşmuştu. "Aurora'ya dün sabah geldiniz. Gezegende fazla kalabileceğinizi de sanmıyorum. Böyle Robotik alanında araştırmalar yapılan modern bir laboratuvarı görme fırsatı bir deha elinize geçmeyebilir." Baley'nin koluna girerek dostça bir tavırla konuşmasını sürdürdü.</p>

    <p class="MsoNormal1">"Yıkanmışsınız. Gereken şeyleri de yapmışsınız. Belki burada sorguya çekmeyi isteyeceğiniz başka rcbotik uzmanları da vardır. Onlarla konuşmanıza memnunlukla izin vereceğim. Ondan sonra da bizimle akşam yemeği yersiniz."</p>

    <p class="MsoNormal1">Giskard, "Sözünüzü kesmeme izin verirseniz,..." diye başladı.</p>

    <p class="MsoNormal1">Amadiro çok kesin bir tavırla, "Vermiyorum," dedi ve robot da sustu. "Sevgili Bay Baley, ben bu robotları bilirim. Onları benden daha iyi kim tanıyabilir? Tabii Fastolfe dışında. Herhalde Giskard size bir randevunuz ya da bir işiniz olduğunu hatırlatacaktı. Ama artık araştırma sona ermek üzere. Giskard'ın hatırlatacaklarının hiçbir önemi yok. Artık bütün o saçmalıkları unutalım ve bu kısa sürede dost olalım... Aslında ben Arza ve kültürüne çok meraklıyım. Aurora'da beğenilen konular değil bunlar. Ama çok da ilginç şeyler."</p>

    <p class="MsoNormal1">Bir koridora saptı. "Şu taraftan.. Ne diyordum? Arz tarihi beni özellikle ilgilendiriyor. O günlerde Arzda yüzlerce dil konuşuluyormuş. Yıldızlar arası Standart dil henüz geliştirilmemiş... Ah evet Yıldızlar arası dili gerçekten iyi konuştuğunuzu söyleyebilir miyim?" Gülümsedi.</p>

    <p class="MsoNormal1">"Shakespeare'i okumaya çalıştım. Tabii orijinalini okumam imkânsızdı. Çeviri bana pek yavan geldi. Sanırım suç Shakespeare'de değil çevirmende. Ama Dickens bakımından daha başarılı oldum. Belki de eserleri düz yazı olduğu için. Ancak kişilerin adlarını söylemem imkânsız. Ben şunu söylemeye çalışıyorum, Bay Baley. Ben Arzın dostuyum. Gerçekten. Bunu anlıyor musunuz?"</p>

    <p class="MsoNormal1">Detektife baktı, gözlerinde maskenin ardındaki kurdu hatırlatan bir ışıltı vardı.</p>
  </div>

  <div class="Section">
    <p class="MsoNormal1">Baley, Aurora'lının gevezeliğini yarıda kesmeye çalıştı.</p>

    <p class="MsoNormal1">"Korkarım istediğinizi yapamayacağım. Dr. Amadiro. İşimle ilgilenmem gerekiyor. Size de burada çalışanlara da soracak başka bir sorum yok. Siz..." Durakladı. Acayip, hafif bir gümbürtü duymuştu. Şaşırarak başını kaldırdı. "Bu da nedir?"</p>

    <p class="MsoNormal1">Amadiro sordu. "Ne nedir? Ben hiçbir şeyin farkında değilim."</p>

    <p class="MsoNormal1">Peşlerinden ciddi bir sessizlikle gelen iki robota baktı ve şiddetle tekrarladı. "Hiçbir şeyin! Hiçbir şeyin!"</p>

    <p class="MsoNormal1">Baley bunun bir tür emir olduğunu sezdi Artık iki robot da o gürültüyü duyduklarını söyleyemeyeceklerdi, ama bu da önemli değildi. Baley bir gürültü duymuştu ve o robot değildi.</p>

    <p class="MsoNormal1">"Siz de zamanımın çok cız olduğunu söylediniz, Dr. Amadiro. Bu yüzden..."</p>

    <p class="MsoNormal1">Yine o gümbürtü duyuldu. Bu kez daha şiddetlenmişti.</p>

    <p class="MsoNormal1">Baley sert sert. "İşte bu demin de duymadığınız, şimdi de işitmediğiniz o gürültü," dedi. "Bırakın gideyim, efendim. Yoksa robotlarımdan yardım isteyeceğim."</p>

    <p class="MsoNormal1">Amadiro Baley'nin kolunu hemen bıraktı. "İsteğinizi açıklamanız yeterli, dostum. Gelin. Sizi en yakındaki kapıya götüreyim. Tekrar Aurora'ya gelirseniz lütfen bana uğrayın. Size vaat ettiğim gibi Enstitüyü dolaştırırım. Tabii gezegene bir daha gelebileceğinizi hiç sanmıyorum."</p>

    <p class="MsoNormal1">Daha hızlı yürüyorlardı. Helezon biçimi rampadan indiler, bir koridordan geçerek Enstitüye girdikleri ön kapıya gittiler.</p>

    <p class="MsoNormal1">Salonun pencereleri kapkaranlıktı. Gece mi olmuştu?</p>

    <p class="MsoNormal1">Hayır, olmamıştı. Amadiro kendi kendine mırıldandı.</p>

    <p class="MsoNormal1">"Hava pek kötü. Camları buzlu hale getirmişler." Baley'e döndü. "Galiba yağmur yağıyor. Hava raporunda bunu belirtmişlerdi. Tahminleri genellikle doğru çıkar. Özellikle hava bozacağı zaman."</p>

    <p class="MsoNormal1">Kapı açıldı ve Baley hafifçe inleyerek geri sıçradı. Soğuk bir rüzgâr içeri doldu.</p>

    <p class="MsoNormal1">Gökyüzü siyah değil, donuk, koyu bir kurşuniydi. Ağaçlar şiddetle sarsılıyorlardı.</p>

    <p class="MsoNormal1">Gökyüzünden sular şakır şakır akıyordu. Dehşete kapılan Baley donmuş gibi bakarken gökyüzünde gözleri kamaştıran ışıktan bir çizgi belirip kayboldu. O gürültü tekrar duyuldu.</p>

    <p class="MsoNormal1">Üstelik buna korkunç, çatırdamaya benzeyen bir ses karışmıştı.</p>

    <p class="MsoNormal1">Baley döndü ve inleyerek geldiği yoldan kaçtı.</p>

    <p class="MsoNormal1"></p>
  </div>
</body>
</html>
