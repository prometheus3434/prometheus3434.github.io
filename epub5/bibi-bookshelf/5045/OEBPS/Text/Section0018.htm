<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" />

  <title>Şafağın Robotları</title><!--[if gte mso 9]><xml>
 <o:DocumentProperties>
  <o:Author>Isaac Asimov</o:Author>
  <o:Template>Normal</o:Template>
  <o:LastAuthor>KRANK</o:LastAuthor>
  <o:Revision>2</o:Revision>
  <o:TotalTime>15</o:TotalTime>
  <o:Created>2013-07-14T09:44:00Z</o:Created>
  <o:LastSaved>2013-07-14T09:44:00Z</o:LastSaved>
  <o:Pages>172</o:Pages>
  <o:Words>93837</o:Words>
  <o:Characters>534871</o:Characters>
  <o:Lines>4457</o:Lines>
  <o:Paragraphs>1254</o:Paragraphs>
  <o:CharactersWithSpaces>627454</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  
  <w:TrackMoves>false</w:TrackMoves>
  
  <w:DefaultTableStyle Number="0">Normal</w:DefaultTableStyle>
  <w:DrawingGridHorizontalSpacing>0 nk</w:DrawingGridHorizontalSpacing>
  <w:DrawingGridVerticalSpacing>0 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>0</w:DisplayVerticalDrawingGridEvery>
  
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:DrawingGridHorizontalOrigin>0 nk</w:DrawingGridHorizontalOrigin>
  <w:DrawingGridVerticalOrigin>0 nk</w:DrawingGridVerticalOrigin>
  <w:Compatibility>
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <p class="MsoNormal1"><br /></p>

    <p class="MsoNormal1"></p>

    <p class="MsoNormal1"></p>

    <p class="MsoNormal1"></p>

    <h1 class="MsoNormal1"><b class="calibre1">ON SEKİZ</b></h1>

    <p class="MsoNormal1"><b class="calibre1"><br /></b></p>

    <p class="MsoNormal1"></p>

    <p class="MsoNormal1">Başkan kısa boyluydu, şaşılacak kadar kısa boylu. Amadiro ondan hemen hemen otuz santim daha uzundu ve adamın tepesinden bakıyordu. Başkanın aslında kısa olan tarafı bacak kısmıydı. Bu yüzden oturduğu zaman boyunun diğerlerinden daha kısa olduğu pek anlaşılmıyordu. Aslında tıknazdı. Göğsü ve omuzları pek genişti. Oturduğu zaman ezici bir hal alıyordu. Kafası da iriydi. Yüzü yaşlılıktan kırışıp buruşmuştu. Bu kırışıklar gülmenin yol açtığı çizgiler değildiler. İnsan adamın alnı ve yanaklarındaki çizgileri kullandığı gücün oymuş olduğunu düşünüyordu. Saçları beyaz ve seyrek, tepesi açıktı. Sesi de kendisine uygundu, kalın ve kesin bir ses. Belki yaşlılık bu sesin bazı tonlarını alıp götürmüş, bunu biraz haşinleştirmişti. Ama Baley bunun bir Başkanı engellemek yerine ona yardımcı olabileceğini düşündü. Fastolfe herkese uzun uzun, "Hoş geldiniz," dedi.</p>

    <p class="MsoNormal1">Tatlı sözler söyledi. Yiyecek, içecek ikram etti. Bütün bunlar sırasında kimse yabancıdan söz etmedi ve onunla ilgilenmedi. Ancak bu gerekli formaliteler tamamlandıktan ve herkes yerine oturduktan sonra Fastolfe, Baley'i tanıttı.</p>

    <p class="MsoNormal1">Arzlı diğerlerinden biraz uzakta oturuyordu.</p>

    <p class="MsoNormal1">Baley elini uzatmadan, "Sayın Başkan," dedi. Sonra da kayıtsızca başını sallayarak ekledi. "Tabii Dr. Amadiro'yla tanıştım."</p>

    <p class="MsoNormal1">Baley'nin sesindeki küstahlık Amadiro'nun yüzündeki tebessümün silinmesini sağlayamadı.</p>

    <p class="MsoNormal1">Baley'nin selamına karşılık vermemiş olan Başkan ellerini dizlerine koyarak parmaklarını açtı. "Artık başlayalım. Bu işi mümkün olduğu kadar çabuk sona erdirmeye de çalışalım.</p>

    <p class="MsoNormal1">"Önce şunun üzerinde durmak istiyorum: bir Arzlının kötü davranışları ya da kötü davranmış olabileceği konusu üzerinde durmayacak, doğrudan doğruya konuya gireceğim. Ama konudan kastım da şu fazla abartılan robot olayı değil. Bir robotu çalışamaz hale getirmek mahkemeleri ilgilendiren bir olaydır. Dava sonucunda bir kimsenin malının zarara uğradığına karar verilebilir. Suçlu da zararı tazmin eder ama işte o kadar. Bundan başka... robot Jander Panell'i Dr. Fastolfe'un çalışamayacak duruma soktuğu anlaşıldığı takdirde de bu durumu değiştirmez. Sonuçta robotun planlarının hazırlanmasına Dr. Fastolfe yardım etmişti. Robot onun kontrolünde yapılmıştı. Ve robot bozulduğu sırada sahibi de yine Dr. Fastolfe'du. Bu durumda Dr. Fastolfe'a ceza da verilemez.</p>

    <p class="MsoNormal1">Çünkü bir insan kendi malına istediği her şeyi yapabilir."</p>

    <p class="MsoNormal1">"Asıl sorun Galaksinin araştırılması ve gezegenlere yerleşilmesi. Biz, Aurora'lılar bunu yalnız başımıza mı yapacağız? Yoksa diğer Uzaycılarla iş birliği yapmamız daha doğru mu olacak? Ya da bu işi Arzlılara mı bırakacağız? Dr. Amadiro ve Dünyacılar bu yükü sadece Aurora'nın taşımasını istiyorlar. Dr. Fastolfe'sa bunun Arzlılara bırakılmasından yana."</p>

    <p class="MsoNormal1">"Bu sorunu çözümleyebildiğimiz takdirde robot olayı mahkemelere bırakılabilir. Arzlının davranışları da herhalde tartışma götürecek hal alır ve o zaman onu başımızdan atıveririz."</p>

    <p class="MsoNormal1">"Onun için toplantıya şu soruları sorarak başlamak istiyorum: Karar birliğine varılabilmesi için Dr. Amadiro, Dr. Fastolfe'un fikrini kabule hazır mı? Ya da Dr. Fastolfe, aynı amaçla Dr. Amadiro'nun düşüncesini kabul edecek mi?" Susarak bekledi.</p>

    <p class="MsoNormal1">Amadiro, "Çok üzgünüm. Sayın Başkan," dedi. "Ama ben Arzlıların kendi gezegenlerine hapsedilmeleri ve Galaksiye sadece Aurora'lıların yayılmaları için ısrar edeceğim. Tabii uzlaşmaya da hazırım. Onun için diğer Uzaycıların da gezegenlere yerleşmelerine razı olacağım. Tabi bu aramızda gereksiz sürtüşmeler çıkmasını önleyecekse."</p>

    <p class="MsoNormal1">Başkan mırıldandı. "Anlıyorum. Dr. Fastolfe söylenenleri duydunuz. Bu durumda fikrinizden vaz geçiyor musunuz?"</p>

    <p class="MsoNormal1">Fastolfe, "Dr. Amadiro'nun gösterdiği özverinin aslında hiçbir önemi yok, Sayın Başkan," dedi. "Ama ben daha büyük bir özveride bulunmaya hazırım. Neden Galaksideki bütün gezegenleri hem Uzaycılara ve hem de Arzlılara açmıyoruz. Galaksi geniş. Herkese yer var. Ben böyle bir planı kabule hazırım."</p>

    <p class="MsoNormal1">Amadiro hemen atıldı. "Tabii ya. Çünkü bu özveride bulunmak değil. Arzın nüfusu sekiz milyardan fazla. Bu bütün Uzaycı gezegenlerinin nüfus toplamının hemen hemen yarısından fazla. Arzlılar kısa ömürlü ve kaybettiklerinin yerlerine yenilerini geçirmeye de alışıklar. Bizim gibi tek tek kişilerin hayatına saygı duymuyorlar. Arzlılar her şeyi göze alarak gezegenlere üşüşecek ve böcekler gibi çoğalacaklar. Biz yeni dünyalara henüz yerleşmeye başladığımız sırada bütün Galaksiyi ele geçirecekler. Arzlılara Galaksideki yıldızlara yerleşmeleri için eşit şans tanımak, Kainatı onlara vermek olur. Bu eşitlik değil. Arzlılar, Arza hapsedilmen."</p>

    <p class="MsoNormal1">Başkan sordu. "Buna ne diyorsunuz, Dr. Fastolfe?"</p>

    <p class="MsoNormal1">Fastolfe içini çekti. "Düşüncelerim tutanaklara geçti. Onları tekrarlamama gerek olduğunu da sanmıyorum. Dr. Amadiro, yerleşilecek gezegenleri insana benzeyen robotların yaşanılır hale getirmelerini istiyor. Ondan sonra Aurora'lılar bu dünyalara gidecekler. Ama Dr. Amadiro'nun insana benzer robotları yok. O tür robotlar yapamıyor. Öyle robotları olsaydı planı yine de uygulanamazdı. Dr. Amadiro Arzlıların hiç olmazsa yeni dünyalara yerleşme işini paylaşmaları gerektiği ilkesini kabul etmedikçe aramızda bir anlaşma olamaz."</p>

    <p class="MsoNormal1">Amadiro, "O halde anlaşmamız imkânsız," dedi.</p>

    <p class="MsoNormal1">Başkanın yüzünde hoşnutsuzca bir ifade belirdi.</p>

    <p class="MsoNormal1">"Korkarım birinizden birinin razı olması gerekiyor. Aurora'nın bu kadar önemli bir sorun yüzünden bir duygu seiine kapılmasına ve parça parça olmasına izin verecek değilim."</p>

    <p class="MsoNormal1">Amadiro'ya boş gözlerle baktı. Yüzü ifadesizdi. Böylece adamın lehinde mi, yoksa aleyhinde mi olduğunu belli etmekten kaçınıyordu.</p>

    <p class="MsoNormal1">"Robot Jander'in arızalanmasını Dr. Fastolfe'un görüşüne karşı bir silah olarak kullanacaksınız değil mi?"</p>

    <p class="MsoNormal1">Amadiro, "Evet," dedi.</p>

    <p class="MsoNormal1">"Sadece duygulara dayanan bir iddia sizinki. Dr. Fastolfe'un insana benzeyen robotların sanıldığından daha yararsız olduklarını söyleyerek durumunuzu zayıflatmaya çalıştığını iddia edeceksiniz."</p>

    <p class="MsoNormal1">"O gerçekten de bunu yapmaya çalışıyor..."</p>

    <p class="MsoNormal1">Fastolfe alçak sesle mırıldandı. "İftira bu."</p>

    <p class="MsoNormal1">Amadiro, "Bunu kanıtladığım takdirde size iftira atmadığım da anlaşılır," dedi.</p>

    <p class="MsoNormal1">"Ve ben bunu ispatlayabilirim. Belki bu iddia sadece duygulara dayanıyor ama yine de etkili olacak. Bunu anlıyorsunuz, değil mi Sayın Başkan? O zaman benim görüşüm ağırlık kazanacak. Ama bu iş bu biçimde gelişirse hoşa gitmeyecek şeyler de olacak. Onun için sizden Dr. Fastolfe'u yenilginin kaçınılmaz olduğuna ikna etmenizi istiyorum. Böylece Aurora da Uzaycı dünyaları arasındaki mevkimizi zayıflatacak ve kendimize olan güvenimizi sarsacak o gösteriyi seyretmekten kurtulmuş olur. Aurora böyle acı bir şeyle karşılaşmama!!."</p>

    <p class="MsoNormal1">"Robotu Dr. Fastolfe'un çalışamayacak bir hale soktuğunu nasıl kanıtlayacaksınız?"</p>

    <p class="MsoNormal1">"O kendisi de bunu başarabilecek tek insan olduğunu itiraf ediyor. Bunu siz de biliyorsunuz."</p>

    <p class="MsoNormal1">Başkan, "Biliyorum," dedi. "Ama bunu seçmenlerine ya da habercilere değil, gizlice bana söylemenizi istiyordum. Siz de bunu yaptınız." Fastolfe'a döndü. "Ya siz ne diyorsunuz, Dr. Fastolfe? Robotu sadece siz mi çalışamaz hale sokabilirdiniz?"</p>

    <p class="MsoNormal1">"Hiçbir fiziki iz bırakmadan mı? Bildiğim kadarıyla bunu gerçekten sadece ben başarabilirdim. Dr. Amadiro'nun robotik alanında bunu yapacak kadar uzman olduğunu sanmıyorum.</p>

    <p class="MsoNormal1">Açıkçası Dr. Amadiro'nun Robotik Enstitüsünü kurduktan sonra kendisini destekleyen bütün iş arkadaşlarına karşın beceriksizliğini hem de açık açık ilan etmesi beni çok şaşırtıyor." Amadiro'ya biraz da hınzırca bir tavırla gülümsedi.</p>

    <p class="MsoNormal1">Başkan içini çekti. ""Hayır, Dr. Fastolfe. Kelime oyununa yer yok şimdi. Zekice iğnelemeyi ve alayları bir tarafa bırakalım. Kendinizi nasıl savunuyorsunuz?"</p>

    <p class="MsoNormal1">"Tabii Jander'e hiçbir zarar vermediğimi söyleyerek. Bunu bir başkasının yaptığını da iddia etmiyorum. Bir arıza oldu. Bilinmezlik ilkesi pozitronik yollarını etkiledi. Bu zaman zaman olur. Dr. Amadiro'nun yalnızca bunun bir arıza olduğunu, kanıt olmadan kimsenin suçlanmayacağını itiraf etmesi yeterli. Ondan sonra Galaksiye yerleşilmesiyle ilgili karşıt planları yararlarına göre tartışırız."</p>

    <p class="MsoNormal1">Amadiro hemen, "Hayır," diye homurdandı. "Arıza olması üzerinde durulmayacak kadar az bir olasılık. Dr. Fastolfe'un suçluluğu olasılığından daha da zayıf bu. Hem de öyle zayıf ki. Dr. Fastolfe'un suçlu olduğuna aldırmamak sorumsuzluk olur. Gerilemeyeceğim ve bu mücadeleyi kazanacağım. Sayın Başkan, kazanacağımı siz de biliyorsunuz! Ve bence en mantıklı davranış Dr. Fastolfe'u yenilgiyi kabule zorlamak olur. Bunu gezegenimizin birliği için yapmalı."</p>

    <p class="MsoNormal1">Fastolfe çabucak, "Ve böylece Arzlı Bay Baley'den incelemesini istediğim konuya girmiş olduk." diye atıldı.</p>

    <p class="MsoNormal1">Amadiro da aynı hızla, "Bu ilk teklif edildiği zaman buna karşı çıktım," diye hatırlattı. "Arzlı zeki bir polis olabilir, ama Auroranın yabancısı. Burada bir şey başarması da imkânsız. Ancak herkese iftiralar atar ve Aurora'nın Uzaycıların gözünde vekarsız ve gülünç bir hale düşmesine sebep olur. Değişik bir çok dünyada altı kadar Uzaycı hiper dalga istasyonu bu olayla ilgili alay dolu oyunlar sundular. Bunların kayıtları büronuza gönderildi."</p>

    <p class="MsoNormal1">Başkan da, "Ve dikkatim bunlara çekildi," dedi.</p>

    <p class="MsoNormal1">Amadiro eline geçen fırsattan yararlanmaya çalıştı.</p>

    <p class="MsoNormal1">"Aurora'da da bazı homurtular duyulmaya başladı. Çıkarlarımı düşünseydim, bencilce araştırmanın sürdürülmesi için ısrar edebilirdim. Bu olay yüzünden halk Fastolfe'u desteklemekten vaz geçmeye başladı. Bu ona Parlamentoda da oy kaybettirecek. Bu araştırma ne kadar sürerse, zaferden o kadar emin olacağım. Ama bu Aurora'ya zarar veriyor. Savaşı, dünyama zarar gelmesi bahasına kazanmak istemiyorum. Size saygıyla araştırmayı sona erdirmenizi önereceğim. Dr. Fastolfe'u nezaketle boyun eğmeye zorlayın. Nasıl olsa sonunda yenilecek ama inat ederse bu ona daha pahalıya mal olacak."</p>

    <p class="MsoNormal1">Başkan, "Dr. Fastolfe'a araştırma yapılması için izin vermem belki de akıllıca bir şey olmadı," dedi. "'Belki' diyorum. Bunu sona erdirmeyi çok istediğimi itiraf etmeliyim. Yine de... Arzlı buraya geleli..."</p>

    <p class="MsoNormal1">Sanki Baley'nin odada olduğunun farkında değilmiş gibi konuşuyordu. Fastolfe'a bunu onaylaması için fırsat veriyormuşcasına durakladı.</p>

    <p class="MsoNormal1">Fastolfe da bundan hemen yararlandı. "Bu araştırmanın üçüncü günü Sayın Başkan."</p>

    <p class="MsoNormal1">Başkan. "O halde," diye karşılık verdi. "Araştırmayı sona erdirmeden önce önemli bazı ipuçlarının bulunup bulunmadığını sormam gerekiyor," Yine sustu.</p>

    <p class="MsoNormal1">Fastolfe Baley'e bakarak başını hafifçe salladı.</p>

    <p class="MsoNormal1">Baley alçak sesle, "Bir soru sorulmadan fikrimi açıklamak, işe karışmak istemiyorum. Sayın Başkan," diye mırıldandı.</p>

    <p class="MsoNormal1">"Şimdi... bana soru mu soruluyor?"</p>

    <p class="MsoNormal1">Başkan kaşlarını çattı. Baley'e hiç bakmadan cevap verdi.</p>

    <p class="MsoNormal1">"Arzlı Bay Baley'den önemli bir şey bulup bulmadığını açıklamasını istiyorum."</p>

    <p class="MsoNormal1">Baley derin bir nefes aldı Kritik an gelmişti.</p>

    <p class="MsoNormal1"><br /></p>

    <p class="MsoNormal1"></p>

    <p class="MsoNormal">* * *</p>

    <p class="MsoNormal"><br /></p>

    <p class="MsoNormal1"></p>

    <p class="MsoNormal1">Arzlı, "Sayın Başkan," diye söze başladı, "Dün öğleden sonra Dr. Amadiro'yu sorguya çektim. Kendisi bana çok yardımcı oldu. Adamlarımla birlikte oradan ayrıldığım zaman..." Başkan sordu. "Adamlarınızla mı?" Baley açıkladı. "Bütün araştırma sırasında yanımda sürekli iki robot vardı."</p>

    <p class="MsoNormal1">Amadiro atıldı. "Dr. Fastolfe'un robotları mı? Bunu bu noktanın berraklık kazanması için soruyorum."</p>

    <p class="MsoNormal1">Baley, "Evet, onun robotları," dedi. "Bunlardan biri insan biçimi bir robot olan Daneel Olivavv. Diğeriyse daha eski, insana benzemeyen Robot Giskard Reventlov."</p>

    <p class="MsoNormal1">Başkan, "Teşekkür ederim," dedi. "Devam edin."</p>

    <p class="MsoNormal1">"Enstitüden ayrıldığımız zaman kullandığımız Hava kanadının kurcalanmış olduğunu fark ettik."</p>

    <p class="MsoNormal1">Başkan şaşırdı. "Kurcalanmış olduğunun mu? Bunu kim yaptı?"</p>

    <p class="MsoNormal1">"Bunu bilmiyoruz. Ama olay Enstitü bahçesinde oldu. Bizi oraya davet etmişlerdi.</p>

    <p class="MsoNormal1">Yani Enstitütü personeli oraya gideceğimizi biliyordu.</p>

    <p class="MsoNormal1">Ayrıca hiç kimse Enstitüde çalışanların daveti ve bilgisi olmadan bahçeye de giremezdi. Bundan Hava kanadını Enstitüden birinin kurcalamış olduğu sonucu çıkıyor, bu aklın almayacağı bir şey tabii. Ayrıca bu kimsenin bu işi Dr. Amadiro'nun emriyle yapmış olması da gerekir. Ve bu da yine inanılacak bir şey değil."</p>

    <p class="MsoNormal1">Amadiro, "Aklın almayacağı şeyleri pek sık düşündüğünüz anlaşılıyor," diye homurdandı. "O hava kanadını tecrübeli bir teknisyen inceledi mi? Kanadın gerçekten kurcalandığı sonucuna vardı mı? Bu norma! bir arıza olamaz mı?"</p>

    <p class="MsoNormal1">Baley, "Hayır, efendim," dedi. "Ama bir Hava kanadı kullanacak biçimde yapılmış olan Giskard hava teknesinin kurcalanmış olduğu fikrinde. O, sözünü ettiğim Hava kanadını sık sık kullanıyormuş."</p>

    <p class="MsoNormal1">Amadiro elini salladı. "Ama o Dr. Fastolfe'un emrinde. Onu Fastolfe programlıyor. Robot sahibinden her gün emir alıyor."</p>

    <p class="MsoNormal1">Fastolfe, "Yani siz..." diye başladı.</p>

    <p class="MsoNormal1">Amadiro adeta şefkatle ellerini kaldırdı. "Benim bir şey ima ettiğim yok. Ben sadece bu noktanın açıklığa kavuşmasını istedim."</p>

    <p class="MsoNormal1">Başkan kımıldandı. "Arzlı Bay Baley, lütfen devam eder misiniz?"</p>

    <p class="MsoNormal1">Baley, "Hava kanadı bozulduğu zaman peşimizde başkalarının olduğunu anladık," dedi.</p>

    <p class="MsoNormal1">Başkan, "Başkalarının mı?" diye tekrarladı.</p>

    <p class="MsoNormal1">"Başka robotların. Onlar bana yetiştiler. O sırada benim robotlarım gitmişlerdi."</p>

    <p class="MsoNormal1">Amadiro söze karıştı. "Bir dakika. O sırada ne durumdaydınız. Bay Baley?"</p>

    <p class="MsoNormal1">"Pek de iyi değildim."</p>

    <p class="MsoNormal1">"Pek de iyi değil miydiniz? Siz bir Arzlısınız ve Kentlerinizdeki yapay çevre dışında hiçbir yerde yaşamaya alışık değilsiniz. Açıklık yerlerde endişeleniyorsunuz."</p>

    <p class="MsoNormal1">Amadiro ısrarla dedektife bakıyordu. "Öyle değil mi, Bay Baley?"</p>

    <p class="MsoNormal1">"Evet, efendim."</p>

    <p class="MsoNormal1">"Ve dün akşam şiddetli bir fırtına vardı. Gök gürleyip duruyordu. Başkanın bunu hatırladığından eminim. Cok hasta olduğunuzu söylersek hata yapmamış oluruz sanrım. Belki yarı baygındınız. Hatta daha da kötü durumdaydınız."</p>

    <p class="MsoNormal1">Baley istemeye istemeye itiraf etti. "Oldukça hastaydım."</p>

    <p class="MsoNormal1">"Robotlarınız neden gittiler öyleyse?" Başkanın sesi sertti.</p>

    <p class="MsoNormal1">"Hasta olduğunuz için yanınızda kalmaları gerekmez miydi?"</p>

    <p class="MsoNormal1">"Onlara gitmelerini emrettim, Sayın Başkan."</p>

    <p class="MsoNormal1">"Neden?"</p>

    <p class="MsoNormal1">Baley, "Bunun daha doğru olacağını düşündüm," dedi.</p>

    <p class="MsoNormal1">"Sebepleri de açıklayacağım. Tabii konuşmayı sürdürmeme izin varsa."</p>

    <p class="MsoNormal1">"Devam edin."</p>

    <p class="MsoNormal1">"Gerçekten de peşimize takılmışlardı Çünkü robotlarım yanımdan ayrıldıktan kısa bir süre sonra diğerleri bana yaklaştılar. Bana robotlarımın nerede olduğunu sordular. Onları yolladığımı söyledim. Bu robotlar ancak ondan sonra hasta olup olmadığımı öğrenmek istediler. Hasta olmadığımı söyleyince de robotlarımı aramalarını sürdürmek için yanımdan ayrıldılar."</p>

    <p class="MsoNormal1">Başkan, "Daneei'le Giskard'ı aramak için mi?" diye sordu.</p>

    <p class="MsoNormal1">"Evet, Sayın Başkan. Onlara robotlarımı bulmaları için pek sert ve kesin emirler verilmiş olduğu belliydi."</p>

    <p class="MsoNormal1">"Nasıl belliydi?"</p>

    <p class="MsoNormal1">"Hasta olduğum daha ilk bakışta anlaşılıyordu Ama onlar benim durumumdan önce robotlarımın nerede olduklarını sordular. Sonra beni o hasta halde bırakarak robotlarımı bulmaya gittiler. Bundan da o robotları bulmaları için çok sert ve kesin emirler almış oldukları anlaşılıyordu. Yoksa hasta olduğu hemen anlaşılan bir insanla ilgilenmemezlik etmezlerdi. Aslında onların robotlarımı arayacaklarını tahmin ediyordum. Bu yüzden Daneei'le Gişkard'a yanımdan hemen uzaklaşmalarını söyledim. Onların yetkili olmayan kimselerin ellerine düşmelerini engellemem şarttı."</p>

    <p class="MsoNormal1">Amadiro, "Sayın Başkan," dedi. "Bay Baley'i bu konuda sorguya çekebilir miyim? Bu sözlerinin ne kadar değersiz olduğunu göstermek istiyorum."</p>

    <p class="MsoNormal1">"Evet, çekebilirsiniz."</p>

    <p class="MsoNormal1">Amadiro, Arzlıya baktı. "Bay Baley, robotlarınız ayrıldıktan sonra yalnız kaldınız, değil mi?"</p>

    <p class="MsoNormal1">"Evet, efendim."</p>

    <p class="MsoNormal1">"O halde olayları kaydedemediniz? Kayıt yapacak durumda değildiniz. Yanınızda bir kayıt aygıtı do yoktu."</p>

    <p class="MsoNormal1">"Bu üç soruya da, 'Öyle,' diyeceğim, efendim "</p>

    <p class="MsoNormal1">"Ve hastaydınız?"</p>

    <p class="MsoNormal1">"Evet, efendim."</p>

    <p class="MsoNormal1">"Sarsılmıştınız. Belki de olanları doğru dürüst hatırlayamayacak kadar hastaydınız."</p>

    <p class="MsoNormal1">"Hayır, efendim. Olanları gayet iyi hatırlıyorum."</p>

    <p class="MsoNormal1">"Tabii öyle sanıyorsunuz. Belki de sayıklıyor ve hayaller görüyordunuz. Bu durumda robotların söylediklerini iddia ettiğiniz sözler şüphe götürür. Hatta yanınıza bazı robotların geldikleri de."</p>

    <p class="MsoNormal1">Başkan düşünceli bir tavırla, "Ben de aynı fikirdeyim," diye mırıldandı. "Arzlı Bay Baley, hatırladıklarınızın ya da hatırladığınızı iddia ettiğiniz şeylerin doğru olduğunu düşünelim. Anlattığınız bu olayları nasıl yorumluyorsunuz?"</p>

    <p class="MsoNormal1">Baley, "Bu konudaki fikirlerimi açıklamaktan çekmiyorum," dedi. "Çok değerli Doktor Amadiro'ya iftira ettiğim düşünülebilir."</p>

    <p class="MsoNormal1">"Biz istediğimiz için konuşuyorsunuz. Ve bu sözler bu odadan dışarı çıkmayacak."</p>

    <p class="MsoNormal1">Başkan etrafına bakındı. Duvarların önündeki bölmeler boştu, hiçbir robot yoktu.</p>

    <p class="MsoNormal1">"Onun için iftira söz konusu olamaz. Tabii kötü niyetle konuştuğunuzu fark edersem durum değişir."</p>

    <p class="MsoNormal1">Baley, eğildi. "O halde şunu açıklayacağım. Dr. Amadiro'nun olaylardan gerektiğinden daha ayrıntılı bir biçimde söz ederek beni bürosunda özellikle tutmuş olabileceğini düşündüm. Böylece Hava kanadanın bozulması için zaman bulunacaktı. Ayrıca Enstitüden fırtına başladıktan sonra ayrılmak zorunda kalacak ve tabii yolda hastalanacaktım. Dr. Amadiro bana birkaç defa Arzdaki toplum koşullarını bildiğini söyledi. Yani fırtınaya nasıl bir tepki göstereceğimin farkındaydı. Bence Dr. Amadiro şöyle bir plan yapmıştı. Robotlarını peşimizden gönderecekti. Onlar bozulmuş Hava kanadını görünce hepimizi alıp Enstitüye geri götüreceklerdi. Görünüşte beni tedavi etmek için yapılacaktı bu. Ama aslında Dr. Amadiro Dr. Fastolfe'un robotlarını ele geçirmeye çalışıyordu."</p>

    <p class="MsoNormal1">Amadiro hafifçe güldü. "Peki, bütün bunları neden yapacaktım? Görüyorsunuz değil mi, Sayın Başkan? Varsayımlar varsayımlara bağlanıyor. Aurora'daki her mahkeme bunun korkunç bir iftira olduğunu kabul eder."</p>

    <p class="MsoNormal1">Başkan sert sert, "Arzlı Bay Baley'nin elinde bu varsayımları destekleyecek kanıtlar var mı?" diye sordu.</p>

    <p class="MsoNormal1">"Bir mantık dizisi var, Sayın Başkan."</p>

    <p class="MsoNormal1">Başkan ayağa kalktı ve o zaman o etkileyici hali de biraz kayboldu. Çünkü ayaktayken boyu oturduğu zamankinden pek de uzun değildi. "Biraz dolaşacak ve bu ana kadar duyduklarımı düşüneceğim. Sonra hemen döneceğim."</p>

    <p class="MsoNormal1">Özele gitmek için odadan çıktı.</p>

    <p class="MsoNormal1">Fastolfe Baley'e doğru eğildi. Arzlı da Aurora'lıya doğru.</p>

    <p class="MsoNormal1">Amadiro rahat ve kayıtsız bir tavırla onlara baktı. Sanki ikisinin bir birlerine söyleyeceklerinin kendince bir önemi yokmuş gibi.</p>

    <p class="MsoNormal1">Fastolfe fısıldadı. "Daha etkileyici açıklamalar yapabilecek misiniz?"</p>

    <p class="MsoNormal1">Baley, "Öyle sanırım," dedi. "İstediklerimi söyleme fırsatı bulabilirsem tabii. Başkan bana pek de dostluk beslemiyor."</p>

    <p class="MsoNormal1">"Hiç beslemiyor. Şu ana kadar her şeyi daha berbat ettiniz. Başkan geri döndüğü zaman toplantıya son verirse buna hiç şaşmayacağım."</p>

    <p class="MsoNormal1">Baley başını sallayarak ayakkabılarına baktı.</p>

    <p class="MsoNormal1"><br /></p>

    <p class="MsoNormal1"></p>

    <p class="MsoNormal">* * *</p>

    <p class="MsoNormal"><br /></p>

    <p class="MsoNormal1"></p>

    <p class="MsoNormal1">Başkan geri dönerek tekrar yerine oturduğu sırada Baley hâlâ ayakkabılarını inceliyordu. Başkan sert ve hatta öfkeli bir tavırla Detektifi süzdü. "Arzlı Bay Baley?" "Evet, Sayın Başkan." "Bana zamanımı boş yere ziyan ediyormuşsunuz gibi geliyor. Ama iki tarafı da gerektiği kadar dinlemediğimin söylenmesini de istemiyorum. Dr. Amadiro'yu deli gibi hareket etmekle suçladınız. Bunun ne sebebi olabilir. Bunu söyleyebilir misiniz?"</p>

    <p class="MsoNormal1">"Sayın Başkan, ortada gerçekten bir neden var."</p>

    <p class="MsoNormal1">Baley'nin sesinde çaresizliğe benzer bir şey vardı.</p>

    <p class="MsoNormal1">"Fevkalâde bir sebep. Bu Dr. Amadiro'nun Galaksiye yerleşmeyle ilgili planının, o ve Enstitüsü insana benzer robotlar yapamadıkları takdirde suya düşeceği gerçeğine dayanıyor. Dr. Amadiro insan biçimi robotarın yapılmakta olduğunu, hiç olmazsa planlarının çizildiğini, hatta sağlam teorik bir formül oluşturduğunu söylediği takdirde ben de başka bir şey söylemeyecek ve araştırmalarımın başarılı olmadığını itiraf edeceğim. Tabii Dr. Amadiro'nun bu açıklamasını ilgili bir komitenin kanıtlaması şartıyla."</p>

    <p class="MsoNormal1">Nefesini tuttu.</p>

    <p class="MsoNormal1">Başkan Amadiro'ya baktı.</p>

    <p class="MsoNormal1">Amadiro artık gülmüyordu. "Şu ara insana benzer robot yapmadığımızı itiraf ediyorum."</p>

    <p class="MsoNormal1">Baley adeta inlercesine tekrar nefes alarak konuşmasını sürdürdü. "O halde devam edeceğim. Tabii Dr. Amadiro istediği bütün bilgiyi Dr. Fastolfe'den alabilir. Bu onun kafasının içinde saklı. Ama Dr. Fastolfe bu konuda onunla iş birliği yapmak istemiyor."</p>

    <p class="MsoNormal1">Fastolfe mırıldandı. "Onunla hiçbir şekilde iş birliği yapmam."</p>

    <p class="MsoNormal1">Baley sözlerine devam etti. "Ama, Sayın Başkan, insana benzer robotların hazırlanması ve yaratılmasının sırrını bilen tek kişi Dr. Fastolfe değil."</p>

    <p class="MsoNormal1">Başkan, "Öyle mi?" dedi. "Bunu başka kim bilebilir? Bu sözleriniz. Dr. Fastolfe'u da şaşırttı. Bay Baley." İlk kez 'Arzlı Bay Baley' demekten vazgeçmişti.</p>

    <p class="MsoNormal1">Fastolfe, "Gerçekten şaşırdım," dedi. "Bildiğim kadarıyla bu konuda tek uzman benim. Bay Baley'nin ne demek istediğini de anlayamadım."</p>

    <p class="MsoNormal1">Baley, etrafını düşmanlar sarmış gibi bir duyguya kapıldı.</p>

    <p class="MsoNormal1">Diğerlerine teker teker baktı. Aslında hiç biri... hiçbiri de ondan yana değildi. "Bu sırrı insana benzeyen herhangi bir robot bilemez mi? Belki bilinçli, talimat verebilecek bir biçimde değil.</p>

    <p class="MsoNormal1">Ama bu bilgi kafasında bulunabilir. Öyle değil mi? Böyle insana benzeyen bir robot uygun biçimde sorguya çekildiği takdirde cevapları ve tepkileri nasıl yapıldığını açıklayabilir.</p>

    <p class="MsoNormal1">Yeterli zaman olduğu ve sorular da uygun biçimde sorulduğu takdirde sonunda böyle insan biçimi bir robottan istenilen tam bilgi alınabilir. Başka insana benzer robotların planlanması ve yapılmasını sağlayacak bilgi. Kısaca söyleyeyim: yeteri kadar dikkatle incelenecek bir örnek bulunduğu takdirde hiçbir makinenin yapımı bir sır olarak kalamaz."</p>

    <p class="MsoNormal1">Fastolfe çok sarsılmıştı. "Ne demek istediğinizi anlıyorum, Bay Baley! Haklısınız. Bu şimdiye kadar hiç aklıma gelmedi."</p>

    <p class="MsoNormal1">Baley, "Size büyük saygım var, Dr. Fastolfe," dedi. "Ama size şunu söylemem de gerekiyor. Bütün Aurora'lılar gibi kendinize özgü kişisel bir gururunuz var. En iyi robotik uzmanı, insan biçimi robotlar yapabilen tek bilgin olmak çok hoşunuza gidiyor. Bu yüzden de apaçık bir şeyi fark edemiyorsunuz."</p>

    <p class="MsoNormal1">Başkanın yüz hatları gevşedi ve adam gülümsedi. "Sizi fena yakaladı, Dr. Fastolfe. Jander'i durdurmak için gereken bilgiye sadece kendinizin sahip olduğunuzu neden o kadar heyecanla iddia ettiğinizi anlayamıyordum. Üstelik bu iddia siyasi bakımdan zayıf bir duruma düşmenize de neden oluyordu. Şimdi işin iç yüzünü anlıyorum. Eşsiz bir insan sayılmak istiyorsunuz. Bunun elinizden alınmaması için siyasi geleceğinize bile aldırmayacaksınız."</p>

    <p class="MsoNormal1">Fastolfe'un tedirgin olduğu belliydi.</p>

    <p class="MsoNormal1">Amadiro'nun ise kaşları çatılmıştı. "Bunun incelediğimiz sorunla bir ilgisi var mı?"</p>

    <p class="MsoNormal1">Baley'nin güveni gitgide artıyordu. "Tabii var. Dr. Fastolfe'a doğrudan baskı yaparak ondan bilgi almanız imkânsızdı. Robotlarınıza ona zarar vermelerini, sırlarını açıklaması için kendisine işkence yapmalarını emredemezdiniz tabii. Dr. Fastolfe'u robotları korudukları için onu siz, kendiniz de konuşturmayı deneyemezdiniz. Ama bir robotun yalnız kalmasını sağlayabilirdiniz. Robotlarınız onu alıp getirirler, yanındaki insan da çok hasta olduğu için bunu engelleyemezdi. Dün öğleden sonra olanların hepsi de Daneel'i ele geçirmek için çabucak yaptığınız bir planın parçalarıydılar. Ben sizi Enstitüde görmekte ısrar eder etmez elinize güzel bir fırsat geçtiğini düşündünüz. Robotlarımı yanımdan uzaklaştırmasaydım, iyi olduğum konusunda ısrar edecek kadar kendimi toplamasaydım ve makine adamlarınızı ters tarafa yollamasaydım, Daneel'i elinize de geçirecektiniz. Daneel'in davranışlarını ve cevaplarını uzun süre inceleyecek ve sonunda da insana benzer robotların sırrını çözecektiniz."</p>

    <p class="MsoNormal1">Amadiro, "Sayın Başkan," dedi. "İtiraz ediyorum. Böyle müthiş bir kincilikle atılan bir iftiraya hiç tanık olmamıştım. Bütün bu suçlamaların temelinde hasta bir adamın kuruntuları var. Hava kanadı gerçekten arızalandı mı? Bunu bilmiyoruz, belki hiçbir zaman da öğrenemeyeceğiz. Gerçekten arızalandıysa suçlunun kim olduğunu da öğrenemeyeceğimiz gibi. Tabii robotların Hava kanadının peşine takıldıkları ve Bay Baley'le konuştukları da belli değil. O sadece ima üstüne ima yağdırıyor. Bunun temelinde de tek tanığın kendisi olduğu olaylarla ilgili kuşku götürür iddialar yatıyor. Üstelik o sırada korkusundan yarı çıldırmış bir haldeymiş. Bay Baley belki de hayal görüyordu. Mahkemede bu iddiaların hepsi de bir anda çürütülür."</p>

    <p class="MsoNormal1">Başkan, "Ama burası Mahkeme salonu değil, Dr. Amadiro," diye hatırlattı. "Ve ben tartışılan sorunla ilgisi olabilecek her şeyi dinlemek zorundayım."</p>

    <p class="MsoNormal1">"Bunun konuyla hiçbir ilgisi yok, Sayın Başkan. Bu bir örümceğin ördüğü bir ağ yalnızca."</p>

    <p class="MsoNormal1">"Ama her şey birbirine o kadar iyi uyuyor ki. Bay Baley'nin mantığa aykırı bir tek iddiasını bile yakalayamadım. Eğer başından geçenleri kabul edersek, o zaman vardığı sonuçlar da çok akla yakın. Bütün bunları red mi ediyorsunuz. Dr. Amadiro? Hava kanadının arızalanması, kovalamaca, insana benzeyen robotu ele geçirme çabaları?"</p>

    <p class="MsoNormal1">"Tabii reddediyorum! Tamamiyle! Bunların hiç biri de doğru değil!" Amadiro'nun bir süreden beri hiç gülmediğinin herkes de farkındaydı. "Arzlı, konuşmamızın kaydını bize dinletebilir. Tabii uzun uzun konuşarak onun gecikmesine neden olduğumu da iddia eder. Enstitüyü dolaştırmayı teklif etmeme, yemeğe kalmasını söylememe dikkatinizi çeker. Bütün bunlar nazik ve konuksever bir insan gibi davranmak için elimden geleni yaptığım şeklinde de yorumlanabilir. Belki Arzlıya karşı duyduğum sempati beni yanılttı. İşte hepsi bu kadar! İmalarını reddediyorum! Ve iddiaları bu reddim karşısında dayanamaz. Ben ün yapmış bir insanım. Birtakım varsayımlar Arzlının söylediği gibi sinsi bir komplocu olduğuma kimseyi inandıramaz. Adım bunu engellemeye yeter!"</p>

    <p class="MsoNormal1">Bakan düşünceli bir tavırla çenesini kaşıdı. "Arzlının şimdiye kadar söylediklerine dayanarak sizi suçlamak niyetinde değilim tabii... Bay Baley bütün söyleyecekleriniz bu kadar mı? Bunlar ilgi çekici ama yeterli değil. Söyleyeceğiniz başka, önemli bir şey var mı? Sizi uyarıyorum. Eğer yoksa bu toplantıya vereceğim zaman artık sona erdi sayılır."</p>

    <p class="MsoNormal1"><br /></p>

    <p class="MsoNormal1"></p>

    <p class="MsoNormal">* * *</p>

    <p class="MsoNormal"><br /></p>

    <p class="MsoNormal1"></p>

    <p class="MsoNormal1">Baley, "Değinmek istediğim bir konu daha var, Sayın Başkan," dedi. "Belki Gladia Delmarre'dan söz edildiğini duydunuz. Ya da Gladia Solaria'dan. O kendisinden sadece, 'Gladia' diye söz ediyor."</p>

    <p class="MsoNormal1">"Evet, Bay Baley, ondan söz edildiğini duydum." Başkanın sesi aksileşmişti. "Sizin ve onun ilgi çekici roller oynadığınız o hiper dalga oyununu da gördüm."</p>

    <p class="MsoNormal1">"Gladia aylardan beri robot Jander'le ilgileniyordu. Hatta sonlara doğru robot onun kocası da oldu."</p>

    <p class="MsoNormal1">Başkanın Baley'e dikili olan gözlerindeki hoşnutsuzluk öfke halini aldı. "Nesi? Nesi?"</p>

    <p class="MsoNormal1">"Kocası, Sayın Başkan."</p>

    <p class="MsoNormal1">Başkan, haşin bir tavırla, "Bu yasalara aykırı bir şey," diye açıkladı. "Daha da kötüsü gülünç bir olay. Bir robot kadının hamile kalmasını sağlayamaz. Çocukları olamaz. Bir erkek ya da kadına karı ya da kocalık izni çocuk sahibi olmayı istediklerini belirtmeleri şartıyla verilir. Tabii çocukları olmasına izin verildiği takdirde... Bir Arzlının bile bunu bilmesi gerekir."</p>

    <p class="MsoNormal1">Baley, "Bunu biliyorum, Sayın Başkan," dedi. "Gladia'nın da bildiğinden eminim. O 'koca' kelimesini yasal anlamında kullanmadı. Bu daha çok duylarla ilgili bir şeydi. Gladia Jander'i kocaya eşit bir şey sayıyordu. Ona karşı bir kocaya beslenebilecek hisleri duyuyordu."</p>

    <p class="MsoNormal1">Başkan, Fastolfe'a döndü. "Bundan haberiniz var mıydı, Dr. Fastolfe? O robot sizindi."</p>

    <p class="MsoNormal1">Fastolfe'un çok utandığı belliydi. "Gladia'nın Jander'den hoşlandığını biliyordum. Ondan... yararlandığından da şüpheleniyordum. Ama bu yasalara aykırı komediden hiç haberim yoktu. Durumu ancak Bay Baley, bunu bana açıkladığı zaman öğrendim."</p>

    <p class="MsoNormal1">Baley, "Gladia, Solaria'lı," diye hatırlattı. "Koca kavramı Aurora'lılarınkine benzemiyor."</p>

    <p class="MsoNormal1">Başkan, "Öyle olduğu anlaşılıyor," diye homurdandı.</p>

    <p class="MsoNormal1">"Ancak Gladia bu sırrı kendisine saklayacak kadar gerçekleri biliyordu, Sayın Başkan. Dr. Fastolfe'un deyimiyle bu komediden hiçbir Aurora'lıya da söz etmedi. Durumu bana evvelki gün açıkladı. Çünkü kendisi için çok önemli bir konuyu araştırmamı istiyordu. Benim Arzlı olduğumu bilmeseydi herhalde o kelimeyi de kullanmazdı. Bu kelimeyi onun söylediği anlamda alacağımın, bir Aurora'lı gibi düşünmeyeceğimin farkındaydı."</p>

    <p class="MsoNormal1">Başkan, "Pekâlâ," dedi. "Gladia'nın... Bir Solaria'lı için oldukça akıllı sayılabileceğini kabul ediyorum. Açmak istediğiniz konu bu muydu?"</p>

    <p class="MsoNormal1">"Evet, Sayın Başkan."</p>

    <p class="MsoNormal1">"O halde bunun sorunumuzla bir ilgisi yok. Görüşmelerimizde bir rol de oynayamaz."</p>

    <p class="MsoNormal1">"Sayın Başkan, yine de sormam gereken bir soru var. Bir tek soru. Sekiz kelime, efendim. Ondan sonra konuşmam sona erecek." Baley bu sözleri mümkün olduğu kadar içten bir tavırla söylemişti. Çünkü her şey buna bağlıydı.</p>

    <p class="MsoNormal1">Başkan bir an durakladı. "Kabul. Son bir soru."</p>

    <p class="MsoNormal1">"Evet, Sayın Başkan..." Baley sorusunu bağıra bağıra sormak istiyordu ama kendisini tuttu. Amadiro'yu parmağıyla işaret etmekten de kaçındı. Her şey buna bağlıydı. O ana kadar yalnızca, bu soruyu sorabilmek için konuşmuştu. Ama Fastolfe'un uyarısını da unutmamıştı. Bu yüzden âdeta kayıtsızca, "Dr. Amadiro, Jander'in Gladia'nın kocası olduğunu nereden biliyordu?" dedi.</p>

    <p class="MsoNormal1">"Ne?" Başkanın kalın beyaz kaşları hayretle kalktı. "Onun bu konuyu bildiğini kim söyledi?"</p>

    <p class="MsoNormal1">Baley, kendisine doğrudan doğruya bir soru sorulduğu için konuşmasını sürdürebilirdi. "Kendisine sorun, Sayın Başkan." Ve sadece başıyla Amadiro'yu işaret etti.</p>

    <p class="MsoNormal1">Aurora'lı yerinden fırlamış ve belirgin bir dehşetle Baley'e bakıyordu.</p>

    <p class="MsoNormal1"><br /></p>

    <p class="MsoNormal1"></p>

    <p class="MsoNormal">* * *</p>

    <p class="MsoNormal"><br /></p>

    <p class="MsoNormal1"></p>

    <p class="MsoNormal1">Baley, dikkatler Amadiro'nun üzerine toplanmışken durumun değişmesini istemiyordu. Bu yüzden usulca tekrarladı. "Kendisine sorun, Sayın Başkan. Çok sarsılmış gibi görünüyor." Başkan, "Ne oluyor. Dr. Amadiro?" dedi.</p>

    <p class="MsoNormal1">"Bu Solarialı kadının kocası olduğunu iddia ettiği robot hakkında ne biliyorsunuz?" Amadiro kekeledi. Bir an dudaklarını birbirine bastırdı. Sonra tekrar çabaladı.</p>

    <p class="MsoNormal1">Rengi uçmuştu, ama birdenbire kızardı. "Bu anlamsız suçlama beni şaşırttı, Sayın Başkan. Ne olduğunu anlayamadım."</p>

    <p class="MsoNormal1">Baley, "Anlatabilir miyim, Sayın Başkan?" diye sordu.</p>

    <p class="MsoNormal1">"Çok kısa olarak?" Bir taraftan da adamın sözünü kesip kesmeyeceğini düşünüyordu.</p>

    <p class="MsoNormal1">Başkan öfkeyle homurdandı. "Anlatsanız iyi olur. Durumu açıklayabilecekseniz, bunu dinlemeyi isterim."</p>

    <p class="MsoNormal1">Baley, "Sayın Başkan," diye başladı. "Dün öğleden sonra Dr. Amadiro'yla konuştum. Beni fırtına çıkıncaya kadar yanında tutmak istediği için düşündüğünden daha uzun süre konuşmak zorunda kaldı. Ayrıca daha da dikkatsiz davrandı. Gladia'dan sözederken laf arasında robot Jander için kadının 'kocası' kelimesini kullandı. Onun bu gerçeği nereden öğrendiğini merak ediyorum."</p>

    <p class="MsoNormal1">Başkan sordu. "Bu doğru mu. Dr. Amadiro?"</p>

    <p class="MsoNormal1">Amadiro hâlâ ayakta duruyordu. Onda âdeta yargıcın karşısında bekleyen bir suçlu hali vardı. "Doğru ya da değil, bunun görüştüğümüz konuyla hiçbir ilgisi yok."</p>

    <p class="MsoNormal1">Başkan, "Belki," dedi. "Ama soru sorulduğu zaman gösterdiğiniz tepki beni çok şaşırttı. Bunun hem sizin ve hem de Bay Baley'in bildiği bir anlamı varmış gibi geliyor bana. Benim bilmediğim bir şey. İşte bu yüzden bunu ben de öğrenmek istiyorum. Jander'le Solaria'lı o kadın arasındaki olmayacak o ilişkiden haberiniz var mıydı, yok muydu?"</p>

    <p class="MsoNormal1">Amadiro boğulurcasına, "Olması imkânsız..." diye mırıldandı.</p>

    <p class="MsoNormal1">Başkan söylendi. "Cevap değil bu. Söylediğiniz iki anlamlı bir cümle. Ben belleğinizdeki bir şeyi açıklamanızı istiyorum. Siz bana bir yargıdan söz ediyorsunuz. İddia edilen sözü söylediniz mi, söylemediniz mi?"</p>

    <p class="MsoNormal1">Başkan öfkelendiği için kendisini daha güvende hisseden Baley hemen atıldı. "Dr. Amadiro cevap vermeden önce ona bir şeyi hatırlatmak istiyorum. Bunu yapmazsam haksızlık etmiş olurum. Konuştuğumuz sırada yanımızda bulunan Giskard adlı robot kendisinden istendiği takdirde söylenilenleri kelimesi kelimesine tekrarlayabilir, iki tarafın seslerini ve tonlarını kullanarak hem de. Kısacası konuşma kaydedildi."</p>

    <p class="MsoNormal1">Amadiro acayip bir öfkeyle bağırdı. "Sayın Başkan, robot Giskard'ı Dr. Fastolfe planladı, yaptırttı ve programladı. Ve Dr. Fastolfe yaşayan en iyi robotik uzmanı olduğunu iddia ediyor ve bana da düşman. Öyle bir robotun kaydına güvenebilir miyiz?"</p>

    <p class="MsoNormal1">Baley, "Sayın Başkan," dedi. "Belki kaydı dinlemeniz ve kendinizce bir sonuca varmanız daha doğru olur."</p>

    <p class="MsoNormal1">Başkan, kafasını salladı. "Galiba öyle... Ben buraya benim adıma karar verilmesi için gelmedim, Dr. Amadiro. Ama şimdilik bunu bir tarafa bırakalım. Konuşmanın kayda alındığı söyleniyor. Buna karşın o Solarialı kadının robota kocası gözüyle baktığını bilmediğinizi mi iddia edeceksiniz? Robottan "kadının kocası' diye söz etmediğinizi mi söyleyeceksiniz? Lütfen şunu unutmayın: Burada robot yok ama bütün bu konuşmayı kendi aygıtımla kaydediyorum."</p>

    <p class="MsoNormal1">Elini hafifçe kabarmış olan göğüs cebine vurdu. "Kısaca cevap verin. Dr. Amadiro. Evet mi, hayır mı?"</p>

    <p class="MsoNormal1">Amadiro'nun sesinde gizli bir umutsuzluk vardı. "Sayın Başkan, o önemsiz konuşma sırasında neler söylediğimi gerçekten hatırlamıyorum. Belki o kelimeyi söyledim... Ama bunu kesinlikle söylediğimi de itiraf etmiyorum. Ancak böyle bir şey olduysa herhalde bunun nedeni de başka bir önemsiz konuşma. Belki de o sırada biri Gladia'nın robota sanki o kocasıymış gibi sevgi gösterdiğini söylemişti."</p>

    <p class="MsoNormal1">Başkan sordu. "Bu önemsiz ikinci konuşmayı kiminle yaptınız? Size bu sözleri kim söyledi?"</p>

    <p class="MsoNormal1">"Şu anda hatırlayamayacağım."</p>

    <p class="MsoNormal1">Baley, "Sayın Başkan," dedi. "Belki Dr. Amadiro kendisine bu sözü söylemiş olabilecek herkesin bir listesini yapmak lutfunda bulunur. O zaman bu kişileri sorguya çekeriz. Belki içlerinden biri böyle bir şey söylediğini hatırlar."</p>

    <p class="MsoNormal1">Amadiro, "Sayın Başkan," diye karşı çıktı. "Böyle bir şey yapıldığı takdirde bu olayın Enstitüdekilerin moralini nasıl etkileyeceğini düşünmelisiniz."</p>

    <p class="MsoNormal1">Başkan, "Bunu sizin de düşüneceğinizi ve sorumuza doğru cevap vereceğinizi umuyorum, Dr. Amadiro," dedi. "Böylece biz de aşırı çarelere başvurmak zorunda kalmayız."</p>

    <p class="MsoNormal1">Baley mümkün olduğunca dalkavukça bir tavır takınmaya çalıştı. "Bir dakika, Sayın Başkan. Bir soru daha var."</p>

    <p class="MsoNormal1">"Ne? Bir soru daha mı?" Başkan Arzlıya hoşnutsuzca baktı. "Neymiş bu?"</p>

    <p class="MsoNormal1">"Neden Dr. Amadiro, Jander'le Gladia'nın ilişkisini bildiğini itiraf etmemek için çabalayıp duruyor? Bunun sorunuzla bir ilgisi olmadığını söylüyor. O halde neden bu ilişkiyi bildiğini açıklayarak bu konuyu kapatmıyor? Ben bunun sorunla ilgisi olduğunu iddia ediyorum. Dr. Amadiro'nun bu ilişkiyi bildiğini itiraf ettiği takdirde bir suç işlediğinin ortaya çıkacağının farkında olduğunu da söylüyorum."</p>

    <p class="MsoNormal1">Amadiro gürledi. "Bu sözler çok çirkin! Benden özür dilenmesini istiyorum!"</p>

    <p class="MsoNormal1">Başkan âdeta korkulacak kadar morardı. Öfkeyle, "Siz mi istiyorsunuz?" dedi.</p>

    <p class="MsoNormal1">"Siz mi istiyorsunuz? Kimden istiyorsunuz bakayım? Başkan benim! En iyi yoiun hangisi olduğunu açıklamadan önce tarafları dinlerim. Şimdi de Arzlının hareketlerinizi neden böyle yorumladığını anlatmasını isteyecek ve onu dinleyeceğim. Size iftira ettiği takdirde onu cezalandıracağım. Bundan emin olabilirsiniz. Üstelik bu iftira Sorununu en geniş anlamında alacağım. Bundan da emin olmalısınız. Ama siz, Amadiro, benden hiçbir şey talep edemezsiniz! Devam edin, Arzlı. Söylemeniz gereken şeyi açıklayın. Ama çok çok dikkatli de olun."</p>

    <p class="MsoNormal1">Baley, "Teşekkür ederim, Sayın Başkan," diye mırıldandı.</p>

    <p class="MsoNormal1">"Aslında Gladia, Jander'le arasındaki ilişkiyi, bu sırrını bir tek Aurora'lıya açıkladı."</p>

    <p class="MsoNormal1">Başkan onun sözünü kesti. "E, kim o? Bana hiper dalga oyunları yapmaya kalkışmayın."</p>

    <p class="MsoNormal1">Baley, "Benim, her şeyi açık açık anlatmaktan başka hiçbir niyetim yok, Sayın Başkan," dedi. "O tek Aurora'lı da tabii Jander'in kendisiydi. O bir robottu ama Aurora'da yaşıyordu. Onun için ae bir Aurora'lı sayılabilirdi. Herhalde Gladia onu bir kaç kez, 'Kocam,' diye çağırdı. Dr. Amadiro, Jander'in Gladia'yla olan karı koca ilişkisini birinden duyduğunu itiraf etti. O halde bu kimsenin Jander'in kendisi olduğunu düşünebiliriz. Bu mantıklı bir yorum olmaz mı? Dr. Amadiro şimdi, Jandar'ın Gladia'nın evinde yaşadığı sırada robotla hiç konuşmadığını söyleyebilir mi?"</p>

    <p class="MsoNormal1">Amadiro sanki konuşacakmış gibi iki kere ağzını açtı. Ve her seferinde de hiç sesi çıkmadı.</p>

    <p class="MsoNormal1">Başkan ona baktı. "Ee? O sürede Jander'le konuştunuz mu, Dr. Amadiro?"</p>

    <p class="MsoNormal1">Adam yine cevap vermedi.</p>

    <p class="MsoNormal1">Baley usulca, "Konuştuysa, bunun da sorunla ilgisi var demektir," diye açıkladı.</p>

    <p class="MsoNormal1">"Öyle olması gerektiğini anlamaya başlıyorum, Bay Baley. Dr. Amadiro? Yine, 'Evet,' ya da 'Hayır,' diye cevap vermenizi istiyorum." Ve Amadiro birdenbire patladı. "Bu Arzlının elinde bu konuda aleyhimde ne kanıtlar var? Jander'le konuşmalar yaptığım iddia ediliyor! Bu konuşmalar kaydedilmiş mi? Beni Jander'le birlikte gördüklerini söyleyebilecek tanıklar var mı? O sadece kendi işine gelen bazı iddialarda bulunuyor, işte o kadar."</p>

    <p class="MsoNormal1">Başkan Baley'e döndü. Detektif, "Elimde hiçbir kanıt olmadığını varsayalım," dedi. "O halde Dr. Amadiro'nun Jander'le hiçbir ilişkisi olmadığını söylemesi yeter. Ama o bunu yapmıyor. Araştırmalarım sırasında Dr. Fastolfe'un kızı Dr. Vasilia Aliena'yla konuştum. Santirix Gremionis adlı genç bir Aurora'lıyla da. Bu konuşmaların kayıtlarını dinlediğiniz zaman Dr. Vasilia'nın Gremionis'i Gladia'yla ilgilenmesi için teşvik ettiğini hemen anlayacaksınız. Dr. Vasilia'ya bunu neden yaptığını, böyle davranmasını Dr. Amadiro'nun önerip önermediğini sorabilirsiniz. Greminois'in Gladia'yla uzun uzun yürüyüşler yaptığı anlaşılıyor. Bu gezintiler ikisinin de hoşuna gidiyormuş. Ve bu yürüyüşler sırasında robot Jander'i de yanlarına almıyorlarmış. İsterseniz bunu araştırabiiirsiniz, efendim."</p>

    <p class="MsoNormal1">"Evet bunu yapabilirim." Başkanın sesi alaycıydı, "Ama dediğiniz gibi olduğunu düşünelim. Bu neyi gösterir?"</p>

    <p class="MsoNormal1">Baley, "İnsana benzeyen robotun sırrının Dr. Fastolfe dışında yalnızca Daneel'den öğrenilebileceğini söyledim," diye hatırlattı. "Ama Jander'in ölümünden önce bu bilgi ondan da alınabilirdi. Daneel, Dr. Fastolfe'un evindeydi. Ona kolaylıkla erişilmesi imkânsızdı. Buna karşılık Jander, Gladia'nın yanındaydı. Genç kadın robotu koruma konusunda Dr. Fastolfe kadar bilgili ve tecrübeli de değildi.</p>

    <p class="MsoNormal1">"Gladia, Gremionis'le yürüyüşe çıktığı zaman evden uzun süre uzaklaşıyordu. Dr. Amadiro bundan yararlanmış, Jander'le konuşmuş olamaz mı? Belki bunu üç boyutlu görüntüyle yapıyor, robotun tepkilerini inceliyor, testler uyguluyor ve sonra da bu görüşmeyi Jander'in kafasından siliyordu. Bu yüzden robot da bu durumu hiçbir zaman Gladia'ya açıklamıyordu. Bu olmayacak bir şey mi? Belki de Dr. Amadiro istediklerini öğrenmek üzereydi. Ama tam o sırada Jander öldü. O zaman Dr. Amadiro da bütün dikkatini Daneel'e verdi. Belki de artık biraz gözlem ve bir iki test yapmasının yeterli olacağını düşünüyordu. İşte bu nedenle daha önce tanıklığım sırasında da açıkladığım gibi dün akşam bana o tuzağı kurdu."</p>

    <p class="MsoNormal1">Başkan âdeta fısıldar gibi, "Şimdi hepsi de birbirine uyuyor," dedi. "Neredeyse buna inanmak zorunda kalacağım."</p>

    <p class="MsoNormal1">Baley ekledi. "Son bir noktaya daha işaret edeceğim. Ondan sonra sözlerim gerecekten sona erecek. Dr. Amadiro, Jander'i inceler ve testler yaparken belki de Jander'in bozulmasına yol açtı. Aslında böyle bir niyeti yoktu ama robotu kazayla öldürdü."</p>

    <p class="MsoNormal1">Çılgına dönen Amadiro haykırdı. "Hayır! Asla! Benim Jander'e yaptıklarım o robotun ölümüne yol açmazdı!"</p>

    <p class="MsoNormal1">Fastolfe söze karıştı. "Ben de aynı fikirdeyim, Sayın Başkan. Dr. Amadiro'nun Jander'i öldürdüğünü sanmıyorum. Ancak Dr. Amadiro, şimdiki sözleriyle Jander üzerinde çalıştığını itiraf etmiş oldu! Böylece Bay Baley'nin durumla ilgili analizinin temelde doğru olduğu da anlaşıldı."</p>

    <p class="MsoNormal1">Başkan kafasını salladı. "Sizine aynı fikirdeyim, Dr. Fastolfe. Bu sonucu kabul etmek zorundayım... Dr. Amadiro bütün bunları resmen inkâra kalkışabilirsiniz. O zaman ben de ayrıntılı bir araştırma yapmak zorunda kalırım. Sonuç ne olursa olsun böyle bir araştırma sadece zarar verir. Şu anda bunun aleyhinize sonuçlanacağını da düşünüyorum. Onun için size daha fazla ısrar etmemenizi önereceğim. Parlamentodaki durumunuzu sarsmamalısınız. Yoksa böyle bir şey Aurora'nın siyasi bakımdan düzgün bir yolda ilerlemesini de engelleyebilir."</p>

    <p class="MsoNormal1">"Gördüğüm kadarıyla... Jander'in ölümü olayından önce Parlamento üyelerinin çoğu Galaksiye yerleşme konusunda Dr. Fastolfe'u destekliyordu. Jander'i Dr. Fastolfe'un öldürdüğünü iddia ederek belki yeteri kadar üyenin tarafınıza geçmesini sağlayacak ve böylece çoğunluk kazanacaktınız. Oysa şimdi Dr. Fastolfe isterse size aynı şeyi yapabilir. Sizi Jander'i öldürmekle suçlayabilir. Üstelik rakibinize iftira ederek onu yaian yere suçladığınızı da açıklayabilir. Ve o zaman siz kaybedersiniz."</p>

    <p class="MsoNormal1">"İşe karışmadığım takdirde siz Dr. Amadiro ve siz Dr. Fastolfe, inadınız ve hattâ kininiz yüzünden güçlerinizi toplar ve birbirinizi türlü şeylerle suçlamaya kalkışabilirsiniz. O zaman hem kamuoyu ve hem de siyasi gücümüz tamir edilemeyecek bir biçimde parçalanır. Hattâ parça parça olur. Zararımız da korkunç olur o zaman."</p>

    <p class="MsoNormal1">"Bu durumda Dr. Fastolfe kazanır tabii. Ama zafer ona da pahalıya mal olur. Ve ben bu durumda Başkan olarak Dr. Fastolfe'a oy verilmesini sağlamak ve onun zaferini mümkün olduğu kadar nezaketle kabul etmeniz için size ve grubunuza baskı yapmak zorunda kalırım. Bunu hemen şimdi. Aurora'nın geleceği için yaparım."</p>

    <p class="MsoNormal1">Fastolfe, "Ezici bir galibiyet beni ilgilendirmiyor. Sayın Başkan," diye açıkladı.</p>

    <p class="MsoNormal1">"Ben yine uzlaşmamızı önereceğim. Aurora, diğer Uzaycı dünyalara ve Arza Galaksiye yerleşme hakkı tanısın. Buna karşılık ben de memnunlukla Robotik Enstitüsüne katılır insana benzer robotlar konusunda bütün bildiklerimi açıklar, böylece Dr. Amadiro'nun planının uygulanmasını kolaylaştırmış olurum. Buna karşılık yalnızca bir tek şey istiyorum. Dr. Amadiro gelecekte Arza misilleme yapmayı aklından çıkarsın. Hatta bu konuda bir anlaşma hazırlansın. Bunu biz ve Arzlılar imzalayalım."</p>

    <p class="MsoNormal1">Başkan, "Bir devlet adamına yakışacak akıllıca bir öneri," diye kafasını saladı.</p>

    <p class="MsoNormal1">"Bunu kabul ediyor musunuz, Dr. Amadiro?"</p>

    <p class="MsoNormal1">Amadiro yerine çökmüştü. Yüzünde yenilgiyi kabul ettiğini gösteren acı bir ifade vardı. "Ben kişisel güç ya da zaferin vereceği sevinci istemedim. Ben Aurora için en iyisi olduğunu düşündüğüm bir şeyi yerine getirmeye çalıştım. Dr. Fastolfe'un planının günün birinde Aurora'nın sonu demek olacağına inanıyorum. Ancak, bu Arzlının çalışmaları yüzünden çaresiz durumdayım..." Baley'e çabucak, kinle bir göz attı "Bunun farkındayım. Dr. Fastolfe'un önerisini kabul etmekten başka yapabileceğim bir şey de yok."</p>

    <p class="MsoNormal1">Başkan, "Buna izin vereceğiz tabii," dedi. "Ve, beni dinlerseniz, Dr. Fastolfe, bu Arzlıyı mümkün olduğu kadar çabuk Aurora'dan gönderin. Davanızı kazanmanızı sağladı. Ama Aurora'lılar fazla zaman bulur ve bir Arzlının bizi yendiğini düşünmeye başlarlarsa, görüşlerinizi pek de hoş</p>

    <p class="MsoNormal1">karşılamazlar."</p>

    <p class="MsoNormal1">"Haklısınız, Sayın Başkan. Bay Baley de hemen gidecek. Tabii teşekkürlerimle birlikte. Siz de ona teşekkür edeceksiniz sanırım."</p>

    <p class="MsoNormal1">Başkan isteksizce, "Şey..." diye mırıldandı. "Zekâsı sayesinde yaralayıcı siyasi bir savaşa girmekten kurtulduk. Onun için kendisine minnet duyuyorum. . Teşekkürler, Bay Baley."</p>

    <p class="MsoNormal1"></p>
  </div>
</body>
</html>
