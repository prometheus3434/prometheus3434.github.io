<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4"><a id="bookmark0"></a><span class="calibre7">Çalıntı Minibüs, Çin Mahallesi</span></p>

  <p class="calibre4">• Göçmenler tarafından 'Home Store' logosuyla kamufle edildi.</p>

  <p class="calibre4">• Kanın sıçrama şekli, yaralı kadının elinden, kolundan ya da omzundan yaralı olduğunu gösteriyor.</p>

  <p class="calibre4">• Kan örnekleri incelenmek üzere laboratuvara gönderildi.</p>

  <p class="calibre4">• Yaralı kadının kan grubu AB negatif. Kanıyla ilgili daha fazla bilgi istendi.</p>

  <p class="calibre4">• Parmak izleri AFIS'e gönderildi.</p>

  <p class="calibre4">• Uyan yok.</p>

  <p class="calibre4"><a id="bookmark1"></a><span class="calibre7">Jerry Tang Cinayeti Olay Yeri</span></p>

  <p class="calibre4">• Dört adam kapıyı kırarak içeri girdiler, ona işkence yaptılar ve vurarak öldürdüler.</p>

  <p class="calibre4">• İki mermi kovam; Model 51 ile tutuyor. Tang iki kez kafasından vurulmuş.</p>

  <p class="calibre4">• Aşırı barbarlık.</p>

  <p class="calibre4">• Bazı parmak izleri.</p>

  <p class="calibre4">• Tang’ınkiler dışında tutan yok.</p>

  <p class="calibre4">• Üç saldırganın ayak 235 ölçüleri Hayalet'inkinden küçük; muhtemelen daha ufak yapılılar.</p>

  <p class="calibre4">• İpuçları, Hayalet'in saklandığı yerin muhtemelen Battery Park civarında olduğunu gösteriyor.</p>

  <p class="calibre4">• Şüpheli saldırganlar Çinli etnik azınlık gruplardan. Şu anda nereli ve nerede oldukları araştırılıyor.</p>

  <p class="calibre4">• Queens Türkistan Topluluğu İslam Merkezi'nden kiralanan Uygurlar.</p>

  <p class="calibre4">• Cep telefonu aramaları 805 Patrick Henry Caddesi 'ni işaret ediyor. Kanal Caddesi Saldırısı Olay Yeri</p>

  <p class="calibre4">• Elde edilen deliller, Hayalet'in evinin Battery Park civarında olduğunu işaret ediyor.</p>

  <p class="calibre4">• Çalıntı Chevrolet Blazer, tzi bulunamadı.</p>

  <p class="calibre4">• İzlere uyan yok.</p>

  <p class="calibre4">• Hayalet'in evinin halısı: Arnold firmasının Lustre-Rite modeli, son altı ay içinde döşenmiş; bilgi almak için hah firmaları araştırılıyor.</p>

  <p class="calibre4">• Döşenen yerler belirlendi: Battery Park yakınında 32.</p>

  <p class="calibre4">• Taze tomurcuklar bulundu.</p>

  <p class="calibre4">• Hayalet'in suç ortağının cesedi: Batı ya da Kuzeybatı Çin'deki etnik azınlıklardan. Parmak izine uyan yok. Silahı Walther PPK.</p>

  <p class="calibre4">• Kayıp göçmenlerle ilgili detaylar:</p>

  <p class="calibre4">• Chang ailesi: Sam, Mei-Mei, William ve Ronald; Sam'in babası Chang Jiechi ve bebek Po-Yee. Sam'in ayarlanmış bir işi var, ama işvereni ve işin yeri bilinmiyor. Mavi bir minibüs kullanıyor; plakası ve markası yok. Chang' lerin evi Queens'te.</p>

  <p class="calibre4">• Wu'lar: Qichen, Yong-Ping, Chin-Mei ve Lang.</p>

  <p class="calibre4"><a id="bookmark2"></a><span class="calibre7">Hayalet’in Gizli Evi Olay Yeri</span></p>

  <p class="calibre4">• Chang Jiechi'nin parmak izleri ve fotoğrafları, babanın -ve oğlu Sam'in-kaligraf olduklarını gösteriyor. Sam Chang matbaada ya da tabelacıda çalışıyor olabilir. Queens'teki dükkânlar ve şirketler aranıyor.</p>

  <p class="calibre4">• Cesedin ayakkabılarından biyosolit, gübre üretim tesislerinden birinin yakınlarındaki bir mahallede oturduklarını gösteriyor.</p>

  <p class="calibre4">• Hayalet evini düzenletmek için feng shui uzmanı kullanıyor.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_29"><a class="calibre10" id="bookmark3"></a><span class="calibre18">BÖLÜM OTUZ BEŞ</span></h1>

  <p class="calibre4">Ama gemideki deliller su yüzünden berbat olmuştur, öyle değil mi Linç?" diye sordu Lon Sellitto.</p>

  <p class="calibre4">Sudaki mineraller belli delil türlerini yok edebilmekle birlikte," dedi Sachs, "örneğin suda çözülen kimyasallar gibi, diğer tür fiziksel deliller, hatta parmak izleri, akıntıya, suyun derinliğine ve sıcaklığına bağlı olarak yerinde kalabilir ve ortaya çıkarılabilir. Hatta bazıları kuru bir ortamda korunabileceğinden daha iyi korunabilir bile.' Nasıldım, Rhyme?"</p>

  <p class="calibre4">"Güzel, Sachs. Etkilendim." Sachs'ın açıklaması, Rhyme'ın kriminoloji üzerine yazdığı kitabın bir pasajıydı.</p>

  <p class="calibre4">"Biri Sahil Koruma'yı arasın, oradaki kurtarma operasyonunu yöneten kişiyle görüşmek istiyorum."</p>

  <p class="calibre4">Sellitto biraz uğraştıktan sonra sonunda yetkiliye bağlandı ve sesi masanın üzerindeki hoparlöre aktardı.</p>

  <p class="calibre4">"Fred Ransom konuşuyor. Evan Briganfm kaptanıyım." Adam bağırıyordu ve sesine rüzgâr uğultuları karışıyordu.</p>

  <p class="calibre4">"Ben Dedektif Sellitto, NYPD. Sizinle daha önce konuşmuş muydum?"</p>

  <p class="calibre4">"Evet, efendim. Hatırlıyorum."</p>

  <p class="calibre4">"Burada Lincoln Rhyme ile birlikteyim. Şu anda neredesiniz?" "Ejder'in tam üzerinde. Hâlâ kurtulan olup olmadığını araştırıyoruz, ama pek şansımız yok."</p>

  <p class="calibre4">"Geminin durumu nedir kaptan?" diye sordu Rhyme.</p>

  <p class="calibre4">"Seksen-doksan fit aşağıda sancak tarafının üzerinde yatıyor."</p>

  <p class="calibre4">"Şu anda hava nasıl?"</p>

  <p class="calibre4">"Öncekinden çok daha iyi. Dalgaların yüksekliği üç metre kadar, rüzgâr yaklaşık otuz not hızla esiyor. Yağmur hafifledi. Görüş yaklaşık iki yüz metre kadar."</p>

  <p class="calibre4">"İçeriyi kontrol edebilecek dalgıçlarınız var mı?" diye sordu Rhyme. "Evet efendim."</p>

  <p class="calibre4">"Bu havada dalabilirler mi?"</p>

  <p class="calibre4">"Şartlar çok iyi değil ama yapabilirler. Ama kurtulanları çoktan aradık bile efendim. Sonuç olumsuz."</p>

  <p class="calibre4">"Hayır, ben delil aramaktan söz ediyorum."</p>

  <p class="calibre4">"Anlıyorum. Birilerini aşağı gönderebiliriz. Sorun şu ki, efendim, dalgıçlarım daha önce bunu hiç yapmadılar. Uzmanlıkları sadece arama ve kurtarma. Biri onlara ne yapacaklarını söyleyebilir mi?"</p>

  <p class="calibre4">"Tabii," dedi Rhyme; ama yaşam boyu kazanılmış bir deneyimi hiç bilmeyen birine aktarmak son derece zordu.</p>

  <p class="calibre4">Tam o anda Amelia Sachs'ın sesi duyuldu: "Aramayı ben yapacağım!" "Ben geminin kendisinden söz ediyorum, Sachs," dedi Rhyme. "Farkındayım."</p>

  <p class="calibre4">"Doksan fit derinlikte, suyun altında."</p>

  <p class="calibre4">Sachs mikrofona eğildi. "Kaptan, yarım saate kadar Battery Park'ta olabilirim. Beni aldırmak için bir helikopter gönderebilir misiniz?" "Şey, bu havada uçabiliriz. Ama..."</p>

  <p class="calibre4">"Açık deniz belgem var; PADI." Profesyonel Dalgıçlık Derneği'nden aldığı dalgıçlık lisansından söz ediyordu. Rhyme, Sachs'ın ve eski arkadaşı Nick'in bir süre bu işle uğraştıklarını ve birlikte çok kez daldıklarını biliyordu. Ancak, hız tutkunu olan Sachs jet ski kullanmayı daha keyifli bulmuştu.</p>

  <p class="calibre4">"Ama yıllardır dalmadın, Sachs," dedi Rhyme.</p>

  <p class="calibre4">"Bisiklete binmek gibidir."</p>

  <p class="calibre4">"Bayan... "</p>

  <p class="calibre4">"Dedektif Sachs, kaptan," dedi genç kadın.</p>

  <p class="calibre4">"Dedektif, spor dalışları ile bugün burada yapmayı düşündüğünüz dalış arasında büyük fark var. Adamlarım yıllardır dalıyorlar ve buna karşın, onları bile bu şartlarda tekin olmayan bir enkaza göndermeye çekiniyorum."</p>

  <p class="calibre4">"Sachs," dedi Rhyme, "yapamazsın. Bunun için eğitilmedin." "Yapacağım," dedi Sachs.</p>

  <p class="calibre4">"Milyonlarca detayı kaçıracaklar. Bunu biliyorsunuz. Sivillerden farkları olmayacak. Kusura bakmayın kaptan."</p>

  <p class="calibre4">"Anlıyorum dedektif. Ama bence bu çok riskli."</p>

  <p class="calibre4">Sachs bir an duraksadıktan sonra sordu: "Kaptan, çocuğunuz var mı?" "Pardon?"</p>

  <p class="calibre4">"Bir aileniz var mı?"</p>

  <p class="calibre4">"Şey," dedi adam, "evet, var."</p>

  <p class="calibre4">"Peşinde olduğumuz bu serseri, gemiyi batıran ve içindeki insanların çoğunu öldüren adam. Şu anda da kaçmayı başaran göçmenleri öldürmeye çalışıyor; iki çocuğu ve bir bebeği olan bir aile. Bunun olmasına izin vermeyeceğim. O geminin içinde bize yerlerini belli edecek bazı deliller olabilir. Benim uzmanlığım her türlü ipucunu bulmaktır; her türlü şartta."</p>

  <p class="calibre4">"Bizim dalgıçları kullanalım," dedi Sellitto. NYPD ve itfaiyenin deneyimli dalgıçları vardı.</p>

  <p class="calibre4">"Onlar da olay yeri uzmanı değil," dedi Sachs. "Sadece arama ve kurtarma." Tereddüt içinde olan Rhyme'a baktı. Sonunda Rhyme başıyla onaylayarak Sachs'ı destekledi.</p>

  <p class="calibre4">"Bize orada yardım eder misiniz kaptan?" diye sordu Rhyme. "Aşağı inen kişinin o olması gerek."</p>

  <p class="calibre4">"Pekâlâ dedektif," dedi kaptan, yine rüzgârın uğultusundan sesini duyurmak için bağırarak. "Ama helikopteri Hudson Nehri'ndeki helikopter pistine göndereceğiz. Bu biraz zaman kazandıracaktır. Battery Park'tan daha yakın. Yerini biliyor musunuz?"</p>

  <p class="calibre4">"Evet," dedi Sachs. "Bir şey daha kaptan."</p>

  <p class="calibre4">"Nedir bayan?"</p>

  <p class="calibre4">"Dalışlarımın çoğunu Karayipler'de yaptım."</p>

  <p class="calibre4">"Evet?"</p>

  <p class="calibre4">"İşimiz bittikten sonra eve dönerken mürettebat herkes için rom hazırladı; bu da dalış ücretine dâhildi. Sahil Koruma teknenizde böyle bir şey var mı?"</p>

  <p class="calibre4">"Biliyor musunuz dedektif," dedi kaptan gülerek, "sanırım sizin için bu tür bir şey hazırlayabiliriz."</p>

  <p class="calibre4">"On beş dakika içinde pistte olacağım."</p>

  <p class="calibre4">Sachs bağlantıyı kestikten sonra Rhyme'a döndü. "Bulgularımı iletmek için seni arayacağım."</p>

  <p class="calibre4">Kriminologun söylemek istediği çok şey vardı ama çok azını söyleyebildi. "İyi araştır... "</p>

  <p class="calibre4">"... Ama sırtımı kollayayım."</p>

  <p class="calibre4">Sachs, Rhyme’ın sağ elini okşadı; parmaklarında hiç his olmayan elini. Belki ameliyattan sonra...</p>

  <p class="calibre4">Rhyme tavana, üst kattaki yatak odasına baktı; dedektiflerin tanrısı Guan Di, yanında buğusu tüten bir kadeh şarabıyla orada sessizce bekliyordu. Ama Lincoln Rhyme, Sachs'ın güvenli bir yolculuk yapması için bir halk tanrısına dua etmek yerine bu mesajı doğrudan -ama söze dökmeden- genç kadının kendisine iletti.</p>

  <p class="calibre4">Bir örnekten üç şey öğrenmek...</p>

  <p class="calibre4">Confucius, ha? Bunu sevdim, diye düşündü Lincoln Rhyme. "Bodrumdan bir şeye ihtiyacım var," dedi yardımcısına.</p>

  <p class="calibre4">"Neye?"</p>

  <p class="calibre4">"Kitabımın bir kopyasına."</p>

  <p class="calibre4">"Nerede olduklarından emin değilim," dedi Thom.</p>

  <p class="calibre4">"O zaman aramaya başlasan iyi olur, ne dersin?"</p>

  <p class="calibre4">Yardımcı derin bir iç çekti ve gözden kayboldu.</p>

  <p class="calibre4">Rhyme, birkaç yıl önce yazdığı kitabın ciltli kopyalarından söz ediyordu; Suç Sahneleri. Bu kitabında, bazısı çözülmüş bazısı çözülememiş elli bir eski olay yerini incelemişti. Kitapta ünlü davaların yer aldığı bir bölüm vardı; bu kısımda 1800'lerin ortalarında dünyadaki en tehlikeli yerlerden biri olarak kabul edilen Five Points'teki olaylardan, mimar Stanford White'in orijinal Madison Square Garden'daki aşk üçgeni cinayetine, Joey Gallo'nun Küçük İtalya'daki bir balık restoranındaki son yemeğinden, John Lennon'ın ölümüne kadar birçok olay bulunuyordu. Kitap popüler olmuştu; ama yeterince değil. Kitabın artan kopyaları şimdi bütün ülkede indirimli kitap raflarındaydı.</p>

  <p class="calibre4">Yine de, Rhyme gizliden gizliye kitabıyla gurur duyuyordu. Geçirdiği kazadan sonra kıçının üzerine yatıp durumundan sızlanmak yerine, başına ne gelmiş olursa olsun hâlâ bir şey yapabildiğini göstermek için gerçek dünyaya yapmaya göze aldığı ilk yolculuktu.</p>

  <p class="calibre4">On dakika sonra Thom geri döndüğünde, gömleği leş gibi olmuş, yakışıklı yüzü ter ve toz içinde kalmıştı. "En dipteydiler. Bir düzine kutunun altında. Şu halime bak!" "Eh, eğer eşyalar orada daha iyi düzenlenseydi, bu kadar çabalaman gerekmeyebilirdi," diye mırıldandı Rhyme, kitaba bakarken.</p>

  <p class="calibre4">"Onları bir daha görmek istemediğini, bu tür derlemelerden nefret ettiğini haykınp hepsini ortadan kaldırmamı söylemeseydin, yine çok fazla çabalamak gerekmeyebilirdi."</p>

  <p class="calibre4">"Kapak sağlam mı?"</p>

  <p class="calibre4">"Evet, sağlam."</p>

  <p class="calibre4">"Göreyim," diye emretti Rhyme. "Kaldır bakayım."</p>

  <p class="calibre4">Yardımcı yorgun argın paçalarını silkeledi ve incelemesi için kitabı Rhyme'a uzattı.</p>

  <p class="calibre4">"İşe yarar," dedi Rhyme. Sonra huzursuzca odaya bakındı.</p>

  <p class="calibre4">Şakaklarının zonklamasına bakılırsa, kendisi hissetmemesine karşın kalbi deli gibi atıyor olmalıydı.</p>

  <p class="calibre4">"Ne var Lincoln?"</p>

  <p class="calibre4">"O dokunmatik ped. Hâlâ bizde mi?"</p>

  <p class="calibre4">Birkaç ay önce Rhyme bilgisayarı için bir dokunmatik ped siparişi vermişti; böylece bilgisayarı kontrol etmek için hareket eden tek parmağını kullanabileceğini düşünüyordu; sol elinin yüzük parmağını. Bu pedin işe yaramasının kendisi için ne kadar önemli olduğunu Thom'a veya Sachs'a söylememişti.</p>

  <p class="calibre4">Ama işe yaramamıştı. Parmağın hareket yeteneği o kadar sınırlıydı ki, tekerlekli sandalyesini hareket ettiren ve özellikle kendi durumundaki insanlar için tasarlanmış dokunmatik pedin aksine, işe yarar bir hareket yapmak mümkün olmamıştı.</p>

  <p class="calibre4">Bu yenilgi onu hüsrana uğratmıştı.</p>

  <p class="calibre4">Thom kısa bir süre için odadan çıktı; döndüğünde yanında gri renkli küçük alet vardı. Cihaz için gerekli bağlantıları yaptı ve pedi Rhyme’ın yüzük parmağının altına yerleştirdi. "Bununla ne yapacaksın?" diye sordu Thom.</p>

  <p class="calibre4">"Sadece tut da, hareket etmesin," diye homurdandı Rhyme.</p>

  <p class="calibre4">"Pekâlâ."</p>

  <p class="calibre4">"Komut, imleç aşağı. Komut, imleç dur. Komut, çift klik." Ekranda bir çizim programı açıldı. "Komut, çizgi çiz."</p>

  <p class="calibre4">"Bunu ne zaman öğrendin?" diye sordu Thom şaşırarak.</p>

  <p class="calibre4">"Sessiz ol. Konsantre olmam gerek." Rhyme derin bir nefes aldı ve sonra yüzük parmağım dikkatle pedin üzerinde hareket ettirmeye başladı. Ekranda titrek bir çizgi belirdi. Sıkıntıdan alnından ter süzülüyordu.</p>

  <p class="calibre4">Sanki bir bombayı etkisiz hale getiriyormuşçasına heyecanla titriyor, zorlukla nefes alıyordu. "Pedi sola it, Thom," dedi sıkılı dişlerinin arasından. "Dikkatle."</p>

  <p class="calibre4">Yardımcı söyleneni yaparken Rhyme ona talimat vermeye devam etti. On dakikalık acı ve tüketici çabadan sonra... sonuçtan memnun bir şekilde ekrana baktı. Başını sandalyenin sırtlığına yasladı. "Komut, bas." Thom yazıcının yanına gitti.</p>

  <p class="calibre4">"Yaptığın işi görmek ister misin?"</p>

  <p class="calibre4">"Elbette istiyorum," diye bağırdı Rhyme.</p>

  <p class="calibre4">Thom kâğıdı kaldırdı ve Rhyme'ın görebileceği şekilde tuttu.</p>

  <p class="calibre4">Arkadaşım Sonny Li 'ye -Lincoln'dan</p>

  <p class="calibre4">"Sanırım bu kazadan beri yazdığın ilk şey. Kendi el yazınla."</p>

  <p class="calibre4">"Lanet olasıca bir çocuk karalaması," diye homurdandı Rhyme, gerçekte başarısından büyük bir heyecan duyarak. "Zor okunuyor." "Kitaba yapıştırmamı ister misin?" diye sordu Thom.</p>

  <p class="calibre4">"Eğer mümkünse, teşekkür ederim," dedi Rhyme. "Sonra bir kenara koy da, Li döndüğünde kendisine verelim."</p>

  <p class="calibre4">"Paket yapacağım," dedi yardımcı.</p>

  <p class="calibre4">"O kadar ileri gitmemize gerek olacağını sanmam," dedi Rhyme. "Şimdi, delillere geri dönelim."</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_30"><a class="calibre10" id="bookmark4"></a><span class="calibre18">BÖLÜM OTUZ ALTI</span></h1>

  <p class="calibre4">Pekâlâ, bunu yapabilirim.</p>

  <p class="calibre4">Amelia Sachs, Sahil Koruma’nın Sikorsky HH-60J helikopterinin metal zemininde ayakta duruyor, yirmi metre aşağıdaki Evan Brigant adlı tekneye ve güvertesini dolduran mürettebata bakıyordu. -Gemiye helikopterle gitmeyi istediğinde, sürekli sallanıp duran bir güverteye vinçle inmeyi hiç düşünmemişti.</p>

  <p class="calibre4">Eh, ne bekliyordum ki, diye düşündü, yürüyen merdiven mi? Helikopter güçlü rüzgârda alçaldı ve altlarında, sisin içinden, teknenin etrafını beyaz bir şeritle saran gri sular göründü.</p>

  <p class="calibre4">Turuncu renkli bir can yeleği ve hırpalanmış bir başlık giymiş olan Sachs, kapıya yakın kolu tuttu ve tekrar düşündü; 'Pekâlâ, bunu yapabilirim.'</p>

  <p class="calibre4">Mürettebattan biri ona bağırarak bir şeyler söylemeye çalıştı; Sachs da adama bağırarak tekrar etmesini istedi; görünüşe bakılırsa adam söylenenleri anlamamış, Sachs'ın sözlerini onaylama olarak kabul etmişti. Vinç takımına bir kanca takılıydı. Adam bağırarak başka bir şey söyledi. Sachs kendini işaret etti, dışarı çıktı ve adam başparmağını kaldırarak onay verdi.</p>

  <p class="calibre4">Pekâlâ...</p>

  <p class="calibre4">Bunu yapabilirim.</p>

  <p class="calibre4">En büyük korkusu klostrofobiydi, yükseklik korkusu değil; ama yine de...</p>

  <p class="calibre4">Dışarı uzandığında, kendisine bunu yapmaması söylenmiş olmasına karşın kabloyu tuttu. Kapıdan çıkışın verdiği ivmeyle güçlü bir şekilde savruldu. Ama sonra hareket aniden yavaşladı ve rüzgâr ve rotorlar arasında dengelenerek aşağı süzülmeye başladı.</p>

  <p class="calibre4">Daha aşağı, daha...</p>

  <p class="calibre4">Birden her tarafını sis kapladı ve Sachs korkuya kapıldı. Boşlukta sallanıyor, ne aşağıdaki gemiyi ne de yukarıdaki helikopteri görebiliyordu. Yağmur yüzüne vuruyor, görüşünü engelliyordu. Yükseklik korkusu yüreğini sardığında, saatte yüz mil hızla aşağı mı düşüyordu, yoksa kontrolden çıkmış bir uçurtma gibi savruluyor muydu, bilemiyordu.</p>

  <p class="calibre4">Ah, Rhyme...</p>

  <p class="calibre4">Ama sonra altındaki tekne yeniden ortaya çıktı.</p>

  <p class="calibre4">Evan Brigant batıp çıkıyor, sallanıp duruyordu ama tekneyi kumanda eden her kimse, mükemmel bir şekilde pozisyonunu koruyordu; dalgalar bir film setinde efektle yapılmış kadar abartılı görünmesine karşın. Ayakları güvertenin zeminine değdi, ama kendisini bağlayan kayışları serbest bırakmak için düğmeye bastığı anda gemi bir dalgayla birlikte alçalmca, yüzükoyun yere kapaklandı ve artritli dizlerinin acısı gözünü kararttı. İki denizci yardım etmek için ona doğru koşarken, helikopterdeyken kendisiyle konuşmaya çalışan adamın söylemeye uğraştığı şeyin muhtemelen bu olabileceğini düşündü.</p>

  <p class="calibre4">Denizcilik artritli olanlara göre değil, diye düşündü Sachs; köprüye doğru ilerlerken sık sık dizlerini esnetmek zorunda kalıyordu. Dr. John Sung ile sohbet ettiğini hayal etti; ona Çin tıbbının bu rahatsızlıkla ilgili hâlâ kaydetmesi gereken uzun bir yol olduğunu söyleyecekti.</p>

  <p class="calibre4">Köprüde, aşırı genç görünüşlü Kaptan Ransom onu gülümseyerek karşıladı ve elini sıktı. Sonra Sachs'ı, çizelgelerin ve haritaların bulunduğu tablonun yanına götürdü. "Burada geminin ve yattığı yerin bir resmi var."</p>

  <p class="calibre4">Sachs geminin görüntüsüne konsantre oldu. Ransom ona köprünün ve kamaraların yerini açıkladı; aynı güvertedeydiler ama aralarında geminin kıç tarafına doğru uzun bir koridor vardı.</p>

  <p class="calibre4">"Şimdi, bir şey, dedektif, sadece bir uyarı," dedi adam saygılı bir tavırla. "İçeride on beş ceset olduğunu sanıyoruz; bulundukları ortamda deniz yaşamına has bazı hareketler olacaktır. Biraz kötü bir deneyim olabilir. Adamlarım aşağıda zor anlar yaşadılar... "</p>

  <p class="calibre4">Ama Sachs gözlerine bakarken, kaptanın sesi kısıldı.</p>

  <p class="calibre4">"Uyarı için teşekkürler, kaptan," dedi Sachs. "Ama ben hayatımı olay yerlerini inceleyerek kazanıyorum."</p>

  <p class="calibre4">"Tabii dedektif, anlıyorum. Pekâlâ, size dalış takımlarınızı verelim."</p>

  <p class="calibre4">Yağmur ve rüzgârın altında bir kez daha dışarı çıktılar. Geminin kıç tarafına doğru ilerlediler. Arkaya yakın küçük bir açıklıkta, diğer iki memurla tanıştırıldı; ikisi de sarı-siyah dalış takımları giymiş memurların biri erkek, diğeri kadındı. Gemideki dalış kumandanları ve kaptanın yardımcılarıydılar.</p>

  <p class="calibre4">"Anladığım kadarıyla PADI sahibisiniz," dedi adam. "Kaç kez daldınız?"</p>

  <p class="calibre4">"Yirmi beşten fazla sanırım."</p>

  <p class="calibre4">Bu onları biraz rahatlatmış gibiydi.</p>

  <p class="calibre4">"En son ne zamandı?"</p>

  <p class="calibre4">"Birkaç yıl önce."</p>

  <p class="calibre4">Bu cevap ise tam aksi etki yaptı.</p>

  <p class="calibre4">"Pekâlâ, size tüm adımları tekrar hatırlatacağız," dedi adam, "sanki ilk kez dalıyormuşsunuz gibi."</p>

  <p class="calibre4">"Ben de bunu umuyordum."</p>

  <p class="calibre4">"En fazla kaç metreye indiniz?" diye sordu kadın.</p>

  <p class="calibre4">"Yirmi beş metre."</p>

  <p class="calibre4">"Burada da yaklaşık aynı derinlik var. Tek fark, burası çok daha bulanık olacak. Akıntı dibi altüst ediyor."</p>

  <p class="calibre4">Suyun o kadar soğuk olmadığını söylediler, hâlâ yazdaki sıcağını koruyordu, ama suyun altında uzun süre kalmak Sachs'ın vücut sıcaklığını çabucak düşürecekti ve bu yüzden bir ıslak dalış kıyafeti giymesi gerekiyordu. Tulum vücudunu sadece kauçuğuyla değil, aynı zamanda teniyle tulum arasındaki ince su tabakasının sağladığı yalıtım sayesinde koruyacaktı.</p>

  <p class="calibre4">Bir paravanın arkasında soyundu ve tulumu giymeye uğraştı.</p>

  <p class="calibre4">"Bunun çocuklar için olmadığından emin misiniz?" diye seslendi, daracık lastik tulumu kalçalarından ve omuzlarından geçirmeye çalışırken.</p>

  <p class="calibre4">"Bunu oldukça sık duyuyoruz," dedi kadın dalgıç.</p>

  <p class="calibre4">Sonra takımın geri kalanını tamamladılar; ağırlıklar, maske ve BCD'ye takılı bir oksijen tüpü; BCD (yüzerlik kontrol cihazı), sol elinize yakın duran bir anahtarla şişirip indirdiğiniz, buna göre sizi dibe batıran veya suyun üzerine yükselten bir can yeleğiydi.</p>

  <p class="calibre4">Oksijen tüpüne takılı diğer şey de, birincil ağızlık idi -Sachs’ın nefes alacağı boru- ve yolda tüpü biten başka bir dalgıca kendi tüpünden hava verebilmesi için bir ağızlık daha vardı. Başlığına bir alın feneri de yerleştirmişlerdi.</p>

  <p class="calibre4">Diğer dalgıçlarla haberleşebilmesi için el işaretlerini hatırlattılar.</p>

  <p class="calibre4">Çok fazla bilgi vardı ve hepsi önemliydi; aklında tutabilmek için kendini zorlaması gerekecekti.</p>

  <p class="calibre4">"Peki ya bıçak?" diye sordu.</p>

  <p class="calibre4">"Bir tane var," dedi kadın dalgıç, BCD'yi işaret ederek. Sachs bıçağı çektiğinde sivri bir ucu olmadığını gördü.</p>

  <p class="calibre4">"Herhangi bir şeye saplamayacaksınız," dedi kadın, Sachs'ın yüzündeki endişeli ifadeyi görünce. "Sadece keseceksiniz. Bilirsiniz, kablo ya da önünüzü tıkayan başka bir şey."</p>

  <p class="calibre4">"Ben daha çok köpekbalıklarını düşünüyordum," dedi Sachs.</p>

  <p class="calibre4">"Bu sularda pek köpekbalığına rastlanmaz."</p>

  <p class="calibre4">"Çok zor," dedi adam. "Onlar da büyük değil zaten."</p>

  <p class="calibre4">"Sözünüze güveniyorum," dedi Sachs, bıçağı yerine koyarken. Jaws filminin seti burada kurulmamış mıydı?</p>

  <p class="calibre4">Dalgıç kumandanı, bulduğu delilleri koyabilmesi için Sachs'a cepli bir çanta verdi. Bu ceplere, Sachs delil toplamakta kullanacağı şeyleri koydu; naylon poşetler. Kumandan ve ekibi de dalış takımlarını giydikten sonra paletlerini ellerine alarak hep birlikte geminin tam kıç noktasına yürüdüler.</p>

  <p class="calibre4">"Güverteden atlanamayacak kadar dalgalı," dedi dalgıç kumandanı, rüzgârın uğultusunda sesini duyurabilmek için bağırarak. "Bota bineceğiz, paletlerimizi giyeceğiz ve sırtüstü suya dalacağız. Maskenizi ve ağızlığınızı yüzünüze bastırın; diğer elinizle de ağırlık kemeri tokasını tutun."</p>

  <p class="calibre4">Sachs başının üzerine eliyle vurdu; bu onay demekti.</p>

  <p class="calibre4">Adam da aynısını yaptı.</p>

  <p class="calibre4">Çoktan suya indirilmiş olan sarı bota bindiler ve bir rodeo atının üzerindeymiş gibi bata çıka uzaklaştılar. Kenarlara oturup takımlarını kontrol ettiler.</p>

  <p class="calibre4">Dalgıç kumandanı, yirmi metre kadar ötedeki turuncu renkli bir şamandırayı işaret etti. "Orada doğruca gemiye inen bir halat var. Ona kadar yüzeceğiz ve halatı izleyerek aşağı ineceğiz. Araştırma için planınız nedir?"</p>

  <p class="calibre4">"Gövdedeki patlamayla ilgili işaretler toplamak istiyorum," dedi Sachs, bağırarak, "sonra da köprüyü ve kamaraları araştıracağım." Diğer dalgıçlar başlarıyla onayladılar.</p>

  <p class="calibre4">"İçeride yalnız olmak istiyorum."</p>

  <p class="calibre4">Bu, takım arkadaşınla bir nefeslik mesafede olmakla ilgili temel dalış kuralını çiğnemek demekti. Dalış kumandanı kaşlarını çattı.</p>

  <p class="calibre4">"Emin misiniz?"</p>

  <p class="calibre4">"Buna mecburum."</p>

  <p class="calibre4">"Pekâlâ," dedi adam huzursuzca. "Şimdi, su altında sesler pek iyi değildir; nereden geldiklerini anlamak zordur. Ama başınız derde girerse bıçağınızla oksijen tüpünüze vurun; biz sizi buluruz." Sachs'ın oksijen tüpünde ne kadar havası kaldığını gösteren SPG'sini -sualtı basınç göstergesi- tutup kaldırdı. "Üç binlik havanız var.</p>

  <p class="calibre4">Aşağıda adrenalin salgılayacağınız için bunu çabuk yakacaksınız. Beş yüze indiğinde yukarı çıkmaya başlarız. Bundan daha azı olmaz ve kimse için istisna yoktur. Yukarı çıkarken yavaş yükseliriz; ağızlığınızdan yükselen havadan daha hızlı olmamanız gerekir. Beş metrede üç dakika dururuz."</p>

  <p class="calibre4">Aksi takdirde, diye düşündü Sachs, felç olma riski vardır.</p>

  <p class="calibre4">"Ah, tüplü dalışın en önemli kuralı nedir?"</p>

  <p class="calibre4">Sachs bunu yıllar önce aldığı kurstan hatırlıyordu. "Su altında sakın nefesini tutma."</p>

  <p class="calibre4">"Güzel. Neden?"</p>

  <p class="calibre4">"Yoksa ciğerlerin patlayabilir."</p>

  <p class="calibre4">Oksijen tüpünün musluğunu açtılar ve Sachs paletlerini, ardından da maskesini takıp ağızlığı dişlerinin arasında sıkıca tuttu. Dalgıç kumandanı bir "tamam" işareti daha verdi -işaretparmağıyla başparmağını halka biçiminde birleştirerek- ve Sachs da aynı hareketi yaptı. Su üzerinde yüzebilmek için BCD'sine biraz hava pompaladı. Sırtüstü yuvarlanması için ona işaret ettiler.</p>

  <p class="calibre4">Suya girerken çıkmaması için maskesini ve ağızlığını bir eliyle tutarken, diğer eliyle de ağırlık kemerinin tokasını tuttu; böylece, eğer yüzerlik seviye cihazı çalışmazsa dosdoğru dibe inmemek için ağırlıkları atabilecek ve yüzeye çıkabilecekti.</p>

  <p class="calibre4">Pekâlâ, Rhyme, işte Guinness için yeni bir rekor: En derinde olay yeri incelemesi.</p>

  <p class="calibre4">Bir, iki, üç...</p>

  <p class="calibre4">Öfkeli sulara sırtüstü daldı.</p>

  <p class="calibre4">Kendini toparladığında, diğerleri suda ona katılmışlar, şamandırayı işaret ediyorlardı. Birkaç dakika içinde ona ulaşacaklardı. Herkes 'tamam' işaretleri verdi. Sonra dalgıç kumandanı başparmağını aşağı doğru gösterdi; yani dalış. BCD kontrollerini sol ellerine aldılar ve canyeleklerini söndürmeye başladılar.</p>

  <p class="calibre4">Aniden, gürültünün yerini sessizlik, hareketin yerini durgunluk, ağırlığın yerini ağırlıksızlık aldı ve kalın halat boyunca dibe doğru inmeye başladılar.</p>

  <p class="calibre4">Sachs bir an için sualtındaki yaşamın dinginliği karşısında müthiş hayranlık duydu. Sonra bu duygu kayboldu ve aşağı baktı; Fuzhou Ejderi'nin. Belli belirsiz silueti oradaydı.</p>

  <p class="calibre4">Görüntü tahmin ettiğinden daha kötüydü. Gemi yan yatmıştı. Patlama yüzünden gövde üzerinde siyah bir delik vardı; paslı çelik, dökülen boyalar, gövdeyi oluşturan çelik plakalar üzerinde eziklikler. Karanlık, hareketsiz ve ürkütücü; içinde çok sayıda masum insanın cesediyle birlikte.</p>

  <p class="calibre4">Bir tabut, diye düşündü, yüreği ezilerek. Dev, metal bir tabut. Kulaklarında keskin bir acı hissetti; maskenin yumuşak plastik kısmının üzerinden burnunu tutup sıktı ve basıncı dengelemek için kuvvetle üfledi. Aşağı inmeye devam ediyorlardı. Gemiye yaklaştıkça sesler duymaya başladılar; geminin kalın metal plakaları kayalara sürtüyormuş gibi iniltiler ve homurtular yükseliyordu.</p>

  <p class="calibre4">Bu sesten nefret ediyordu. Nefret; nefret ediyordu. Sanki dev bir yaratık can çekişiyormuş gibiydi.</p>

  <p class="calibre4">Yanındaki dalgıçlar son derece saygılı ve nazikti. Arada bir inişlerini durdurup dönüyor ve onu kontrol ediyorlardı. Birbirlerine 'tamam' işaretleri veriyor, sonra hep birlikte yollarına devam ediyorlardı.</p>

  <p class="calibre4">Dipte yukarı baktığında yüzeyin sandığı kadar uzak görünmediğini fark etti. Ama sonra suyun lens etkisi yaptığını ve uzaktaki şeyleri büyüterek yakın gibi gösterdiğini hatırladı. Derinlikölçerine bir göz attı. Yirmi yedi metre. Dokuz katlı bir bina kadar. Sonra basınç göstergesine baktı. Tanrım, diye düşündü, daha hiç çaba harcamadan inerken bile 150 pound hava harcamıştı.</p>

  <p class="calibre4">Amelia Sachs derinlik seviyesini korumak için BCD'ye hava pompaladı; böylece derinliği değiştirmeden yüzebilecekti. Önce gövdedeki yarığı işaret etti ve üçü birlikte oraya doğru yüzdüler. Yukarıda dalgalar metrelerce yükselmesine karşın, burada akıntı son derece yumuşaktı ve rahatça hareket edebiliyorlardı.</p>

  <p class="calibre4">Sachs, dışarıya doğru kıvrılmış metalin üzerinden patlamaya ait izler topladı. Siyah küllü malzemenin birazını naylon bir poşete koydu, mühürledi ve cepli kemer çantaya attı.</p>

  <p class="calibre4">On beş metre kadar ilerideki köprünün karanlık camlarına baktı. Pekâlâ, Rhyme, işte başlıyoruz. Oraya doğru yüzdüler.</p>

  <p class="calibre4">Basınç göstergesi o anda duygusuz mesajını verdi: 2350 pound.</p>

  <p class="calibre4">500'de yükselmeye başlarlardı. Bu konuda istisna yoktu.</p>

  <p class="calibre4">Gemi yan yatmış olduğu için, köprü kapısı yukarıya, yüzeye doğru açılıyordu. Kapı metaldi ve çok ağırdı. İki Sahil Koruma muhafızı kapıyı zorlanarak kaldırdılar ve</p>

  <p class="calibre4">Sachs boşluktan içeri yüzüp köprüye girdi. Kapıyı tekrar yerine bıraktılar. Sarsıcı bir gürültüyle kapandı ve Sachs şimdi geminin içinde tek başına olduğunu anladı. Eşlikçilerinin yardımı olmadan muhtemelen kapıyı tek başına açamazdı.</p>

  <p class="calibre4">Boş ver, dedi kendi kendine, başlığındaki lambaya uzanıp yakarken. Işık onu biraz rahatlatmıştı. Döndü ve köprüden geçerek kamaralara açılan karanlık bir koridorda yüzmeye başladı.</p>

  <p class="calibre4">Loş ışıkta hareketler de vardı. Nereden geliyordu? Balık, ahtapot ya da yılan balığı mıydı?</p>

  <p class="calibre4">Bundan hoşlanmadım, Rhyme.</p>

  <p class="calibre4">Ama sonra Chang ailesini arayan Hayalet'i, Kısmetli Kız Po-Yee'yi düşündü.</p>

  <p class="calibre4">Bunu düşün; karanlığı ya da korkunçluğu değil. Bunu o küçük kız, Po-Yee için yap.</p>

  <p class="calibre4">Amelia Sachs ilerlemeye devam etti.</p>

  <p class="calibre4">Cehennemdeydi.</p>

  <p class="calibre4">Bunu açıklayacak başka bir kelime bulamıyordu.</p>

  <p class="calibre4">Karanlık koridor enkaz parçalarıyla, paçavralarla, kâğıtlarla, yiyeceklerle ve delici sarıgözleriyle kendisine bakan balıklarla doluydu. Başının üzerinde ise buz gibi parlayan bir şey vardı; koridorda sıkışıp kalmış bir hava boşluğu. Sesler artıyordu; tırmalamalar, homurtular, iniltiler. Acı çeken insanların sesleri gibi tiz çığlıklar, çatırtılar. Metalin metale vururken çıkardığı gürültüler.</p>

  <p class="calibre4">Gri ve ince bir balık, hızla yanından geçti. Hareket elinde olmadan nefesini kesti; başını döndürüp hareketi izledi.</p>

  <p class="calibre4">Birden kendini beyaz cansız bir surattaki camlaşmış iki göze bakarken buldu.</p>

  <p class="calibre4">Sachs ağızlığından boğuk bir çığlık attı ve geri çekildi. Ayakları çıplak, elleri teslim olmuş bir suçlu gibi başının üzerine kalkmış bir erkek cesedi, yakınlarda yüzüyordu. Bacakları koşar gibi bir pozisyonda</p>

  <p class="calibre4">donmuştu. Balık hızla geçip giderken, hafif akıntı cesedi ondan yavaşça uzaklaştırdı.</p>

  <p class="calibre4">Klank, klank...</p>

  <p class="calibre4">Yo, hayır, diye düşündü, bunu yapamayacağım.</p>

  <p class="calibre4">Duvarlar çoktan üzerine gelmeye başlamıştı bile. Hayatı boyunca klostrofobi sıkıntısı çeken Sachs, bu daracık geçitlerden birinde sıkışıp kalırsa neler olabileceğini düşünmeden edemiyordu. Çıldırırdı. Ağızlığından iki derin nefes çekti.</p>

  <p class="calibre4">Chang ailesini ve küçük kızı düşündü.</p>

  <p class="calibre4">Ve yüzmeye devam etti.</p>

  <p class="calibre4">Basınç göstergesi: 2300 pound.</p>

  <p class="calibre4">İyi gidiyoruz. Devam.</p>

  <p class="calibre4">Klank.</p>

  <p class="calibre4">Şu lanet ses; sanki arkasındaki kapılar birbiri ardına kapanıyor, onu içeri hapsediyordu.</p>

  <p class="calibre4">Boş ver, aldırma, dedi kendi kendine. Kimse kapı filan kapatmıyor. Üzerindeki kamaralar -Ejder’in yüzeye bakan yan tarafında-Hayalet'inki değildi. Kamaralardan ikisi yolculuk sırasında kullanılmamışa benziyordu ve biri de kaptana aitti; bu kamarada safari hatıraları ve kel kafalı, bıyıklı adamın resimleri vardı. Sachs, bu resimleri Lincoln Rhyme'ın duvarında asılı olanlardan tanımıştı.</p>

  <p class="calibre4">Klank, klank, klank...</p>

  <p class="calibre4">Dar koridorun diğer tarafındaki kamaraları kontrol etmek için aşağı doğru yüzdü; dibe doğru.</p>

  <p class="calibre4">Bunu yaparken, oksijen tüpü duvara monte edilmiş bir yangın söndürücüye takıldı ve Sachs olduğu yerde donup kaldı. Dar koridorda sıkışıp kalması yüzünden ani bir panik yaşadı.</p>

  <p class="calibre4">Tamam, Sachs, dedi Lincoln Rhyme'ın sesi, olay yeri incelemelerinde her zaman kullandığı sakinleştirici, derin ses tonuyla. Sorun yok. Korkusunu kontrol etti ve kendini geri çekip kurtardı.</p>

  <p class="calibre4">Basınç göstergesi: 2100 pound.</p>

  <p class="calibre4">Alt tarafındaki üç kamara kullanılmamıştı. Demek ki geriye sadece bir tane kalıyordu; bu Hayalet'inki olmalıydı.</p>

  <p class="calibre4">Güçlü bir homurtu.</p>

  <p class="calibre4">Daha fazla metal sesi.</p>

  <p class="calibre4">Sonra o kadar güçlü bir homurtu yükseldi ki, kalbinin sıkıştığını hissetti. Neler oluyordu? Bütün gemi kayıyordu! Kapılar sıkışacaktı. Burada sonsuza dek kapalı kalacaktı. Yavaş yavaş boğulmak... Yalnız başına ölmek... Of, Rhyme...</p>

  <p class="calibre4">Ama sonra homurtular kesildi ve yerini daha fazla tıkırtıya bıraktı. Hayalet'in kamarasının girişi ayaklarının altındayken duraksadı.</p>

  <p class="calibre4">Kapı kapalıydı. İçeri doğru açılıyordu; güzel, aşağı doğru. Tokmağı tutup çevirdi. Ağır ahşap kapı aşağı doğru savruldu. Karanlığın içinde aşağı doğru baktı. Odanın içindeki eşyalar ortalıkta yüzüyordu. Tanrım... Ürperdi ve olduğu yerde kaldı.</p>

  <p class="calibre4">Ama Lincoln Rhyme'ın sesi, kulaklıklarından duyduğu kadar net bir şekilde zihninde çınladı. "Bu bir olay yeri, Sachs. Hepsi bu. Yaptığımız şey olay yerlerini incelemek, hatırladın mı? Izgara tekniğini kullan, araştır, gözlemle ve delil topla. "</p>

  <p class="calibre4">Pekâlâ, Rhyme. Ama yılan balıkları olmadan da iyiyim.</p>

  <p class="calibre4">BCD'den biraz hava boşalttı ve yavaşça odaya indi.</p>

  <p class="calibre4">İki görüntü kanını dondurdu.</p>

  <p class="calibre4">Gözleri kapalı, çenesi olabileceği kadar açık, kolları öne uzanmış bir adam, karanlık boşlukta ceketini arkasında sürükleyerek önünde süzülüyordu. Yüzü kâğıt kadar beyazdı.</p>

  <p class="calibre4">Gördüğü ikinci şey, daha az ürkütücü ama daha tuhaftı; yüz bin dolar olduğunu tahmin ettiği banknotlar odayı doldurarak suyun içinde yüzüyordu.</p>

  <p class="calibre4">Para, adamın ölümünü açıklamaya yeterliydi. Cepleri para doluydu. Anlaşılan gemi batarken buraya koşup Hayalet'in parasından olabildiğince fazlasını almaya çalışmıştı ama kapana kısılmıştı.</p>

  <p class="calibre4">Odada ilerlerken, banknotlar etrafında dönüp duruyordu.</p>

  <p class="calibre4">Paranın ne kadar baş belası bir şey olduğunu bu manzaradan anlamak kolaydı. (Bunu da kitabına ekle, Rhyme: Olay yerinde bulunabilecek aşırı miktarda para, araştırmayı son derece zorlaştırabilir.) Banknot bulutu yüzünden, birkaç metre ötesinden fazlasını göremiyordu. Delil olarak bir avuç para kaptı ve çantaya attı. Şimdi odanın tepesi olan yere doğru yüzdü -aslında yan tarafı olması gerekiyordu- ve ince hava boşluğunda yüzen açık bir Bond çanta gördü. İçinde daha fazla para vardı; görünüşe bakılırsa Çin parasıydı. Bu paralardan bir tomarı da delil çantasına girdi.</p>

  <p class="calibre4">Klank, klank.</p>

  <p class="calibre4">Lanet olsun, bu çok ürkütücü. Etrafındaki karanlık, tulumuna sürünen görünmeyen nesneler. Önünde sadece birkaç metrelik bir mesafeyi görebiliyordu; alnındaki lambanın yarattığı ince, loş tünel.</p>

  <p class="calibre4">O sırada iki silah gözüne ilişti; bir Uzi tabanca ve 9 mm.'lik bir Beretta. Onları yakından inceledi ve Uzi'nin seri numarasının kazınmış olduğunu gördü. Bu silahı dibe bıraktı. Ancak, Beretta'nın üzerinde Hayalet hakkında bazı ipuçları verebilecek bir seri numarası vardı. Onu da delil çantasına attıktan sonra basınç göstergesine bir göz attı; 1800 pound hava. Tanrım, hava çok çabuk bitiyordu. Daha yavaş nefes alması gerektiğini düşündü.</p>

  <p class="calibre4">"Haydi, Sachs, konsantre ol. "</p>

  <p class="calibre4">Doğru, üzgünüm, Rhyme.</p>

  <p class="calibre4">Klank, klank, klank.</p>

  <p class="calibre4">Bu lanet olasıca sesten nefret ediyarum. Cesedin üzerini aradı. Cüzdan ya da kimlik yoktu.</p>

  <p class="calibre4">Bir kez daha ürperdi. Bu olay yeri neden bu kadar ürkütücü, bu kadar tuhaftı? Sayısız ceset incelemişti. Ama birden anladı: O cesetler beton, çimen ya da bir halının üzerinde, kırılmış bir oyuncak gibi hareketsiz bir şekilde yatıyordu. Gerçek değillerdi. Ama bu adam hiç de hareketsiz değildi. Etrafını saran karanlık su kadar soğuk, kar kadar beyazdı ve ağır çekimde görünen bir dansçı gibi yavaşça hareket ediyordu. Kamara çok küçüktü ve ceset araştırmayı engelleyecekti. Bu yüzden, bu korkunç mozalenin dışında kimsenin olmadığını düşünerek, cesedi dışarı, koridora doğru itti. Sonra tekrar kamaranın içine döndü.</p>

  <p class="calibre4">Klank, klank... klank.</p>

  <p class="calibre4">Ürkütücü iniltilere ve metalik gürültülere aldırmadan etrafına bakındı. Bunun gibi minicik bir odada insan eşyalarını nereye saklayabilirdi? Bütün mobilyalar duvarlara ve zemine monte edilmişti. Küçük bir gardırop dışında dolap yoktu. Gardırobun içinde Çin markalı takımlar vardı; bunların da herhangi bir ipucu sunacağı şüpheliydi.</p>

  <p class="calibre4">Dolapta gizli bir şey olup olmadığına baktı, ama sadece giysiler vardı. Klank, klank...</p>

  <p class="calibre4">Ne yapıyoruz, Rhyme?</p>

  <p class="calibre4">"Sanırım, bakalım, yaklaşık bin dört yüz pound havan kalmış. Derim ki, kısa sürede bir şey bulamazsan, hemen oradan çık. "</p>

  <p class="calibre4">Henüz bir yere gitmiyorum, diye düşündü. Hafifçe yükselerek odaya bakındı. Eşyalarını nereye gizlemişti bu adam? Silahlarını bırakmıştı, parasını bırakmıştı... Bu durumda patlama onu da şaşırtmış olmalıydı. Burada bir şey olmalı. Dolaba tekrar bir göz attı. Giysiler mi? Belki. Oraya doğru yüzdü.</p>

  <p class="calibre4">Hepsini incelemeye başladı. Ceplerin hiçbirinden bir şey çıkmadı. Ama araştırmaya devam etti ve -Hayalet'in Armani ceketlerinden birinde- dikişlerin üzerinde açılmış bir yarık buldu. İçine uzandı ve evrak konmuş bir zarf buldu. Işığı kâğıdın üzerine tuttu. Yararlı olup olmayacağından emin değilim, Rhyme. Yazılar Çince.</p>

  <p class="calibre4">"Bunu eve döndüğümüzde anlayacağız. Sen bul, Eddie tercüme etsin, ben de analizini yaparım. "</p>

  <p class="calibre4">Çantaya.</p>

  <p class="calibre4">Bin iki yüz pound hava. Ama sakın, sakın, sakın nefesini tutma.</p>

  <p class="calibre4">Neydi o?</p>

  <p class="calibre4">Doğru. Ciğerlerin patlar.</p>

  <p class="calibre4">Klank.</p>

  <p class="calibre4">Pekâlâ, çıkıyoruz.</p>

  <p class="calibre4">Küçük kamaradan dışarı çıktı ve belinde hazine çantasıyla koridorda yüzmek için hazırlandı.</p>

  <p class="calibre4">Klank klank klank... klank... klank... klank...</p>

  <p class="calibre4">Sonsuz gibi görünen koridora doğru döndü; bu korkunç yerden kaçabileceği tek yola. Köprü uzun siyah koridorda millerce ötede gibi görünüyordu.</p>

  <p class="calibre4">En uzun yolculuk, ilk adımla...</p>

  <p class="calibre4">Ama sonra aniden durdu ve kapıyı sıkıca kavradı. Tanrım, Tanrım, diye düşündü.</p>

  <p class="calibre4">Klank klank klank...</p>

  <p class="calibre4">Amelia Sachs, gemiye girdiğinden beri duyduğu tuhaf gürültüyle ilgili bir şeyi fark etmişti. Üç hızlı vuruş, üç yavaş vuruş.</p>

  <p class="calibre4">Bu, S-O-S için Mors koduydu... ve geminin içinde bir yerlerden geliyordu.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_31"><a class="calibre10" id="bookmark5"></a><span class="calibre18">BÖLÜM OTUZ YEDİ</span></h1>

  <p class="calibre4"><span class="calibre7">S-O-S.</span></p>

  <p class="calibre4">Evrensel imdat sinyali.</p>

  <p class="calibre4"><span class="calibre7">S-O...</span></p>

  <p class="calibre4">Birisi yaşıyordu! Sahil Koruma bir kazazedeyi gözden kaçırmıştı. Acaba gidip diğer dalgıçları mı bulmalıydı?</p>

  <p class="calibre4">Ama bu çok uzun sürebilirdi; Sachs vuruşların düzensizliğini düşününce, kazazedenin soluduğu hava boşluğunun tükenmek üzere olduğuna karar verdi. Ayrıca, ses yakınlardan geliyor gibiydi. Kaynağını bulmak sadece birkaç dakikasını alırdı.</p>

  <p class="calibre4">Ama tam olarak neredeydiler?</p>

  <p class="calibre4">Pekâlâ, Sachs’ın gemiye giriş yaptığı köprü yönünden gelmediği açıktı. Buradaki kamaralardan da gelmiyordu. Ambarlardan birinden ya da makine dairesinden geliyor olmalıydı; geminin alt kısmında. Şimdi Ejder yan yatmış olduğuna göre, bu kısımlar Sachs’ın seviyesindeydi; sol tarafında.</p>

  <p class="calibre4">Evet, mi, hayır mı?</p>

  <p class="calibre4">Bunun için Lincoln Rhyme’ın tavsiyesini soramazdı.</p>

  <p class="calibre4">Burada ona yardım edecek biri de yoktu.</p>

  <p class="calibre4">Ah, Tanrım, bunu gerçekten yapacağım, değil mi?</p>

  <p class="calibre4">1200 pounddan daha az havayla.</p>

  <p class="calibre4">O hal de kıçını kaldırsan iyi olur kızım!</p>

  <p class="calibre4">Sachs köprünün bulunduğu yerdeki hafif aydınlığa baktı, sonra arkasını döndü ve karanlığa -ve klostrofobiye- doğru hızlı hareketlerle dalarak sesleri izlemeye başladı.</p>

  <p class="calibre4"><span class="calibre7">S-O-S.</span></p>

  <p class="calibre4">Ama siyah koridorun sonuna, sesi duyduğuna inandığı yere geldiğinde, Sachs geminin içine girmek için herhangi bir yol bulamadı. Koridor burada sona eriyordu. Başını ahşaba yasladı ve uzaktan gelen sesleri duyabildi.</p>

  <p class="calibre4"><span class="calibre7">S-O-S.</span></p>

  <p class="calibre4">Işığı duvara tuttuğunda, küçük bir kapı gördü. Kapıyı açtığında yeşil bir yılan balığı hızla yanından geçip gitti. Biraz sakinleşip kalp atışları yavaşladıktan sonra içeri, sol tarafa, geminin dibine doğru bakındı. Gördüğü şaft bir servis asansörüydü; muhtemelen alt katlardan yukarıya, köprüye ve kamaralara yemek çıkarmak için kullanılıyordu. Yaklaşık altmışa altmış santim boyutlarındaydı.</p>

  <p class="calibre4">Dar bir kanaldan yüzme fikrini değerlendirince, şimdi dönüp yardım istemek daha çekici görünmüştü. Ama kapıyı bulabilmek için haddinden fazla zaman harcamıştı zaten.</p>

  <p class="calibre4">Ah, Tanrım...</p>

  <p class="calibre4">Bin pound hava.</p>

  <p class="calibre4">Klank, klank...</p>

  <p class="calibre4">Gözlerini kapatıp başını salladı.</p>

  <p class="calibre4">Bunu yapamam. Mümkün değil.</p>

  <p class="calibre4">S-O-S.</p>

  <p class="calibre4">Camaro SS ile saatte iki yüz kilometre hız yaparken çay kadar sakin olan Amelia Sachs, tünellerde ve maden ocaklarında kapalı kaldığını gördüğü rüyalardan ter içinde, haykırarak uyanırdı.</p>

  <p class="calibre4">Bunu yapamam! diye düşündü tekrar.</p>

  <p class="calibre4">Sonra ağızlığından derin bir nefes aldı ve kendini dar koridorun içine çekti, elinden geldiğince sola döndü ve cehennemin derinliklerine doğru paletlerini çırptı.</p>

  <p class="calibre4">Tanrım, bundan nefret ediyorum!</p>

  <p class="calibre4">Dokuz yüz pound hava.</p>

  <p class="calibre4">Ancak kendisini ve tüpünü alacak kadar geniş olan şaft boyunca ilerledi. Üç metre. Tüpü aniden yukarısındaki bir şeye takıldı. Ağızlığı tutan dişlerini sıkarak kendini aşağı doğru çılgınca çekmeye çalıştı. Yavaşça dönerek kendisini tutan kabloyu buldu ve hemen ondan kurtuldu. Geri döndüğünde, şaftın diğer ucunda süzülen başka bir mavi-beyaz suratla karşı karşıya geldi.</p>

  <p class="calibre4">Ah, Tanrım...</p>

  <p class="calibre4">Adamın ışıkta parlayan camlaşmış gözleri, doğruca ona bakıyordu. Saçı kirpi dikenleri gibi dikilmişti.</p>

  <p class="calibre4">Sachs ilerledi ve adamın yanından yavaşça geçerken, adamın başındaki tacın vücuduna sürünüşüne aldırmamaya çalıştı.</p>

  <p class="calibre4">5...</p>

  <p class="calibre4">Ses hâlâ zayıf olmasına karşın burada daha yüksekti.</p>

  <p class="calibre4">O...</p>

  <p class="calibre4">Asansörün dibine ulaşana kadar şaft boyunca ilerledi ve ucuna yaklaşırken paniğe kapılacak gibi olmasına karşın, kendini sakin olmaya zorlayarak Ejder'in alt galerilerinden birine çıktı.</p>

  <p class="calibre4">5...</p>

  <p class="calibre4">Buradaki siyah su, çöp ve yiyecek artıklarıyla doluydu ve her tarafta cesetler yüzüyordu.</p>

  <p class="calibre4">Klank.</p>

  <p class="calibre4">Sinyal veren her kimse, artık belirgin bir harf bile çıkaramıyordu. Yukarı baktığında, büyük bir hava boşluğu ve kendisine, aşağı doğru uzanmış iki erkek bacağı gördü. Çoraplı ayaklar titrer gibi hafifçe hareket ediyordu. Hızla onlara doğru yüzdü ve yüzeye fırladı. Kel kafalı, bıyıklı bir adam, duvarlara tutturulmuş raflara -şimdi mutfağın tavanı olmuştu- asılmıştı. Adam ani bir şaşkınlıkla ve hiç şüphesiz, aniden gözlerine vuran kör edici ışığın verdiği acıdan çığlık atarak arkasını döndü.</p>

  <p class="calibre4">Sachs gözlerini kıstı. Onu tanıyor muydu? Neden? Sonra adamın resmini Rhyme’ın evindeki delil tablosunda gördüğünü hatırladı; birkaç dakika önce de kamarada bir tanesini görmüştü. Bu, Fuzhou Ejderi'nin kaptanı Sen idi.</p>

  <p class="calibre4">Anlaşılmaz bir şekilde mırıldanıyor ve titriyordu. Oksijen eksikliğinden yüzü morarmaya başlamıştı. Kendi tüpündeki havayı idareli kullanmak amacıyla hava boşluğundaki havayı solumak üzere ağızlığını çıkardı ama hava o kadar kötüydü ki, bayılacağını hissetti. Ağızlığı tekrar taktı ve kendi tüpünden hava solumaya başladı.</p>

  <p class="calibre4">Tulumuna asılı olan ikinci ağızlığı çıkardı ve adamın ağzına tıktı. Sen derin derin nefes aldığında, biraz daha kendine gelmişe benziyordu. Sachs suyu işaret etti. Adam başıyla onayladı.</p>

  <p class="calibre4">Basınç göstergesine tekrar bir bakış attı; 700 pound. Ve şimdi tüpteki havayı ikisi birlikte kullanıyorlardı.</p>

  <p class="calibre4">BCD'den hava boşaltırken adamı yakaladı ve birlikte aşağı doğru inerek cesetlerin, yiyecek kartonlarının arasından yollarını bulmaya çalıştılar. Önce şaftın kapısını bulamadı. Bir an için paniğe kapılacak gibi oldu; duyduğu homurtuların geminin yerleşmiş, ezilmiş ve kapıyı kapatmış olmasından korkuyordu. Ama sonra girişin önünde süzülen kadını gördü. Cesedi nazikçe çekti ve girişi açığa çıkardı.</p>

  <p class="calibre4">Şafta ikisi birlikte yan yana sığamayacakları için ayakları önden gitmek üzere kaptanı önüne kattı. Adam gözlerini sımsıkı kapatmış, hâlâ tir tir titriyordu ve ağızlığını iki eliyle ağzına bastırmıştı. Sachs onu izlerken, adam paniğe kapılırsa ve kendi ağzındaki ağızlığı, maskesini ve lambayı düşürürse neler olabileceğini düşünüyordu. Bu daracık yerde kapana kısılır, panikle boğuşurken bu pis suları da ciğerlerine gönderirdi...</p>

  <p class="calibre4">Hayır, hayır, bunu düşünmeyi bırak! Devam et. Elinden geldiğince hızlı yüzmeye çalıştı. Bu kez geri geri yüzen kaptan bir yere takıldı ve Sachs onu kurtarmak zorunda kaldı.</p>

  <p class="calibre4">Göstergeye baktı: 400 pound.</p>

  <p class="calibre4">Beş yüze indiğinde yukarı çıkmaya başlarız. Bundan daha azı olmaz ve kimse için istisna yoktur.</p>

  <p class="calibre4">Sonunda kamaraların ve köprüye uzanan koridorun bulunduğu en üst güverteye ulaştılar; onun ötesinde onları yüzeye çıkaracak turuncu halat ve sınırsız temiz hava vardı. Ama kaptan hâlâ sersem gibiydi ve ağızlığının düşmemesine dikkat etmek, ona manevra yaptırmak neredeyse bir dakika sürmüştü.</p>

  <p class="calibre4">Nihayet şaftan çıkmışlardı ve ana koridorda ilerliyorlardı. Kaptanı deri kemerinden yakalamış, onunla birlikte yüzüyordu. İleri doğru atılacağı anda aniden durmak zorunda kaldı. Hava tüpünün musluğu bir yere takılmıştı. Geriye doğru uzandı, musluğun Hayalet'in odasındaki cesedin ceketine takıldığını gördü.</p>

  <p class="calibre4">Hava göstergesi: 300 pound.</p>

  <p class="calibre4">Lanet olsun, diye düşündü, adamı tekmeleyip uzaklaştırırken. Ama ceset bir kapıya sıkışmış, ceketi de musluğun etrafına sıkıca dolanmıştı. O uğraştıkça, ceket daha fazla dolanıyordu.</p>

  <p class="calibre4">Göstergenin ibresi şimdi kırmızıçizginin altındaydı; 200 pound. Arkasındaki cesede de ulaşamıyordu.</p>

  <p class="calibre4">Pekâlâ, yapacak bir şey yok...</p>

  <p class="calibre4">BCD yeleğinin Velcro'sunu açtı ve yeleği çıkardı. Ama tam dönüp musluğu takıldığı yerden kurtarmaya çalışacakken kaptan çırpınmaya başladı. Hızla savrulan ayağı, Sachs'ın yüzüne geldi. Başındaki lamba savrulup giderken, ağızlığı da dişlerinin arasından fırladı. Darbe Sachs'ı geriye doğru fırlatmıştı.</p>

  <p class="calibre4">Karanlık, havasızlık...</p>

  <p class="calibre4">Hayır, hayır...</p>

  <p class="calibre4">Oh, Rhyme...</p>

  <p class="calibre4">Ağızlığı bulmak için kolunu uzattı, ama arkasında, ulaşamayacağı bir yere yuvarlanmıştı.</p>

  <p class="calibre4">Nefesini tutma.</p>

  <p class="calibre4">Lanet olsun, başka ne yapabilirim ki?</p>

  <p class="calibre4">Etrafinı saran karanlık hayalî daireler çizerken, umutsuzca ağızlığını bulmaya çalışıyordu.</p>

  <p class="calibre4">Sahil Koruma'nın çocuk bakıcıları hangi cehennemdeydi?</p>

  <p class="calibre4">Dışarıda. Çünkü onlara, yalnız araştırma yapmak istediğimi söylemiştim. Şimdi başının dertte olduğunu onlara nasıl haber verebilirdi?</p>

  <p class="calibre4">Hızlı, kızım, hızlı...</p>

  <p class="calibre4">Delil çantasını el yordamıyla buldu ve 9 mm.'lik Beretta'yı çekti. Namluya bir mermi sürdü ve merminin sekerek Sen'i yaralamayacağından emin olduğu ahşap bir yüzeye namluyu doğrulttu. Bir şimşek çaktı ve yüksek bir patlama duyuldu. Silahın tepmesi yüzünden neredeyse bileği kırılıyordu ve tabancayı karanlık suda dağılan barut bulutunun içinde bir yere düşürmüştü.</p>

  <p class="calibre4">Lütfen, diye düşündü... Lütfen...</p>

  <p class="calibre4">Hava yok...</p>

  <p class="calibre4">Hayır...</p>

  <p class="calibre4">Dalış kumandanı ve yardımcısı hızla koridora dalarken, ışıklar sessizce içeri süzüldü. Dudaklarının arasında bir ağızlık tıkıldı ve Sachs yeniden nefes almaya başladı. Dalış kumandanı ikinci bir ağızlığı da kaptanın ağzına yerleştirdi. Hava kabarcıkları zayıftı ama en azından nefes alıyordu.</p>

  <p class="calibre4">Yine birbirlerine 'tamam' işaretleri verdiler.</p>

  <p class="calibre4">Dörtlü, köprüden çıkarak turuncu halata doğru ilerledi. Şimdi kapana kısılma tehlikesi geçtiği için daha sakin olan Sachs, acele etmeden, hava kabarcıklarını geçmeden ve derin nefes alıp vererek yukarı tırmandı.</p>

  <p class="calibre4">Sachs, teknenin sağlık odasında yatıyor, derin derin soluk alıyordu; doğal havayı</p>

  <p class="calibre4">yeterli bulmuş, denizci subayının uzattığı oksijen maskesini istememişti. Yüzüne bir şey bastırmak, bir yerde kapalı kalma duygusunu artırmaktan başka bir işe yaramayacaktı.</p>

  <p class="calibre4">Teknenin güvertesine çıkar çıkmaz tulumunu çıkarmış -dar tulum bile klostrofobik etki yapmaya başlamıştı- ve bir battaniyeye sarınmıştı. İki denizci bileğini kontrol etmek için onu sağlık odasına götürdü, ama ciddi bir şey bulamadılar.</p>

  <p class="calibre4">Sonunda, kendini yukarı çıkacak kadar iyi hissetti. İki tane ağrı kesici hap aldı ve köprüye tırmandı; helikopter geri dönmüş, teknenin üzerinde salınıyordu.</p>

  <p class="calibre4">Ama bu helikopter Sachs için değil, baygın yatan Kaptan Sen'i Long Island Hastanesi'ne götürmek için gelmişti.</p>

  <p class="calibre4">Ransom, araştırmaları sırasında kaptanı nasıl gözden kaçırmış olabileceklerini açıklıyordu. "Dalgıçlarımız gövdeye vurarak uzun bir arama yaptılar ama hiç cevap gelmedi. Daha sonra bir ses taraması yaptık ve o da olumsuz çıktı. Sen, hava boşluğunda kendinden geçip sonra tekrar uyanmış olmalı."</p>

  <p class="calibre4">"Nereye gidiyor?" diye sordu Sachs.</p>

  <p class="calibre4">"Huntington'daki Denizcilik Üssü'ne; hastanenin bir bölümüdür. Orada böyle durumlar için özel bir yer var."</p>

  <p class="calibre4">"Yaşayacak mı?"</p>

  <p class="calibre4">"Pek iyi görünmüyor," dedi Ransom. "Ama bu şartlar altında yirmi dört saat hayatta kalabildiyse, bence her şey mümkün."</p>

  <p class="calibre4">Titremesi yavaş yavaş kaybolduktan sonra Sachs kurulandı ve tekrar kotunu, tişörtünü ve bluzunu giyip Rhyme'ı aramak için köprüye koştu. Sualtında yaşadığı macerayı anlatmadan, ona bazı deliller bulduğunu söyledi. "Ve hatta bir tanık bile olabilir."</p>

  <p class="calibre4">"Tanık mı?"</p>

  <p class="calibre4">"Gemide hâlâ hayatta olan birini buldum. Kaptan. Görünüşe bakılırsa gemi sualtına inerken ambardaki insanların bazılarını galeriye çıkarmış. Ama hayatta kalan tek kişi oydu. Eğer şansımız yardım ederse, Hayalet'in New York'taki operasyonlarıyla ilgili bazı bilgiler verebilir."</p>

  <p class="calibre4">"Bir şey söyledi mi?"</p>

  <p class="calibre4">"Baygın. Yaşayıp yaşamayacağından bile emin değiller; hipotermisi var ve vurgun yemiş. Bir şey öğrenir öğrenmez hastanedekiler bizi arayacak. Lon onun için de bebek bakıcıları gönderse iyi olur. Hayatta olduğunu öğrenirse, Hayalet onun da peşine düşecektir."</p>

  <p class="calibre4">"Hemen geri dön, Sachs. Seni özledik."</p>

  <p class="calibre4">Bu, Lincoln Rhyme'dan gelen aristokratça bir 'biz' idi; anlamının 'ben' olduğunu Sachs biliyordu.</p>

  <p class="calibre4">Sualtında bulduğu delilleri toparladı ve bulduğu kâğıt havlularla Hayalet'in ceketinde bulduğu mektubu kuruladı. Bu onu biraz daha kirletecekti, ama deniz suyuna fazlasıyla maruz kaldığı için yazıların okunamaz hale geleceğinden korkuyordu. "Olay yeri incelemesi," derdi Rhyme sık sık, "elindekine razı olmaktır."</p>

  <p class="calibre4">Kaptan Ransom köprüye çıktı. "Sizin için gelen bir helikopter yolda, dedektif." Elindeki kapağı kapalı iki kâğıt bardakta kahve vardı. Birini Sachs'a uzattı.</p>

  <p class="calibre4">"Teşekkürler."</p>

  <p class="calibre4">Kapakları açtılar. Ransom'ınki simsiyah sade kahveydi.</p>

  <p class="calibre4">Sachs güldü. Kendi bardağındaki kahve değil, kokusundan anladığı kadarıyla bol miktarda romla karıştırılmış meyve suyuydu.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_32"><a class="calibre10" id="bookmark6"></a><span class="calibre18">BÖLÜM OTUZ SEKİZ</span></h1>

  <p class="calibre4">Kelime anlamı rüzgâr ve su olan feng shui, iyi enerji ve şansı tutarak kötü enerjiyi kovma sanatıdır.</p>

  <p class="calibre4">Dünya çapında yaygın biçimde kullanılmaktadır, ama inanılmaz sayıda kuralı ve iyi ile kötüyü ayırma dinamiklerini tartabilme yeteneğinin pek az kişide olması nedeniyle, gerçekten yetenekli sadece birkaç gerçek feng shui uygulayıcısı bulunmaktadır. Loaban’ın yardımcısının söylediği gibi bu sanat, mobilya yerleştirmenin ötesinde daha derin şeyler içeriyordu. Hayalet'in dairesini düzenleyen kişinin de bu konuda son derece usta olduğu belliydi. Sonny Li, Çin'de çok sayıda feng shui ustası tanıyordu, ama New York'ta Hayalet'in evini kimin düzenlediği konusunda en ufak bir fikri yoktu.</p>

  <p class="calibre4">Sarı arabasına atlayıp son hızla dolaşarak kendisine yardımcı olabilecek birini arayan Hongse'nin tersine, Li yine Taoist tarzına sadık kalmıştı.</p>

  <p class="calibre4">Hayatı kullanmanın yolu, hiçbir zaman eylemden geçmez, her zaman varolmaktan geçer...</p>

  <p class="calibre4">Bu yüzden, dedektif Sonny Li Çin Mahallesi'nde bulabildiği en gösterişli çay dükkânlarından birine gitmiş, bir sandalyeye çökmüştü. Tuhaf bir içecek ısmarlamıştı; şekerle tatlandırılmış ve sütle hafifletilmiş çay. Uzun fincanın dibinde, geniş bir pipetle emerek yenen iri siyah tapioka incileri vardı. Fuzhou'da popüler olan ünlü (ve aynı derecede pahalı) köpüren buzlu çay gibi, bu da bir Tayvan ürünüydü.</p>

  <p class="calibre4">Sonny çayla pek ilgilenmiyordu; asıl istediği, burada uzun sürebilecek bir süre oturma hakkını almaktı. Fazla akıllı bir tasarımcı tarafından hazırlanmış gösterişli salonu inceledi. Metal sandalyelerde mor deri döşeme vardı, ışık donuktu ve duvar kâğıtları sahte Zen idi. Turistler böyle yerlere akın eder, çaylarını aceleyle içer, sonra da Çin Mahallesi'nin başka kesimlerini görmeye giderlerdi. Sonny Li onların bıraktığı cömert bahşişleri ilk gördüğünde, para üstünü unuttuklarını sanmıştı; çünkü Çin'de nadiren bahşiş verilirdi.</p>

  <p class="calibre4">Oturdu. Çayını içti. Otuz dakika geçti... Kırk beş dakika...</p>

  <p class="calibre4">Her şeyi varolarak yapın...</p>

  <p class="calibre4">Sonunda sabrının karşılığını aldı. Kırklı yaşlarının başında olan çekici bir Çinli kadın içeri girdi, Li'nin yakınma oturdu ve çay istedi.</p>

  <p class="calibre4">Kadın, kırmızı renkli güzel bir elbise ve yüksek, ince topuklu ayakkabılar giymişti. Dar, dikdörtgen camları olan, mor renkli ince çerçeveli, gösterişli gözlüklerini takarak, elindeki New York Times'ı okumaya başladı. Çin Mahallesi'nin bu kesiminde alışveriş yapan kadınların çoğu kullanılmaktan şekli bozulmuş ucuz naylon torbalar kullanırlardı. Ama bu kadının elindeki kusursuz torba, kâğıttan yapılmıştı. İçinde sarı yaldızlı kordonla bağlanmış bir kutu vardı. Li, torbanın yan tarafındaki yazıyı okudu: SAKS BEŞİNCİ CADDE.</p>

  <p class="calibre4">Kesinlikle Li'nin istediği türden bir kadındı ama asla kabul görmeyeceğini biliyordu. İnce bir yapı, gösterişli, güzel, parlak ve bir karganın siyah tüyleri kadar gür saçlar, Han Çinlileri'nin yüzüne ayrı bir hava veren Vietnamlı çizgileri, güzel gözler, parlak kırmızı dudaklar ve buna uygun tırnaklar.</p>

  <p class="calibre4">Kadının elbisesine, takılarına, spreyli saçma bir kez daha baktı ve kararını verdi; evet, bu o. Li çayını alıp kadının masasına yürüdü ve kendini tanıttı. Yakında, ama kadının masasında olmayan bir sandalye seçerek oturdu; böylece varlığıyla onu tehdit etmiş olmayacaktı. Doğal bir şekilde bir sohbet başlattı; Güzel Ülke, New York, köpüklü çay ve kadının doğduğu yer olan Tayvan hakkında konuştular. "Sizi rahatsız etmemin nedeni," dedi Li, "beni bağışlayın lütfen, ama belki yardımcı olabilirsiniz. Patronum. Şansı çok kötü. Bunun dairesinin düzenleme biçiminden kaynaklandığına inanıyorum. Görebildiğim kadarıyla sizin çok iyi bir feng shui ustanız var."</p>

  <p class="calibre4">Kadının üzerindeki bazı işaretler, gerçekten de sadık bir feng shui izleyicisi olduğunu gösteriyordu; Li onları işaret etti. Dokuz Çin parasını simgeleyen gösterişli bir bilezik, tanrıça Guan Yin'in biçiminde bir iğne ve üzerinde siyah balık bulunan bir eşarp. Bu kadını seçmesinin nedeni bunlardı; üstelik kadın görünüşe bakılırsa zengindi, yani sadece en iyi sanatçılara giderdi. Hayalet gibi adamların gideceği türden sanatçılara.</p>

  <p class="calibre4">"Patronuma evini ve ofisini düzenleyecek iyi birinin adını verebilirsem," diye devam etti, "beni daha çok sevebilir. Bu da işimi kaybetmemem ve gözünde yükselmem için yararlı olabilir." Bu sözleri söylerken Li başını eğdi ama gözlerini kadının yüzünden ayırmadı; gördüğü şey ona dokunmuştu: Li'nin utancından kaynaklanan acıma duygusu. Bu bakışlarda onu asıl ezen şey, gizli polis Sonny Li'nin gösterdiği mahcubiyetle, birey olarak babasının eleştirileri karşısında her gün hissettiği mahcubiyetin aynı olmasıydı. Belki, diye düşündü, kadın ona bu yüzden inanmıştı.</p>

  <p class="calibre4">Güzel kadın gülümsedi ve cüzdanından çıkardığı bir kâğıt parçası üzerine bir isim ve adres yazdı; kâğıdın üzerinde tabii ki kadının adı veya telefon numarası yoktu. Kâğıdı Li'ye verdi ve avucuna dokunmasına, elini ümitsizlik ve iştahla karışık hislerle tutmasına meydan vermeden ki o, bu hareketi yapmak üzereydi, hemen elini geri çekti.</p>

  <p class="calibre4">"Bay Wang," dedi başıyla kartı işaret ederek. "Şehirdeki en iyilerden biridir. Eğer patronunuz zenginse, Bay Wang ona yardım edebilir. En pahalısı odur. Ama işini çok iyi yapar. Sizin de görebildiğiniz gibi iyi bir evlilik yapmamı sağladı."</p>

  <p class="calibre4">"Evet, patronumun parası var."</p>

  <p class="calibre4">"O zaman o da şansını değiştirebilir. Hoşça kalın." Kadın ayağa kalkıp parlak çantasıyla cüzdanını toparladı ve tertemiz topuklarının üzerinde hızla yürüyerek dükkândan çıktı; hesabı ödemesi için adisyonu Sonny Li'nin önünde bırakarak.</p>

  <p class="calibre4">"Sachs!" dedi Rhyme, başını bilgisayar ekranından kaldırarak. "Tahmin et Hayalet gemiyi neyle batırmış."</p>

  <p class="calibre4">"Seri söyle," dedi, Rhyme'ın yüzündeki keyifli ifadeyi görmekten memnun olarak.</p>

  <p class="calibre4">"Birinci sınıf, yepyeni bir C4," dedi Mel Cooper.</p>

  <p class="calibre4">"Tebrikler!"</p>

  <p class="calibre4">Rhyme’ın keyfinin bu kadar yerinde olmasının nedeni, filmlerdeki teröristlerin vazgeçilmez bomba tercihi olmasına karşın, C4'ün gerçekten de çok ender bulunuyor olmasıydı. Bu bombanın içeriği olan maddeleri kullanma izni sadece orduda ve birkaç yasal organizasyonda vardı; ticari amaçla kullanılamazdı. Yani, kaliteli bir C4 için nispeten daha az sayıda kaynak vardı; kısacası, Hayalet eğer TNT, Tovex,</p>

  <p class="calibre4">Gelenex ya da ticari amaçla kolayca bulunabilen diğer patlayıcılardan birini kullansaydı bağlantı kurmak çok zor olurdu.</p>

  <p class="calibre4">En önemlisi, C4 fazlasıyla tehlikeli olduğu için, yasal olarak belli işaretler taşımak zorundaydı; her üretici, kendi ürettiği patlayıcıya sadece kendisine has kimyasal içerikler koyardı. Patlayıcının izleri incelendiğinde hangi işaretlerin kullanıldığı ve dolayısıyla hangi firma tarafından üretildiği ortaya çıkacaktı. Firma buna karşılık satıldığı kişilerle ilgili kayıt tutmak, alıcılar da patlayıcının nerede saklandığı ya da kullanıldığı ile ilgili olarak detaylı dosyalar tutmak zorundaydı.</p>

  <p class="calibre4">Bu C4 patlayıcıyı Hayalet'e kimin sattığını bulabilirlerse, belki ondan, yılankafanın New York'taki diğer gizli evlerinin yerini öğrenebilirlerdi.</p>

  <p class="calibre4">Cooper bulguları Quantico'ya göndermişti bile. "Birkaç saat içinde bir cevap alırız."</p>

  <p class="calibre4">"Coe nerede?" diye sordu Sachs, evin içine bakınarak.</p>

  <p class="calibre4">"Göçmen Bürosu'nda," dedi Rhyme. Sonra ekledi; "Onun adını anarak olayı berbat etme. Umalım da orada kalsın."</p>

  <p class="calibre4">O sırada Eddie Deng geldi. "Sen arar aramaz geldim, Lincoln." "Mükemmel, Eddie. Okuma gözlüklerini tak hemen. Bizim için bir tercüme yapacaksın. Amelia, Hayalet'in spor ceketinde bir mektup buldu."</p>

  <p class="calibre4">"Anlamadım," dedi Deng. "Nerede dedin?"</p>

  <p class="calibre4">"Suyun otuz metre altında. Ama bu da başka bir hikâye."</p>

  <p class="calibre4">Deng'in gözleri iyiydi -okuma gözlüğüne ihtiyacı yoktu- ama Mel Co-oper, mektubu okuyabilmesi için dedektifin gözlerine bir kızılötesi gözlüğü yerleştirdi; yazılar deniz suyu yüzünden solmuştu ve zorlukla okunuyordu.</p>

  <p class="calibre4">Deng mektubun üzerine eğildi ve dikkatle inceledi.</p>

  <p class="calibre4">"Okumak çok zor," diye mırıldandı Deng, gözlerini kısarak. "Pekâlâ... Hayalet'e yazılmış. Yazan adamın adı Ling Shui-bian. Uçuşun Fuzhou'dan ne zaman başlayacağını, St. Petersburg dışındaki Nagorev askerî üssünün neresinde ve ne zaman beklendiği yazıyor. Sonra parayı Hong Kong'daki bir hesaba yatırdığını söylüyor; banka adı veya hesap numarası yok. Sonra uçuş ücretini açıklıyor. Paranın bir kısmının ilişikte olduğunu da ekliyor; dolar olarak. Sonunda da kurbanların bir listesi var; Ejder'deki yolcular."</p>

  <p class="calibre4">"Hepsi bu mu?"</p>

  <p class="calibre4">"Korkarım öyle." "Çin'deki adamlarımız bu adamı, Ling'i kontrol etsin," dedi Rhyme, Sellitto'ya. Sonra Mel Cooper'a döndü. "Kâğıtta herhangi bir iz var mı?"</p>

  <p class="calibre4">"Beklediğin gibi," dedi adam. "Tuzlu su, deniz yaşamına ait kalıntılar, kirlenme, bitki partikülleri, motor yağı ve mazot."</p>

  <p class="calibre4">"Orada ne kadar para vardı, Sachs?" diye sordu Rhyme.</p>

  <p class="calibre4">"Çok. Belki bin tane. Ama çevrelerinde yüzerken bunu söylemek zor." Sachs’ın topladığı banknotların hepsi yüz dolarlıktı.</p>

  <p class="calibre4">"Sahte mi?" diye sordu Rhyme.</p>

  <p class="calibre4">Cooper içlerinden birini inceledi. "Hayır."</p>

  <p class="calibre4">Sachs'ın bulduğu yuanlar da solmuştu ve hepsi kötü durumdaydı. "Bu büyüklükte yaklaşık otuz paket var," dedi Sachs. Eddie Deng bu paketteki miktarı hesapladı. "Otuz paket, bugünkü kuru düşünürsek," diye tahmin etti genç dedektif, "yaklaşık yirmi bin dolara denk gelir." "Ayrıca bir Uzi ve Beretta buldum," diye devam etti Sachs, "ama Uzi'nin seri numarası silinmişti ve Beretta'yı da gemide düşürdüm." "Hayalet'i tanıdığımız kadarıyla," dedi Rhyme, "seri numarası olsa bile, bir silahtan Hayalet'i izlemek mümkün olmayacaktır."</p>

  <p class="calibre4">"Thom! Kâtipliğine ihtiyacımız var. Thom!"</p>

  <p class="calibre4">Kriminolog koridora doğru baktı.</p>

  <p class="calibre4">Thom aceleyle yanlarına geldi. Patlayıcı, mektup, tabancalar ve sunduğu bilgiler hakkında Rhyme’ın dikte ettiklerini beyaz tahtaya yazdı. Cep telefonlarından biri çalınca -bugünlerde artık doğal karşılanan bir durum- hangisinin çaldığını anlamak için herkes kendi cep telefonunu kontrol etti. Kazanan Sachs idi; hemen cihazı kemerinden çıkarıp cevap verdi.</p>

  <p class="calibre4">"Alo?"</p>

  <p class="calibre4">"Amelia?"</p>

  <p class="calibre4">John Sung'ın sesini hemen tanımıştı. Zihni hemen önceki geceden bir anıya kaydı.</p>

  <p class="calibre4">"John."</p>

  <p class="calibre4">"Nasılsın?"</p>

  <p class="calibre4">Cehennem gibi bir yüzme deneyimi yaşadım, diye düşündü, ama onun dışında sorun yok. "İyiyim," dedi Sachs. "Şu anda biraz meşgulüm." "Elbette," dedi doktor. Ne ses ama! diye düşündü Sachs. Tam yatak odasına uygun. "Sam Chang ve ailesiyle ilgili herhangi bir ilerleme kaydedebildiniz mi?"</p>

  <p class="calibre4">"Henüz değil. Şu anda o konu üzerinde çalışıyoruz."</p>

  <p class="calibre4">"Daha sonra bana uğramaya fırsatın olur mu diye soracaktım." "Sanırım olabilir. Ama seni biraz sonra arayabilir miyim, John? Şu anda Lincoln'ün evindeyim ve durum biraz karışık."</p>

  <p class="calibre4">"Elbette. Rahatsız ettiğim için özür dilerim."</p>

  <p class="calibre4">"Hayır, hayır. Aradığına sevindim. Görüşürüz."</p>

  <p class="calibre4">Telefonu kapattı ve delil tablosuna döndü. Ama başını kaldırdığında Lon Sellitto'nun gözlerindeki alevli bakışı gördü.</p>

  <p class="calibre4">"Dedektif," dedi Sachs. "Sizinle bir saniye dışarıda konuşabilir miyim?"</p>

  <p class="calibre4">Sellitto keyifsiz bir tavırla itiraz etti. "Şimdi bunun..."</p>

  <p class="calibre4">"Hemen," dedi Sachs.</p>

  <p class="calibre4">Rhyme bir an ikisine birden baktı, ama sonra aralarındaki ilginç meseleye dikkatini vermektense tekrar delil tablosuna döndü.</p>

  <p class="calibre4">Sachs koridora çıktığında, Sellitto da topuklarını yere vura vura onu izledi. Thom bir terslik olduğunu anlamıştı. "Neler olu..." Ama Sachs kapıyı öfkeyle çarpıp kapatınca yardımcının cümlesi havada kaldı. Sachs'ın gösterdiği yere doğru devam ettiler -evin arka tarafı- ve mutfağa girdiler.</p>

  <p class="calibre4">Ellerini dar kalçalarına koyarak adama döndü. "Son iki gün boyunca neden özel hayatıma karışıp duruyorsun, dedektif?"</p>

  <p class="calibre4">İriyarı adam kemerini göbeğinin üzerine çekti. "Sen delisin. Bu senin uydurman."</p>

  <p class="calibre4">"Haydi oradan. Bir şey söylemek istiyorsan, bunu yüzüme söyle. Bu kadarını hak ediyorum."</p>

  <p class="calibre4">"Hak etmek mi?" dedi adam, sinsi bir ses tonuyla.</p>

  <p class="calibre4">"Nedir bütün bunlar?" diye sordu Sachs.</p>

  <p class="calibre4">Adam, Thom'un tezgâhın üzerine bıraktığı domateslere ve bir yığın fesleğene bakarken bir süre ikisi de konuşmadı. Sonra nihayet Sellitto cevap verdi: "Dün gece nerede olduğunu biliyorum."</p>

  <p class="calibre4">"Eee?" dedi Sachs.</p>

  <p class="calibre4">"Sung'ın dairesini koruyan bebek bakıcısı buradan çıktıktan sonra senin oraya gittiğini ve saat 01.45’e kadar da orada kaldığını söyledi." "Özel hayatım sadece beni ilgilendirir," dedi Sachs soğuk bir tavırla. İriyarı polis etrafına bakındı ve sonra öfkeli bir sesle konuştu. "Ama artık sadece seni ilgilendirmiyor, Amelia. Bu onu da ilgilendiriyor." Sachs kaşlarını çattı. "Kimi? O kim?"</p>

  <p class="calibre4">"Rhyme. Kim olduğunu sanıyorsun?"</p>

  <p class="calibre4">"Neden söz ediyorsun sen?"</p>

  <p class="calibre4">"O sert ve güçlü bir adam. Tanıdığım herkesten daha güçlü. Ama onu bir anda tuzla buz edebilecek tek şey sensin; eğer şu anda yöneldiğin yönde ilerlemeye devam edersen."</p>

  <p class="calibre4">"Yönelmek mi?" dedi Sachs şaşkınlıkla.</p>

  <p class="calibre4">"Bak, sen onu o zamanlar tanımıyordun; âşık olduğu kadın, Clare. O öldüğünde üstesinden gelmesi çok uzun zaman aldı. İşe geldi, görevini yaptı ama gözlerindeki ışığın geri dönmesi için bir yıl geçmesi gerekti. Ve karısı... Elbette kavga ettiler; hem de ağır siklet. Dünyadaki en iyi evliliklerden biri değildi ama kazadan sonra, artık yürümeyeceğini anlayıp boşandıklarında, her şey onun için çok zor oldu; çok."</p>

  <p class="calibre4">"Neden söz ettiğini hâlâ anlayabilmiş değilim."</p>

  <p class="calibre4">"Öyle mi? Bence gayet açık. Sen onun hayatının merkezinde sin. Se-ninleyken bütün savunma duvarlarını indiriyor. Onu kıracaksın. Ama ben bunun olmasına izin vermeyeceğim." Sesini biraz daha alçalttı. "Düşün; bu adamla görüşmeye devam edersen, bu Rhyme'ı öldürür. Bu... Sen neye gülüyorsun be?"</p>

  <p class="calibre4">"Sen benden ve John Sung'dan mı söz ediyorsun?"</p>

  <p class="calibre4">"Evet, gizli gizli görüştüğün adamdan."</p>

  <p class="calibre4">Sachs elleriyle yüzünü örttü ve bütün vücudunu titreten kahkahalara boğuldu. "Ah, Lon..." Sonra çabucak arkasını dönüp dedektiften uzaklaştı, çünkü bir an sonra -bunun olacağını aniden anlamıştı- kahkahalar yerini gözyaşlarına bıraktı.</p>

  <p class="calibre4">"Sizinle konuşmam gereken bir şey var. " "Kötü bir haber verecek gibisiniz, doktor. " "Şu köşede oturalım mı? "</p>

  <p class="calibre4">"Tanrım," dedi Sellitto, ona doğru yürüyerek. Sonra durdu ve şaşkın bir şekilde kadına baktı. "Amelia, neler..."</p>

  <p class="calibre4">Sachs bir elini kaldırdı ve başka tarafa döndü.</p>

  <p class="calibre4">"Neler oluyor?"</p>

  <p class="calibre4">Sonunda Sachs kendini toparladı, yüzünü sildi ve dedektife döndü. "Düşündüğün gibi değil, Lon."</p>

  <p class="calibre4">Sellitto tekrar kemerini düzeltti. "Anlat."</p>

  <p class="calibre4">"Rhyme ile çocuk yapmak konusunda konuştuğumuzu biliyorsun." "Evet."</p>

  <p class="calibre4">Acı acı güldü. "İşe yaramadı. Çok uğraştık ama bir türlü hamile kalamadım. Lincoln'de bir sorun olduğundan şüpheleniyordum. Bu yüzden birlikte gidip ikimiz de kontrolden geçtik."</p>

  <p class="calibre4">Bekleme odasındaki o günü düşündü.</p>

  <p class="calibre4">"Merhaba, bayan Sachs, işte buradasınız. " "Merhaba, doktor." "Lincoln Rhyme 'ın doktoruyla birlikteydim. " "Evet?"</p>

  <p class="calibre4">"Sizinle konuşmam gereken bir şey var. " "Kötü bir haber verecek gibisiniz, doktor. " "Şu köşede oturalım mı?" "Burası iyi. Söyleyin. Açıkça."</p>

  <p class="calibre4">"Şey, Lincoln'ün doktoru bana üreme testlerinin normal seviyelerde çıktığını söyledi. Onun durumunda biri için normal sayılacak bir şey, sperm sayısında hafif bir düşüklük var. Ama bugünlerde hamilelik konusunda pek büyük bir sorun değil bu. Korkarım, sizin daha ciddi bir sorununuz var. " "Benim mi?"</p>

  <p class="calibre4">Yanındaki tezgâha bakarak, doktorla yaptığı konuşmayı Sellitto'ya anlatıyordu. "Endometriosis denen bir rahatsızlığım var. Hep sorunum olmuştu, ama doktorun açıkladığı kadar kötü olduğunu hiç düşünmemiştim."</p>

  <p class="calibre4">"Tedavisi var mı?"</p>

  <p class="calibre4">Sachs başını salladı. "Hayır. Ameliyat edebilirler. Hormon tedavisi uygulayabilirler. Ama üremeye hiçbir yararı olmaz."</p>

  <p class="calibre4">"Tanrım, üzgünüm, Amelia."</p>

  <p class="calibre4">Sachs tekrar yüzünü sildi ve hüzünlü bir tavırla gülümsedi. "Böbrekte kuruluk ve sıcaklık."</p>

  <p class="calibre4">"Efendim?"</p>

  <p class="calibre4">Sachs güldü. "John Sung ile yaptığım şey buydu. Böbrekte kuruluk ve sıcaklık; Çin tıbbına göre üreme sorunun kaynağı bunlar. Dün gece beni muayene etti ve akupunktur masajı yaptı. Ayrıca yardımcı olacağına inandığı bitkisel ilaçlar verdi. Beni de bu yüzden aradı zaten. Burada bekle." Sachs antreye geçti, çantasını karıştırdı ve önceki gece Sung'ı gördüğünde kendisine verdiği bir şeyi getirdi. Kitabı dedektife uzattı. Başlığı ilginçti; Üremeye Yardımcı Olacak Bitkisel Tedavi ve Masaj Yöntemleri.</p>

  <p class="calibre4">"Birçok Batılı doktor, aynı sorunu yaşayan kadınlara Çin tedavisini öneriyormuş. Dün gece Lincoln'ü yukarı götürdüğümde bu konuyu konuştuk. Bunun gülünç olduğunu ama son zamanlarda bu konuda ne kadar üzgün olduğumu fark ettiğini söyledi. Haklı; dikkatimin dağıldığını söylüyordu. Olay yerlerini incelemek bile beni rahatsız ediyor. Bu yüzden, doktorun benim için neler yapabileceğini görmeye karar verdik." Kısa bir süre sessizleşti. Sonra tekrar konuşmaya başladı. "Etrafımda çok fazla ölüm var, Lon... babam, eski erkek arkadaşım Nick ile olan ilişkim; hapse girdikten bir süre sonra orada öldü. İncelediğim</p>

  <p class="calibre4">onca olay yeri. Lincoln'la benim çevremizde biraz hayat olmasını istiyordum. İçimdeki huzursuzluğu düzeltmeyi öyle çok istiyordum ki." Ne olursa olsun, önce kendini kollamalısın. Kendi bütünlüğüne kavuşmamışsan, başkasına destek olamazsın.</p>

  <p class="calibre4">Sung'ın tedavisinin bunu başarmasını umuyordu; kendisini bütünlüğüne kavuşturmasını.</p>

  <p class="calibre4">"Bilmiyordum," dedi Sellitto ellerini havaya kaldırarak. "Bu konuda gerçekten sır küpüydün."</p>

  <p class="calibre4">"Çünkü bu Lincoln ve benden başkasını ilgilendirmez," dedi Sachs öfkeyle. Başıyla Rhyme'ın odasını işaret etti. "Birbirimiz için ne anlam taşıdığımızı bilmiyor musun? Böyle bir şey yapabileceğimi nasıl düşündün?"</p>

  <p class="calibre4">Dedektif onunla göz göze gelmeye cesaret edemedi. "Betty'nin terk edişi ve diğer her şey... başıma gelenleri düşünüyordum." İri-yarı polisin evliliği birkaç yıl önce bitmişti. Sellitto'nun boşanmasıyla ilgili detayları kimse bilmiyordu, ama bir polisle evli olmanın çok zor olduğu ve birçok eşin daha kolay bir alternatif arayışına girdiği, herkes tarafından bilinen bir gerçekti. Sachs, Betty' nin gizli bir ilişkisi olduğunu düşündü. "Üzgünüm dedektif. Daha iyi düşünmeliydim." Elini uzattı ve Sachs gönülsüzce sıktı.</p>

  <p class="calibre4">"Bu işe yarayacak mı?" diye sordu Sellitto, başıyla kitabı işaret ederek.</p>

  <p class="calibre4">"Bilmiyorum," dedi Sachs. Sonra umutla gülümsedi. "Belki."</p>

  <p class="calibre4">"İşe dönelim mi?"</p>

  <p class="calibre4">"Tabii." Sachs son kez gözlerini sildi ve birlikte Rhyme'ın yanına döndüler.</p>

  <p class="calibre4"><span class="calibre7">HAYALETÖLÜM</span></p>

  <p class="calibre4">Easton, Long Island, Olay Yeri</p>

  <p class="calibre4">• İki göçmen sahilde sırtlarından vurularak öldürüldüler.</p>

  <p class="calibre4">• Bir göçmen yaralandı; Dr. John Sung.</p>

  <p class="calibre4">• "Bangshou" (yardımcı) gemideydi; kimliği bilinmiyor.</p>

  <p class="calibre4">• Yardımcının, Ejder' in battığı yerde bulunan boğulmuş ceset olduğu teşhis edildi.</p>

  <p class="calibre4">• On göçmen kaçtı; yedi yetişkin (biri yaşlıca, erkek; biri yaralı, kadın), iki çocuk, bir bebek. Kilisenin minibüsünü çaldılar.</p>

  <p class="calibre4">• Kan örnekleri inceleme için laboratuvara gönderildi</p>

  <p class="calibre4">• Yaralı kadının kan grubu AB negatif. Kanıyla ilgili daha fazla bilgi istendi.</p>

  <p class="calibre4">• Sahilde Hayalet'i bekleyen araç onu almadan gitti. Hayalet'in araca bir el ateş ettiği sanılıyor. Aracın marka ve model bilgileri için lastik izlerine ve dingil açıklığına dayanarak talepte bulunuldu.</p>

  <p class="calibre4">• Araç bir BMW X5.</p>

  <p class="calibre4">• Sürücü; Jerry Tang.</p>

  <p class="calibre4">• Göçmenleri almak için gelen herhangi bir aracın izine rastlanmadı.</p>

  <p class="calibre4">• Muhtemelen Hayalet'e ait olan cep telefonu analiz için FBI'a gönderildi.</p>

  <p class="calibre4">• İzlenemez uydu telefonu. Kullanmak için Çin hükümetinin telefon sistemine giriyor.</p>

  <p class="calibre4">• Hayalet'in silahı 7.62 mm'lik tabanca. Özel mermiler.</p>

  <p class="calibre4">• Çin yapımı Model 51 otomatik tabanca.</p>

  <p class="calibre4">• Hayalet'in rüşvet yedirdiği hükümet çalışanları olduğu rapor edildi.</p>

  <p class="calibre4">• Hayalet kaçmak için bir kırmızı Honda sedan çaldı. Aracın bulunması için devriyelere haber verildi.</p>

  <p class="calibre4">• Aracın izi bulunamadı.</p>

  <p class="calibre4">• Suda üç ceset bulundu; biri boğulmuş, ikisi vurulmuş. Fotoğraflar ve deliller Rhyme'a ve Çin polisine gönderildi.</p>

  <p class="calibre4">• Boğulmuş kişi Victor Au, Hayalet'in yardımcısı olarak tanımlandı.</p>

  <p class="calibre4">• Parmak izleri AFIS'e gönderildi.</p>

  <p class="calibre4">• Herhangi bir kayda uymuyor, ama Sam Chang'in parmaklarında sıra dışı izler var. (yara, ip yanığı?)</p>

  <p class="calibre4">• Göçmenlerin Profilleri: Sam Chang, Wu Qichen ve aileleri; John Sung; boğulan kadının bebeği; tanımlanmayan bir erkek ve bir kadın (sahilde öldürüldüler).</p>

  <p class="calibre4"><a id="bookmark7"></a><span class="calibre7">Çalıntı Minibüs, Çin Mahallesi</span></p>

  <p class="calibre4">• Göçmenler tarafından 'Home Store' logosuyla kamufle edildi.</p>

  <p class="calibre4">• Kanın sıçrama şekli, yaralı kadının elinden, kolundan ya da omzundan yaralı olduğunu gösteriyor.</p>

  <p class="calibre4">• Kan örnekleri incelenmek üzere laboratuvara gönderildi.</p>

  <p class="calibre4">• Yaralı kadının kan grubu AB negatif. Kanıyla ilgili daha fazla bilgi istendi.</p>

  <p class="calibre4">• Parmak izleri AFIS'e gönderildi.</p>

  <p class="calibre4">• Uyan yok.</p>

  <p class="calibre4"><a id="bookmark8"></a><span class="calibre7">Jerry Tang Cinayeti Olay Yeri</span></p>

  <p class="calibre4">• Dört adam kapıyı kırarak içeri girdiler, ona işkence yaptılar ve vurarak öldürdüler.</p>

  <p class="calibre4">• İki mermi kovam; Model 51 ile tutuyor. Tang iki kez kafasından vurulmuş.</p>

  <p class="calibre4">• Aşırı barbarlık.</p>

  <p class="calibre4">• Bazı parmak izleri.</p>

  <p class="calibre4">• Tang’ınkiler dışında tutan yok.</p>

  <p class="calibre4">• Üç saldırganın ayak 235 ölçüleri Hayalet'inkinden küçük; muhtemelen daha ufak yapılılar.</p>

  <p class="calibre4">• İpuçları, Hayalet'in saklandığı yerin muhtemelen Battery Park civarında olduğunu gösteriyor.</p>

  <p class="calibre4">• Şüpheli saldırganlar Çinli etnik azınlık gruplardan. Şu anda nereli ve nerede oldukları araştırılıyor.</p>

  <p class="calibre4">• Queens Türkistan Topluluğu İslam Merkezi'nden kiralanan Uygurlar.</p>

  <p class="calibre4">• Cep telefonu aramaları 805 Patrick Henry Caddesi 'ni işaret ediyor. Kanal Caddesi Saldırısı Olay Yeri</p>

  <p class="calibre4">• Elde edilen deliller, Hayalet'in evinin Battery Park civarında olduğunu işaret ediyor.</p>

  <p class="calibre4">• Çalıntı Chevrolet Blazer, tzi bulunamadı.</p>

  <p class="calibre4">• İzlere uyan yok.</p>

  <p class="calibre4">• Hayalet'in evinin halısı: Arnold firmasının Lustre-Rite modeli, son altı ay içinde döşenmiş; bilgi almak için hah firmaları araştırılıyor.</p>

  <p class="calibre4">• Döşenen yerler belirlendi: Battery Park yakınında 32.</p>

  <p class="calibre4">• Taze tomurcuklar bulundu.</p>

  <p class="calibre4">• Hayalet'in suç ortağının cesedi: Batı ya da Kuzeybatı Çin'deki etnik azınlıklardan. Parmak izine uyan yok. Silahı Walther PPK.</p>

  <p class="calibre4">• Kayıp göçmenlerle ilgili detaylar:</p>

  <p class="calibre4">• Chang ailesi: Sam, Mei-Mei, William ve Ronald; Sam'in babası Chang Jiechi ve bebek Po-Yee. Sam'in ayarlanmış bir işi var, ama işvereni ve işin yeri bilinmiyor. Mavi bir minibüs kullanıyor; plakası ve markası yok. Chang' lerin evi Queens'te.</p>

  <p class="calibre4">• Wu'lar: Qichen, Yong-Ping, Chin-Mei ve Lang.</p>

  <p class="calibre4"><a id="bookmark9"></a><span class="calibre7">Hayalet’in Gizli Evi Olay Yeri</span></p>

  <p class="calibre4">• Chang Jiechi'nin parmak izleri ve fotoğrafları, babanın -ve oğlu Sam'in-kaligraf olduklarını gösteriyor. Sam Chang matbaada ya da tabelacıda çalışıyor olabilir. Queens'teki dükkânlar ve şirketler aranıyor.</p>

  <p class="calibre4">• Cesedin ayakkabılarından biyosolit, gübre üretim tesislerinden birinin yakınlarındaki bir mahallede oturduklarını gösteriyor.</p>

  <p class="calibre4">• Hayalet evini düzenletmek için feng shui uzmanı kullanıyor.</p>

  <p class="calibre4"><a id="bookmark10"></a><span class="calibre7">Fuzhou Ejderi Olay Yeri</span></p>

  <p class="calibre4">• Hayalet, gemiyi batırmak için yeni bir C4 patlayıcı kullandı. Kimyasal işaretlerden üreticisi aranıyor.</p>

  <p class="calibre4">• Hayalet'in kamarasında yeni dolar banknotlar bulundu. Kamarada yaklaşık 20,000$ değerinde kullanılmış Çin yuanı bulundu. •Kurbanların listesi, uçuş detayları ve banka hesabı bilgisi. Çin'den gönderen kişi aranıyor.</p>

  <p class="calibre4">• Kaptan canlı bulundu ama bilinci yerinde değil. Beretta 9 mm. Uzi. İzlenmesi mümkün değil</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_33"><a class="calibre10" id="bookmark11"></a><span class="calibre18">BÖLÜM OTUZ DOKUZ</span></h1>

  <p class="calibre4">"Fred," dedi Rhyme, Dellray odaya girerken; bu kez üzerinde, Rhynıe'ın o ana dek gördüğü en turuncu gömlek vardı.</p>

  <p class="calibre4">"Hey," dedi Sachs, ajana. "Öyle gömlekler giymene izin veriyorlar mı? Söylesene, o gerçek bir renk mi?"</p>

  <p class="calibre4">"Bizi çok korkuttun," dedi Rhyme.</p>

  <p class="calibre4">"Bi' de kıçımı o çubukların üstüne yerleştirirken benim kendimin ne hissetti'imi düşünsenize." Odaya bakındı. "Dan nerede?"</p>

  <p class="calibre4">"Dan mi?" diye sordu Rhyme.</p>

  <p class="calibre4">"SSA?"</p>

  <p class="calibre4">Boş yüz ifadelerine bakarak Dellray açıkladı; "Benim yerimi al'cak olan ajan. Dan Wong. San Fransisco ofisimizden. Yerime baktı'ı için ona teşekkür edice'em."</p>

  <p class="calibre4">Rhyme ve Sachs birbirlerine baktılar. "Kimse senin yerini almadı," dedi Rhyme. "Biz de hâlâ onu bekliyorduk."</p>

  <p class="calibre4">"Hâlâ bekliyo' musunuz?" diye fısıldadı Dellray, duyduklarına inanamayarak. "Dün gece Dan ile kendim konuştum. İhti'acınız olan adam o. Bi' sürü insan kaçakçılı'ı davasıyla u'raştı. Yılankafalar ve Çin kültürü'akkmda uzmandır. Sizi arı'cak ve bu sabah bir askerî jet uça'yla gel'cekti."</p>

  <p class="calibre4">"Bilgimiz yok."</p>

  <p class="calibre4">Dellray'in şaşkınlığı yerini öfkeye bıraktı. "Peki ya SPEC-TAC?" diye sordu şüpheyle. "Onlar bur'da, di'il mi?"</p>

  <p class="calibre4">"Hayır," dedi Sachs.</p>

  <p class="calibre4">Silah çekermiş gibi cep telefonunu hızla kemerinden kaptı. Bir hızlı arama tuşuna bastı ve bağlantı kuruldu. "Ben Dellray... Onu... Um'rumda di'il. Onu hemen istiyorum... Dedi'imi duymadın gal' ba; Onu. Hemen. İstiyorum. Hemen..." Tiksinti yansıtan bir iç çekti. "Pekâlâ, beni arasın. Bi' dak'ka; bu 'rada, Dan Wong hangi ce'ennemde?" Uzun bir süre dinledi ve sonra hoşça kal bile demeden telefonu kapadı.</p>

  <p class="calibre4">"Dan acil bi' iş için Hawaii'ye gitmiş. Emir Washington'dan geldi'i için bizim bur'daki oyuncak davamızdan daha önemli. Birinin beni -ya da sizi- araması gerekirdi ama herkes topu birbirine atıyo'."</p>

  <p class="calibre4">"Peki ya SPEC-TAC?"</p>

  <p class="calibre4">"SAC beni tekrar ar'cak. Ama şimdiye kadar gelmedilerse, lanet olasıca bi' şi' oldu demektir."</p>

  <p class="calibre4">"Bugün toplantının gündemindeki konulardan biri olduğunu söylediler bize," dedi Rhyme.</p>

  <p class="calibre4">"Bu şekilde konuşmalarından nefret ediyorum," dedi Dellray öfkeyle. "Ofise geri döndü'ümde bu konuyla kendim ilgilenice'em. Bunun için bi' ba'ane olamaz."</p>

  <p class="calibre4">"Teşekkürler, Fred. Yardıma ihtiyacımız var. Sam Chang'in çalıştığı matbaayı ya da tabelacı dükkânını bulabilmek için Beşinci Bölge polislerinin yarısı işe koyuldu. Ama şu âna kadar bir şey bulamadık."</p>

  <p class="calibre4">"Bu iyi di'il."</p>

  <p class="calibre4">"Bombayla ilgili soruşturmada hangi aşamadasınız?" diye sordu Sellitto.</p>

  <p class="calibre4">"Bur'ya gelmemin di'er bi' nedeni de o. Bi' adım bile gidemedik. Adamlarım Brighton Sahili'ni tarıyo'lar ama henüz bi' şi' bulamadılar. Tek. Bi'. Şi'. Bile. Üstelik or'da bi' sürü serseriyi sorguladım." "Bombanın Rus malı olduğundan emin misin?"</p>

  <p class="calibre4">"Ne zaman bi' şeyden olabiliriz ki?"</p>

  <p class="calibre4">Bu oldukça isabetli bir yorumdu. Rhyme adamın elindeki kâğıt torbayı başıyla işaret etti. "Elindeki ne?"</p>

  <p class="calibre4">Torbadan, naylon poşet içinde parlak sarı renkli bir patlayıcı sopa çıkardı ve odanın karşı tarafındaki Sachs'a fırlattı.</p>

  <p class="calibre4">Sachs patlayıcıyı tek elle yakaladı. "Aman Tanrım, Fred," dedi.</p>

  <p class="calibre4">"Sad'ce dinamit. E'er bi' detonatör olmazsa patlamaz. Hey, Aye-melia, büronun beysbol takımında oynamak ister misin? Çok i'i bi' kurtarıştı."</p>

  <p class="calibre4">Sachs elindeki dinamiti inceledi.</p>

  <p class="calibre4">"Sürtünme izleri?" diye sordu Sellitto.</p>

  <p class="calibre4">"Ta'men temiz. Hiç iz yok."</p>

  <p class="calibre4">Sachs, Rhyme'ın görmesi için dinamiti kaldırdı; yan tarafındaki rakamlar Rhyme'ın dikkatini çekti.</p>

  <p class="calibre4">"Seri numarasından ne çıktı?" diye sordu Dellray'e.</p>

  <p class="calibre4">"Hiç bi' şi'. Bizimkiler izlenemi'cek kadar eski oldu'unu söylediler. Bi' çıkmaz daha."</p>

  <p class="calibre4">"Birinin çıkmazı, başka birinin kapısı olabilir," dedi Rhyme, şimdi uydurduğu bu sözü Sonny Li'ye de söylemeye karar vererek. "İşaretleri kontrol ettiler mi?"</p>

  <p class="calibre4">"Yok. İşaretler için de çok eski oldu'unu söylediler."</p>

  <p class="calibre4">"Muhtemelen öyledir. Ama ben yine de kontrol etmek istiyorum." Mel Cooper'a seslendi. "ASAP'a gönder. Analiz edilmesini istiyorum." Kromatografı -dinamiti test etmek için analitik yöntem tercihi-genellikle örneklerin yakılmasını gerektirirdi. Ama Rhyme'ın evinin salonunda bir bomba patlatmak ya da yangın çıkarmak gibi bir niyeti yoktu. NYPD'nin bu işler için özel olarak hazırlanmış bir birimi vardı. Mel Cooper merkezdeki teknisyenlerinden birini aradı ve test için gerekli düzenlemeleri yaptı; sonra dinamiti tekrar Dellray'e verdi ve nereye bırakması gerektiğini açıkladı.</p>

  <p class="calibre4">"Elimizden geleni yapacağız, Fred."</p>

  <p class="calibre4">Cooper, Dellray'in kendisine verdiği ikinci torbaya baktı. İçinde bir Duracell pil, teller ve bir anahtar vardı. "Hepsi isimsiz, işe yarar bir şey yok. Bombalar için hazırladıkları detonatör bu olmalı."</p>

  <p class="calibre4">Bunun üzerine üçüncü bir torba ortaya çıktı. Cooper ve Rhyme, yanmış bir metal parçasından arta kalanları incelediler. "Rus, askerî sınıf," dedi Rhyme.</p>

  <p class="calibre4">Bir detonatör, temelde bir kapaktı; genellikle içinde patlayıcı ve teller olur, elektrik akımı geçerken ısınır, öncelikle ön patlayıcıyı harekete geçirir, o da ana patlayıcıyı devreye sokardı.</p>

  <p class="calibre4">Ellerindeki örnek sadece, Dellray düzeneğin üzerine oturduğunda bombanın harekete geçen kısmıydı. Cooper elindeki örneği mikroskobun altına yerleştirdi. "Fazla bir şey yok. Sadece Rus alfabesinden A ve R. Bir ve üç rakamları da okunuyor ama hepsi bu." "Kimsenin veri tabanında bununicaydı yok mu?"</p>

  <p class="calibre4">"Hayır. Herkesi kontrol ettik; NYPD, ATF, DEA ve Adalet Bakanlığı."</p>

  <p class="calibre4">"Pekâlâ, bakalım laboratuvar neler söyleyecek."</p>

  <p class="calibre4">"Sana borçluyum, Lincoln."</p>

  <p class="calibre4">"Eğer sizin dükkândan birilerini HAYALETÖLÜM davasına aktarabilirsen, borcunu ödemiş olursun, Fred."</p>

  <p class="calibre4">Sonny Li, kırmızılı kadının kendisine verdiği adresi -Bay Wang'a aitti-çay dükkânından dört blok ötede buldu.</p>

  <p class="calibre4">Ön taraftaki dükkân, sahibinin ne iş yaptığını belli etmiyordu, ama tozlu ön vitrinde kırmızı bir ampulle aydınlatılmış ve uzun süre önce yanıp bitmiş birkaç tütsüyle çevrili bir sunak vardı. Çince yazılmış soluk yazılar GELECEK SÖYLENİR, GERÇEKLER BULUNUR, ŞANS GETİRİLİR' diyordu.</p>

  <p class="calibre4">İçeride, bir masanın arkasında oturan genç bir kadın başını kaldırıp Li'ye baktı. Önündeki masanın üzerinde bir abaküs ve bir lap-top vardı. Ofis pek gösterişli sayılmazdı ama kadının bileğindeki elmas Rolex saat, işlerinin iyi gittiğini gösteriyordu. Kadın</p>

  <p class="calibre4">Li'ye evini ya da ofisini düzenletmek için babasını kiralamak isteyip istemediğini sordu.</p>

  <p class="calibre4">"Babanızın düzenlediğine inandığım bir daireyi görmek istiyordum. Bana onun çalışması olup olmadığını söyleyebilir misiniz?"</p>

  <p class="calibre4">"Kimin dairesi?"</p>

  <p class="calibre4">"Ne yazık ki şimdi Çin' e dönmüş olan bir arkadaşımın tanıdığı; adını bilmiyorum. Ama adresi biliyorum."</p>

  <p class="calibre4">"Adres nedir?"</p>

  <p class="calibre4">"Sekiz-sıfır-beş Patrick Henry Caddesi."</p>

  <p class="calibre4">"Hayır, hayır," dedi kadın. "Babam orada çalışmaz. Şehirde yaptığı herhangi bir çalışma yok. Sadece şehir dışındakiler için çalışır."</p>

  <p class="calibre4">"Ama ofisiniz burada."</p>

  <p class="calibre4">"Çünkü insanlar burada olmamızı istiyor. Müşterilerimizin hepsi Yukan Doğu ya da Yukarı Batı tarafındandır. Ve onların da sadece bir kısmı Çinli'dir."</p>

  <p class="calibre4">"Çin Mahallesi'nde oturmuyor musunuz?"</p>

  <p class="calibre4">Kadın güldü. "Greenwich, Connecticut'ta oturuyoruz. Orayı biliyor musunuz?" "Hayır," dedi Li, hayal kırıklığına uğrayarak. "Peki, bu sözünü ettiğim daireyi kimin düzenlemiş olabileceğini söylemeniz mümkün mü? Çok güzel düzenlenmişti."</p>

  <p class="calibre4">"Şu arkadaşınız, zengin mi?"</p>

  <p class="calibre4">"Evet, çok zengin."</p>

  <p class="calibre4">"O zaman Bay Zhou olduğunu söyleyebilirim. Şehirde birçok zengin evi o düzenlemiştir. İşte adresi ve adı. Bir bakkal ve bitkisel ilaç dükkânının arka tarafında ofisi var. Buradan beş blok ötede." Adamın adını ve adresini bir kâğıt parçasına yazdı ve yerini tarif etti.</p>

  <p class="calibre4">Li kadına teşekkür etti ve onu bilgisayarıyla baş başa bıraktı.</p>

  <p class="calibre4">Dışarıda, Sonny Li hızlı gelen bir taksinin yaklaşmasını bekledi sonra, üç metre kala arabanın önüne atladı. Sürücü ortaparmağını kaldırarak küfür etti.</p>

  <p class="calibre4">Li güldü. Şeytanın kuyruğunu çok yakından kesmiş ve onu güçsüz bırakmıştı. Şimdi, bu şansla kutsanmış olarak, Hayalet'i bulabilirdi. Elindeki kâğıt parçasına bir kez daha baktı ve Şanslı Umut Dükkânı'na doğru yürümeye başladı.</p>

  <p class="calibre4">Hayalet, belindeki yeni, 45 kalibrelik Glock 36'sını gizlemek için giydiği rüzgârlığıyla Mulberry Caddesi'nde yürüyor, köşeden aldığı hindistancevizine batırılmış pipetten meyvenin sütünü içiyordu.</p>

  <p class="calibre4">NYPD'nin Wu ailesini gizlediği Murray Hill’deki evi gözlemesi için Yusuf'un tuttuğu Uygur'dan daha yeni haber gelmişti. Ama güvenlik, beklediklerinden daha iyiydi ve muhafızlar onu fark etmişlerdi. Neredeyse yakalanıyordu ama Türk yine de kaçmayı başarmıştı. Polis hiç şüphesiz ailenin yerini şimdiye dek değiştirmiş olmalıydı. Ama bu küçük bir engeldi ve nerede olduklarını mutlaka öğrenirdi.</p>

  <p class="calibre4">Heykeller, sunaklar ve tütsüler satan bir dükkânın önünden geçiyordu. Vitrinde koruyucusu okçu tanrı Yi'nin bir resmi vardı. Hayalet başını hafifçe eğdi ve yürümeye devam etti.</p>

  <p class="calibre4">Yürürken kendine ruhlara inanıp inanmadığını sordu.</p>

  <p class="calibre4">Ejderhaların tepelerde yaşadığına inanıyor muydu?</p>

  <p class="calibre4">Böyle olduğundan şüpheliydi. Denizcilerin tanrıçası Tian Hou, azgın dalgalara parmağını sallayıp denizi sakinleştirebilirdi ama bunu sadece efsanelerde yapardı. Gerçekte ise Fuzhou Ejderi'nde kapana kısılan domuzları kurtarmamıştı.</p>

  <p class="calibre4">Merhamet tanrıçası Guan Yin'e yıllar önce ettiği kendi duaları da cevapsız kalmıştı; lanet olasıca öğrencinin anne-babasını ve ağabeyini döverek öldüren elini durdurmamıştı.</p>

  <p class="calibre4">Öte yandan, Hayalet chi'ye kesinlikle inanıyordu; herkesin bedeninde akan yaşam enerjisi. Bu enerjiyi binlerce kez hissetmişti. Kendisiyle düzdüğü kadın arasında bir alışveriş olarak hissetmişti; bir düşmanını öldürdüğü anda zaferin gücü olarak hissetmişti; bir odaya girmek ya da bir işadamıyla görüşmek konusunda bir uyarı olarak hissetmişti. Hastalandığında ya da yaralandığında, chi enerjisinin zayıfladığını hissetmişti.</p>

  <p class="calibre4">İyi chi ve kötü chi.</p>

  <p class="calibre4">Bunun anlamı, iyi gücü kontrol edebilmek, kötü gücü saptırmak veya tıkamak demekti.</p>

  <p class="calibre4">Bir sokaktan diğerine, sonra bir başkasına döndü. Kalabalık bir caddeyi geçti ve sonra arnavutkaldırımlı loş bir sokağa girdi.</p>

  <p class="calibre4">Sonunda gideceği yere ulaştı. Hindistancevizindeki sütü bitirdi ve kabuğu bir çöp tenekesine fırlattı. Sonra ellerini özenle bir mendile sildi ve kapıdan girip</p>

  <p class="calibre4">feng shui uzmanına el salladı; Şanslı Umut Dükkânı'nın arka tarafındaki masasında oturan Bay Zhou' ya.</p>

  <p class="calibre4">Sonny Li bir sigara daha yaktı ve The Bowery denen caddede yürümeye devam etti.</p>

  <p class="calibre4">Li yılankafaları tanır, paraları ve son derece güçlü bir hayatta kalma dürtüleri olduğunu bilirdi. Hayalet'in yakınlarda başka gizli evleri vardı ve feng shui kişisel bir konu olduğundan, eğer Zhou' nun Patrick Henry Caddesi'nde çıkardığı işten memnun kalmışsa, Hayalet diğer mekânlarının düzenlemelerini de ona yaptırmış olmalıydı.</p>

  <p class="calibre4">Kendini iyi hissediyordu. İyi kehanetler, iyi güç.</p>

  <p class="calibre4">Loaban ile birlikte dedektiflerin tanrısı Guan Di'ye adaklarını sunmuşlardı.</p>

  <p class="calibre4">Şeytanların kuyruklarını kesmişti.</p>

  <p class="calibre4">Üstelik cebinde Alman yapımı dolu bir otomatik tabanca vardı.</p>

  <p class="calibre4">Bu feng shui ustası, dünyanın en tehlikeli yılankafalarından biri için çalıştığını biliyorsa, kendisiyle konuşmaya yanaşmayabilirdi. Ama Sonny Li bunu sağlamaya kararlıydı.</p>

  <p class="calibre4">Hâkim Dee -eski Çin'de hayali bir dedektif, savcı ve hâkim-soruşturmaları Loaban'dan oldukça farklı bir şekilde yürütürdü. Teknikler bugün modern Çin'de kullanılanlara benzerdi. Asıl önemli olan nokta fiziksel deliller değil, tanıkların ve sanıkların sorgulanmasıydı. Bu tür soruşturmalarda anahtar, Çin'deki birçok konuda olduğu gibi sabır, sabır, sabırdı. Son derece zeki -ve kararlı-olan Hâkim Dee bile, açıklamasında ya da hikâyesinde bir açık bulana kadar tanığı defalarca sorguya çekerdi. Sonra şüpheli, suçla ilgili bütün önemli detayları açıklayana kadar hikâyesini parçalayıp dururdu; bu bir jüri oylaması değildi, arkasından aynı derecede önem taşıyan bir pişmanlık yemininin geldiği bir itiraftı. Bir itirafı ortaya çıkaracak her şey yapılabilirdi; hatta işkence bile (ancak, Hâkim Dee'nin yaşadığı zamanlarda bir şüpheliye işkence yapılır ve sonrasında kişinin masum olduğu ortaya çıkarsa, bu durumda yargıcın kendisi işkence görür ve öldürülürdü).</p>

  <p class="calibre4">Sonny Li, adını müthiş bir Amerikalı gangsterden, Baba filmindeki Vito Corleone'nin oğlu Sonny Corleone'den almıştı. Halk Cumhuriyeti Polis Teşkilatı’nın Birinci Şube'sinde kıdemli bir dedektif, dünya çapında bir gezgin ve Loaban'ın, yani Lincoln Rhyme'ın arkadaşıydı. Ne gerekirse gereksin, Li Hayalet'in diğer adreslerini feng shui uzmanından kesinlikle alacaktı.</p>

  <p class="calibre4">Kalabalığın içinde yürümeye devam ederken önünde kıpırdaşan mavi yengeçlerle dolu sepetlerin, balık ve buzla dolu kovaların bulunduğu balıkçı dükkânlarının yanından geçti; bazıları kesilerek yarılmıştı ve minik siyah kalpleri hâlâ atıyordu.</p>

  <p class="calibre4">Küçük bir yer olan ama satılık mallarla doldurulmuş Şanslı Umut Dükkânı'na geldi. Kurutulmuş ginseng kökleriyle dolu kavanozlar, kurutulmuş mürekkepbalığı paketleri, çocuklar için Hello Kitty oyuncakları ve şekerleri, noodle ve baharatlar, tozlu pirinç paketleri, kovalarca karpuz çekirdeği, karaciğer ve böbrek için özel çaylar, kurutulmuş kurbağa, istridye sosu, lotus, jöle ve sakızlar, dondurulmuş çay çöreği ve işkembe paketleri.</p>

  <p class="calibre4">Arka tarafta bir masanın arkasında, ağzında sigarası ve elinde Çince gazetesiyle oturan bir adam buldu. Sonny Li'nin de beklediği gibi, ofis mükemmel biçimde tasarlanmıştı; kötü enerjiyi hapsetmek için dışbükey aynalar, şeffaf yeşim taşından yapılmış büyük bir ejderha (ahşap veya seramikten daha iyiydi) ve -başarılı bir iş için kesinlikle önemli-kuzey duvarının karşısına konmuş küçük bir akvaryum. İçinde siyah bir balık yüzüyordu.</p>

  <p class="calibre4">"Zhou siz misiniz?"</p>

  <p class="calibre4">"Evet, öyle." "Sizinle tanışmaktan onur duydum efendim," dedi Li. "Bir arkadaşımın 805 Patrick Henry Caddesi'ndeki evini gördüm. Sanırım orayı siz düzenlemişsiniz."</p>

  <p class="calibre4">Zhou'nun gözleri hafifçe kısıldı. "Bir arkadaş," dedi başını öne eğerek. "Evet efendim. Onunla bağlantı kurmam gerekiyor ve ne yazık ki artık o dairede oturmuyor. Nerede olabileceğini bana söylersiniz diye düşünmüştüm. Adı Kwan Ang'dır."</p>

  <p class="calibre4">Adamın kaşları yine belli belirsiz çatıldı.</p>

  <p class="calibre4">"Üzgünüm bayım ama bu isimde kimseyi tanımıyorum."</p>

  <p class="calibre4">"Bu çok kötü, Bay Zhou. Çünkü eğer kendisini tanıyorsanız ve başka nerede olabileceğini bana söylerseniz, bu size büyük miktarda para kazandıracaktır. Onu bulmak benim için çok önemli."</p>

  <p class="calibre4">"Size yardım edemem."</p>

  <p class="calibre4">"Kwan Ang’ın bir yılankafa ve katil olduğunu biliyorsunuz. Bunu bildiğinizden eminim. Gözlerinizde görebiliyorum." Loaban nasıl delilleri okuyabiliyorsa, Sonny Li de insan yüzlerini aynı şekilde okuyabilirdi.</p>

  <p class="calibre4">"Hayır, yanılıyorsunuz." Bay Zhou terlemeye başlamış, alnında ter damlaları belirmişti.</p>

  <p class="calibre4">"Yani," diye devam etti Li, "size ödediği paranın üzerinde kan var. Masum kadınların ve çocukların kanı. Bu sizi rahatsız etmiyor mu?" "Size yardım edemem." Zhou masasının üzerindeki kâğıtlara baktı. "İşime dönmeliyim."</p>

  <p class="calibre4">Tık, tık, tık...</p>

  <p class="calibre4">Li tabancasımn namlusuyla masanın üzerine hafif hafif vuruyordu. Zhou korkuyla ona baktı. "O halde sen de onunla işbirliği yapıyorsun demektir. Belki de ortağısın. Sen de bir yılankafasın. Sanırım böyle olmalı."</p>

  <p class="calibre4">"Hayır, hayır. Kimden söz ettiğinizi inanın bilmiyorum. Ben sadece bir feng... "</p>

  <p class="calibre4">"Ah," diye sırıttı Li. "Bundan sıkıldım. En iyisi Göçmen Bürosu'na haber vermek galiba. Onlar seninle ve ailenle ilgilenebilirler." Başıyla duvardaki aile resimlerini işaret etti. Sonra kapıya döndü.</p>

  <p class="calibre4">"Buna gerek yok!" dedi Zhou hemen. "Efendim... Daha önce paradan mı söz etmiştiniz?"</p>

  <p class="calibre4">"Beş bin dolar."</p>

  <p class="calibre4">"Eğer o..." "Kwan’ın asla senden haberi olmayacak. Sana parayı polis nakit olarak ödeyecek."</p>

  <p class="calibre4">Zhou gömleğinin koluyla yüzünü sildi. Düşünürken gözleriyle masayı tarıyordu.</p>

  <p class="calibre4">Tık... tık... tık...</p>

  <p class="calibre4">Sonunda Zhou patladı. "Adresinden emin değilim. Kendisi ve yardımcısı beni buradan arabayla aldılar ve ara sokaklardan geçirerek dairesine götürdüler. Ama onu istiyorsanız, size şunu söyleyeyim; beş dakika önce buradaydı ve siz gelmeden hemen önce çıktı."</p>

  <p class="calibre4">"Ne? Kwan Ang'ın kendisi mi?"</p>

  <p class="calibre4">"Evet."</p>

  <p class="calibre4">"Ne tarafa gitti?"</p>

  <p class="calibre4">Dükkândan çıkınca sola döndüğünü gördüm. Acele ederseniz onu bulabilirsiniz. Üzerinde dükkânımın adı yazılı sarı bir torba taşıyor. O... bir dakika bayım; benim param?"</p>

  <p class="calibre4">Ama Li dükkândan fırlamıştı bile.</p>

  <p class="calibre4">Dışarı çıkınca sola döndü ve caddede koşmaya başladı. Aceleyle etrafına bakınıyordu. Sonra yüz metre kadar ileride, orta boylu, kısa siyah saçlı, elinde sarı bir alışveriş torbası taşıyan adamı gördü. Yürüyüşü tanıdıktı; Li onu gemiden hatırlıyordu. Evet, diye düşündü, kalbi heyecandan deli gibi atarak, bu Hayalet!</p>

  <p class="calibre4">Loaban ya da Hongse'ye haber vermesi gerektiğini düşündü. Ama adamın kaçma riskini göze alamazdı. Li cebindeki tabancanın kabzasını kavrayarak adamın peşinden koşmaya başladı.</p>

  <p class="calibre4">Nefes nefese koşarak aradaki mesafeyi kısa sürede kapamıştı. Yüksek sesle nefes alarak yaklaşırken Hayalet duraksadı. Tam arkasını dönerken Li hemen bir çöp konteynerinin arkasına saklandı. Tekrar bakmaya cesaret edebildiğinde, hayalet ıssız ara sokakta yürüyerek uzaklaşıyordu. Liu Guoyuan'da Li açık mavi bir üniforma, beyaz eldivenler giyer, deri kenarlıklı bir şapka takardı. Ama burada bir sokak serserisinden farklı görünmüyordu. New York Polis Teşkilatı ve Lincoln Rhyme ile çalıştığını kanıtlayabileceği hiçbir şey yoktu. Hayalet'i tutuklarken birisi onu görürse, kendisini saldırgan sanabilirler, polis onu tutuklamaya kalkabilir ve bu arada da Hayalet fırsattan yararlanıp kaçabilirdi.</p>

  <p class="calibre4">Bu yüzden Li adamı bu ıssız ara sokakta haklamaya karar verdi.</p>

  <p class="calibre4">Hayalet başka bir ara sokağa döndüğünde, Li etrafta birilerinin olup olmadığını kontrol ettikten sonra hızla yerinden fırladı ve tabancasını ileri doğru uzatarak olabildiğince hızlı koşmaya başladı.</p>

  <p class="calibre4">Yılankafa daha izlendiğini anlayamadan, Sonny Li onu yakasından kavradı ve tabancasını ensesine dayadı.</p>

  <p class="calibre4">Katil sarı torbasını yere attı ve tabancasını çekmeye çalıştı. Ama Li tabancayı Hayalet'in ensesine iyice bastırdı. "Sakın kıpırdama." Adamın belindeki büyük tabancayı aldı ve kendi cebine attı. Sonra yılankafayla yüz yüze gelmek için onu sertçe çevirdi. "Kwan Ang," dedi ve sonra devam etti: "Çin Halk Cumhuriyeti'nin organize suçlar kanununu çiğnemekten tutuklusun."</p>

  <p class="calibre4">Ama tam devam edecek ve adamın suçlarını sayacakken, Li'nin sesi zayıfladı. Hayalet tabancasını çekmek için uzandığında açılan gömlek düğmelerinin arasından göğsüne baktı.</p>

  <p class="calibre4">Li, adamın göğsüne sarılı beyaz bir bandaj gördü.</p>

  <p class="calibre4">Hayalet'in boynundaki deri kordonun ucunda bir şey sallanıyordu, sabuntaşından yapılmış maymun şeklinde bir muska.</p>
</body>
</html>
