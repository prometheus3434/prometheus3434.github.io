<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre25"><span class="calibre10">BÖLÜM BİR</span></h1>

  <p class="calibre15">Onlar kaybolmuştu, onlar talihsizdi.</p>

  <p class="calibre15">Onları defolu mallar gibi dünyanın dört bir yanına taşıyan insan kaçakçıları -yılanlar- için adları ju-jia, yani domuzlar'dı.</p>

  <p class="calibre15">Gemilerine el koyup onları tutuklayarak sınır dışı eden Amerikan Göçmen Bürosu ajanları için adları belgesizlerdi.</p>

  <p class="calibre15">Umutluydular. Önlerinde uzanan riskli, aşırı çalışma isteyen yıllara karşılık, binlerce yıllık ata mirasından, ailelerinden ve evlerinden vazgeçen insanlardı onlar.</p>

  <p class="calibre15">Ailelerinin gelişip büyüyebileceği, özgürlük, para ve rahatlığın olduğu bir yerle ilgili hayaller, güneş ve yağmur kadar doğaldı onlar için.</p>

  <p class="calibre15">Bu insanlar, onun kırılgan yüküydü.</p>

  <p class="calibre15">Şimdi, beş metreye kadar yükselen dalgalara karşı ilerlemeye çalışan teknede, ayakta durabilmek için dikkatli ve dengeli biçimde yürüyen Kaptan Sen Zi-jun, haftalar süren zorlu yolculuklarının boşa çıkabileceği yönündeki iç karartıcı mesajı vermek için köprüden aşağı, karanlık ambara doğru ilerliyordu.</p>

  <p class="calibre15">Ağustos ayının bir salı sabahı, şafak sökmek üzereydi. Başı tıraşlı, abartılı bıyıklı tıknaz kaptan, yetmiş iki metre uzunluğundaki Fuzhou Ejderi adlı gemisinin güvertesi boyunca, gerçek yükü gizlemek amacıyla dizilmiş boş konteynerlerin arasından süzülerek ilerledi ve ambarın ağır çelik kapısını açtı. Aşağıda, penceresiz ambarın karanlık zemininde, büzülerek birbirlerine sokulmuş yirmiden fazla insana baktı. Çöpler ve çocukların plastik oyuncakları, ucuz karyolaların altındaki sığ suda yüzüyordu.</p>

  <p class="calibre15">Hayatının otuz yılını denizlerde geçirmiş olan deneyimli Kaptan Sen, şiddetli dalgaların yarattığı yalpalanmalara karşın, dik metal basamaklardan tırabzana tutunmaya gerek duymadan indi ve ambarın ortasında dikildi. Karbondioksit göstergesine baktı; havayı saran mazot kokusuna ve iki hafta boyunca iç içe yaşamış bu kadar insana karşın seviyenin normal olduğunu gördü.</p>

  <p class="calibre15">'Kovalar'ı -insan kaçakçılığı yapılan tekne ve gemiler- yüzdüren ve yüklerine aldırmayan, hatta zaman zaman yolcuları döven ve kadınlara tecavüz eden birçok kaptanla mürettebatın aksine, Sen onlara kötü davranmazdı. Tam aksine, iyi bir şey yaptığına inanırdı; bu aileleri zor bir yaşamdan alıp, adına Çince'de 'Güzel Ülke' anlamına gelen Meiguo denen, kesin bir zenginlik değilse de, en azından mutlu yaşam umudu olan bir ülkeye götürüyordu.</p>

  <p class="calibre15">Ancak, bu yolculuklarında göçmenlerin çoğu ona güvenmiyordu. Neden güvensinlerdi ki? Onun, Ejderi kiralayan yılankafa ile aynı türde bir adam olduğuna inanıyorlardı. Bu adamın adı Kwan Ang, tüm dünyada bilinen adıyla Gui, yani Hayalet idi. Yılankafa’nın zalimliğinin ona da bulaşmış olabileceğini düşündüklerinden, Kaptan Sen'in göçmenlerle iletişim kurma çabaları boşa çıkmış, sadece bir tek arkadaş edinebilmişti. Kırk beş yaşındaki Chang Jingerzi, -Batı tarzındaki ismi olan Sam Chang'i tercih ederdi- Çin'in güneydoğusundaki dev bir liman kenti olan Fuzhou'nun banliyölerinden birinden gelen eski bir kolej profesörüydü. Bütün ailesini Amerika'ya götürüyordu; karısı, iki oğlu ve dul babası.</p>

  <p class="calibre15">Yolculuk sırasında birçok kez Chang ve Sen ambarda oturup, kaptanın gemide daima bol miktarda bulundurduğu güçlü duman mao-taiden içmişler, Çin ve Amerika'daki yaşam hakkında konuşmuşlardı.</p>

  <p class="calibre15">Kaptan Sen baktığında, Chang'in ambarın ön köşesinde bir karyolanın üzerinde oturduğunu gördü. Kaptanın yüz ifadesini görünce, uzun boylu, sakin yapılı adamın kaşları çatılmıştı. Chang, ailesine okumakta olduğu kitabı ergenlik çağlarındaki oğluna verdi ve kaptanı karşılamak için ayağa kalktı.</p>

  <p class="calibre15">Etraflarındaki herkes sessizleşmişti.</p>

  <p class="calibre15">"Radarımız, hızla bize doğru gelen bir gemi tespit etti."</p>

  <p class="calibre15">Bu sözü duyan herkesin yüzünü korku kapladı.</p>

  <p class="calibre15">"Amerikalılar mı?" diye sordu Chang. "Sahil Koruma mı?"</p>

  <p class="calibre15">"Sanırım öyle," diye cevap verdi kaptan. "Birleşik Devletler sularındayız."</p>

  <p class="calibre15">Sen etrafındaki endişeli yüzlere baktı. Sen'in taşıdığı çoğu kaçak gibi, bu insanlar da -burada karşılaşmadan önce çoğu birbirini bile tanımıyordu- yolculuk sırasında yakın arkadaş olmuşlardı. Şimdi el ele tutuşmuş, aralarında fısıldaşıyorlar, bazıları endişeli sorular sorarken kimisi de güvence veriyordu. Kaptanın bakışları, kollarında on sekiz aylık kız çocuğunu tutan bir kadına odaklandı. Annesi -yüzünde eğitim kamplarından birinde yediği dayaklardan kalan yara izleri vardı-başını eğerek ağlamaya başladı.</p>

  <p class="calibre15">"Ne yapabiliriz?" diye sordu Chang sıkıntıyla. Sen, onun Çin'de önde gelen muhaliflerden olduğunu ve ülkeden kaçmak zorunda kaldığını biliyordu. Birleşik Devletler Göçmen Bürosu tarafından sınır dışı edilirse, muhtemelen kendini politik suçlu olarak Çin'deki rezil hapishanelerden birinde bulacaktı.</p>

  <p class="calibre15">"İniş noktasından çok uzak değiliz. Tam yol ilerliyoruz. Sizi botlarla karaya çıkaracak kadar yaklaşabileceğimizi sanıyorum."</p>

  <p class="calibre15">"Hayır, hayır," dedi Chang. "Bu dalgalarda mı? Hepimiz ölürüz." "Hedefimiz doğal bir koy. Su, botları indirmek için yeterince sakin olacaktır. Kıyıya çıktığınızda sizi New York'a götürecek kamyonları bulacaksınız."</p>

  <p class="calibre15">"Peki ya sen?" diye sordu Chang.</p>

  <p class="calibre15">"Ben geri dönüp fırtınanın içine dalacağım. Onlar bizi yakalayana kadar, siz altından otoyollarda, elmaslar şehrine doğru ilerliyor olacaksınız... Şimdi herkese eşyalarını bir araya toplamalarını söyle. Ama sadece en önemli şeylerini alsınlar. Paranız, resimleriniz. Geri kalan her şeyi bırakın. Önünüzde karaya doğru bir yarış var. Ben ya da Hayalet, size çıkmanızı söyleyene kadar aşağıda kalın."</p>

  <p class="calibre15">Kaptan Sen bir an önce köprüye dönmek için aceleyle basamaklara yöneldi. Merdiveni çıkarken, denizcilerin tanrıçası Tian Hou' ya hayatta kalmaları için dua etti. Son basamağı geçip güverteye çıkacağı anda, geminin yan tarafından yükselen su duvarından korunmak için sırtını ambar kapısına dayadı.</p>

  <p class="calibre15">Köprüye ulaştığında, Hayalet'i radarın yanında durmuş, ekrana bakarken buldu. Adam dalgalara rağmen hiç kıpırdamadan, dimdik duruyordu.</p>

  <p class="calibre15">Bazı yılankafalar John Woo filmlerinden fırlamış zengin gangsterler gibi giyinirlerdi, ama Hayalet hep Çinli erkeklerin çoğunun tercih ettiği giysileri giyerdi; bol paçalı şalvar ve kısa kollu gömlek. Son derece kısa boyluydu, ama vücudu kaslıydı; sakalı tıraşlı, saçı tipik bir işadamına göre uzundu, ama krem ya da sprey kullanmazdı.</p>

  <p class="calibre15">"On beş dakika içinde bize yetişecekler," dedi yılan. Tutuklama ve sınır dışı tehlikesiyle karşı karşıya oldukları şu anda bile, şehir dışındaki otobüs duraklarından birinde bilet satan adamlar kadar sakindi.</p>

  <p class="calibre15">"On beş mi?" dedi kaptan. "İmkânsız. Kaç mil hız yapıyor bunlar?" Sen, okyanusaşırı yolculuk yapan tüm gemilerin vazgeçilmez demirbaşı olan deniz haritasına doğru yürüdü. Haritanın üzerinde, Birleşik Devletler Savunma Bakanlığının denizciler için hazırlattığı, bölgedeki Sahil Koruma hareketlerini gösteren başka bir harita duruyordu. İki geminin göreceli pozisyonlarını hem bu haritaya hem de radara dayanarak karşılaştırmak zorundaydı, çünkü izlenme riski yüzünden Ejder’in küresel konumlandırma sistemini ve acil durum fenerini kullanamıyorlardı; üstelik Küresel Denizcilik Emniyet ve Güvenlik Sistemi de kapatılmıştı.</p>

  <p class="calibre15">"En azından kırk dakika olacağını sanıyorum," dedi kaptan.</p>

  <p class="calibre15">"Hayır, onları fark ettiğimizden beri aldıkları mesafeyi ölçtüm."</p>

  <p class="calibre15">Kaptan Sen, Fuzhou Ejderi'ni kullanan denizciye baktı. Ter içinde, dümeni sabitlemek için tavandan dimdik aşağı çektiği ipi, dümen kollarından birine bağlamak için çabalıyordu. Motorlar tam yola alınmıştı. Teknenin kendilerine ne zaman yetişeceği konusunda Hayalet'in yaptığı hesaplama doğruysa, kıyıya zamanında ulaşma şansları olamayabilirdi. En iyi olasılıkla, yakındaki kayalık kısma yarım mil kadar yaklaşabilirlerdi. Botları suya indirebilecekleri bir mesafeydi bu, ama öfkeli dalgalarla başa çıkabilmeleri pek mümkün görünmüyordu.</p>

  <p class="calibre15">"Ne tür silahları var?" diye sordu Hayalet, kaptana dönerek.</p>

  <p class="calibre15">"Bilmiyor musun?"</p>

  <p class="calibre15">"Hiç yakalanmadım," dedi Hayalet. "Sen söyle."</p>

  <p class="calibre15">Sen'in kumandasındaki gemiler daha önce iki kez durdurulmuş ve aranmıştı; neyse ki onlar yasal yolculuklardı, yılanlar için göçmen taşımıyordu. Ama yine de zor deneyimler olmuştu. Bir düzine Sahil Koruma görevlisi geminin güvertesine borda ederken, teknenin güvertesindeki bir diğeri iki namlulu makineliyi ona ve mürettebatına çevirmişti. Küçük bir topları bile vardı.</p>

  <p class="calibre15">Hayalet'e nelerle karşılaşabileceklerini açıkladı.</p>

  <p class="calibre15">Hayalet başıyla onayladı. "Seçeneklerimizi düşünmemiz gerek."</p>

  <p class="calibre15">"Ne seçenekleri?" diye sordu Kaptan Sen. "Onlarla savaşmayı düşünmüyorsun, değil mi? Hayır. Buna izin vermem."</p>

  <p class="calibre15">Ama yılan cevap vermedi. Gözlerini radardan ayırmıyor ve hiç kıpırdamıyordu.</p>

  <p class="calibre15">Adam sakin görünüyordu, ama Sen öfkelenmiş olduğunu tahmin edebiliyordu. Daha önce birlikte çalıştığı yılanların hiçbiri, Hayalet'in bu yolculukta olduğu kadar tedbirli olmamış, yakalanmaktan bu kadar çekinmemişti. Yirmi beş kadar göçmen Fuzhou' nun dışındaki terk edilmiş bir depoda toplanmış ve Hayalet'in bir ortağının- 'küçük bir yılan' - gözetimi altında iki gün beklemişlerdi. Sonra, adam onları kiralık bir Tupolev 154'e bindirmiş, Rusya'da St. Petersburg yakınındaki eski bir askerî havaalanına taşımıştı. Orada bindikleri gemi konteynerinin içinde Vyborg kasabasına karadan 120 kilometrelik bir yolculuk yapmış, sonrada Sen'in bir gün önce Rus limanına soktuğu Fuzhou Ejderine binmişlerdi. Gümrük evraklarını kendisi büyük bir dikkatle doldurmuştu; fazla dikkat çekmemek için her şeyi kitabına uygun olarak yapmışlardı. Hayalet son dakikada onlara katılmış, gemi planlanan saatte hareket etmişti. Ejder Baltık Denizi'nden Kuzey Denizi'ne ulaşmış, İngiliz Kanalı'ndan geçtikten sonra, okyanusaşırı yolculuk yapan gemilerin Kelt Denizi'ndeki ünlü başlangıç noktasına varmış, oradan da Long Island, New York yönünde güneydoğuya doğru tam yol vermişti.</p>

  <p class="calibre15">Yaptıkları yolculukta Birleşik Devletler otoritelerinin dikkatini çekecek herhangi bir şey yoktu. "Sahil Koruma bunu nasıl yapabildi?" diye sordu kaptan.</p>

  <p class="calibre15">"Neyi?" dedi, Hayalet dalgın bir tavırla.</p>

  <p class="calibre15">'"Bizi bulmayı. Bunu kimse yapamazdı. İmkânsız."</p>

  <p class="calibre15">Hayalet yerinden doğrulup, kapıya doğru yöneldi. Dışarı çıkıp korkunç fırtınanın içine dalmadan önce, başını çevirmeden kaptana cevap verdi: "Kim bilir? Belki de büyüdür."</p>

  <p class="calibre15"><span class="calibre7"><br class="calibre2" /></span></p>

  <h1 class="calibre25" id="sigil_toc_id_2"><a class="calibre10" id="bookmark4"></a><span class="calibre10">BÖLÜM İKİ</span></h1>

  <p class="calibre15">Tam üzerlerindeyiz, Lincoln. Tekne karaya doğru ilerliyo,' ama başar'caklar mı? Hayır efendim. Mümkün di'il. Bi' dakka, acaba ona 'gemi' mi demem gerekir? Gal'ba öyle. Tekne için fazla büyük." "Bilmiyorum," dedi Lincoln Rhyme, Fred Dellray'e dalgın bir tavırla. "Pek denize açılmam."</p>

  <p class="calibre15">İnce yapılı, uzun boylu Dellray, Hayalet'i bulma ve tutuklama operasyonunun federal kısmında yer alan bir FBI ajanıydı. Dellray'in, ne kanarya sarısı gömleği ne de parlak cildi kadar koyu siyah takımı ütülüydü artık; ama zaten odadaki kimse pek iyi dinlenmiş gibi görünmüyordu. Rhyme ‘ın yanındaki bu yarım düzine insan, son yirmi dört saatlerini gerçek anlamda burada, bu tuhaf karargâhta geçirmişti; Rhyme’ın Central Park’ın Batı Yakasındaki evinin, Victoria tarzı salon olarak düzenlenmesi gereken, ama ağzına kadar masalarla, teçhizatla, bilgisayarlarla, kimyasal maddelerle, kablolarla ve yüzlerce hukuk kitabı ve dergisiyle dolu bu tuhaf laboratuvarda.</p>

  <p class="calibre15">Ekip hem federal hem de hükümet için çalışan kanun adamlarından oluşuyordu. Hükümet tarafında NYPD için çalışan cinayet dedektifi Teğmen Lon Sellitto vardı ve Dellray'den daha berbat görünüyordu ve de daha tıknaz (mükemmel bir aşçı olduğunu böbürlenerek anlattığı kız arkadaşıyla Brooklyn'e yeni taşınmıştı). Çinli-Amerikalı bir dedektif olan ve NYPD'nin Çin Mahallesi'ni kontrol eden Beşinci Bölgesi'nde çalışan genç Eddie Deng de oradaydı. Deng, Armani marka gözlükleri ve kirpi gibi dimdik siyah saçıyla yakışıklı, atletik vücutlu ve şık bir adamdı. Sellitto'nun geçici ortağı olarak oraya gelmişti; büyük dedektifin daimi ortağı Roland Bell, bir hafta önce aile toplantısı için iki oğluyla, doğduğu yer olan Kuzey Carolina'ya gitmişti ve orada çalışan kadın polis Lucy Kerr ile yakınlaşmca tatilini birkaç gün daha uzatmaya karar vermişti.</p>

  <p class="calibre15">Ekibin federal kısmında, asistan olarak, armut vücutlu, akıllı, elli-bilmem ne Harold Peabody vardı; Peabody, Göçmen Bürosu' nun Manhattan Şubesi'nde önemli bir pozisyondaydı. Peabody, emekliliği yaklaşan birçok bürokrat gibi kendisi hakkında çok ağzı sıkı bir adamdı, ama göçmenlik konularıyla ilgili muazzam bilgisi çok işe yarıyordu. Peabody ve Dellray, bu davadan önce de birkaç kez bir araya gelmişlerdi. Altın Macera olayından sonra -bu isimdeki gemi Brooklyn açıklarında karaya oturmuş ve içindeki on kaçak göçmen boğularak ölmüştü- Birleşik Devletler Başkanı, önemli insan kaçakçılığı davalarında FBI'ın öncelikli yetkiyi Göçmen Bürosu'ndan almasını ve CIA'in de onlara yardım etmesini emretmişti.</p>

  <p class="calibre15">Ancak, Göçmen Bürosu'nun insan kaçakçılığı ve özellikle yılanlar hakkında FBI'dan çok daha fazla bilgisi ve deneyimi vardı. Üstelik yetkiyi başka organizasyonlara bırakmaya yatkın değildi; özellikle de NYPD ve Lincoln Rhyme gibi alternatif danışmanlarla omuz omuza çalışmak konusunda ısrar edenlere.</p>

  <p class="calibre15">Peabody'nin yardımcısı, kısa kesimli kızıl saçlı, otuzlu yaşlarında Alan Coe adında genç bir Göçmen Bürosu ajanıydı. Enerjik, ama keyifsiz ve dalgın olan Coe tam bir esrardı; özel yaşamıyla ilgili tek kelime etmiyor, Hayalet davası dışındaki referansları hakkında fazla konuşmuyordu. Rhyme, Coe'nun takımının işporta işi olduğunu fark etmişti -gösterişliydi ama dikişleri fazla sırıtıyordu- ve tozlu siyah ayakkabıları da güvenlik görevlilerinin giydiği kaim tabanlılardandı; dükkân hırsızlarının peşinden koşmak için mükemmel olanlardan. Konuşkan olduğu ender zamanlarda, doğaçlama -ve de sıkıcı- olarak anlattığı tek şey yasadışı göçün zararlarıydı. Yine de, Coe yorulmadan çalışıyordu ve Hayalet'i enselemek konusunda çok hevesliydi.</p>

  <p class="calibre15">Önceki hafta boyunca gerek federallerden gerekse hükümetten başka çalışanlar da görünüp kaybolmuşlardı.</p>

  <p class="calibre15">Son bir-iki gün boyunca, "Lanet olasıca Grand Central İstasyonu," diye düşünmüştü -yüksek sesle- Lincoln Rhyme.</p>

  <p class="calibre15">Şimdi, dışarıda fırtınalı bir havanın hüküm sürdüğü sabahın 04.45’inde, elektrikli tekerlekli sandalyesiyle dağınık salonda, Ha-yalet'in birkaç resminin, çok kötü bir uydu fotoğrafının, ayrıca Fuzhou Ejderi'nin kaptanı Sen Zijun'un bazı resimlerinin ve Long Island çevresini gösteren bir haritanın zımbalarımış olduğu pozisyon tablosuna doğru ilerliyordu. Bir cinayet olayının peşinde koşarken geçirdiği kazanın sonucunda, yatalak olduğu ve zorunlu emekliliğe ayrıldığı günlerin aksine, Rhyme şimdi uyanık olduğu saatlerin çoğunu, Thom'un Invacare'de bulduğu, üzerine bir bilgisayar konsolunun yerleştirildiği, kiraz kırmızısı tekerlekli sandalyesinde geçiriyordu. Hareket edebilen tek parmağını yasladığı bu konsol, daha önceki eski model sandalyesinin eften püften konsolundan çok daha rahattı ve daha fazla manevra imkânı sağlıyordu.</p>

  <p class="calibre15">"Sahile ne kadar mesafedeler?" diye sordu haritaya bakarak.</p>

  <p class="calibre15">O anda telefonla konuşmakta olan Lon Sellitto başını kaldırıp ona baktı. "Şimdi öğreniyorum."</p>

  <p class="calibre15">Rhyme NYPD için sık sık danışmanlık yapardı, ama çalışmalarını daha çok adli tıp çalışmaları üzerinde yoğunlaştırmıştı, yani şimdi kanun uygulayıcılarının dünyasında tercih edildiği adıyla bir kriminologdu; ama bu operasyon sıradışıydı. Sellitto, Dellray, Peabody ve az konuşan Alan Coe, dört gün önce bu evde kendisine katılmışlardı. Rhyme önce pek ilgilenmemişti -o dönemde kafasını en çok meşgul eden şey, yakında geçireceği tıbbi operasyonlardı- ama Dellray onun dikkatini çekmeyi başarmıştı: "Sen bizim son umudumuzsun Line. Elimizde çözülmesi gereken büyük bir olay var ve bunu çözmek için nereden başlayacağımıza dair en ufak bir fikrimiz bile yok."</p>

  <p class="calibre15">"Devam et."</p>

  <p class="calibre15">Interpol, Hayalet için o ünlü kırmızı bültenlerinden birini yayınlamıştı. Muhbirlere göre, yılankafa Fuzhou'da ortaya çıkmış, Çin' de görülmüş, Fransa'nın güneyine uçmuş ve bir grup Çinli kaçak göçmeni almak için Rusya'daki bir limana gitmişti; bu göçmenlerin arasında Hayalet'in bangshou, yani yardımcı denen ve yolculardan biri gibi davranan bir casus da vardı. Hedeflerinin New York olduğu sanılıyordu. Ama sonra ortadan kaybolmuştu. Tayvanlı, Fransız ve Rus polis güçleri, FBI ve Göçmen Bürosu, onu hiçbir yerde bulamamışlardı.</p>

  <p class="calibre15">Dellray, Rhyme' m herhangi bir yorum çıkarabileceğini umarak ellerindeki tek kanıtı -Hayalet'in Fransa'daki evinde ele geçirilmiş ve içinde bazı kişisel bilgiler bulunan bir çanta- yanında getirmişti.</p>

  <p class="calibre15">"Neden bu kadar önemli?" diye sormuştu Rhyme, üç temel kanun organizasyonunu temsil eden gruba bakarak.</p>

  <p class="calibre15">"Lanet olasıca, bir sosyopat," demişti Coe.</p>

  <p class="calibre15">Peabody daha kibar bir yanıt vermişti. "Hayalet, muhtemelen dünyadaki en tehlikeli insan kaçakçısı. On bir cinayetten aranıyor; göçmenler, polis ve ajanlar. Ama daha fazlasını öldürdüğünden eminiz. Göçmenlere 'kaybolmuşlar' deniyor; bir yılankafayı kandırmaya çalışırlarsa cezaları ölümdür. Şikâyet ederlerse, öldürülürler. Sonsuza dek ortadan kaybolurlar."</p>

  <p class="calibre15">Coe eklemişti. "Göçmen kadınlardan en az on beşine tecavüz etti; bizim bildiğimiz bu kadarı. Daha fazlası olduğundan eminim." "Aslında onun gibi yüksek seviyeli yılankafalar yolculuklara kendileri pek katılmazlar," demişti Dellray. "Bu insanları kendisinin getirmesinin nedeni, işini buraya taşımak niyetinde olması."</p>

  <p class="calibre15">"Ülkeye girerse," dedi Coe, "İnsanlar ölecek. Hem de çok fazla."</p>

  <p class="calibre15">"Peki, neden ben?" diye sormuştu Rhyme. "İnsan kaçakçılığı konusunda hiçbir şey bilmiyorum ki."</p>

  <p class="calibre15">"Başka her şeyi denedik, Lincoln," demişti FBI ajanı. "Ama sıfıra sıfır, elde var sıfır. Onunla ilgili hiçbir kişisel bilgimiz yok, iyi resimler yok, yazılar yok. Tek kelimeyle sııfıır! Kabul et şu işi!" Hayalet'in bilgilerinin bulunduğu çantayı başıyla işaret etmişti.</p>

  <p class="calibre15">Rhyme yüzünde şüpheli bir ifadeyle çantaya bakmıştı. "Peki, Rusya'da tam olarak nereye gitti? Bir şehir adı var mı? Orada bulundukları bir kasaba, köy, herhangi bir yer? Bildiğim kadarıyla oldukça büyük bir ülke orası."</p>

  <p class="calibre15">Sellitto kaşlarını kaldırarak anlamı belli bir mesaj vermişti: Hiçbir fikrimiz yok.</p>

  <p class="calibre15">"Elimden geleni yaparım. Ama mucize beklemeyin."</p>

  <p class="calibre15">İki gün sonra Rhyme onları tekrar çağırmıştı. Thom, Ajan Coe'ya çantayı teslim etmişti.</p>

  <p class="calibre15">"İçinde işe yarayan bir şey var mıydı?" diye sormuştu, genç adam. "Hayır," demişti Rhyme neşeli bir tavırla.</p>

  <p class="calibre15">"Lanet olsun," diye mmldanmıştı Dellray. "Hiç şansımız yok."</p>

  <p class="calibre15">Oysa Lincoln Rhyme güzel bir ipucu yakalamıştı. Thom'un tekerlekli sandalyeye yerleştirdiği yastığa başını dayamış ve hızlı hızlı konuşmuştu. "Hayalet ve yirmi ila otuz kadar kaçak Çinli göçmen, Fuzhou Ejderi adında bir gemiyle Çin'in Fujian yöresindeki Fuzhou'dan ayrıldılar. Yetmiş iki metre uzunluğunda bir kuru yük gemisi; ikiz dizel motorları var ve elli altı yaşında, Sen Zi-jun adında bir kaptan tarafından yedi kişilik mürettebatın yardımıyla yönetiliyor. On dört gün önce saat 08.45’te Rusya'nın Vyborg limanından hareket etti ve şu anda -tahminimce- New York'un üç yüz mil kadar uzağında. Brooklyn limanına doğru gidiyor."</p>

  <p class="calibre15">"Bütün bunları nasıl öğrendin?" diye sormuştu Coe hayretle. Rhyme’ın sonuç çıkarma yeteneğine alışkın olan Sellitto bile bir kahkaha patlatmıştı.</p>

  <p class="calibre15">"Basit. Doğudan batıya doğru hareket ettiklerini tahmin ettim; aksi takdirde</p>

  <p class="calibre15">Çin'deki bir limandan çıkarlardı. Moskova Polis Teşkilatında bir arkadaşım var; suç mahalli işiyle uğraşıyor. Onunla yazıştım. Dünyanın en iyi dedektiflerinden biridir. Rusya'nın batısındaki limanların amirlerini aramasını istedim. Üç hafta kadar önce limandan ayrılan Çinli gemilerin belgelerini ele geçirdi. Birkaç saat boyunca birlikte inceledik. Bu arada yüklü bir telefon faturası alacaksınız. Ah, ayrıca çeviri ücretlerini de size fatura etmesini söyledim. Ben olsam öyle yapardım. Öte yandan, geminin 8000 mil yolculuk yapacak kadar yakıt aldığını, ama yolunun sadece 4400 mil olduğunu öğrendik. Sekiz bin millik yakıt onları Vyborg'dan New York'a getirip yakıt tazelemek üzere İngiltere'nin Southampton limanına geri götürmeye yeter. Brooklyn'de durmayacaklar zaten. Hayalet ile göçmenleri bırakıp Avrupa'ya geri dönecekler."</p>

  <p class="calibre15">"Belki yakıt New York'ta çok pahalıdır," demişti Dellray.</p>

  <p class="calibre15">Rhyme omuz silkmişti; vücudunun izin verdiği az sayıdaki mimikten biriydi bu. "New York'ta her şey çok pahalı. Ama dahası var: Ejderin belgeleri Amerika'ya endüstriyel makine taşıdığını söylüyordu. Ancak sığ limanlarda karaya oturmamak için geminizin su seviyesini bildirmek zorundasınız; eğer ne olduğunu merak ediyorsanız, bu geminin gövdesinin yükün ağırlığıyla suya ne kadar battığı anlamına gelir. Ejderin belgelerinde su seviyesi üç metre olarak bildirilmişti. Ama onun boyundaki tamamen yüklü bir geminin su seviyesi en azından yedi buçuk metre olur. Yani 'bayan' boştu. Hayalet ve göçmenler dışında hiçbir yükü yoktu. Gemiye 'bayan' dememden kimse rahatsız olmadı, değil mi? Bu gelenekseldir. Ah, göçmenlerin yirmi ila otuz civarında olduğunu söylememin nedeni, Ejderin bu sayıda insana yetecek kadar su ve yiyecek almış olması; sonuçta daha önce de dediğim gibi, mürettebat sadece yedi kişi."</p>

  <p class="calibre15">"Lanet olsun," demişti Harold Peabody, hayranlık dolu bir sırıtışla.</p>

  <p class="calibre15">O gün ilerleyen saatlerde Rhyme’ın tahmin ettiği gibi, casus uydular Ejderi 280 mil kadar açıkta tespit etmişlerdi.</p>

  <p class="calibre15">Evan Brigant adlı Sahil Koruma teknesi, elli kalibrelik ikiz makineli ve 80 kalibrelik top tarafından desteklenen yirmi beş denizciyle pozisyonunu alıp Ejderin kıyıya iyice yanaşmasını beklemişti.</p>

  <p class="calibre15">Şimdi -Salı sabahı şafaktan hemen önce- Çinli gemi Birleşik Devletler sularındaydı ve Evan Brigant peşindeydi. Plana göre Ejderin kontrolünü ele geçirecek, Hayalet'i, yardımcısını ve gemi mürettebatını tutuklayacaklardı. Sahil Koruma gemiyi Long Island'daki Jefferson Limanı'na götürecek, göçmenler orada bir federal gözaltı merkezine yollanacak ve sonrasında ya sınırdışı edilecek ya da ilticaları kabul edilecekti.</p>

  <p class="calibre15">Ejderi kovalayan Sahil Koruma teknesinden bir telsiz mesajı geldi. Thom hemen mikrofonu kaptı.</p>

  <p class="calibre15">"Ajan Dellray? Evan Brigant’ın kaptanı Kaptan Ransom konuşuyor." "Sizi dinliyorum Kaptan."</p>

  <p class="calibre15">"Bizi fark ettiklerini sanıyoruz; sandığımızdan daha iyi bir radarları olmalı. Gemi doğruca kıyıya yöneldi. Saldırı planıyla ilgili talimatlarınızı bekliyoruz. Gemiye borda ettiğimiz takdirde dirençle karşılaşacağımızı sanıyoruz. Yani bu kişinin kim olduğunu düşünürsek. Diğerleri için endişeleniyoruz. Tamam."</p>

  <p class="calibre15">"Diğerleri kim?" diye sordu Coe. "Belgesizler mi?" Göçmenlerden söz ederken kullandığı ses tonundaki küçümseme son derece açıktı.</p>

  <p class="calibre15">"Evet. Sadece gemiye yaklaşmayı ve Hayalet teslim olana kadar beklemeyi düşünüyorduk. Tamam."</p>

  <p class="calibre15">Dellray uzandı ve tiryakilik günlerinden kalma bir alışkanlıkla kulağının arkasında sakladığı sigarayı sıkıştırdı. "Olumsuz. Daha önce kararlaştırdığımız planı izleyin. Gemiyi durdurun, bordalayın ve Hayalet'i tutuklayın... Ateş serbest. Anlaşıldı mı?"</p>

  <p class="calibre15">Bir anlık tereddütten sonra genç adam cevap verdi: "Anlaşıldı, efendim. Tamam."</p>

  <p class="calibre15">Bağlantı kesildi ve Thom mikrofonu yerine koydu. Devamında gelen sessizlik, odadaki herkesi gerginleştirmişti. Sellitto avuçlarını buruşuk pantolonuna sildi ve belindeki silahı ayarladı. Dellray bir aşağı bir yukarı yürüyordu. Peabody, onlara söyleyecek bir şeyi olmadığını söylemek için Göçmen Bürosu merkezini aradı.</p>

  <p class="calibre15">Bir an sonra Rhyme’ın özel hattı çaldı. Thom odanın bir köşesindeki telefondan cevap verdi. Kısa bir süre dinledikten sonra başını kaldırıp odadakilere baktı. "Dr. Weaver, Lincoln. Ameliyatla ilgili." Bir oda dolusu gergin kanun adamına baktı. "Onu sonra arayacağını söylerim."</p>

  <p class="calibre15">"Hayır," dedi Rhyme, kendinden emin bir ses tonuyla. "Konuşacağım."</p>

  <p class="calibre15"><span class="calibre7"><br class="calibre2" /></span></p>

  <h1 class="calibre25" id="sigil_toc_id_3"><a class="calibre10" id="bookmark5"></a><span class="calibre10">BÖLÜM ÜÇ</span></h1>

  <p class="calibre15">Rüzgâr daha da şiddetlenmişti ve dalgalar cesur Fuzhou Ejderi' nin etrafından yükseliyordu.</p>

  <p class="calibre15">Hayalet deniz yolculuklarından nefret ederdi. Lüks otellere ve pohpohlanmaya alışkın bir adamdı. İnsan kaçakçılığı yolculukları kirli, yağlı, soğuk ve tehlikeliydi. Binlerce yıl sonra bile insan denizi ehlileştirememişti ve asla da başaramayacaktı. Buzlu bir ölüm battaniyesiydi o.</p>

  <p class="calibre15">Geminin arka tarafına bakındı, ama bangshou'yu hiçbir yerde bulamadı. Pruvaya dönerek gözlerini kıstı, ama hiçbir kara belirtisi yoktu; sadece karanlık sulardan yükselen öfkeli dağlar vardı. Köprüye tırmandı ve arka kapının camına vurdu. Kaptan Sen başını kaldırıp ona bakınca Hayalet başıyla işaret etti.</p>

  <p class="calibre15">Sen, kaptan şapkasını başına geçirip saygılı bir tavırla dışarı, yağmura çıktı.</p>

  <p class="calibre15">"Sahil Koruma çok geçmeden burada olacak," dedi Hayalet, rüzgârdan sesini duyurmak için bağırarak.</p>

  <p class="calibre15">"Hayır," dedi Sen. "Bizi durdurmalarından önce yeterince yanaşıp yükü boşaltabilirim. Yapabileceğimden eminim."</p>

  <p class="calibre15">Ama Hayalet katı gözlerle kaptana baktı. "Yapacağın şey şu:</p>

  <p class="calibre15">O adamları köprüde bırak ve mürettebatın geri kalanıyla domuzların yanına in. Onlarla saklan ve kimsenin ortaya çıkmamasını sağla." "Ama neden?"</p>

  <p class="calibre15">"Çünkü sen iyi bir adamsın," dedi Hayalet. "Yalan söyleyemeyecek kadar iyi. Ben senin yerine geçip onları kandıracağım. Bir adamın gözlerine baka baka yalan söyler ve inandırırım. Sen bunu yapamazsın."</p>

  <p class="calibre15">Hayalet, Sen'in başındaki şapkayı kaptı. Adam tepkisel bir hareketle uzandı ama sonra elini indirdi. Hayalet şapkayı giydi. "İşte," dedi gülerek. "Kaptana benzedim mi? Sanırım iyi bir kaptan olurdum."</p>

  <p class="calibre15">"Bu benim gemim."</p>

  <p class="calibre15">"Yanılıyorsun," dedi Hayalet. "Ejder bu yolculukta benim gemim. Sana bunun için para ödüyorum." Amerikan doları, yılankafalara ödenen Çin parasından çok daha değerliydi.</p>

  <p class="calibre15">"Onlarla savaşmayacaksın, değil mi? Sahil Koruma ile?"</p>

  <p class="calibre15">Hayalet sabırsızca güldü. "Onlarla nasıl savaşabilirim? Düzinelerce denizcileri var, öyle değil mi?" Başıyla köprüdeki adamları işaret etti. "Onlara benim emirlerimi izlemelerini söyle." Sen tereddüt edince, Hayalet ona doğru eğildi ve sakin ama herkesin kanını dondurabilecek bir ifadeyle baktı. "Söylemek istediğin bir şey mi var?"</p>

  <p class="calibre15">Sen bakışlarını kaçırdı ve mürettebatı bilgilendirmek için köprüye girdi.</p>

  <p class="calibre15">Hayalet geminin kıç tarafına doğru döndü ve tekrar yardımcısına bakındı. Sonra kaptan şapkasını başına daha sıkı yerleştikti ve sallanıp duran geminin kontrolünü almak için köprüye girdi.</p>

  <p class="calibre15">Cehennemin on iblisi...</p>

  <p class="calibre15">Adam ana güverteden sürünerek geçti ve geminin kıç tarafına ulaştı, başını Fuzhou Ejderinin yan tarafından uzattı ve yine kusmaya başladı.</p>

  <p class="calibre15">Bütün gece boyunca, fırtına başladığından beri bir cankurtaran botunun yanında yatıyordu; sarsıntılı denizin vücudunda yarattığı rahatsızlığı gidermek için leş gibi kokan ambardan kaçmıştı.</p>

  <p class="calibre15">Cehennemin on iblisi, diye düşündü tekrar. Kustuğu için boğazı acıyordu ve kendisini hayatında hiç olmadığı kadar sefil hissediyordu. Paslı korkuluklara dayanarak gözlerini kapadı.</p>

  <p class="calibre15">Adı Sonny Li idi, ama babasının ona acımasızca taktığı isim 'Amerika'ya Diren' anlamına gelen Kangmei idi. Mao'nun döneminde doğan ve politik olarak doğru -ama utanç verici- isimler takılan çocuklardan biriydi. Çin'in sahil kesiminden -Fujian ve Guangdong- gençlerin çoğunda olduğu gibi, o da bir Batılı ismi almıştı. Onun ismini çetesindeki çocuklar vermişti: Baba filminde Don Corleone'nin kötü huylu, tehlikeli oğluna ithafen, Sonny.</p>

  <p class="calibre15">Adını aldığı karaktere sadık kalırcasına, Sonny Li hayatı boyunca birçok şiddet olayı görmüş -ve neden olmuş- ama hiçbir şey onu yıkamamıştı; bu denizle karşılaşana kadar.</p>

  <p class="calibre15">Cehennemin iblisleri...</p>

  <p class="calibre15">Li, cehennem yaratıklarının onu almasına hazırdı. Hayatında her türlü kötü şeyi yapmıştı; babasına fazlasıyla utanç vermiş, bütün aptallıkları yapmış ve hasar yaratmıştı. Tanrı T'ai'shan bana cehenneminden bir yer ayırsın, ama yeter ki şu lanet olasıca hastalığımı geçirsin diye düşünüyordu. İki haftadır yeterli beslenememekten ötürü tansiyonu düşmüştü, yükseklik yüzünden başı dönüyordu ve denizin öfkeli bir ejder yüzünden bu kadar karıştığını hayal ediyordu; ağır tabancasını belinden çekmek ve şarjörünü o canavarın üzerine boşaltmak istiyordu. Li arkasına -köprüye doğru-baktı ve Hayalet'i gördüğünü sandı, ama aniden midesi bulandı ve tekrar korkuluklara yaslandı. Sonny Li yılankafaları, Fujian yöresindeki tehlikeli hayatını ve hizmetkârlarını, Sonny'nin hasta karnını mızraklamalan için zorlayan on iblis dışında her şeyi unutmuştu.</p>

  <p class="calibre15">Yine kusmaya başladı.</p>

  <p class="calibre15">Uzun boylu kadın kendisiyle kontrast oluşturan arabasına yaslandı. Güçlü rüzgârla uçuşan kızıl saçma karşılık, eski Chevrolet Camaro'nun sarısı ve kalçasını saran siyah bir tabancanın takılı olduğu siyah naylon kemer...</p>

  <p class="calibre15">Ayağında kot pantolonu ve sırtında NYPD yazan kapüşonlu rüzgârlığıyla Amelia Sachs, Long Island’ın kuzey sahilinde, Jefferson Limanı’nın yakınındaki azgın denizi, aynı zamanda etrafında olup bitenleri izliyordu. Göçmen Bürosu, FBI, Suffolk Kasaba Polisi ve kendisi, normalde sıradan bir ağustos gününde, güneşten yararlanmak için gelen gençler ve ailelerle dolu olabilecek -tropikal fırtına tatilcileri sahilden uzaklaştırmıştı- bu araba parkının etrafını çevirmişlerdi.</p>

  <p class="calibre15">Yakında, Göçmen Bürosu'nun ödünç aldığı iki tane büyük hapishane otobüsü, yarım düzine ambulans ve çeşitli organizasyonların taktik ajanlarıyla dolu dört minibüs park edilmişti. Teoriye göre, Ejder buraya ulaştığında Evan Brigant adlı teknenin mürettebatının kontrolünde olacak, Hayalet ve yardımcısı bileklerinde kelepçelerle gemiden inecekti. Ancak Hayalet Sahil Koruma teknesini fark ettikten sonra mürettebatın borda etmesine kadar belli bir zaman geçecekti; belki kırk dakika kadar. Bu da Hayalet ve yardımcısına göçmenlerin arasına karışmak ve silahları saklamak -yılankafaların sıkça kullandığı bir yöntemdi- için yeterince zaman verecekti. Sahil Koruma görevlileri, limana ulaşana kadar göçmenleri ve gemiyi aramak için yeterli zaman bulamayabilir, bu da Hayalet ve yardımcısına, özgürlük için fırsat yaratabilirdi.</p>

  <p class="calibre15">Sachs’ın kendisi de tehlikede olacaktı. Onun görevi, Hayalet ve ortaklarının karıştığı birçok olaya delil oluşturabilecek şeyleri toplamak üzere gemiyi taramaktı. Eğer araştırmacı, ceset bulunan bir yeri tarıyorsa, kendisi için de nispeten küçük bir tehlike olurdu. Ama araştırma zorla ele geçirilmiş bir ortamda gerçekleşiyorsa ve suçluların görünüşleri tam olarak bilinmiyorsa, özellikle hemen silahlanma imkânı bulunan insan kaçakçılarının durumunda bu risk çok büyük boyutlara ulaşabilirdi.</p>

  <p class="calibre15">Çalan telefonuna cevap vermek için arabasının koltuğuna oturdu. Arayan Rhyme idi.</p>

  <p class="calibre15">"Hepimiz yerimiz deyiz," dedi Sachs.</p>

  <p class="calibre15">"Bizi fark ettiklerini düşünüyoruz," diye bildirdi Rhyme. "Ejder doğruca karaya yöneldi. Onlar karaya ulaşamadan tekne onlara yetişecek, ama Hayalet'in direnç göstereceğine inanıyoruz."</p>

  <p class="calibre15">Sachs gemideki zavallı insanları düşündü.</p>

  <p class="calibre15">Rhyme duraksadığmda Sachs sordu: "Aradı mı?"</p>

  <p class="calibre15">Yine bir duraksama. Sonra Rhyme cevap verdi: "Evet. Yaklaşık on dakika önce. Gelecek hafta Manhattan Hastanesinde bir delik açılacakmış. Detaylar için tekrar arayacak."</p>

  <p class="calibre15">"Ah," dedi Sachs.</p>

  <p class="calibre15">Sözünü ettikleri kişi, Kuzey Carolina'dan bir sömestr ders vermek için Manhattan Hastanesine gelen ünlü nöroloji cerrahı, Dr. Cheryl Weaver idi. 'Delik' ise, Rhyme'a uygulanan bazı deneysel ameliyatları tanımlıyordu; bunlar onu felçten kurtarma olasılığı olan deneylerdi. Ama Sachs bunu onaylamıyordu.</p>

  <p class="calibre15">"Oraya fazladan ambulans istiyorum," dedi Rhyme. Şimdi ses tonu sertti; kişisel konuların iş sırasında konuşulmasından hoşlanmazdı. "Ben ilgilenirim."</p>

  <p class="calibre15">"Seni arayacağım, Sachs."</p>

  <p class="calibre15">Bağlantı kesildi.</p>

  <p class="calibre15">Yağmurun altında ilerleyerek Suffolk polis memurlarından birinin yanına gitti ve daha fazla tıbbi destek istedi. Sonra tekrar arabasına döndü ve ön koltukta oturup camlarla branda tavanı döven yağmurun sesini dinlemeye başladı. Nem, arabanın içini plastik, motor yağı ve eski halı kokusuna boğmuştu.</p>

  <p class="calibre15">Rhyme’ın ameliyatını düşünmek ona, omurga ameliyatlarıyla hiçbir ilgisi olmayan bir doktorla geçenlerde yaptığı konuşmayı hatırlatmıştı. O toplantıyı düşünmek istemiyordu, ama bunu engelleyemedi.</p>

  <p class="calibre15">İki hafta önce Amelia Sahcs bir hastanenin bekleme salonundaki kahve makinesine yaslanmış duruyordu. Temmuz güneşinin yeşil parke zemine yansımasını hâlâ hatırlıyordu. Beyaz önlüklü adam ona yaklaşmış ve dondurucu bir ciddiyetle selamlamıştı: "Ah, Bayan Sachs, buradasınız."</p>

  <p class="calibre15">"Merhaba, doktor." "Lincoln Rhyme’ın fızisyeniyle birlikteydim."</p>

  <p class="calibre15">"Evet?"</p>

  <p class="calibre15">"Sizinle konuşmam gereken bir şey var."</p>

  <p class="calibre15">Kalbi heyecandan yerinden fırlayacakmışçasına atmıştı. "Kötü bir haber verecek gibisiniz, doktor."</p>

  <p class="calibre15">"Şu köşede oturalım mı?" diye sormuştu adam, doktordan çok cenaze levazımatçısı gibi bir tavırla.</p>

  <p class="calibre15">"Burası iyi," demişti Sachs. "Söyleyin. Açıkça."</p>

  <p class="calibre15">Ani bir rüzgâr arabayı sallayınca kendine geldi ve limana, Fuz-hou Ejderinin yanaşacağı uzun iskeleye baktı.</p>

  <p class="calibre15">Kötü haber...</p>

  <p class="calibre15">Söyleyin. Açıkça...</p>

  <p class="calibre15">Sachs Motorola telsizini Sahil Koruma'nın güvenli frekansına çevirirken, amacı sadece Ejder ile ilgili neler olduğunu öğrenmek değil, aynı zamanda düşüncelerini göz kamaştıracak kadar parlak bekleme salonundan uzaklaştırmaktı.</p>

  <p class="calibre15">"Kıyıdan ne kadar uzaktayız?" diye sordu Hayalet, köprüdeki iki denizciye.</p>

  <p class="calibre15">"Bir mil, belki daha da az." Dümendeki ince yapılı adam Hayalet'e kısa bir bakış attı. "Sığ alandan hemen önce döneceğiz ve limana girmeye çalışacağız."</p>

  <p class="calibre15">Hayalet ileri doğru baktı. Bir dalganın üzerinden görebildiği, sadece çizgi gibi uzanan gri bir kayalıktı. "Rotayı kaybetmeyin," dedi. "Hemen dönerim."</p>

  <p class="calibre15">Kendini toparlayarak dışarı çıktı. Hayalet, yük güvertesine ve oradan da aşağı yönelirken yağmur yüzünü dövüyordu. Ambara açılan metal kapının yanına geldi. İçeri girdi ve aşağıdaki domuzlara baktı. Korku ve tiksinti dolu yüzler ona döndü. Gülünç adamlar, kılıksız kadınlar, leş gibi kokan çocuklar; hatta bazı genç kızlar. Aptal aileleri niye onları getirme zahmetine katlanmıştı ki?</p>

  <p class="calibre15">"Sorun nedir?" diye sordu Kaptan Sen. "Tekne göründü mü?"</p>

  <p class="calibre15">Hayalet cevap vermedi. Yardımcısını bulmak için domuzları tarıyordu. Ama ondan iz yoktu. Öfkeli bir tavırla döndü.</p>

  <p class="calibre15">"Bekle," diye seslendi kaptan.</p>

  <p class="calibre15">Yılankafa dışarı çıktı ve kapıyı kapadı. "Bangshou!" diye seslendi. Cevap yoktu. Hayalet ikinci kez seslenmeye gerek duymadı. Kapının içeriden açılmaması için mandalları sıkıştırdı. Köprü güvertesindeki kamarasına doğru koştu. Basamakları tırmanırken cebinden plastik bir</p>

  <p class="calibre15">kutu çıkardı; Xiamen'deki lüks evindeki garajın uzaktan kumandasına benziyordu bu.</p>

  <p class="calibre15">Kutuyu açtı ve önce bir düğmeye, sonra da ikincisine bastı. Radyo sinyalleri iki kat aşağıya ulaşarak, geminin su seviyesinin altında kalan tabanına yerleştirdiği çantaya ulaştı. Sinyal devreyi tamamladı ve dokuz voltluk pilden bir elektrik yüklemesi göndererek iki kilo C4 patlayıcıyı harekete geçirdi.</p>

  <p class="calibre15">Patlama düşündüğünden çok daha şiddetli oldu ve sular geminin iki yanından fıskiye gibi havaya yükselip en büyük dalgaların boyunu bile geçti.</p>

  <p class="calibre15">Hayalet basamaklardan yuvarlanarak ana güvertenin zeminine düştü. Sırtüstü yatıyordu ve sersemlemişti. Bir süre kıpırdayamadı.</p>

  <p class="calibre15">Çok fazla! diye düşündü. Çok fazla patlayıcı koymuştu. Su alan gemi yan yatmaya başlamıştı bile. Geminin batmasının yarım saati bulacağını düşünmüştü. Oysa birkaç dakika içinde batacağını görüyordu. Parasını ve silahlarım bıraktığı kamarasının bulunduğu köprü güvertesine baktı ve yardımcısını bulmak için diğer güverteleri aradı. Hiç iz yoktu. Ama daha fazla arayacak zamanı da kalmamıştı. Hayalet yerinden fırladı, güverte boyunca koşarak en yakındaki cankurtaran botuna ulaşıp iplerini çözmeye başladı.</p>

  <p class="calibre15">Ejder bu kez daha sallandı ve biraz daha yan yattı.</p>

  <p class="calibre15"><span class="calibre7"><br class="calibre2" /></span></p>

  <h1 class="calibre25" id="sigil_toc_id_4"><a class="calibre10" id="bookmark6"></a><span class="calibre10">BÖLÜM DÖRT</span></h1>

  <p class="calibre15">Ses kulakları sağır edecek kadar güçlüydü. Sanki yüzlerce balyoz bir parça demirin üzerine inmiş gibiydi.</p>

  <p class="calibre15">Neredeyse göçmenlerin tamamı soğuk, ıslak zemine yuvarlanmışlardı. Sam Chang ayağa kalktı ve küçük oğlunu içine düştüğü yağlı su birikintisinin içinden kaldırdı. Sonra karısına, yaşlı babasına yardım etti. "Ne oldu?" diye haykırdı Kaptan Sen, paniğe kapılan kalabalığın arasından geçerek güverteye açılan kapıya ulaşmaya çalışırken. "Kayalara mı çarptık?"</p>

  <p class="calibre15">Sonra tekrar bağırdı. "Hayır, kayalar değil. Su burada yüz fit derinliğindedir. Ya Hayalet gemiyi havaya uçurdu ya da Sahil Koruma bize ateş açtı. Bilmiyorum."</p>

  <p class="calibre15">"Neler oluyor?" diye sordu, Chang'in yanında oturan paniğe kapılmış bir adam. Chang'lerin hemen yanına yerleşmiş olan ailenin reisiydi bu; adı Wu Qichen idi. Karısı hemen yakındaki karyolada yarı baygın yatıyordu. Bütün yolculuk boyunca ateşi düşmemişti ve şimdi patlamayla karmaşanın bile pek farkında değil gibiydi. "Neler oluyor?" diye tekrarladı Wu, daha yüksek sesle.</p>

  <p class="calibre15">"Batıyoruz!" dedi kaptan ve mürettebatıyla birlikte kapının mandallarını açmak için uğraşmaya başladı. Ama başaramadı. "Kilitlemiş!" Göçmenlerden bazıları ağlaşmaya ve ileri geri sallanmaya başladı; kirli yanaklarından yaşlar süzülen çocuklar korkuyla donup kalmışlardı. Sam, Chang ve mürettebat kaptana yardım etmeye çalıştılar, ama kaim metal borular bir milim bile kıpırdamadı.</p>

  <p class="calibre15">Chang yerde duran bir bavul fark etti. Bavul yavaşça yana doğru devrildi ve su dolu zemine çarptı; Ejder belirgin bir şekilde yan yatıyordu. Ambarın duvarını oluşturan metal plakaların birleşme yerlerinde, soğuk deniz suyu içeriye sızmaya başlamıştı. Az önce oğlunu içinden çıkardığı su birikintisinin derinliği yarım metreye ulaşmıştı. Birçok kişi giderek derinleşen su birikintilerinin içine, çöplerin, yiyeceklerin, karton bardakların yanına kaydı. Çığlık çığlığa bağırıyor, suyun içinde çırpmıyorlardı.</p>

  <p class="calibre15">Delik açmak için bagajları deliler gibi duvarlara vuran, birbirine sarılan, ağlayan, çığlık atan, yardım isteyen, dua eden çaresiz erkekler, kadınlar ve çocuklar... Yaralı yüzlü kadın küçük kızını kucaklarken, o da, leş gibi olmuş sarı renkli Pokemon oyuncağına sarılmıştı. İkisi de ağlıyordu.</p>

  <p class="calibre15">Ölen gemiden gelen güçlü homurtular kirli havayı dolduruyor, kahverengi pis su giderek derinleşiyordu.</p>

  <p class="calibre15">Ambar kapısının yanındaki adamlar mandalları açmayı başaramıyordu. Chang yüzüne düşmüş saçlarını eliyle düzeltti. "Bu işe yaramayacak," dedi kaptana. "Başka bir yol bulmamız gerek."</p>

  <p class="calibre15">"Yerde bir geçit kapağı var," diye cevap verdi Kaptan Sen. "Ambarın arka tarafında. Makine dairesine açılıyor. Ama yarık oradaysa açmayı başaramayız. Çok fazla basınç var..."</p>

  <p class="calibre15">"Nerede?" diye sordu Chang.</p>

  <p class="calibre15">Kaptan, yanında dört denizcinin durduğu küçük bir kapıyı işaret etti. Kapı bir defada ancak bir kişinin geçebileceği büyüklükteydi. Chang ve kaptan, eğimli zeminde ayakta durmaya çalışarak kapıyı zorladılar. Sıska Wu Qichen, ter içindeki hasta karısının kalkmasına yardım ediyordu. Chang karısına doğru eğildi ve "Beni dinle," dedi kesin bir ses tonuyla. "Ailemizi bir arada tutacaksın. O kapıya kadar bana yakın dur."</p>

  <p class="calibre15">"Tamam, kocacığım."</p>

  <p class="calibre15">Chang kapıda kaptana katıldı ve Sen'in sustalı çakısını kullanarak vidaları çıkardılar. Chang kapıyı güçlü bir şekilde itince metal plaka hiç direnmeden arka tarafa doğru açıldı. Makine dairesine de su doluyordu, ama ambardaki kadar derin değildi henüz. Chang ana güverteye çıkan dik merdiveni görebiliyordu.</p>

  <p class="calibre15">Açılan gediği görünce göçmenlerden çığlıklar yükseldi. Panik içinde kapıya doğru koşarken kimilerini duvarlara yapıştırdılar. Chang ilk gelen iki erkeği güçlü yumruğuyla durdurdu. "Hayır!" diye bağırdı. "Tek tek! Yoksa hepimiz ölürüz!"</p>

  <p class="calibre15">Bazıları gözlerinde çaresizlikle Chang'e doğru yürüdüler. Ama kaptan bıçağını sallayarak onlara döndü ve gerilemek zorunda kaldılar. Kaptan Sen ve Chang kalabalığa dönerek yan yana durdular. "Tek tek çıkılacak," dedi kaptan. "Makine dairesinden geçilecek ve merdivenden yukarı çıkılacak. Güvertede cankurtaran botları var." Kapıya en yakın duran göçmenlere işaret etti ve hemen dışarı doğru sürünmeler başladı. İlk çıkan, John Sung adında, yolculuk sırasında Chang'in zaman zaman sohbet ettiği bir doktor ve muhalifti. Sung dışarıda durup çömeldi ve çıkanlara yardım etti. Genç bir adam ve karısı onun arkasından çıkıp merdivene koştular.</p>

  <p class="calibre15">Kaptan Chang ile göz göze geldi ve başını eğdi. "Yürü!"</p>

  <p class="calibre15">Chang yaşlı babası Chang Jiechi'ye işaret etti ve adam kapıdan geçti; John Sung onu kolundan tutarak kalkmasına yardım etti. Sonra Chang'in iki oğlu, ergenlik çağındaki William ve sekiz yaşındaki Ronald çıktılar. Onları anneleri izledi. Chang en son çıktı ve ailesine merdiveni işaret etti. Sonra dönüp Sung’ın diğerlerini çıkarmasına yardım etti.</p>

  <p class="calibre15">Sıra Wu ailesine gelmişti; Qichen, hasta karısı, genç kızları ve küçük oğulları.</p>

  <p class="calibre15">Chang bir sonraki göçmeni karşılamak için elini uzattı ama mürettebattan ikisi kapıya doğru koştular. Kaptan Sen onları hemen yakalayıp durdurdu. "Burada kaptan hâlâ benim," dedi öfkeyle. "Ejderbenim gemim. Önce yolcular."</p>

  <p class="calibre15">"Yolcular mı? Seni salak! Onlar domuz!" diye bağırdı adamlardan biri ve yaralı yüzlü kadınla küçük kızını yana iterek geçide doğru eğildi. Arkasından diğerleri geçip Sung'ı yere devirerek merdivene doğru koştular. Chang doktorun kalkmasına yardım etti. "Ben iyiyim," dedi Sung ve boynundaki muskasını tutarak dua etti. Chang, kuzey tanrısı ve suçlulara karşı masumların koruyucusu Chen-wu'nun adının mırıldanıldığmı duydu.</p>

  <p class="calibre15">Gemi aniden sallandı ve daha hızlı yatmaya başladı. Ambara deniz suyu dolarken gedikten aniden çıkan hava çok güçlüydü. Çığlıklar iç parçalayıcıydı, ama uzun sürmedi. Batıyor, diye düşündü Chang. En fazla birkaç dakika daha dayanırdı. Arkasından gelen tıslama sesini duydu. O tarafa döndüğünde merdivenden akan suyun dev gibi karanlık makinelerin üzerini kapladığını gördü. Motorlardan biri durdu ve o anda ışıklar söndü. Arkasından ikinci motor da durdu.</p>

  <p class="calibre15">John Sung daha fazla tutunamadı ve yerde kayarak karşı duvara çarptı. "Çık buradan!" diye bağırdı Chang. "Burada yapabileceğimiz bir şey kalmadı."</p>

  <p class="calibre15">Doktor başıyla onaylayıp merdivene yöneldi ve yukarı tırmandı. Ama Chang birkaç kişi daha kurtarabilmek için kapıya geri döndü. Önündeki görüntü kanını dondurdu; su kapıdan dışarı taşıyordu ve içinde, makine dairesine doğru uzanmış dört kol çaresizce çırpmıyordu. Chang adamlardan birinin kollarını yakaladı, ama diğerleri onu öylesine tutmuşlardı ki, çekmesi mümkün olmadı. Kollar bir kez titredi ve Chang parmakların gevşediğini hissetti. Makine dairesini dolduran suyun içinde Kaptan Sen'i fark etti. Chang ona merdivenlere tırmanması için işaret etti, ama kaptan ambarın karanlığında kayboldu. Birkaç saniye sonra yüzerek geri geldi ve fışkıran deniz suyunun arasından Chang'e doğru bir şey uzattı.</p>

  <p class="calibre15">Neydi bu?</p>

  <p class="calibre15">Yuvarlanmamak için bir boruya sıkıca tutunan Chang, kaptanın uzattığı şeyi almak için suya doğru eğildi. Kaslı elini bezin etrafına sardı ve güçlü bir şekilde çekti. Bu, yaralı yüzlü kadının küçük kızıydı. Kızın bedeni cansız kolların oluşturduğu yığının arasından geçerek kapıdan yükseldi.</p>

  <p class="calibre15">Ufaklık öksürüyordu, ama bilinci yerindeydi. Chang onu sıkıca göğsüne bastırdı ve boruyu bırakarak suyun içinde duvara kaydı. Sonra merdivene doğru yüzdü ve yukarıda güverteyi kaplayan buz gibi suya doğru yükseldi.</p>

  <p class="calibre15">Gördüğü şey nefesini kesti; geminin kıç tarafı suyun içinde kaybolmak üzereydi ve dönüp duran sular güvertenin neredeyse yarısını kaplamıştı. Wu Qichen ve Chang'in babası, oğullarıyla birlikte turuncu renkli büyük bir cankurtaran botunun iplerini çözmeye çalışıyorlardı. Bot zaten yüzüyordu, ama çok geçmeden suyun altında kalacaktı. Chang ileri doğru atılıp çocuğu karısına teslim etti ve diğerlerinin ipleri çözmesine yardım etmeye başladı. Ama botu tutan ip suyun içinde kalmıştı bile. Chang suya dalarak kaim düğümü çözmek için çekiştirmeye başladı. O anda, elinin yanında başka bir el gördü. Oğlu William, muhtemelen güvertede bulduğu uzun, keskin bir bıçağı babasına uzatıyordu. Chang hemen bıçağı alarak ipi kesmeye başladı ve nihayet ip çözüldü.</p>

  <p class="calibre15">Chang oğluyla birlikte yüzeye çıkıp kendi ailesine, Wu ailesine, John Sung'a ve diğer çifte, dev dalgalar yüzünden gemiden uzaklaşmaya başlayan bota binmeleri için yardım etti. Nefes nefese kalmıştı.</p>

  <p class="calibre15">Kıç motoruna dönüp, çalıştırmak için ipine asıldı, ama işe yaramadı. Hemen uzaklaşmak zorundaydılar, yoksa dev dalgalar ve batan geminin meydana getireceği girdap saniyeler içinde onları devirecekti. Delicesine çekiştirmeye başladı ve nihayet motor çalıştı.</p>

  <p class="calibre15">Chang hemen botun arkasına yerleşti ve küçük aracın burnunu dalgalara çevirdi. Bot hızla ileri atıldı. Motorun devrini yükselterek sisin ve yağmurun içinde dikkatli bir daire çizdikten sonra burnunu batan gemiye döndürdü.</p>

  <p class="calibre15">"Nereye gidiyorsun?" diye sordu Wu.</p>

  <p class="calibre15">"Diğerleri," diye bağırdı Chang. "Diğerlerini bulmamız gerek. Bazıları hayatta kalmış olm... "</p>

  <p class="calibre15">Tam o anda bir kurşun, bir metreden daha yakın bir mesafeden, havayı yararak geçti.</p>

  <p class="calibre15">Hayalet son derece öfkeliydi.</p>

  <p class="calibre15">Bir eli cankurtaran botunun ipinde, batmakta olan Fuzhou Ejderinin pruvasında durdu ve elli metre geride kaçmaya çalıştığını fark ettiği bazı domuzları görmek için arkasına baktı.</p>

  <p class="calibre15">Tabancasını bir kez daha ateşledi. Bir daha ıskaladı. Dalgalar bu mesafeden isabetli atış yapmayı imkânsız kılıyordu. Hedefleri Ejderin arka tarafına dolanıp gözden kaybolurken öfkeyle kaşlarını çattı. Hayalet, köprü güvertesine doğru baktı ve kamarasındaki makineli tüfeğiyle parasını düşündü; yüz bin Amerikan dolarından fazlaydı. Acaba oraya ulaşma şansı hâlâ var mıydı, diye merak etti bir an için.</p>

  <p class="calibre15">Ama tam o anda, sanki düşüncesine bir cevapmışçasına, büyük bir patlama duyuldu ve Ejderim gövdesinden dışarıya sular fışkırdı.</p>

  <p class="calibre15">Gemi daha da hızlı batmaya, daha fazla yan yatmaya başladı.</p>

  <p class="calibre15">Parasının ve silahının kaybı canını yakacaktı, ama hayatından daha önemli değildi. Hayalet hemen bota bindi ve motoru gümbürdeterek gemiden uzaklaştı. Sis ve yağmurun arasında önünü görmeye çalışarak yakınları taradı. Havada kollar sallanıyor, iki kafa suya batıp batıp çıkıyordu.</p>

  <p class="calibre15">"Buraya! Buraya!" diye bağırdı Hayalet. "Sizi kurtaracağım!" Adamlar kendilerini daha iyi görebilmesi için bacaklarını olabildiğince çırparak sudan yükselmeye çalıştılar. Bunlar, köprüde ona hizmet eden iki denizciydi. Çin yapımı, Model 51 otomatik askerî tabancasını tekrar kaldırdı. Birer kez ateş etti ve iki adamı da öldürdü.</p>

  <p class="calibre15">Sonra kıç motorunu çalıştırdı ve dalgaların üzerinde bir aşağı bir yukarı inip çıkmaya başladı. Yine yardımcısını arıyordu, ama hâlâ bir iz yoktu. Adam acımasız bir katildi ve çatışmalarda korkusuzdu, ama ait olduğu ortamdan çıkarıldığında tam bir aptaldı. Muhtemelen suya düşmüş ve sürüklenmişti; çünkü böyle bir durumda bile ağır silahını ve cephanesini bırakmazdı. Neyse, Hayalet'in düşünmesi gereken başka şeyler vardı şimdi. Botu, domuzları en son gördüğü yere doğru döndürdü ve motorun devrini iyice yükseltti.</p>

  <p class="calibre15">Can yeleği bulmaya zamanı yoktu.</p>

  <p class="calibre15">Hiçbir şey için zaman yoktu.</p>

  <p class="calibre15">Ejderin paslı gövdesini parçalara ayıran ve Sonny Li'yi yüzükoyun deviren patlamanın hemen ardından, gemi yan yatmaya başlamış, yükselen su onu acımasızca denize sürüklemişti. Kendini birdenbire geminin dışında, canavarca yükselen dalgaların içinde çaresiz bir halde bulmuştu.</p>

  <p class="calibre15">Cehennemin lanet olasıca on iblisi, diye düşündü İngilizce.</p>

  <p class="calibre15">Su soğuk, ağır ve nefes kesecek kadar tuzluydu. Dalgalar onu sırtüstü çevirdi ve sonra yükseltip bir an sonra dibe batırdı. Li yüzeye çıkmayı başardı ve Hayalet'e bakındı, ama sisli havadan ve yağmurdan hiç kimseyi göremedi. Li çok su yutmuştu. Öksürmeye başladı. Günde üç paket sigara, litrelerce Tsingtao birası ve bol bol mao-tai içerdi; çok geçmeden gücü kesildi ve pek kullanmadığı bacak kaslarına acı kramplar saplanmaya başladı.</p>

  <p class="calibre15">Gönülsüzce kemerine uzandı ve otomatik tabancasını çekip bıraktı; parmaklarından kurtulan tabanca hemen dibe inmeye başladı. Arka cebindeki üç şarjörü de aynı şekilde attı. Bu onu biraz daha hafifletmişti, ama yeterli değildi. Bir can yeleğine, yüzen ve onu suyun üzerinde kalmanın acı verici mücadelesinden kurtaracak herhangi bir şeye ihtiyacı vardı.</p>

  <p class="calibre15">Bir kıç motorunun sesini duyarak olabildiğince döndü. Otuz metre kadar ötede turuncu bir bot vardı. Elini kaldırdı, ama tam nefes alırken bir dalga yüzüne çarparak tuzlu suyu ciğerlerine doldurdu.</p>

  <p class="calibre15">Göğsünde yakıcı bir acı hissetti.</p>

  <p class="calibre15">Hava... havaya ihtiyacım var.</p>

  <p class="calibre15">Bir dalga daha üzerine geldi. Gri deniz suyunun güçlü kasları onu çekerek yüzeyin altına indirdi. Ellerine baktı. Neden kıpırdamıyorlardı? Yüz, tekmele! Denizin seni yutmasına izin verme!</p>

  <p class="calibre15">Yüzeye çıkmak için bir kez daha çırpındı.</p>

  <p class="calibre15">İzin verm...</p>

  <p class="calibre15">Daha fazla su yuttu.</p>

  <p class="calibre15">İzin verm...</p>

  <p class="calibre15">Gözleri kararmaya başladı.</p>

  <p class="calibre15">Cehennemin on iblisi...</p>

  <p class="calibre15">Şey, diye düşündü Sonny Li, sanırım yakında onlarla tanışacağım...</p>

  <p class="calibre15"><span class="calibre7"><br class="calibre2" /></span></p>

  <h1 class="calibre25" id="sigil_toc_id_5"><a class="calibre10" id="bookmark7"></a><span class="calibre10">BÖLÜM BEŞ</span></h1>

  <p class="calibre15">Bir düzine kadar bitkin yolcu, botun zeminini kaplayan soğuk suyun içinde, ayaklarının dibinde yatıyordu. Etraflarında yükselen dalgalarla tepelerine inen yağmur arasında kalmışlardı ve soğuktan titriyorlardı. Çaresiz elleri turuncu botun etrafını çeviren ipe tutunmuştu.</p>

  <p class="calibre15">Zavallı teknenin gönülsüz kaptanı Sam Chang yolcularına baktı. İki aile -kendi ailesi ve Wu'nunki- birbirlerine sokulmuş, botun arka tarafında Chang'in etrafını sarmışlardı. Ön tarafta Dr. John Sung ve ambardan kaçan diğer çift oturuyordu. Chang onların sadece ilk isimlerini biliyordu; Chao-hua ve karısı Rose.</p>

  <p class="calibre15">Dev bir dalga üzerlerine inerek talihsiz kazazedeleri tamamen ıslattı. Chang'in karısı Mei-Mei hırkasını çıkardı ve yaralı yüzlü kadının minik kızının vücuduna sardı.</p>

  <p class="calibre15">Chang kızın adını hatırladığında yüreğinde ani bir acı hissetti; kızın adı Po-Yee idi ve anlamı Kısmetli Kız'dı. Yolculuklarının iyi şans maskotu olmuştu.</p>

  <p class="calibre15">"Haydi!" diye bağırdı Wu. "Hemen kıyıya gidelim."</p>

  <p class="calibre15">"Diğerlerine bakmak zorundayız."</p>

  <p class="calibre15">"Bize ateş ediyor!"</p>

  <p class="calibre15">Chang kaynayan denize baktı, ama Hayalet görünürde yoktu.</p>

  <p class="calibre15">"Birazdan gideceğiz. Ama kurtarabileceğimiz insanları kurtarmalıyız. Çevrenize bakın!"</p>

  <p class="calibre15">On yedi yaşındaki William dizleri üzerinde doğrularak, yoğun yağmur ve sisin arasından bir şeyler görebilmek ümidiyle gözlerini kıstı. Wu'nun, hemen hemen aynı yaşlardaki kızı da aynı şeyi yaptı.</p>

  <p class="calibre15">Wu bir şeyler söylemeye çalışıyordu, ama başı dönük olduğu için Chang ne dediğini anlayamadı.</p>

  <p class="calibre15">Chang ipi koluna doladı ve botu yirmi metre ötedeki Fuzhou Ejderi’nin etrafından dolaştırmak için dümen kolunu iyice kendine doğru çekti. Gemi iyice suyun içine girmişti; arada bir gövdesindeki yaralardan, lombozlardan ya da ambar kapaklarından basınçlı hava ile birlikte sular fışkırarak yükseliyordu. Can çekişen bir hayvan gibi, homurtusu yükselip alçalıyordu.</p>

  <p class="calibre15">"Orada!" diye haykırdı William. "Sanırım birini gördüm."</p>

  <p class="calibre15">"Hayır!" diye itiraz etti Wu Qichen. "Gitmemiz gerek! Ne bekliyorsun?"</p>

  <p class="calibre15">William eliyle işaret ediyordu. "Evet, baba. Orada!"</p>

  <p class="calibre15">Chang, yaklaşık on metre kadar ötede siyah bir kitle ve hemen yakınında da, daha ufak beyaz bir cisim fark etti. Muhtemelen bir kafa ve bir el.</p>

  <p class="calibre15">"Bırak onları," diye bağırdı Wu tekrar. "Hayalet bizi görecek! Bizi vuracak!"</p>

  <p class="calibre15">Chang ona aldırmadan botu suyun üzerinde gördüğü cisimlere doğru sürdü. Bu bir adamdı. Rengi atmıştı ve nefes almaya çalışıyordu; yüzünde korku ifadesi vardı. Chang adamın adının Sonny Li olduğunu hatırladı. Göçmenlerin çoğu konuşarak ve birbirlerine kitap okuyarak zaman geçirirken, aileleri olmadan yolculuk yapan birçok adam kendi başlarına kalmışlardı. Li de onlardan biriydi. Ama onda tuhafve gizemli bir şeyler vardı. Bütün yolculukları boyunca tek başına oturup düşüncelere dalmış, ara sıra etrafında gürültü yapan çocuklara bakmış ve Hayalet tarafından kesin olarak yasaklandığı halde güvertede yürüyüşlere çıkmıştı.</p>

  <p class="calibre15">Konuştuğu ender zamanlarda ise Li, ailelere New York'a varınca neler yapacaklarına ilişkin bir sürü soru sormuştu; oysa bu konular akıllı göçmenlerin asla konuşmayacağı türdendi.</p>

  <p class="calibre15">Yine de, Li yardıma ihtiyacı olan bir insandı ve Chang onu kurtarmaya çalışacaktı.</p>

  <p class="calibre15">Adam bir dalganın içinde kayboldu.</p>

  <p class="calibre15">"Bırak onu!" diye tısladı Wu öfkeyle. "Öldü o!"</p>

  <p class="calibre15">Botun ön tarafından genç kadın, Rose seslendi: "Lütfen, gidelim!"</p>

  <p class="calibre15">Chang, devrilmesini önlemek için botu büyük bir dalgaya doğru çevirdi. Pozisyonları tekrar düzeldiğinde, Chang elli metre kadar ötede yükselip alçalarak yaklaşan turuncu bir nesnenin görüntüsünü yakaladı. Bu Hayalet'in botuydu. Yılankafa onlara doğru harekete geçti. İki botun arasında bir dalga yükseldi ve bir an için birbirlerinin görüntüsünü kaybettiler.</p>

  <p class="calibre15">Chang gazı kökledi ve boğulmak üzere olan adama döndü. "Eğilin, herkes eğilsin!"</p>

  <p class="calibre15">Li'ye ulaştıkları anda motoru hemen geri vitese taktı, kaim plastiğin üzerinden eğildi ve göçmeni omuzundan yakalayarak bota çekti. Adam şiddetle öksürerek yere serildi. Bir kez daha tabanca sesi duyuldu. Bir kurşun hemen yakınlarında, suya gömüldü. Chang, botu Ejderin etrafından döndürerek bir kez daha gemiyi Hayalet ile aralarına aldı.</p>

  <p class="calibre15">Sudaki diğer birkaç kişiyi görünce, yılankafanın dikkati bir an için o tarafa kaydı; geminin mürettebatından birkaç kişi, üzerlerinde turuncu renkli can yelekleriyle suya batıp çıkıyorlardı ve katille aralarında sadece yirmi-otuz metre vardı. Hayalet onlara doğru dönerek gazı kökledi.</p>

  <p class="calibre15">Adamın onları öldüreceğini anlayan denizciler, kollarını çaresizce Chang'e doğru salladılar ve yaklaşan ölümcül bottan uzaklaşmaya çalıştılar. Chang denizcilerle aralarındaki mesafeyi tartarak, yılankafa isabetli bir atış yapacak kadar yaklaşamadan onları kurtarıp kurtaramayacağını düşündü. Yağmur ve sis -ve azgın dalgalar- isabetli bir atışı oldukça zorlaştıracaktı. Evet, bunu yapabilirdi. Gazı köklemek için motorun koluna sarıldı.</p>

  <p class="calibre15">O anda bir ses duydu: "Hayır. Artık gitme zamanı."</p>

  <p class="calibre15">Konuşan, babası Chang Jitechi'ydi; yaşlı adam dizlerinin üzerinde olabildiğince doğrulmuş ve yüzünü oğluna yaklaştırmıştı. "Aileni güvenli bir yere götür."</p>

  <p class="calibre15">Chang başıyla onayladı. "Evet, Baba" dedi, 'baba' kelimesine karşılık gelen 'şefkatli' sözcüğünü kullanarak. Botun burnunu kıyıya doğru çevirdi ve gazı kökledi.</p>

  <p class="calibre15">Birkaç saniye sonra iki el silah sesi duyuldu; Hayalet adamları öldürmüştü. Sam Chang'in yüreği titredi. Beni affedin, diye geçirdi içinden. Beni affedin.</p>

  <p class="calibre15">Arkaya baktığında, sisin içinde turuncu bir nesne seçti; Hayalet peşlerinden geliyordu. Çaresizliği iliklerinde hissetti. Çin'de bir muhalif</p>

  <p class="calibre15">olarak Sam Chang korkuya alışkındı. Zaten ülkelerinde, korku zamanla alışılan bir duyguydu. Ancak, manyak bir katil sevgili aileni ve arkadaşlarını tehdit ederken hissedilen şey çok farklıydı.</p>

  <p class="calibre15">"Yerde kaim. Herkes yerde kalsın!" Botu dengede tutmaya ve olabildiğince hızlı gitmeye çalıştı.</p>

  <p class="calibre15">Yine silah sesi duydular. Mermi yine çok yakınlarında bir yerde suya gömüldü. Bot delinirse, birkaç dakika içinde batarlardı.</p>

  <p class="calibre15">Sonra, sinir bozucu bir gürültü duyuldu. Fuzhou Ejderi tamamen yan yattı ve suyun altında gözden kayboldu. Batan geminin yarattığı dev dalga, bir bombanın şok dalgası gibi geminin etrafından yayılmaya başladı. Göçmenlerin botu etkilenmeyecek kadar uzaktaydı, ama Hayalet gemiye çok yakındı. Yılankafa arkasına baktı ve üzerine gelen dev gibi dalgayı gördü. Hemen yönünü değiştirdi ve bir an sonra da gözden kayboldu.</p>

  <p class="calibre15">Bir profesör, bir sanatçı ve politik eylemci olmasına karşın, birçok Çinli gibi Sam Chang de Batılı insanlara kıyasla spiritüel yanı çok daha güçlü biriydi. Bir an için Merhamet Tanrıçası Guan Yin'in onlara yardım ettiğini ve Hayalet'i suyun dibinde bekleyen ölümüne gönderdiğini düşündü.</p>

  <p class="calibre15">Ama çok geçmeden yüzü arkaya dönük olan John Sung haykırdı; "Hâlâ orada. Geliyor. Hayalet peşimizden geliyor."</p>

  <p class="calibre15">Anlaşılan Guan Yin bugün başka işlerle meşgul, diye düşündü Sam Chang. Eğer kurtulacaksak bunu kendimiz yapmak zorundayız. Rotasını karaya doğru çevirdi. Kaptan Sen'in, mürettebatının ve son iki hafta içinde Chang'in arkadaşı olan birçok kişinin ölümünü belirten mezar taşları gibi suyun üzerinde yüzen ceset ve kalıntılardan hızla uzaklaştılar.</p>

  <p class="calibre15">"Gemiyi batırdı."</p>

  <p class="calibre15">Lon Sellitto'nun sesi fısıldar gibiydi. "Tanrım." Telefonu kulağından uzaklaştırdı.</p>

  <p class="calibre15">"Ne?" dedi Harold Peabody, olduğu yerde donup kalarak. Şişman bir el çirkin gözlüklerine doğru yükseldi ve çıkardı. "Batırdı mı?"</p>

  <p class="calibre15">Dedektif asık suratla onayladı.</p>

  <p class="calibre15">"Tanrım, hayır," dedi Dellray.</p>

  <p class="calibre15">Lincoln Rhyme’ın, vücudunda hâlâ hareket edebilen kısımlardan biri olan başı, ağır sıklet polise doğru döndü. Bu haberle sarsılan Rhyme, bütün vücudunu ateş bastığını hissetti; boynundan aşağısının durumu düşünülürse bu tamamen duygusal bir tepkiydi elbette.</p>

  <p class="calibre15">Dellray yürümeyi bırakırken, Peabody ve Coe birbirlerine baktılar. Sellitto telefonda konuşan adamı dinlerken bakışlarınısarıyer döşemelerine indirdi ve sonra tekrar onlara baktı. "Tanrım, Linç, gemi batmış. İçindeki herkesle birlikte."</p>

  <p class="calibre15">Ah, olamaz...</p>

  <p class="calibre15">"Sahil Koruma tam olarak neler olduğunu bilmiyor, ama su altında bir patlama tespit ettiklerini ve on dakika sonra da Ejderin radardan silindiğini söylüyorlar."</p>

  <p class="calibre15">"Kazazedeler?" diye sordu Dellray.</p>

  <p class="calibre15">"Bilmiyorlar. Tekne hâlâ birkaç mil uzakta. Pozisyonu tam olarak bilmiyorlar; Ejderdeki kimse acil durum sinyali vermemiş. Koordinatları gönderiyorlar."</p>

  <p class="calibre15">Rhyme, Long Island haritasına baktı; doğu ucu balık kuyruğu gibi kıvrılıyordu. Gözleri, Ejderin tahminî konumunu gösteren kırmızı bir çıkartmaya takılmıştı. "Kıyıdan ne kadar uzaktalar?"</p>

  <p class="calibre15">"Bir mil kadar."</p>

  <p class="calibre15">Rhyme’ın hızlı çalışan zihni, Sahil Koruma Fuzhou Ejderini durdurduğunda neler olabileceğiyle ilgili yarım düzine mantıklı senaryo üretmişti; bunlardan kimi iyimserken, diğerleri yaralanmalar ve ölümlerle ilgiliydi. Kriminal anlayış, bu gibi durumlarda bazı ihtimalleri elimine ederek, riskin azaltılabileceği, ama asla tamamen yok edilemeyeceği yönündeydi. Ama gemideki herkesi boğmak? Bütün o aileleri ve çocukları? Hayır, bu olasılık asla aklına gelmemişti.</p>

  <p class="calibre15">Tanrım, 3,000$'lık lüks yatağında yatarken, Göçmen Bürosu' nun Hayalet'in nerelerde olabileceğiyle ilgili küçük sorununu ilgi çekici bir oyun oynar gibi dinlemişti. Sonra kendine göre bazı sonuçlara varmış ve hiç düşünmeden çözümü onlara sunmuştu.</p>

  <p class="calibre15">Ondan sonra bu olayla hiç ilgilenmemiş, bir adım ötesini düşünmemiş, göçmenlerin büyük bir risk altında olabilecekleri aklının ucundan bile geçmemişti.</p>

  <p class="calibre15">Göçmenlere "kaybolmuşlar' deniyor; bir yılankafayı kandırmaya çalışırlarsa cezaları ölümdür. Şikâyet ederlerse, öldürülürler. Sonsuza dek ortadan kaybolurlar.</p>

  <p class="calibre15">Lincoln Rhyme kendine lanetler yağdırıyordu. Hayalet'in ne kadar tehlikeli olduğunu biliyordu; bu ölümcül manevrayı tahmin edebilmeliydi. Gözlerini bir an için kapadı ve ruhundaki yükü dengelemeye çalıştı.</p>

  <p class="calibre15">Kendine sık sık, ölüyle ilgilenme derdi -onun için çalışan teknisyenlere de- ve bu emri şimdi sessizce tekrarlıyordu. Ama onlardan bu kadar kolay vazgeçemezdi; o zavallı insanları unutamazdı. Ejderin batışı farklıydı. Bu ölenler, bir olay yerinde bulduğu, işini rahat yapabilmek için, cam gibi gözlerine ve sanki tuhafbir şekilde gülümsüyormuş gibi duran dudaklarına aldırmamayı öğrendiği cesetlerden değildi. Burada bütün aileler onun yüzünden ölmüştü.</p>

  <p class="calibre15">Gemiyi durdurup Hayalet'i tutukladıktan sonra bu davada işinin biteceğini ve ameliyatı için hazırlık yapmaya başlayabileceğini düşünmüştü. Ama artık bu davayı bırakamayacağını biliyordu. İçindeki avcı bu adamı bulmalı ve adalete teslim etmeliydi.</p>

  <p class="calibre15">Dellray çalan telefonuna cevap verdi. Kısa bir konuşmadan sonra telefonu kapadı.</p>

  <p class="calibre15">"İşte durum raporu. Sahil Koruma, iki motorlu botun kıyıya doğru ilerledi'ini düşünüyo'." Ağır adımlarla haritaya yaklaştı ve pozisyonu işaret etti. "Muhtemelen buralarda bi' yerlerde. Easton; Orient Point yolunda küçük bi' kasaba. Fırtına bö'leyken helikopter getiremezler, ama kurtulan olup olmadığını anlamak için birkaç tekne yollamışlar. Biz de, adamlarımızı botların yöneldi'i Jefferson Limanı'na yollamalıyız."</p>

  <p class="calibre15">Alan Coe, Sachs'inicinden hafifçe koyu olan kızıl saçını elleriyle sıvazladı ve</p>

  <p class="calibre15">Peabody'ye döndü. "Ben oraya gitmek istiyorum."</p>

  <p class="calibre15">"Burada personelin görevlerine ait kararları ben veremem," dedi Göçmen Bürosu amiri. Gösteriyi Dellray ve FBI'ın yönettiği konusunda açık bir imaydı bu; son birkaç gün boyunca iki ajan arasında böyle iğnelemeler çok kez tekrarlanmıştı.</p>

  <p class="calibre15">"Sen ne dersin, Fred?" diye sordu Coe.</p>

  <p class="calibre15">Ajan, dalgın dalgın "Hayır," dedi.</p>

  <p class="calibre15">"Ama ben... "</p>

  <p class="calibre15">Dellray başını salladı. "Yapabilice'en bi'şey yok, Coe. Onu yakalarlarsa gözaltındayken konuşabilirsin. Ona istediğin her şeyi yapabilirsin. Ama bu bir taktik yakalama operasyonu ve senin uzmanlık alanına girmiyo'."</p>

  <p class="calibre15">Genç ajan Hayalet hakkında iyi bilgi sağlamıştı ama Rhyme onun birlikte çalışılması zor bir adam olduğunu düşünüyordu. Gemiyi yakalamaya giden teknede olmadığı için hâlâ kızgındı; bu, Dellray'in katılması gereken diğer bir savaştı.</p>

  <p class="calibre15">"Lanet olsun!" dedi Coe, bir sandalyeye çökerken.</p>

  <p class="calibre15">Dellray cevap vermeden yanmamış sigarasını kokladı, kulağının arkasına tıktı ve bir telefon daha aldı. Görüşmeyi bitirdikten sonra ekibe döndü. "Bölgedeki nispeten küçük otobanlarda barikatlar kuruca'az; 25. 48. ve 84. otoyolda. Ama şimdi trafi'in yoğun oldu'u bi' saat ve kimsede Long Island Ekspres Otobanını veya Sunrise Otobanını kapat'cak cesaret yok."</p>

  <p class="calibre15">"Tünellerdeki ve köprülerdeki gişeleri uyarabiliriz," dedi Sel-litto. Dellray omuz silkti. "Bu dabi'şi, ama yetmez. Lanet olsun, Çin Ma'allesi adamın yeri. Oraya ulaştı'ı anda izini kaybederiz. E'er mümkünse onu sahilde yakalamak zorundayız."</p>

  <p class="calibre15">"Peki, cankurtaran botları ne zaman kıyıya ulaşacak?" diye sordu Rhyme.</p>

  <p class="calibre15">"Tahminlerine göre yirmi-yirm'beş dak'ka kadar sonra. Bizimkiler Easton'dan elli mil uzaktalar."</p>

  <p class="calibre15">"Oraya daha çabuk ulaşabilecek birini göndermemiz mümkün mü?" diye sordu Peabody.</p>

  <p class="calibre15">Rhyme bir an tereddüt ettikten sonra, tekerlekli sandalyesine takılı mikrofona emir verdi: "Komut, telefon!"</p>

  <p class="calibre15">Sachs’ın altındaki resmi araba 1969 Indianapolis 500 Yarışlarına katılmış bir Konvertibl General Motors Camaro Süper Sport'tu.</p>

  <p class="calibre15">Bu onuru taşımak için, GM fantastik arabalarından en güçlüsünü seçmişti; SS, 396 inçküplük Turbo-Jet V-8 motora sahipti ve bu motor 375 beygirgücüne ulaşabiliyordu. Araçlarla uğraşmaya meraklıysanız, -örneğin ses azaltıcıları, astar boyasını, tavan direklerini çıkarırsanız, kasnaklarla ve silindir başlarıyla biraz oynarsanız- beygirgücünü 450'ye kadar çıkarabilirdiniz.</p>

  <p class="calibre15">Bu da, kalkış yarışları için müthiş bir makine yaratmak demekti.</p>

  <p class="calibre15">Diğer taraftan, kuvvetli fırtınaya karşın saatte 210 kilometre sürat de yapabilirdiniz.</p>

  <p class="calibre15">Amelia Sachs, arabayı Long Island Ekspres Otobam'nda doğuya doğru sürerken, deri kaplı direksiyonu sıkıca tutan artritli parmakları ağrımaya başlamıştı. Konsolun üzerinde mavi polis lambası vardı -lambanın vakumlu tabanı üstü açılan arabaların tentesini pek iyi tutmuyordu- ve araba yoğun trafiğin arasından sağa sola kayarak tehlikeli biçimde süzülüyordu.</p>

  <p class="calibre15">Rhyme, beş dakika önce aradığında birlikte karar verdikleri gibi Sachs, Easton'dan yola çıkan ekibin yarısıydı; eğer yeterince şanslıysalar, Hayalet ve gemiden kurtulan göçmenler kıyıya ulaştıklarında kendileri de oraya varmış olabilirlerdi. Doğaçlama oluşturulmuş ekibin diğer yarısı ise, NYPD Acil Durum Hizmetlerinden genç bir memurdu ve hemen yanında oturuyordu. ESU (Acil Durum Birimi), polis departmanının taktik dalı, SWAT takımıydı ve Sachs -aslında Rhyme-o anda adamın kucağında duran türden bir ateş gücüne ihtiyaçları olabileceğine karar vermişlerdi: Bir Heckler&amp;Koch MP5 makineli tüfek. Millerce arkalarında ESU, CS otobüsü, yarım düzine Suffolk kasaba şerifi, ambulanslar ile Göçmen Bürosu ve FBI'ın araçları geliyordu. Hepsi de bu fırtınada olabildiğince hızlı ilerliyorlardı.</p>

  <p class="calibre15">"Pekâlâ," dedi ESU memuru. "Pekâlâ. Şimdi."</p>

  <p class="calibre15">Bunu, arabanın tekerleklerinden ikisi hafifçe yerden kesildiğinde söylemişti.</p>

  <p class="calibre15">Sachs arabayı tekrar kontrol altına aldı ve arka koltuktaki metal plakalarla birlikte başka parçaları da çıkarmış olduğunu hatırladı; şimdi SS, babasının onu yetmişlerde satın aldığından yaklaşık 227 kilo daha hafifti. O safralardan bir kısmının şimdi çok işe yarayabileceğini düşünüyordu. Araba bir kez daha hafifçe savruldu.</p>

  <p class="calibre15">"İyiyiz, sorun yok," dedi ESU polisi. Görünüşe bakılırsa, bir silahlı çatışmada, Long Island Ekspres Otobanında son hızla giden bu arabada olduğundan daha rahat olurdu.</p>

  <p class="calibre15">Telefon çalınca Sachs aletin düğmesine el çabukluğuyla dokundu ve kulaklıklı mikrofondan cevap verdi.</p>

  <p class="calibre15">"Söylesene bayan," dedi, Robocop gibi giyinmiş ESU memuru, "O araba kitlerinden kullanmaz mısın? Bence daha iyi olurdu."</p>

  <p class="calibre15">Sachs gülerek telefonu açtı.</p>

  <p class="calibre15">"Durum nasıl, Sachs?" diye sordu Rhyme.</p>

  <p class="calibre15">"Elimden geleni yapıyorum. Ama birkaç kilometre sonra şehir içine gireceğiz. Kırmızı ışıklarda yavaşlamak zorunda kalabilirim." "Kalabilirim mi?" diye homurdandı ESU memuru.</p>

  <p class="calibre15">"Kurtulan var mı, Rhyme?" diye sordu Sachs.</p>

  <p class="calibre15">"Fazla bir şey bilmiyoruz," diye cevap verdi Rhyme. "Sahil Koruma sadece iki bottan söz ediyor. Görünüşe bakılırsa çoğu kurtulamamış." "Bu ses tonunu tanıyorum, Rhyme," dedi Sachs. "Olanlar senin hatan değil."</p>

  <p class="calibre15">"Teşekkür ederim, Sachs. Üstesinden gelirim. Dikkatli sür, tamam mı?" "Ah, tabii," dedi Sachs, savrularak kırk derece dönen arabayı, kalbi yerinden çıkacakmış gibi atarak, tekrar normal pozisyona sokarken. Camaro, düzelip ekspres yolda ilerlemeye devam ederken hızı 225'e ulaştı. ESU memuru gözlerini kapadı.</p>

  <p class="calibre15">"Tehlikeli olacak, Sachs. Silahını hazır tut."</p>

  <p class="calibre15">"Hep hazır." Bir savrulma daha.</p>

  <p class="calibre15">"Sahil Koruma teknesinden mesajlar alıyoruz, Sachs. Gitmem gerek." Bir an duraksadı. "İyi araştır ama arkanı kolla," dedi sonra.</p>

  <p class="calibre15">Sachs güldü. "Bunu sevdim. Bizim bölümdekiler için üzerinde bu sözler yazılı tişörtler yaptırmalıyız."</p>

  <p class="calibre15">Bağlantı kesildi.</p>

  <p class="calibre15">Otoban bitti ve daha küçük bir otoyola saptılar. Botların karaya çıkacağı Easton'a yirmi beş mil uzaktaydılar. Hiç oraya gitmemiş olan şehir kızı Sachs, doğa örtüsünün nasıl olacağını merak etti. Kumluk bir sahil miydi? Dik kayalıklar mıydı? Tırmanmak zorunda kalacak mıydı? Artriti son zamanlarda azmıştı ve bu nem oranı ağrılarını iyice artırıyordu.</p>

  <p class="calibre15">Eğer Hayalet hâlâ kumsaldaysa, saklanıp pusu kurabileceği bazı yerler olup olmadığını da merak etti.</p>

  <p class="calibre15">Hız göstergesine bir göz attı.</p>

  <p class="calibre15">Yavaşlıyorlar mıydı?</p>

  <p class="calibre15">Ama lastiklerinin durumu iyiydi ve avuçlarındaki tek nem, Jefferson Liman'ında onu sırılsıklam eden yağmurdandı. Gaz pedalını yere yapıştırdı.</p>

  <p class="calibre15">Bot kıyıya yaklaştıkça kayalar daha da belirginleşti.</p>

  <p class="calibre15">Sivri dişleri de görülüyordu.</p>

  <p class="calibre15">Sam Chang sıçrayan suların ve yağmurun arasından önünü görmek için gözlerini kıstı. Önlerindeki sahilin yer yer çakıl taşı ve kirli kum kaplı kısa uzantıları vardı, ama genel yapısı kayalık ve etraflarında yükselen yüksek kaya duvarlardı. Sahilin inebilecekleri bir noktasına ulaşmak için sivri taşların arasında tehlikeli bir manevra yapmak zorundaydı.</p>

  <p class="calibre15">"Hâlâ orada, arkamızda," diye bağırdı Wu.</p>

  <p class="calibre15">Chang arkaya baktığında Hayalet'in botunu minik turuncu bir nokta olarak görebildi. Doğruca üzerlerine geliyordu, ama kendileri kadar hız yapamıyordu. Hayalet, botu kötü kullandığından işini zorlaştırmıştı. Doğruca sahile yöneldiğinden dalgalarla savaşmak zorunda kalmış, bu da doğal olarak hızını kesmişti. Ama Taoist prensiplere göre hareket eden Chang, botunu farklı biçimde kullanmıştı; bir yılan gibi kıvrılarak yüksek dalgaların arasından suyun doğal akış yönünü bulmuş, kıyıya yönelen dalgaların üzerine binerek daha hızlı gitmelerini sağlamıştı. Yılankafayla aralarındaki mesafe artıyordu.</p>

  <p class="calibre15">Hayalet karaya çıkana kadar, Chang kendilerini bekleyen kamyonları bulmak için yeterli zamanları olacağını sanıyordu. Kamyon şoförlerinin deniz kazasından haberleri olmayacaktı, ama Chang, onlara Sahil Koruma'nm peşlerinde olduğunu söyleyecek ve hemen hareket etmelerini emredecekti. Beklemekte ısrar ederlerse, Chang, Wu ve diğerleri güç kullanarak kamyonları ele geçirecek ve kendileri kullanacaklardı. Sahil şeridini ve ötesini inceledi; sahilin arka tarafı ağaçlık ve çimenlik bir alandı. Fırtınalı yağmurda ve sisin içinde görebilmek zordu, ama gözleri yola benzer bir şey seçti. Fazla uzak olmayan bir mesafede ışıklar da vardı. Görünüşe bakılırsa küçük bir köy olmalıydı.</p>

  <p class="calibre15">Yakıcı deniz suyunu gözlerinden silen Chang, ayaklarının dibindeki insanların sessizce önlerindeki sahile, şiddetli akıntılara, anaforlara, bıçak kadar keskin ve kurumuş kan kadar siyah kayalara bakışlarını izledi.</p>

  <p class="calibre15">O anda, hemen önlerinde, suyun altında bir dizi kaya belirdi. Chang motoru hemen geri vitese alarak sert bir dönüş yaptı ve kayalığı kıl payı sıyırdı. Şimdi öfkeli dalgalar, yarısını havaya kaldırdıkları botun içine doluyordu. Bir an alabora olacak gibi oldular, sonra bu ikinci kez tekrarladı. Chang kayalığın arasındaki bir boşluktan geçmeyi planlıyordu, ama motor aniden sustu. İpi tutup sertçe çekti. Motor öksürdü ama tekrar sessizleşti. Defalarca denedi, ama hiçbir netice alamadı. Motordan hiçbir ses çıkmıyordu. Büyük oğlu öne doğru uzanıp benzin tenekesini ters çevirdi. "Boş!" diye bağırdı William.</p>

  <p class="calibre15">Chang, ailesinin güvenliğinden endişelenerek çaresizce arkaya baktı. Sis şimdi daha yoğunlaşmış ve onları örtmüştü; ama aynı zamanda Hayalet'i de gizlemişti. Acaba ne kadar yakındaydı?</p>

  <p class="calibre15">Bot büyük bir dalgayla havalandı ve sarsılarak tekrar suya düştü. "Yere! Herkes yere yatsın!" diye bağırdı Chang. "Sakın kalkmayın." Botun zeminini dolduran koyu renkli suyun içine diz çöktü. Küreklerden birini kaptı ve dümen gibi kullanmaya çalıştı. Ama dalgalar ve akıntı fazla güçlü, bot fazla ağırdı. Su şiddetle eline çarptı ve küreği düşürerek Chang'i sırtüstü devirdi. Yöneldikleri tarafa baktı ve birkaç metre ötede bir kaya şeridi gördü.</p>

  <p class="calibre15">Su, botu bir sörf tahtası gibi havalandırdı ve hızlandırdı. Botun burnu kayalara büyük bir şiddetle çarptı. Plastik yırtılarak açıldı ve bot tıslayarak sönmeye başladı. Sonny Li, John Sung ve öndeki çift -Chao-hua ve Rose- kayaların üzerinden yuvarlanarak bottan suya düşmüşlerdi.</p>

  <p class="calibre15"><span class="calibre7"><br class="calibre2" /></span></p>

  <h1 class="calibre25" id="sigil_toc_id_6"><a class="calibre10" id="bookmark8"></a><span class="calibre10">BÖLÜM ALTI</span></h1>

  <p class="calibre15">Karaya yarım kilometre kala, Hayalet cep telefonunu kapıp, yağmurdan ve dalgalardan korunmaya çalışarak domuzları izlemeye devam etti.</p>

  <p class="calibre15">Ses kötüydü -sinyal Fuzhou ve Singapur arasında uydu aracılığıyla sekiyordu- ama New York'un Çin Mahallesi'nde zaman zaman kullandığı, bir bangshou olan ve şimdi kıyıda yakın bir yerlerde kendisini almak için bekleyen Jerry Tang'ı aradı.</p>

  <p class="calibre15">Denizle boğuşması yüzünden nefes nefese kalmasına karşın, Hayalet nerede karaya çıkacağını sürücüye zar zor anlatabildi; dükkânlardan ve evlerden oluşan şeridin üç ila dört yüz metre kadar doğusunda bir yere.</p>

  <p class="calibre15">"Ne tür silahların var?" diye sordu Hayalet bağırarak.</p>

  <p class="calibre15">"Ne?" diye bağırdı Tang.</p>

  <p class="calibre15">Aynı soruyu defalarca tekrarlamak zorunda kaldı: "Silahlar!"</p>

  <p class="calibre15">Ama Tang tetikçi değil, bir işadamıydı ve görevi ödemeleri toplamaktı; yanında taşıdığı tek silah tabancasıydı.</p>

  <p class="calibre15">"Gan," dedi Hayalet. Lanet olsun! Eski bir Model 51'i vardı sadece, oysa en azından bir tür otomatik silah umuyordu.</p>

  <p class="calibre15">"Sahil Koruma," dedi Tang, sözleri parazit ve rüzgârın uğultusunda kaybolarak, "onlar.. .zerinde...tarayıcıy...dinliyo.. .gitmek zorunday... nere... "</p>

  <p class="calibre15">"O domuzlardan birini görürsen öldür," diye bağırdı Hayalet. "Beni duydun mu? Sana yakın bir yerlerde karaya çıktılar. Onları bul ve öldür!"</p>

  <p class="calibre15">"Öldürmek mi? Sen ne..."</p>

  <p class="calibre15">Ama bir dalga, botun yan tarafından yükselerek üzerine indi. Telefonun sesi kesilince Hayalet ekrana baktı. Anlaşılan kısa devre olmuştu. Küfür ederek telefonu yere fırlattı.</p>

  <p class="calibre15">Bir kaya şeridi önünde belirince Hayalet onun etrafından dolandı ve küçük kasabanın solunda uzak bir kumsalı hedefledi. Domuzların indiği yere geri dönmek biraz zaman alacaktı, ama keskin kayalarda kendini yaralama riskine girmek istemiyordu. Kıyıya yaklaşırken büyük bir dalga botun dengesini bozdu; neredeyse alabora olacaktı. Hayalet hemen motoru geri vitese taktı ve bot tekrar dengesini buldu.</p>

  <p class="calibre15">Ama başka bir dalga arkadan vurdu ve Hayalet'i sırılsıklam ederek botun zeminine devirdi; bot iki yana şiddetle sallandı. Büyük bir hızla karaya çarptı ve yolcusunu yere, kumların üzerine yuvarladı. Pervane sudan çıktı, motor yarıştaymış gibi ses çıkarmaya başladı. Gürültünün kendisini ele vereceğinden korkan Hayalet hemen atılarak motoru kapadı.</p>

  <p class="calibre15">Kıyıdan yirmi metre kadar uzaktaki kumlu asfaltın üzerinde, Jerry Tang'ın, metalik gri 4x4 BMW'sini gördü. Ayağa kalktı ve arabaya doğru koştu. Şişman ve tıraşsız bir adam, Tang onu gördü ve arabayı yaklaştırdı. Hayalet sürücü kapısının camına doğru eğildi. "Diğerlerini gördün mü?"</p>

  <p class="calibre15">"Gitmemiz gerek!" dedi Tang, gergin bir tavırla. Bir polis tarayıcısını işaret etti. "Sahil Koruma burada olduğumuzu biliyor. Bizi aramak için polis gönderdiler."</p>

  <p class="calibre15">"Diğerleri!" dedi Hayalet. "Domuzlar nerede?"</p>

  <p class="calibre15">"Kimseyi görmedim ama... "</p>

  <p class="calibre15">"Yardımcımı da bulamıyorum. Gemiden inip inmediğini bilmiyorum." Hayalet sahil şeridini taradı.</p>

  <p class="calibre15">"Kimseyi görmedim," dedi Tang, sesini yükselterek. "Ama burada kalamayız."</p>

  <p class="calibre15">Kıyıdaki hareketi Hayalet gözünün ucuyla gördü; gri giysili bil adam yaralı bir hayvan gibi kayaların üzerinde tökezleyerek sudan uzaklaşmaya çalışıyordu. Hayalet arabadan uzaklaştı ve belindeki tabancayı çekti. "Burada bekle."</p>

  <p class="calibre15">"Ne yapıyorsun?" diye sordu Tang. "Burada daha fazla kalamayız. Geliyorlar. On dakika içinde burada olurlar. Beni duymuyor musun?" Ama Hayalet adamın söylediklerine hiç dikkat etmedi; geri dönerek yürümeye başladı. Domuz başını kaldırıp baktı ve kendisine doğru gelen Hayalet'i gördü, ama görünüşe bakılırsa bacağını kırmıştı ve kaçmak bir yana, ayakta bile duramıyordu. Umutsuzca suya doğru sürünmeye başladı. Hayalet, neden bu kadar hırslandığını kendisi bile bilmiyordu.</p>

  <p class="calibre15">Sonny Li gözlerini açtı ve cehennemin on iblisine teşekkür etti; batan gemiden kurtulduğu için değil, iki haftadır ilk kez midesindeki bulantı geçtiği için.</p>

  <p class="calibre15">Bot kayalara çarptığında kendisi, John Sung ve genç çift suya düşmüşler, güçlü akıntıyla sürüklenmişlerdi. Li diğer üçünü hemen gözden kaybetmişti ve bu noktada karaya çıkana kadar, sahil boyunca muhtemelen bir kilometre kadar sürüklenmişti. Ayağa kalkıp sendeleyerek okyanustan olabildiğince uzaklaştı.</p>

  <p class="calibre15">Mide bulantısı ve başındaki zonklama geçene kadar yağmurun altında hareket etmeden yattı. Nihayet kendini ayağa kalkmaya zorladı. Ağır adımlarla yola doğru yürürken, kumla ve deniz tozuyla dolan gömleği ve kot pantolonu tenini rahatsız ediyordu. İki yönde de hiçbir şey göremiyordu. Ama sağ tarafında küçük bir köyün ışıklarını gördüğünü hatırladı ve kumla kaplı yolda o yöne doğru yürümeye başladı. Hayalet'in nerede olduğunu merak ediyordu.</p>

  <p class="calibre15">Sanki sorusuna bir cevapmış gibi, kısa bir patlama duyuldu ve</p>

  <p class="calibre15">Li bunun tabanca sesi olduğunu hemen anladı. Ses açık alanda yankı</p>

  <p class="calibre15">yapmıştı.</p>

  <p class="calibre15">Peki, tetiği çeken Hayalet miydi? Yoksa yerel sakinlerden biri iniydi? (Bütün Amerikalılar'ın tabanca taşıdığını herkes bilirdi.) Belki de bir güvenlik görevlisiydi.</p>

  <p class="calibre15">Kendini güvenceye almak en iyisiydi. Hayalet'i bir an önce bulmak istiyordu, ama dikkatli olması gerektiğinin de farkındaydı. Kendini daha kolay gizleyebileceği çalıların arasına daldı ve bitkin bacaklarının kendisini taşıyabildiği kadar hızlı bir şekilde yürümeye başladı.</p>

  <p class="calibre15">İki ailenin üyeleri sesi duyunca donup kaldılar.</p>

  <p class="calibre15">"Bu..." dedi, Wu Qichen zorlukla.</p>

  <p class="calibre15">"Evet," dedi Sam Chang alçak sesle. "Tabanca sesi."</p>

  <p class="calibre15">"Bizi öldürüyor. Bizi izliyor ve teker teker öldürüyor."</p>

  <p class="calibre15">"Biliyorum," dedi Chang. Hangisinin öldüğünü bilmiyor ve hepsi -Dr. Sung, Sonny Li ve genç çift- için yüreği sızlıyordu. Ama elinden ne gelirdi ki?</p>

  <p class="calibre15">Chang babasına baktı ve Chang Jiechi'nin nefes nefese kaldığını gördü, ama -bottaki zorlu yolculuklarına ve uzun yüzüşe karşın- yaşlı adam acı çekiyormuş gibi görünmüyordu. Adam başını hafifçe eğdi ve devam edebilecek durumda olduğunu işaret etti. Hepsi bir kez daha yağmurun ve rüzgârın altına çıktılar.</p>

  <p class="calibre15">Sürücüleri kendilerini Çin Mahallesi'ne götürmeleri için ikna etmek ya da zorlamak yönündeki planlarına gerek kalmamıştı; sonuçta onları bekleyen herhangi bir kamyon filan yoktu. Chang, araçların hepsinin ya başka bir yerde olduklarını ya da Hayalet'in gemiyi batırmaya karar verdiği zaman onları arayıp geri dönmelerini söylemiş olduğunu düşündü. Wu ile birlikte dakikalar boyunca Sung'a, Li'ye ve bottan düşen diğerlerine seslendiler. Ama bir süre sonra Chang, biraz ileride yılankafanın turuncu botunu görünce herkesi yoldan uzaklaştırıp çimenlerin ve çalıların arasına soktu. Işıkları gördükleri yerde bir kamyon bulabileceklerini umarak o yönde yürümeye başladılar.</p>

  <p class="calibre15">Onları çeken ışıklar, bir dizi restorana, bir petrol istasyonuna, Xiamen'deki sayfiye yerlerindeki gibi hediyelik eşya dükkânlarına, on-on iki eve ve bir kiliseye aitti.</p>

  <p class="calibre15">Saat 05.30-06.00 civarı olmalıydı, çünkü hava aydınlanmak üzereydi ve yaşam belirtileri vardı. İki restoranın önünde on kadar araba park edilmişti ve içlerinden birinin motoru çalışıyordu, ama içinde sürücü yoktu. Araba küçük bir dört kapılıydı ve Chang'in on kişilik bir araca ihtiyacı vardı. Üstelik bulacakları arabanın çalındığı üç saatten önce anlaşılmamalıydı; bu süre içinde New York'taki Çin Mahallesine ulaşabilecekleri söylenmişti.</p>

  <p class="calibre15">Diğerlerine, uzun çalıların arasında beklemelerini söyledikten sonra, oğlu William'a ve Wu'ya kendisini izlemelerini işaret etti. Binaların arka tarafında eğilerek dolaştılar. Benzin istasyonunun arkasında iki büyük kamyon vardı, ama ikisi de garajdaki genç görevlinin açık görüş alanındaydı. Buğulu cam görüşü zorlaştıracaktı, ama motoru çalıştırdıkları anda görevli onları fark edecekti.</p>

  <p class="calibre15">Yirmi metre kadar ileride karanlık bir ev vardı ve arkasında bir pikap kamyonet duruyordu. Ama Chang, babasını ve çocukları yağmurun altında götürmek istemiyordu. Ayrıca batan bir gemiden kurtulmuş on Çinli bunun gibi eski püskü bir arabada 'sürüklenen insanlar' -Çin'de iş bulmak için kasabadan kasabaya yolculuk yapan gezgin işçilere bu isim verilirdi- gibi New York sokaklarında dolaşırlarsa kendilerini kolayca belli ederlerdi.</p>

  <p class="calibre15">"Çamurdan uzak durun," dedi Chang oğluna ve Wu'ya. "Çimenlerin, dalların ve taşların üzerinden yürüyün. Ayak izi bırakmak istemiyorum." Tedbirli olmak Chang’ın doğasındandı. Polis ve Çin Özgürlük Ordusu sürekli arkalarında olduğu için, Çin'deki muhalifler tedbirli olmayı hemen öğreniyorlardı.</p>

  <p class="calibre15">Şiddetli rüzgârın dövdüğü çalıların ve ağaçların arasından yürümeye devam ederek kimi karanlık, kimi insanların uyanmaya başladığını belli eden evlerin yanından geçtiler; bazılarında televizyonun mavi ışığı camlara vuruyor, kahvaltılar hazırlanıyordu.</p>

  <p class="calibre15">Normal hayatın bu dokunaklı işaretlerini görünce, Chang durumlarının umutsuzluğuyla sarsıldı. Ama devletin insanlardan çok fazla şeyi aldığı Çin'de öğrendiği gibi, bu tür duygusallıkları bir kenara atarak oğlunu ve Wu'yu daha hızlı ilerlemeye zorladı. Sonunda bu yerleşim merkezindeki son binaya geldiler; karanlık ve görünüşe bakılırsa içinde kimsenin olmadığı küçük bir kilise.</p>

  <p class="calibre15">Issız binanın arka tarafında beyaz renkli eski bir minibüs buldular. İııternet'te ve televizyon başında geçirdiği saatlerden, Chang biraz İngilizce biliyordu, ama bu kelimeleri anlamıyordu. Ancak, kendi zorlaması sayesinde oğulları yıllar boyunca Amerikan kültürünü ve İngilizce'yi incelemişlerdi. William minibüse bakarak açıkladı: '"Easton Hamsin Baptist Kilisesi' yazıyor."</p>

  <p class="calibre15">Uzaktan hafif bir patlama sesi daha duyuldu. Chang sesi duyunca donup kaldı. Hayalet içlerinden birini daha öldürmüştü.</p>

  <p class="calibre15">"Gidelim!" dedi Wu, endişeli bir tavırla. "Haydi. Bakalım açık ini?" Ama minibüsün kapıları kilitliydi.</p>

  <p class="calibre15">Chang camı kırabilecekleri bir şey bulmak için etrafına bakınırken, William kilidi yakından inceledi. "Bıçağım sende mi?" diye sordu babasına, rüzgârdan sesini duyurmak için bağırarak.</p>

  <p class="calibre15">"Bıçağın mı?"</p>

  <p class="calibre15">"Gemideyken sana verdiğim bıçak; botun iplerini kesmiştin ya."</p>

  <p class="calibre15">"O senin miydi?" Oğlu böyle bir silahı nereden bulmuş olabilirdi ki? Bıçak bir sustalıydı.</p>

  <p class="calibre15">"Sende mi?" diye sordu çocuk tekrar.</p>

  <p class="calibre15">"Hayır, botu almaya çalışırken düşürdüm.</p>

  <p class="calibre15">Çocuk yüzünü buruşturdu, ama Chang ona aldırmadı -aslında çocuğun yaptığı şey terbiyesizlikti- ve yağmurdan sırılsıklam olmuş toprağa bakındı. Bir metal boru buldu ve minibüsün camına savurdu. Cam bir anda tuzla buz oldu. Yolcu koltuğuna binerek anahtarları bulmak için torpido gözüne baktı. Bulamayınca tekrar indi. Binaya bakarak kilisenin içinde olup olamayacaklarını düşündü. Öyle olsa bile nerede olduğunu nasıl bileceklerdi? Bir ofis mi vardı? İçeride bir kâhya olabilirdi; ya da adam onları fark ederse? Chang mecbur kalsa bile masum birini incitebileceğini sanmıy...</p>

  <p class="calibre15">Aniden yüksek bir çatırtı duydu ve hemen sesin geldiği yöne döndü. Oğlu sürücü koltuğunda öne doğru eğilmiş, botuyla tekmeleyerek kontak kutusunu kırmıştı. Chang hayretler içinde izlerken çocuk kabloları dışarı çıkardı ve telleri birbirine sürtmeye başladı. Birden radyo canlandı: "O sizi daima sevecektir; bırakın kurtarıcımız,...</p>

  <p class="calibre15">William konsolun üzerinde bir düğmeye bastı ve ses alcaldı. Diğer telleri birbirine sürttü. Küçük bir kıvılcım... Motor çalıştı.</p>

  <p class="calibre15">Chang hayretler içinde kalmıştı. "Bunu yapmayı nereden öğrendin?" Çocuk omuz silkti.</p>

  <p class="calibre15">"Söyle bana... "</p>

  <p class="calibre15">Wu, Chang'in kolunu tuttu. "Gidelim! Ailelerimizi alıp buradan uzaklaşmamız gerek. Hayalet bizi arıyor."</p>

  <p class="calibre15">Baba, oğluna delici gözlerle baktı. Oğlunun mahcup olarak başını eğmesini bekliyordu, ama William, kendisinin babasına hiçbir yaşta yapamayacağı kadar soğuk bir tavırla karşılık verdi.</p>

  <p class="calibre15">"Lütfen," diye yalvardı Wu. "Diğerleri için dönelim."</p>

  <p class="calibre15">"Hayır," dedi Chang bir an sonra. "Onları buraya getir. Geldiğimiz yolu izle; kimsenin ayak izi bırakmamasına dikkat et."</p>

  <p class="calibre15">Wu onları almak için hemen fırladı. William minibüsün içinde bir harita kitapçığı buldu ve dikkatle inceledi. Yönleri ezberliyormuş gibi başını ileri geri sallıyordu.</p>

  <p class="calibre15">"Nereye gitmemiz gerektiğini biliyor musun?" diye sordu Chang, düz kontak yapmak konusunda oğlunu sorguya çekmek yerine.</p>

  <p class="calibre15">"Tahmin edebiliyorum." Çocuk başını kaldırıp Chang'e baktı. "Benim sürmemi ister misin?" Sonra açıkça ekledi; "Sen araba kullanmak konusunda pek iyi değilsindir de." Şehir dışında yaşayan birçok Çinli gibi, Sam Chang'in de temel ulaşım aracı bisikletti.</p>

  <p class="calibre15">Chang şaşkınlıkla gözlerini kırpıştırdı; yine küstahlığa yakışır o ses tonuyla konuşmuştu. Nihayet, Wu diğer göçmenlerle orya çıktığında, Chang karısına ve babasına minibüse binmelerine yardım etmek için koştu. "Evet, sen sür," diye seslendi oğluna.</p>
</body>
</html>
