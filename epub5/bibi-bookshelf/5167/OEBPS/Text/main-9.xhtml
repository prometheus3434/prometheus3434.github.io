<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre9"><a class="calibre10" id="bookmark0"></a><span class="calibre18">BÖLÜM KIRK ALTI</span></h1>

  <p class="calibre4">Aileyi Owls Head'de köhne bir evin önünde dururken buldu. Havadaki lağım kokusu çok ağırdı; hem kendilerine ihanet eden hem de hayatlarını kurtaran atık tesisinden.</p>

  <p class="calibre4">Hiçbirinin bileğinde kelepçe olmaması Sachs'ı sevindirdi. Ayrıca iki üniformalı NYDP polisinin evin küçük oğluyla sohbet ettiğini görünce daha da memnun oldu.</p>

  <p class="calibre4">Babası, Sam Chang, başını önüne eğerek kollarını kavuşturmuş bir halde asık suratla oturuyordu; yanındaki muhtemelen Göçmen Bürosu ajanı olan takım elbiseli bir Asyalı-Amerikalı adam onunla konuşuyor ve notlar alıyordu.</p>

  <p class="calibre4">Yan tarafında kırklı yaşlarında, mutsuz, ufak tefek bir kadın vardı ve Po-Yee'nin elini tutuyordu. Kısmetli Kız'ı gördüğünde, Sachs yüreğinin sıkıştığını hissetti. Küt kesilmiş siyah ipek saçlarının çevrelediği yuvarlak yüzüyle çok şekerdi. Altında kırmızı bir kot pantolon, üzerinde kendisine en az iki numara büyük gelen bir Hello Kitty bluzu vardı.</p>

  <p class="calibre4">Bir dedektif, Sellitto'yu tanıyarak onlara yaklaştı. "Aile iyi. Onları Queens'teki Göçmen Bürosu merkezine götürüyoruz. Görünüşe bakılırsa, Chang'in muhalif eylemleri nedeniyle -Tiananmen'deymiş ve oradaki olayları yaşayan tanıklarından biri- sığınma talebinin kabul edilme olasılığı çok yüksek." "Hayalet'i yakaladınız?" diye sordu Sam Chang, Sachs yanlarına ulaştığında. Haberi çoktan duymuştu, ama haklı olarak katilin gerçekten içeri atıldığından emin olmak istiyordu.</p>

  <p class="calibre4">"Evet," dedi Sachs, konuşurken adama değil de, Po-Yee'ye bakarak. "Onu götürdüler."</p>

  <p class="calibre4">"Yakalanması siz mi sağladı?" diye sordu Chang.</p>

  <p class="calibre4">"Ben de operasyonun bir parçasıydım, evet," dedi Sachs gülümseyerek.</p>

  <p class="calibre4">"Teşekür edim." Adam daha fazlasını söylemek istiyor ama İngilizce bilgisi yetmiyor gibiydi. Bir an düşündükten sonra sordu; "Ben size sorabilirim? Adam, yaşlı, Hayalet'in evde ölen? Ceset ner'de?" "Babanız mı?"</p>

  <p class="calibre4">"Evet."</p>

  <p class="calibre4">"Şehir morgunda. Manhattan'da."</p>

  <p class="calibre4">"Uygun bir cenaze olmalı. Çok önemli."</p>

  <p class="calibre4">"Oradan taşınmamasını sağlayacağım," dedi Sachs. "Siz Göçmen Bürosu ile işinizi bitirdikten sonra onu almak için bir cenaze eviyle görüşebilirsiniz."</p>

  <p class="calibre4">"Teşekür edim."</p>

  <p class="calibre4">Kapısının üzerinde New York Şehri yazan küçük bir Dodge olay yerine geldi. Kahverengi takım elbise giymiş, elinde Bond çanta taşıyan siyahi bir kadın arabadan indi ve önde Göçmen Bürosu ajanıyla, sonra da Sachs ile konuştu. "Ben Chiffon Wilson. Çocuk Hizmetleri'nden bir sosyal görevliyim." Kimlik kartını gösterdi.</p>

  <p class="calibre4">"Bebek için mi geldiniz?"</p>

  <p class="calibre4">"Evet."</p>

  <p class="calibre4">Chang hemen karısına baktı. "Onu götürecek misiniz?" diye sordu Sachs.</p>

  <p class="calibre4">"Mecburuz."</p>

  <p class="calibre4">"Onlarla kalamaz mı?"</p>

  <p class="calibre4">Wilson sempatik bir tavırla başını salladı. "Korkarım mümkün değil. Üzerinde hakları yok. Başka ülkeden gelen bir öksüz. Çin'e geri dönmek zorunda."</p>

  <p class="calibre4">Sachs yavaşça başını eğdi ve sosyal görevliyi bir kenara çekti. "O bir kız," diye fısıldadı. "Çin'de öksüz bebek kızlara ne olduğunu biliyor musunuz?"</p>

  <p class="calibre4">"Evlat edinilecektir."</p>

  <p class="calibre4">"Belki," dedi Sachs şüpheyle.</p>

  <p class="calibre4">"Bunu bilmiyorum. Ben sadece kanunları uyguluyorum. Bakın, bunu hep yapıyoruz ve alıcı ülkeye dönen çocuklarla ilgili herhangi bir sorun yaşandığını duymadık."</p>

  <p class="calibre4">Alıcı ülke... Bu ifade en az Coe'nun 'belgesizler' tanımı kadar rahatsız edici gelmişti. "Çocuklar geri döndükten sonra herhangi bir şey duymuyorsunuz ki zaten?"</p>

  <p class="calibre4">Wilson tereddüt etti. "Hayır." Sonra Chang ailesiyle Çince konuşan Göçmen Bürosu ajanına başıyla işaret verdi. Mei-Mei'in yüzü donuklaştı ama başıyla onayladı ve çocuğu sosyal görevliye doğru yürüttü. "O..." dedi Mei-Mei. Sonra kaşlarını çatarak İngilizce doğru kelimeleri bulmaya çalıştı.</p>

  <p class="calibre4">"Evet?" diye sordu sosyal görevli.</p>

  <p class="calibre4">"O iyi bakılacak?"</p>

  <p class="calibre4">"Evet, iyi bakılacak."</p>

  <p class="calibre4">"Çok iyi bir kız. Anne kaybetti. İyi bakılmak, tamam?"</p>

  <p class="calibre4">"Merak etmeyin."</p>

  <p class="calibre4">Mei-Mei uzun bir süre küçük kıza baktı; sonra küçük oğluna döndü. Wilson, Po-Yee'yi kucağına aldığında Sachs’ın kızıl saçı dikkatini çekti. Bebek minik eliyle uzanıp kadının saçını yakaladı ve merakla ona baktı. Çok hızlı çekince, Sachs güldü. Sosyal görevli arabasına doğru yürümeye başladı.</p>

  <p class="calibre4">"Ting" dedi bir kadın sesi. Sachs 'dur' ya da 'bekle' anlamına gelen bu kelimeyi hemen tanıdı. Dönüp baktığında Chang Mei-Mei'in onlara doğru yürüdüğünü gördü.</p>

  <p class="calibre4">"Evet?"</p>

  <p class="calibre4">"Bur'da. Bunu almak." Mei-Mei kadına beceriksizce yapılmış doldurulmuş bir oyuncak uzattı. Sachs oyuncağın bir kedi olduğunu düşündü.</p>

  <p class="calibre4">"Bunu sevmek. O mutlu bununla."</p>

  <p class="calibre4">Wilson oyuncağı aldı ve Po-Yee'ye uzattı.</p>

  <p class="calibre4">Çocuğun gözleri oyuncakta, Mei-Mei'inkiler ondaydı.</p>

  <p class="calibre4">Sosyal görevli bebeği arabanın arka koltuğundaki bebek koltuğuna oturtup emniyet kemerini taktı ve sonra direksiyona geçip uzaklaştı. Sachs, Chang'ler ile konuşarak yarım saat geçirdi; üst üste sorular soruyor, Hayalet'in aleyhinde delil olabilecek başka şeyler bulmaya çalışıyordu. Sonra iki günlük kovalamacanın ağırlığı omuzlarına yüklendi ve eve gitme zamanının geldiğini anladı. Steyşın polis aracına bindi ve geri dönüp baktı; Chang ailesini bir Göçmen Bürosu minibüsüne bindiriyorlardı. O anda Mei-Mei ile göz göze geldiler, sonra kapılar kapandı, minibüs hareket etti ve bir süre sonra gözden kayboldu. Domuzlar, belgesizler... aile... başka bir geçici eve doğru yola çıkmıştı. Lincoln Rhyme ve Amelia Sachs ertesi sabahı HAYALETÖLÜM davasıyla ilgili bilgileri inceleyerek geçirdiler. C4'ün içindeki kimyasal işaretler üzerinde FBI'ın yaptığı analiz, gemiyi havaya uçurmak için kullanılan plastik patlayıcının muhtemelen sürekli olarak Çin'e silah satan Kuzey Koreli bir silah tüccarı tarafından sağlandığını ortaya koymuştu.</p>

  <p class="calibre4">Evan Brigan’ın kurtarma dalgıçları, Fuzhou Ejderi'ndeki mürettebatın cesetlerini ve paranın geri kalanını -yaklaşık 120,000$- çıkarmıştı. Para delil olarak kaydedilmişti ve FBI'ın delil kasalarından birine konmuştu. Ayrıca Ling Shui-Bian’ın, yani Hayalet'e bu parayı ödeyen ve Sachs’ın gemide bulduğu mektubu yazan adamın Fuzhou'daki adresi de bulunmuştu. Rhyme, adamın Hayalet'in küçük yılankafalarından biri ya da ortağı olduğuna inanıyordu. Ling'in Hayalet ile olan bağlantısını ortaya koyan bir açıklamayla birlikte adını ve adresini Çin Polis Teşkilatı'na e-mail ile göndermişti.</p>

  <p class="calibre4">"Bunu da tahtaya ekleyelim mi?" diye sordu Thom.</p>

  <p class="calibre4">"Yaz, yaz!" dedi Rhyme sabırsızca. Buldukları delilleri savcıya sunmaları gerekiyordu ve tahtada yazılı bilgiler bunun için en kolay ve en ikna edici yol olacaktı.</p>

  <p class="calibre4">Yardımcı kalemi aldı ve henüz ellerine ulaşan bilgileri de ekledi:</p>

  <p class="calibre4">• Hayalet, gemiyi batırmak için yeni bir C4 patlayıcı kullandı. Kimyasal işaretlerden üreticisi aranıyor.</p>

  <p class="calibre4">• Kaynak Kuzey Koreli bir silah tüccarı.</p>

  <p class="calibre4">• Hayalet'in kamarasında yeni dolar banknotlar bulundu.</p>

  <p class="calibre4">• Toplamı yaklaşık olarak 120,000$.</p>

  <p class="calibre4">• Kamarada yaklaşık 20,000$ değerinde kullanılmış Çin yuanı bulundu.</p>

  <p class="calibre4">• Kurbanların listesi, uçuş detayları ve banka hesabı ile ilgili bilgi. Çin'den gönderen kişi aranıyor.</p>

  <p class="calibre4">• Ling Shui-Bian, Fuzhou'da oturuyor. Adı ve adresi yerel polise gönderildi.</p>

  <p class="calibre4">• Kaptan canlı bulundu ama bilinci yerinde değil.</p>

  <p class="calibre4">• Bilinci yerine geldi, şimdi Göçmen Bürosu gözetiminde.</p>

  <p class="calibre4">Thom bunları tahtaya yazarken, Rhyme'ın bilgisayarı sinyal verdi. "Komut, e-mail," dedi Rhyme.</p>

  <p class="calibre4">Bilgisayar onun sert sesle verdiği komutu ikiletmeden hemen yeni mesajların listesini verdi.</p>

  <p class="calibre4">"Komut, imleç aşağı. Komut, çift klik."</p>

  <p class="calibre4">Yeni gelen mesajı okudu.</p>

  <p class="calibre4">"Ah," dedi Rhyme, "haklıydım."</p>

  <p class="calibre4">John Sung'ın cesedinin gerçekten de Hayalet'in çaldığı kırmızı Hon-da'nın bagajında bulunduğunu Sachs'a açıkladı. Rhyme'ın tahmin ettiği gibi, araba Easton Sahili'nden 50 metre ötede bulunmuştu.</p>

  <p class="calibre4">Böylece, Kwan Ang’ın aleyhinde bir delil daha ortaya çıkmıştı.</p>

  <p class="calibre4">İlgisini çeken bir mesaj daha vardı. Bu mesaj, Queens'teki NYPD Adli Tıp laboratuvarına dönen Mel Cooper 'dan geliyordu.</p>

  <p class="calibre4">Gönderen: M. Cooper Alıcı: L. Rhyme</p>

  <p class="calibre4">Konu: Adalet Bakanlığı delil arama ekibi Delil Örneği 345202 hakkında kromatografık ve spektrometrik analizlerin sonuçları.</p>

  <p class="calibre4">Resmi ifadelerle yazılmış olan başlık, mesajın kendisiyle tezat oluşturuyordu.</p>

  <p class="calibre4"><span class="calibre7">Lincoln,</span></p>

  <p class="calibre4"><span class="calibre7">Dinamitle ve içeriğiyle tanıştık.</span></p>

  <p class="calibre4"><span class="calibre7">Dellray ’in kıçı tehlikede filan değildi. Saldırgan işi batırdı ve sahte dinamit kullandı; eğitim için kullanılan patlayıcılardan, izlemeyi ve kaynağını bulmaya çalıştım ama kimsede sahte bombalarla ilgili bir veritabanı yok. Üzerinde düşünmeye değer bir şey olabilir.</span></p>

  <p class="calibre4">Rhyme güldü. Silah tüccarının biri Fred Dellray'in saldırganına sahte dinamit satarak kazıklamıştı. Ajanın gerçekte tehlikede olmadığını öğrenmek onu rahatlattı.</p>

  <p class="calibre4">Kapı çaldı ve Thom hemen açmak için aşağı indi.</p>

  <p class="calibre4">Merdivenden ağır ayak sesleri duyuldu; iki çift. Sellitto ve Dellray olduğunu düşündü; polis ağır adımlarla yürürdü ve ajan da uzun bacaklarıyla bir kerede iki basamak birden çıkardı.</p>

  <p class="calibre4">Bir an için Rhyme onların gelişine memnun oldu. Onlara sahte bombadan söz edecekti. Hepsi birlikte buna güleceklerdi. Ama sonra başka bir şeyin farkına vardı ve kafasında alarm zilleri çaldı. Adamlar dışarıda durmuş, fısıldaşıyorlardı. Sanki kötü bir haberi verip vermemek konusunda aralarında tartışıyor gibiydiler.</p>

  <p class="calibre4">Ayak seslerinin sahipleriyle ilgili tespiti doğruydu. Biran sonra iriyarı polis ve uzun boylu ajan yatak odasına girdiler. "Hey, Linç," dedi Sellitto.</p>

  <p class="calibre4">Yüzlerindeki ifade, Rhyme'ın kötü haber konusunda da haklı olduğunu söylüyordu.</p>

  <p class="calibre4">Sachs ve Rhyme endişeli yüzlerle birbirlerine baktılar.</p>

  <p class="calibre4">Rhyme bir polise, bir ajana baktı. "Eee, Tanrı aşkına, biriniz bir şey söyleyin."</p>

  <p class="calibre4">Dellray derin bir iç çekti.</p>

  <p class="calibre4">Sonunda ilk konuşan dedektif oldu. "Onu bizden alıyorlar; Hayalet'i. Çin'e geri gidiyor."</p>

  <p class="calibre4">"Ne?" dedi Sachs şaşırarak.</p>

  <p class="calibre4">Dellray öfkeyle ekledi. "Bugün geç saatte bi' uça'a teslim edilcek." Başını salladı. "E'er uçak havalandı'nda içinde olursa, özgür kalır."</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_39"><a class="calibre10" id="bookmark1"></a><span class="calibre18">BÖLÜM KIRK YEDİ</span></h1>

  <p class="calibre4">"Suçlu iadesi mi?" diye sordu Rhyme.</p>

  <p class="calibre4">"Ö'le diyo'lar," diye homurdandı Dellray. "Ama Çin mahkemelerinin onun 'çin yayınladı'ı bi' tutuklama 'rantisine ras'lamadık."</p>

  <p class="calibre4">"Ne demek bu? Yeni tutuklama garantisi yok!" diye sordu Sachs.</p>

  <p class="calibre4">"O lanet olasıca orospu çocuğu yakasını sıyırıyor demek," dedi Rhyme öfkeyle.</p>

  <p class="calibre4">Dellray başıyla onayladı. "Suçlu 'yadesi iste'en ülke geçerli ka'atlar göstermedi'i sürece onu göndermeyiz. Mümkün di'il."</p>

  <p class="calibre4">"Pekâlâ, onu yargılayacaklar, değil mi?" diye sordu Sachs.</p>

  <p class="calibre4">"Yok. Or'daki adamlarımızla konuştum. Çin'deki götü büyükler onu geri istiyo'lar, 'yasadışı it'alat-i'racat suçlarından sorgulanmak 'zere.' Kaçakçılıktan, cina'etten tek bi' kelime söz edilmiyo'. Tek bi' kelime bile. Tek. Kelime."</p>

  <p class="calibre4">Rhyme donup kalmıştı. "Bir aya kalmadan yine işine dönecek." Chang'ler, Wu'lar ve kim bilir daha kaç kişi yine tehlikede olacaktı. "Fred, yapabileceğin bir şey var mı?" diye sordu. Dellray FBI'da saygın bir konuma sahipti. Pennsylvania Caddesi ve başkentin Onuncu Caddesi'ndeki merkezlerde dostları vardı.</p>

  <p class="calibre4">Ama ajan başını salladı ve kulağının arkasındaki sigarayı sıkıştırdı. "Bu k'çük karar Washington Polis Teşkilatı'nca verildi; benim Washington'im tarafından di'il. Or'da kimseyi tanımıyorum."</p>

  <p class="calibre4">Rhyme mavi takım elbiseli sessiz adamı düşündü; Dışişleri Bakanlığı'ndan Webley.</p>

  <p class="calibre4">"Lanet olsun," diye fısıldadı Sachs. "O biliyordu."</p>

  <p class="calibre4">"Ne?" diye sordu Rhyme.</p>

  <p class="calibre4">"Hayalet güvende olacağını biliyordu. Onu yakaladığımızda şaşırmıştı ama endişeli görünmüyordu. Lanet olsun, bana Sung'ı öldürdüğünü ve kimliğini aldığını kendi ağzıyla itiraf etti. Bununla gurur duyuyordu. Başka birini o şekilde enseleseydik, haklarını dinler ve susardı. Resmen böbürleniyordu."</p>

  <p class="calibre4">"Bu olamaz," dedi Rhyme, Fuzhou Ejderi'nde yüzen cesetleri ve Easton Sahili'nde kanlar içinde yatan insanları düşünerek; tabii, Sam Chang'in babasını da.</p>

  <p class="calibre4">Sonny Li'yi de...</p>

  <p class="calibre4">"Eh, kesinlikle oluyo'," dedi Dellray. "Bugün ö'leden sonra gidiyo'. Ve yapabilice'emiz tek bi' şey bile yok."</p>

  <p class="calibre4">Manhattan'da Federal Sınır Dışı Merkezi'ndeki konferans salonunda, Hayalet avukatının karşısında oturuyordu; avukatın üzerinin elle aranması, dinlenmediklerini garantilemişti.</p>

  <p class="calibre4">Sakin ve hızlı bir şekilde Minnanhua Çincesi konuşuyorlardı.</p>

  <p class="calibre4">Avukat kendisinin Fuzhou Polis Teşkilatı'na teslim edilmesiyle ilgili prosedüre ait ayrıntıları bitirdikten sonra, Hayalet başıyla onayladı ve ona yaklaştı. "Benim için bulmanı istediğim bazı bilgiler var."</p>

  <p class="calibre4">Avukat bir bloknot çıkardı. Hayalet ona baktı ve kaşlarını çattı. Avukat defteri hemen elinden bıraktı.</p>

  <p class="calibre4">"Polis teşkilatı için çalışan bir kadın var. Adresini istiyorum. Ev adresini. Adı Amelia Sachs ve Brooklyn'de bir yerde oturuyor. S-A-C-H-S. Ve Lincoln Rhyme. Şiirdeki gibi yazılıyor. Manhattan'da."</p>

  <p class="calibre4">Avukat başıyla onayladı.</p>

  <p class="calibre4">"Ayrıca bulmam gereken iki aile var." Dinlenmeseler bile, onları öldürmeyi planladığı insanlar olarak tanıtmanın akıllıca olmadığını düşündü. "Wu ve Chang aileleri," dedi sadece. "Ejder'den kurtulanlar. Göçmen Bürosu merkezlerinden birinde olabilirler; belki de değildirler."</p>

  <p class="calibre4">"Sen ne..."</p>

  <p class="calibre4">"Böyle bir soruyu sormak istemezsin."</p>

  <p class="calibre4">İnce yapılı adam sessizleşti. Sonra bir an düşündü. "Bu bilgiye ne zaman ihtiyacın var?"</p>

  <p class="calibre4">Hayalet, Çin'de kendisini nelerin beklediğinden tam olarak emin değildi. Üç ay içinde lüks dairelerinden birine geri döneceğini sanıyordu; belki daha da kısa sürerdi. "Mümkün olduğunca çabuk. Onları izleyeceksin ve adreslerde değişiklik olursa Fuzhou'daki adamlarıma haber vereceksin."</p>

  <p class="calibre4">"Evet. Tabii."</p>

  <p class="calibre4">Hayalet aniden yorgun olduğunu hissetti. Savaşmak ve böyle ölümcül oyunlar oynamak için yaşardı. Kazanmak için yaşardı. Ama lanet olsun, insan köprüleri yakıp gemileri batırdığında, yenilgiyi kabul etmediğinde, insan nasıl yoruluyordu. Şimdi dinlenmeye ihtiyacı vardı. Chi enerjisinin acilen yenilenmesi gerekiyordu.</p>

  <p class="calibre4">Avukatını gönderdikten sonra, kendisine mavi-beyaz duvarları yüzünden Çin cenaze evlerini hatırlatan kare odadaki temiz yatağında uzandı. Gözlerini kapattı ve Yindao'yu hayal etti.</p>

  <p class="calibre4">Çoğu feng shui uygulayıcısının yaptığının aksine bir amaçla düzenlenmiş bir odada, bir depoda, bir garajda yatmak; fantezilerindeki odanın doğası öfke, kötülük ve acıyı azamiye çıkaracak şekilde düzenlenmişti. Hayalet'in inancına göre, rüzgâr ve su bunu da yapabilirdi. Yin ve yang; uyumdaki zıtlıklar.</p>

  <p class="calibre4">Uysal kadın sert zeminde bağlanmıştı.</p>

  <p class="calibre4">Beyaz teni karanlığın içinde.</p>

  <p class="calibre4">Sert ve yumuşak...</p>

  <p class="calibre4">Zevk ve acı.</p>

  <p class="calibre4">Yindao...</p>

  <p class="calibre4">Onu düşünmek önündeki haftaların geçmesini zorlaştıracaktı. Gözlerini kapattı.</p>

  <p class="calibre4">"Bazı anlaşmazlıklarımız vardı, Alan," dedi Rhyme.</p>

  <p class="calibre4">"Sanırım öyle." Göçmen Bürosu ajanı Coe temkinliydi. Rhyme’ın yatak odasına ziyaretçileri uzun süre kalmaktan caydırmak için özellikle koydurduğu rahatsız</p>

  <p class="calibre4">sandalyelerden birinde oturuyordu. Coe davetten şüphelenmişti, ama Rhyme kimsenin onları duymasını istemiyordu. Bu tamamen özel bir sohbet olmalıydı.</p>

  <p class="calibre4">"Hayalet'in serbest bırakılma hikâyesini duydun mu?"</p>

  <p class="calibre4">"Elbette duydum," dedi Coe öfkeyle.</p>

  <p class="calibre4">"Söyle bana," dedi Rhyme, "davadaki asıl amacın nedir? Saçmalık yok."</p>

  <p class="calibre4">Coe bir an tereddüt ettikten sonra cevap verdi. "Muhbirimi öldürdü. Hepsi bu."</p>

  <p class="calibre4">"Saçmalık yok demiştim. Daha fazlası var, değil mi?"</p>

  <p class="calibre4">"Evet," dedi Coe sonunda, "daha fazlası var."</p>

  <p class="calibre4">"Nedir?"</p>

  <p class="calibre4">"Muhbir kadın, Julia... Biz... biz sevgiliydik."</p>

  <p class="calibre4">Rhyme ajanın yüzüne dikkatle baktı. Kesin delillere güçlü bir inancı olmasına karşın, yüz ifadelerinin ve gözlerin vereceği mesajların da farkındaydı. Adamın yüzünde gördüğü şey acıydı; kederdi.</p>

  <p class="calibre4">"Benim yüzümden öldü," dedi ajan, zor birkaç saniyeden sonra. "Daha dikkatli olmalıydık. Birlikte dışarıda görüldük. Fuzhou'nun güneyindeki şu turistik şehre, Xiamen'e gittik. Orada bir sürü Batılı turist var ve tanınmayacağımızı düşünmüştüm. Ama sanırım öyle olmadı." Ajanın gözleri yaşarmıştı. "Ona asla tehlikeli bir şey yaptırmadım. Sadece zaman zaman takvimlere baktırdım. Asla dinleme cihazı taşımadı, asla bir ofisi karıştırmadı. Ama Hayalet'in nasıl olduğunu tahmin etmeliydim. Kimse en ufak ihanette hayatta kalamazdı."</p>

  <p class="calibre4">Otobüsle şehre geliyordum, yolda yiyecek eşeleyen bir karga gördüm. Başka bir karga yiyeceği almaya çalıştı ama ilki sadece onu korkutmakla kalmadı; onu izledi ve gözlerini çıkarmaya çalıştı. Hırsızın peşini bırakmadı.</p>

  <p class="calibre4">"Hayalet onu öldürdü," dedi Coe. "Arkasında iki kız çocuk bıraktı." "Yani denizaşırı yolculuklar yaptığında asıl amacın onlarla ilgilenmek miydi?"</p>

  <p class="calibre4">Ajan başıyla onayladı. "Julia'yı arıyordum. Ama sonunda vazgeçtim ve çocukları bir Katolik evine yerleştirmek için uğraştım. İkisi de kızdı; öksüz kız çocukların orada neler yaşadığını bilirsin."</p>

  <p class="calibre4">Rhyme önce bir şey söylemedi; kendi hayatından Coe'nun trajedisine benzer bir anıyı düşünüyordu. Kazadan önce yakınlaştığı, sevgili olduğu bir kadın. O da bir polisti ve olay yerlerinde çalışan bir uzmandı. Ölmüştü, çünkü onu bubi tuzağı kurulmuş bir yere kendisi yönlendirmişti. Bomba onu bir anda öldürmüştü.</p>

  <p class="calibre4">"Peki, yapabildin mi?" diye sordu Rhyme. "Yani kızları güvenceye alabildin mi?"</p>

  <p class="calibre4">"Hayır. Devlet onları aldı ve bir daha görmedim." Tavana baktı ve gözlerini sildi. "Belgesizlerle bu kadar uğraşmamın nedeni bu işte. İnsanlar Amerika'ya yasadışı yoldan gelmek için adam başı elli bin dolar ödedikleri sürece, yollarına çıkan herkesi öldüren Hayalet gibi yılankafalar hep olacak."</p>

  <p class="calibre4">Rhyme tekerlekli sandalyesini Coe'ya yaklaştırdı. "Onu durdurmayı ne kadar istiyorsun?" diye fısıldadı.</p>

  <p class="calibre4">"Hayaleti mi? Bütün kalbimle."</p>

  <p class="calibre4">Bu soru kolay olanıydı. Şimdi Rhyme zor olanını soracaktı. "Bunu yapmak için ne kadar şeyi riske atabilirsin?"</p>

  <p class="calibre4">Ama ajanın cevabında hiç tereddüt yoktu. "Her şeyi!"</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_40"><a class="calibre10" id="bookmark2"></a><span class="calibre18">BÖLÜM KIRK SEKİZ</span></h1>

  <p class="calibre4">"Bir sorun olabilir," dedi telefondaki adamın sesi.</p>

  <p class="calibre4">Kennedy Havaalanı'na yönelmiş büyük bir Göçmen Bürosu minibüsünün orta koltuğunda oturan Harold Peabody, sanki konuştuğu adam onu görebilirmiş gibi başıyla onayladı.</p>

  <p class="calibre4">Özellikle bu davada sorunlara hiç ihtiyacı yoktu. "Sorun. Anlıyorum. Açıkla."</p>

  <p class="calibre4">Peabody'nın yanında oturan mavi takım elbiseli sessiz adam -Dışişleri Bakanlığı'nda çalışan ve Fuzhou Ejderinin battığı gün Washington'dan geldiğinden beri Peabody'nin hayatını bir belirsizlikler cehennemine çeviren adam- Webley, bu sözlerle tedirgin oldu. Başını Peabody'ye çevirdi, ama yüzü hâlâ taş gibiydi; bu, adamın usta olduğu bir yetenekti.</p>

  <p class="calibre4">"Alan Coe ortadan kayboldu," dedi arayan, FBI'ın Manhattan ofisindeki ASAC. "Rhyme ile konuştuğunu öğrendik ama sonra ortadan kayboldu."</p>

  <p class="calibre4">"Pekâlâ." Peabody bunun anlamını çözmeye uğraşıyordu.</p>

  <p class="calibre4">Peabody ve Webley'in arkasındaki koltukta, silahlı iki Göçmen Bürosu ajanının ortasında Hayalet oturuyordu; Starbucks'tan alınan kahvesini yudumlarken, kelepçeleri şıngırdayıp duruyordu. En azından yılankafa sorunlardan söz edilmesinden rahatsız olmamışa benziyordu. "Devam et," dedi Peabody, telefondaki adama.</p>

  <p class="calibre4">"Söylediğin gibi bir gözümüz sürekli olarak Coe'nun üzerindeydi. Çünkü sanığa zarar verip vermeyeceğinden emin değildik."</p>

  <p class="calibre4">Sanığa zarar vermek... Ne biçim bir konuşma tarzı bu, diye düşündü Peabody.</p>

  <p class="calibre4">"Ve?"</p>

  <p class="calibre4">"Şey, onu bulamıyoruz. Rhyme'ı da."</p>

  <p class="calibre4">"Tekerlekli sandalyeye mahkûm bir adam. Onu bulmak bu kadar zor mu?" Peabody terliyordu. Fırtına geçmişti ve gökyüzü hâlâ bulutlu olmasına karşın, sıcaklık otuz derecenin üzerindeydi. Üstelik devlet malı bir kliması olan, devlet malı bir minibüste.</p>

  <p class="calibre4">"Hiçbir gözlem emri yok," dedi ASAC sakince. "Bununla... gayri resmi olarak ilgilenmek zorundayız." Peabody, bu sözlerden FBI ajanının durumun kontrolünü ele almaya çalıştığını ve kendisinin de gücünü artırması gerektiğini anladı.</p>

  <p class="calibre4">Bürokrasi böyle lanet olasıca bir şeydi işte.</p>

  <p class="calibre4">"Durum değerlendirmeniz nedir?" diye sordu Peabody. Bu konuşma tarzına ne dersin orospu çocuğu? diye düşünüyordu aslında.</p>

  <p class="calibre4">"Coe'nun Hayalet ile kişisel bir meselesi olduğunu biliyorsun."</p>

  <p class="calibre4">"Doğru. Eee?"</p>

  <p class="calibre4">"Rhyme ülkedeki en iyi Adli Tıp dedektifi. Coe ile birlikte Hayalet'i ortadan kaldırmayı planladıklarına dair bir düşüncenin kokusunu alıyoruz."</p>

  <p class="calibre4">Bir düşüncenin kokusunu nasıl alabilirsin, salak? diye düşündü Peabody. "Ne demek istiyorsun?"</p>

  <p class="calibre4">"Rhyme'ın Adli Tıp birimi üzerindeki etkisini düşünürsek, Coe'nun suçlanmasını imkânsız kılacak bir şeyler yapabilirler. Yani delilleri bir şekilde değiştirmekten söz ediyorum."</p>

  <p class="calibre4">"Ne?" dedi Peabody. "Bu çok gülünç. Rhyme böyle bir şey yapmaz." Bu sözler şimdi Webley'in yüzünde bazı ifadelerin belirmesine neden olmuştu. Kaşlarını çattı.</p>

  <p class="calibre4">"Neden olmasın?" diye devam etti ASAC. "Kazadan beri dünyadaki en sağlam insan değil artık. Şu kendini öldürme meselesini hep düşünüp durdu. Ve görünüşe bakılırsa o Çinli polisle de çok yakındılar. Belki Hayalet Li'yi vurduğunda Rhyme'ı fazla zorladı."</p>

  <p class="calibre4">Bu delice görünüyordu ama kim bilebilirdi ki? Peabody ülkeye yasadışı yoldan giren insanları yakalayıp kendi ülkelerine geri gönderirdi. Kriminal zihin yapısının nasıl olduğunu asla bilemezdi. Aslında, eski karısının deli doktorunun parasını ödemek dışında psikoloji konusuyla da bir ilgisi yoktu.</p>

  <p class="calibre4">Coe ise, eh, Hayalet'in kafasını almak için yapmayacağı şey yok gibiydi. Onu öldürmeye çalışmıştı bile zaten; Wu'ların Kanal Caddesi'ndeki evinin önünde.</p>

  <p class="calibre4">"Dellray ne diyor?" diye sordu Peabody.</p>

  <p class="calibre4">"Şu anda görevde. Aramalara cevap vermiyor."</p>

  <p class="calibre4">"Senin için çalışmıyor mu?"</p>

  <p class="calibre4">"Dellray genellikle Dellray için çalışır," dedi ASAC.</p>

  <p class="calibre4">"Ne yapmamızı öneriyorsun?" diye sordu Peabody, kırışık ceketiyle yüzünü silerken.</p>

  <p class="calibre4">"Sence Coe sizi izliyor mu?"</p>

  <p class="calibre4">Peabody, milyarlarca arabayla dolu Van Wyck Ekspres Otobanı'nda etrafına bakındı. "Sanki buna cevap verebilirmişim gibi," dedi, yüksek düzey hükümet ağzını bir kenara atarak.</p>

  <p class="calibre4">"Eğer bir hareket yapacaksa, bu havaalanında olacaktır. Adamlarına onu aramalarını ve dikkatli olmalarını söyle. Havaalanı Güvenlik Birimi'ni de uyaracağım."</p>

  <p class="calibre4">"Bunun olacağını sanmıyorum."</p>

  <p class="calibre4">"Değerlendirmen için teşekkürler, Harold. Ama bu serseriyi ilk yakalayan Rhyme idi, sen değil." Bağlantı kesildi.</p>

  <p class="calibre4">Arkasına döndü ve Hayalet'e baktı.</p>

  <p class="calibre4">"Neydi bütün bunlar?" diye sordu Hayalet.</p>

  <p class="calibre4">"Hiçbir şey." Peabody ajanlardan birine döndü. "Arkada çelik yeleğimiz var mı?"</p>

  <p class="calibre4">"Hayır," diye cevap verdi ajan. "Ama ben giyiyorum."</p>

  <p class="calibre4">"Ben de," dedi diğeri.</p>

  <p class="calibre4">Seslerinin tonundan yeleklerini vermeye niyetli olmadıkları belli oluyordu.</p>

  <p class="calibre4">Peabody de onlardan böyle bir şey yapmalarını istemeyecekti zaten. Eğer Coe, Hayalet'e yönelik bir hareket yapar ve başarılı olursa, eh, olsundu. Kendisi ve Rhyme sonuçlara katlanmak zorunda kalacaklardı.</p>

  <p class="calibre4">Öne eğildi ve sürücüye sordu; "Şu lanet olasıca havalandırma sistemi için yapabileceğin bir şey yok mu?"</p>

  <p class="calibre4">Bileklerini saran kelepçeler ipek kadar hafifti.</p>

  <p class="calibre4">Kendisini Güzel Ülke'den eve taşıyacak olan uçağın kapısında onlardan kurtulacaktı; çünkü metal kısıtlayıcıların artık yasak olduğunu biliyordu.</p>

  <p class="calibre4">JFK Havaalanı'nın uluslararası koridorunda yürürken, Uzakdoğu'da uçuşların ne kadar değiştiğini düşünüyordu. Çin'in ulusal havayolu şirketiyle uçtuğu zamanları düşündü; CAAC. İşler artık değişmişti. Bugün önce Northwest Havayolları ile Los Angeles'a, oradan da China Havayolları ile Singapur'dan aktarma yaparak Fuzhou'ya uçacaktı. Üstelik bütün yol boyunca birinci sınıfta!</p>

  <p class="calibre4">Ancak ilginç bir gruptular; Hayalet, iki silahlı muhafız ve kontroldeki iki adam: Göçmen Bürosu'ndan Peabody ve Birleşik Devletler Dışişleri Bakanlığı'ndan bir adam. Şimdi onlara iki silahlı Havaalanı Güvenlik görevlisi eşlik ediyordu; ikisi de iriyarı ve asabi görünümlüydü. Kalabalığı gözlerken ikisinin de elleri sürekli silahlarındaydı.</p>

  <p class="calibre4">Hayalet bütün bu silah gücünün ve huzursuzluğun nedenini tam olarak bilmiyordu, ama kendisine yönelik ölüm tehditleri olduğunu seziyordu. Eh, bu yeni bir şey değildi. O öğrenciler ailesini katlettiğinden beri ölümle yaşıyordu zaten.</p>

  <p class="calibre4">Arkasında ayak sesleri duyuldu.</p>

  <p class="calibre4">"Bay Kwan... Bay Kwan!"</p>

  <p class="calibre4">Döndüklerinde, takım elbiseli ince yapılı bir Çinli'nin kendilerine doğru aceleyle yürüdüğünü gördüler. Muhafızlar hemen silahlarını kaldırınca adam şaşkınlıkla gözlerini açarak durdu.</p>

  <p class="calibre4">"Bu benim avukatım," dedi Hayalet.</p>

  <p class="calibre4">"Emin misin?" diye sordu Peabody.</p>

  <p class="calibre4">"Ne demek emin miyim?"</p>

  <p class="calibre4">Peabody adama yaklaşmasını işaret etti, Hayalet'in itirazlarına karşın üzerini arattı ve yılankafayla ikisinin koridorun bir tarafına çekilmesine izin verdi. Hayalet kulağını avukatının ağzına çevirdi. "Anlat." "Chang'ler ve Wu'lar serbest bırakılmışlar ve sığınma taleplerinin kabulünü bekliyorlar. Görünüşe bakılırsa büyük olasılıkla kazanacaklar. Wu'lar Flushing, Queens'te; Chang'ler ise Owls Head'e geri dönmüşler. Aynı ev."</p>

  <p class="calibre4">"Peki, Yindao?" diye sordu Hayalet, fısıldayarak.</p>

  <p class="calibre4">Adam bu kelimeyi duyunca şaşkınlıkla gözlerini kırpıştırdı.</p>

  <p class="calibre4">Yılankafa sözünü değiştirdi. "Yani Sachs'tan söz ediyorum."</p>

  <p class="calibre4">"Ah, onun adresini de aldım. Ve Lincoln Rhyme’ınkini. Yazmamı ister misin?"</p>

  <p class="calibre4">"Hayır, sadece yavaşça Söyle. Ben hatırlarım."</p>

  <p class="calibre4">Üç tekrardan sonra Hayalet adresleri ezberlemişti. "Paranı hesabına göndereceğim," dedi. Ne kadar paranın hangi hesaba gideceğini söylemeye gerek yoktu.</p>

  <p class="calibre4">Avukat başıyla onayladı ve Hayalet'in muhafızlarına bir bakış attıktan sonra dönüp uzaklaştı.</p>

  <p class="calibre4">Grup koridorda ilerlemeye devam etti. Hayalet önlerindeki kapıyı ve kontuarların arkasındaki güzel görevlileri görebiliyordu. Pencereden baktığında kendisini kısa süre sonra batıya, hacca giden Maymun gibi, sonunda aydınlığı ve rahatlığı bulacağı yere uçuracak olan 747'yi gördü.</p>

  <p class="calibre4">Biniş kartı gömlek cebindeydi. Cüzdanında 10,000 yuan vardı. Ona Birleşik Devletler hükümet görevlileri eşlik ediyordu. Evine, lüks dairelerine, kadınlarına ve parasına geri dönüyordu.</p>

  <p class="calibre4">Özgürdü. O...</p>

  <p class="calibre4">Sonra ani bir hareket oldu...</p>

  <p class="calibre4">Birisi hızla onlara doğru geliyordu; muhafızlar hemen onu bir kenara çektiler ve silahlarını çıkardılar. Şaşkınlıkla yutkunan Hayalet, bir an sonra öleceğini düşündü. Koruyucusu okçu Yi'ye hızlı bir dua mırıldandı.</p>

  <p class="calibre4">Ama saldırgan kendilerine ulaşmadan durdu. Korkudan nefes nefese kalan Hayalet gülmeye başladı.</p>

  <p class="calibre4">"Merhaba, Yindao!"</p>

  <p class="calibre4">Kadının üzerinde kot pantolon, beyaz bir tişört ve rüzgârlık vardı; rozetini boynuna asmıştı. Elleri belindeydi ve biri silahına çok yakındı. Kadın Hayalet'e aldırmadı; sadece gergin, genç Göçmen Bürosu ajanlarına baktı. "Beni vurmak için gerçekten iyi bir nedeniniz olmalı." Silahlarını kılıflarına geri koyacakken Peabody onları durdurdu. Hayalet'in bakışları Yindao'nun arkasına kaydı ve uzun boylu, beyaz takım elbise ve kirli mavi gömlek giymiş zenciyi gördü. Kendisini Brooklyn'de tutuklayan şişko polis de buradaydı; ayrıca çok sayıda üniformalı şehir polisi de gelmişti. Ama bütün bu gösterinin ortasında Hayalet'in asıl dikkatini çeken kişi, kırmızı bir tekerlekli sandalyede oturan, yaklaşık Hayalet ile aynı yaşlarda, kolları ve bacakları sarılmış koyu renk saçlı bir adamdı. Çarpıcı görünüşlü genç bir adam -yardımcısı ya da hastabakıcısı- tekerlekli sandalyenin arkasında duruyordu.</p>

  <p class="calibre4">Bu elbette Lincoln Rhyme idi. Hayalet merakla adamı inceledi; Fuzhou Ejderi’nin okyanustaki yerini mucizevî bir şekilde bulan,</p>

  <p class="calibre4">Wu'larin ve Chang'lerin yerini keşfeden, Hayalet'in kendisini yakalayan adam. Bunu dünyadaki hiçbir polis yapamamıştı.</p>

  <p class="calibre4">Harold Peabody ceketinin koluyla yakasını sildi, durumu gözlemledi ve muhafızlara geri çekilmelerini işaret etti. Adamlar hemen silahlarını kılıflarına koydular. "Bütün bunlar ne anlama geliyor, Rhyme?" Ama adam ona aldırmadı ve dikkatle yılankafayı incelemeye devam etti. Hayalet huzursuz olmuştu. Ama duygu kontrolü konusunda büyük bir ustalığa sahipti. Lincoln Rhyme'ın büyüsüne karşı bile bağışıklığı vardı. "Gerçekte kimsin sen?" diye sordu Rhyme'a. "Bir danışman mı? Bir özel dedektif mi?"</p>

  <p class="calibre4">"Ben mi?" diye cevap verdi kriminolog. "Cehennemin on iblisinden biriyim."</p>

  <p class="calibre4">Hayalet güldü. "Yani Yaşam ve Ölüm Defteri'ndeki isimleri sen mi belirliyorsun?"</p>

  <p class="calibre4">"Evet, yaptığım şey tam olarak bu."</p>

  <p class="calibre4">"Ve beni görmeye mi geldin?"</p>

  <p class="calibre4">"Hayır," diye cevap verdi Rhyme.</p>

  <p class="calibre4">"Peki, ne istiyorsun?" diye sordu Peabody ihtiyatlı bir tavırla. "Hepiniz," dedi Dışişleri Bakanlığı bürokratı sabırsızca, "hemen buradan yok olun."</p>

  <p class="calibre4">"O uçağa binmeyecek," dedi Rhyme.</p>

  <p class="calibre4">"Ah, evet, binecek," dedi küstah bürokrat. Öne çıktı, Hayalet'in gömlek cebindeki bileti çekip aldı ve kapı görevlisine doğru yürümeye başladı.</p>

  <p class="calibre4">"Şu uçağa doğru bir adım daha atarsan," dedi şişman polis, "bu memurlar seni tutuklamakla yetkili."</p>

  <p class="calibre4">"Beni mi?" diye kekeledi Webley öfkeyle.</p>

  <p class="calibre4">Peabody keskin bir kahkaha patlattı ve siyahî ajana döndü. "Dellray, nedir bütün bu saçmalık?"</p>

  <p class="calibre4">"Bur'daki arkadaşımı dinlesen iyi 'dersin, Harold. İyili'in için. İnan bana."</p>

  <p class="calibre4">"Beş dakika," dedi Peabody.</p>

  <p class="calibre4">Lincoln Rhyme'ın kaşları çatıldı. "Ah, korkarım bundan biraz daha uzun sürecek."</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_41"><a class="calibre10" id="bookmark3"></a><span class="calibre18">BÖLÜM KIRK DOKUZ</span></h1>

  <p class="calibre4">Yılankafa, Lincoln Rhyme'ın tahmin ettiğinden çok daha ufak tefek ve daha tıknazdı. Bu, NYPD Adli Tıp biriminde çalıştığı günlerde alıştığı bir fenomendi; izledikleri suçlunun yaptıklarını görünce kafasında oluşan abartılı görüntü, ilk kez yüz yüze geldiklerinde -genellikle mahkemede- çoğunlukla onu hayal kırıklığına uğratırdı.</p>

  <p class="calibre4">Hayalet'in bilekleri kelepçeliydi ve polisler etrafını sarmıştı. Endişeliydi, evet, ama yine de kontrollü ve sakindi; omuzları ve kolları gevşekti. Sachs'ın bu adama nasıl kandığını anlamak kolaydı; Hayalet'in gözleri bir doktorun, bir şifacının, bir ruhaninin gözleriydi. İnsanı rahatlatabilir ve sırları paylaşmaya davet edebilirdi. Ama şimdi bu adamı tanıdığına göre, Rhyme, içinde gizlenen bencilliği ve acımasızlığı rahatlıkla görebiliyordu.</p>

  <p class="calibre4">"Pekâlâ, bayım, nedir bütün bunlar?" diye sordu Peabody'nin arkadaşı; Rhyme'ın bildiği kadarıyla, Dışişleri Bakanlığı'nda görevli olan Webley adındaki adam. Rhyme kendi evinin salonunda onunla ilk karşılaştığında fark ettiği kibiri yine görüyordu.</p>

  <p class="calibre4">"Bizim işimizde bazen ne olur, biliyor musunuz baylar?" diye sordu Rhyme, iki adama. "Yani Adli Tıp biliminde."</p>

  <p class="calibre4">Webley cevap verecek gibi oldu, ama Peabody susmasını işaret etti. Rhyme kimsenin acele etmesine izin vermeyecekti. Kendisi acele etmek istemediğinde, kimse Lincoln Rhyme'ı acele etmeye zorlayamazdı.</p>

  <p class="calibre4">"Bazen büyük resmi kaybederiz," dedi Rhyme. "Pekâlâ, Sachs'tan daha fazla bunu yaptığımı itiraf ediyorum. O, insanların yaptıkları şeyi neden yaptıklarına bakar. Oysa bu benim doğamda yok. Benim doğam, her delil parçasını incelemek ve ait olduğu yere yerleştirmektir." Hayalet'e bakarak gülümsedi. "Tıpkı bir taşı wei-chi tahtasında hareket ettirmek gibi."</p>

  <p class="calibre4">Sayısız insanın hayatına ölçüsüz acı getirmiş olan yılankafa hiçbir şey söylemedi. Kapıdaki görevli, Los Angeles uçuşu için Northwest Havayolları'nın uçağına ilk çağrıyı yaptı.</p>

  <p class="calibre4">"İpuçlarını çok güzel birleştirdik." Başıyla Hayalet'i işaret etti. "Sonuçta, o burada, yakalanmış durumda, değil mi? Bizim sayemizde. Ve onu ölüme mahkûm etmek için yeterince delilimiz de var. Peki, ne oluyor? Özgür kalıyor."</p>

  <p class="calibre4">"Özgür filan kalmıyor," dedi Peabody. "Mahkemeye çıkmak üzere Çin'e gidiyor."</p>

  <p class="calibre4">"Son birkaç gün içinde ciddi suçlar işlediği yerdeki mahkemeden uzaklaşıyor," dedi Rhyme sert bir tavırla. "Bunu tartışmamız mı gerekiyor?"</p>

  <p class="calibre4">Bu Webley için çok fazlaydı. "Hemen konuya gel, yoksa onu uçağa bindiriyorum."</p>

  <p class="calibre4">Rhyme adama aldırmadan devam etti. Gösteriyi o yönetiyordu ve kimsenin bunu bozmasına izin vermeyecekti. "Büyük resim... büyük resim... kendimi ne kadar kötü hissettiğimi düşünüyordum. Şimdi, Fuzhou Ejderi’nin yerini buldum ve Sahil Koruma'yı peşinden gönderdim ama -ne oldu- gemiyi batırdı ve içindeki insanları öldürdü." Peabody başını salladı. "Elbette kendini kötü hissettin," dedi sempatiyle. "Hepimiz kötü hissettik. Ama..."</p>

  <p class="calibre4">Rhyme devam etti. "Büyük resim... Bunu düşünelim. Salı günü, şafaktan hemen önce, Ejder'de. Hayalet'sin, aranan bir adamsın -kapital saldırılar için aranıyorsun- ve Sahil Koruma kaçakçılık geminden yarım saat uzaklıkta. Ne yapardın?"</p>

  <p class="calibre4">Kapı görevlisi yolcuları uçağa yerleştirmeye devam ediyordu.</p>

  <p class="calibre4">Peabody iç çekti. Webley bir şeyler homurdandı; Rhyme bunun iltifat olmadığını biliyordu. Hayalet ise gerginleşmeye başlamıştı ama sükûnetini koruyordu.</p>

  <p class="calibre4">Kimse yardım etmeyince Rhyme devam etti. "Ben, kişisel olarak, paramı alır, Ejder'i tam gaz geri gönderir ve botlardan biriyle kıyıya çıkardım. Sahil Koruma ve Göçmen Bürosu mürettebatla ve kaçak göçmenlerle o kadar meşgul olurdu ki, onlar farkına varana kadar ben karaya çıkar ve Çin Mahallesi'ne doğru yarı yolu aşardım. Peki, Hayalet ne yaptı?"</p>

  <p class="calibre4">Rhyme, Sachs'a bakarak sözü ona bıraktı. "Kaçak göçmenleri ambara kilitledi, gemiyi batırdı ve sonra da hayatta kalanları aramaya girişti. Yakalanma veya öldürülme riskini göze alarak."</p>

  <p class="calibre4">"Ve hepsini sahilde öldüremeyince," diye devam etti Rhyme tekrar, "onları şehre kadar izledi ve orada öldürmeye çalıştı. Bunu neden yaptı?"</p>

  <p class="calibre4">"Eh, onlar tanıktı," dedi Peabody. "Onları öldürmek zorundaydı:'</p>

  <p class="calibre4">"Ah, neden? Bu kimsenin sormadığı bir soru. Peki, bu ona ne kazandıracaktı?"</p>

  <p class="calibre4">Peabody ve Webley sessizleşti.</p>

  <p class="calibre4">"O gemideki tüm kaçak yolcular," diye devam etti Rhyme, "sadece bir kaçakçılık olayı için tanıklık edebilirdi. Ama bütün dünyada ona karşı bir sürü kaçakçılık suçlaması ve delili vardı. Cinayet suçlamaları da; Interpol'ün Kızıl Bülteni'ne bakın. Sadece tanık oldukları için onları öldürmek adına onca sıkıntıya katlanmaya değmezdi." Birkaç saniye için sustu. "Ama eğer yolcular onun kasıtlı kurbanlarıysa, bu son derece mantıklı olur."</p>

  <p class="calibre4">Rhyme ikisinin yüzünde farklı ifadeler gördü. Peabody şaşkındı ve kafası karışmıştı. Webley'in gözlerinde ise farklı bir bakış vardı. Rhyme'ın nereye varmaya çalıştığını gayet iyi biliyordu.</p>

  <p class="calibre4">'"Kurbanlar,"' diye tekrarladı Rhyme. "Bu anahtar kelime. Sachs, Ejder 'in enkazını araştırmak için daldığında bir mektup buldu."</p>

  <p class="calibre4">Sachs'a bakmakta olan Hayalet, bunu duyunca Rhyme'a döndü. "Mektup mu?" diye sordu Peabody.</p>

  <p class="calibre4">"Kısaca anlattığı şey, işte paran ve Amerika'ya götüreceğin kurbanların isim listesi... Şimdi büyük resmi görmeye başlıyor muyuz, baylar? Mektupta 'yolcular', 'göçmenler' ya da 'domuzlar' demiyordu; ya da senin tanımınla, Peabody, 'belgesizler.' Mektubun tam olarak kullandığı kelime 'kurbanlar.' İlk önce anlayamamıştım, ama mektubu tercüme ettirdiğimde, yazan kişinin kullandığı kelimenin tam olarak bu olduğunu gördüm. Kurbanların kim olduğuna baktığınızda, büyük resim daha da belirginleşiyor; hepsi Çin'deki muhalifler ve aileleriydi. Hayalet sadece bir yılankafa değil; aynı zamanda bir kiralık katil. Onları öldürmek için kiralanmıştı."</p>

  <p class="calibre4">"Bu adam delinin teki," dedi Hayalet. "Kendini kaybetmiş. Buradan hemen gitmek istiyorum." "Hayalet, Ejder'i batırmayı başından beri planlamıştı," diye devam etti Rhyme. "Sadece geminin yeterince kıyıya yaklaşmasını bekliyordu, böylece yardımcısıyla birlikte kolayca karaya çıkabileceklerdi. Ama birkaç şey ters gitti; gemiyi bulduk ve Sahil Koruma'yı peşine taktık, böylece planladığından daha çabuk harekete geçmek zorunda kaldı. Ancak göçmenlerden bazıları kaçtı. Üstelik çok fazla patlayıcı kullanmıştı; gemi o kadar çabuk battı ki, silahlarını, parasını almaya ve yardımcısını bulmaya zamanı olmadı."</p>

  <p class="calibre4">"Bu saçma," dedi Webley. "Beijing muhalifleri öldürmek için birileri-ni tutmaz. Artık 1960'larda değiliz."</p>

  <p class="calibre4">"Beijing yapmadı ki," dedi Rhyme, "bunu senin de bildiğini sanıyorum, Webley. Hayır, Hayalet'e talimatları ve parayı kimin gönderdiğini bulduk. Adı Ling Shui-Bian."</p>

  <p class="calibre4">Hayalet umutsuzca kapıya baktı.</p>

  <p class="calibre4">"Fuzhou Polis Teşkilatı'na Ling'in adının ve adresinin yazılı olduğu bir e-mail gönderdim," diye devam etti Rhyme, "ve onlara, o kişinin Hayalet'in ortaklarından biri olduğunu düşündüğümü söyledim. Ama bana gönderdikleri mesajda yanıldığımı söylediler. Bu adres, Fuzhou'daki bir hükümet binasına aitti. Ling, Fujian valisinin ticaretten sorumlu yardımcısı."</p>

  <p class="calibre4">"Bu da ne demek?" diye sordu Peabody.</p>

  <p class="calibre4">"Anlamı, adam bir suç efendisi," dedi Rhyme. "Açık değil mi? O ve adamları, Çin'in güneydoğu kıyısındaki işlerden milyonlar kaldırıyorlar. Muhtemelen valiyle birlikte çalışıyor ama onunla ilgili elimde henüz yeterli delil yok. Henüz."</p>

  <p class="calibre4">"İmkânsız," dedi Webley, duygularını daha önce olduğundan daha fazla göstererek.</p>

  <p class="calibre4">"Hiç de değil," dedi Rhyme. "Sonny Li bana Fujian'dan söz etmişti. Daima merkezî hükümetin istediğinden daha bağımsız olmuş bir yer burası. Batı ve Tayvan ile en çok burası bağlantı kuruyor; daha fazla para akışı da var tabii. Ve en aktif muhalifler de burada. Beijing sürekli olarak burayı çökertmek, işleri ulusallaştırmak ve kendi insanlarını yönetime getirmek istiyor. Eğer bu olursa, Ling ve adamları gelir kaynaklarını kaybedecek. Bu yüzden, Beijing'i nasıl mutlu edebilirsin? En belirgin muhalifleri öldür. Bunu yapmak için de bir yılankafayı kiralamaktan daha iyisi olabilir mi? Eğer başka bir ülkeye kaçarken yolda ölürlerse, bu onların hatasıdır; hükümetin değil." "Ve muhtemelen," dedi Sachs, "kimse öldüklerini bile bilmeyecekti. Sadece kayıp bir gemi olacaktı." Webley'e bakarak hatırlattı. "Rhyme?"</p>

  <p class="calibre4">"Ah, tabii. Bulmacanın son parçasına geldik. Hayalet neden özgür kaldı?" Webley'e döndü. "Ling ve Fujian'daki adamlarını memnun etmek için onu geri gönderiyorsun. İş ilişkilerimizin zedelenmemesini sağlamaya çalışıyorsun. Çünkü Güneydoğu Çin, Birleşik Devletler'in uluslararası yatırımlarında en büyük paya sahip."</p>

  <p class="calibre4">"Bu saçmalık," dedi adam öfkeyle.</p>

  <p class="calibre4">"Bu çok komik," dedi Hayalet. "Umutsuz bir adamın yalanlarından başka bir şey değil." Rhyme'a dönerek meydan okudu. "Bunun için kanıtların nerede?"</p>

  <p class="calibre4">"Kanıt mı? Şey, Ling'den gelen mektup var. Ama daha fazlasını istiyorsan... Hatırladın mı, Harold? Geçen birkaç yıl içinde Hayalet'in diğer göçmenlerinin de kaybolduğunu söylemiştin. İnterpol veri tabanını kullanarak akrabalarının ifadelerini inceledim. O kurbanlar da çoğunlukla Fujian'dandı."</p>

  <p class="calibre4">"Bu doğru değil," dedi Hayalet hemen.</p>

  <p class="calibre4">"Ayrıca para da var," dedi Rhyme, yılankafaya aldırmadan.</p>

  <p class="calibre4">"Para mı?"</p>

  <p class="calibre4">"Kaçakçılık ücreti. Sachs Atlantik Okyanusu'na daldığında 120,000$ ve 20,000$ değerinde de yuanla geri geldi. Göçmen Bürosu'ndan bir arkadaşımı delilleri incelemesi için yanıma çağırdım. O..."</p>

  <p class="calibre4">"Kim?" diye sordu Peabody öfkeyle. Sonra anladı. "Coe? Alan Coe? Oydu, değil mi?"</p>

  <p class="calibre4">"Bir arkadaş. Bu kadarıyla bırakalım." Aslında, arkadaş elbette ki Alan Coe idi. Üstelik hapis cezası yemese bile muhtemelen işini kaybetmesine neden olacak bir iş yapmış, zamanını gizli Göçmen Bürosu dosyalarını karıştırarak geçirmişti. Rhyme’ın daha önce sözünü ettiği risk buydu; Coe ise teklifi büyük bir memnuniyetle kabul etmişti. "Farkına vardığı ilk şey paraydı. Bana göçmenlerin yılankafalarla anlaştıklarında parayı dolar olarak ödeyemediklerini söyledi; sonuçta Çin'de dolar bulunmaz. Her zaman yuan olarak öderler. Yirmi beşten fazla göçmen için ödenen para düşünülürse, Sachs'ın en azından yarım milyon yuan bulmuş olması gerekirdi; sadece ön ödeme olarak.</p>

  <p class="calibre4">Peki, neden gemide o kadar az Çin parası vardı? Çünkü Hayalet neredeyse hiç para istememişti; listesindeki muhaliflerin yolculuğun bedelini ödeyebilmelerini garantilemeye çalışıyordu. Sonuçta o parasını onları öldürmekten kazanacaktı.</p>

  <p class="calibre4">120,000$ mı? Şey, bu da Ling'in ön ödemesiydi. Bazı banknotların üzerindeki seri numaralarını kontrol ettim ve Merkez Bankası'na bakılırsa, bu para en son Singapur'daki Güney Çin Bankası'na giderken görülmüş. Yani Fujian hükümetinin gizli işlerini yaptırırken düzenli olarak kullandığı banka."</p>

  <p class="calibre4">İşler giderek kızışıyordu. Hayalet'in cesareti kırılmaya başlamıştı. Peabody sessizleşmiş, bütün bunları düşünüp hazmetmeye çalışıyordu. Tereddüt içinde olduğu belliydi. Ama Dışişleri Bakanlığı görevlisi kararlıydı. "Kwan Ang bu uçağa biniyor; o kadar!"</p>

  <p class="calibre4">Rhyme yüzünü buruşturdu ve başını eğdi. "Delil sıralamasında neredeyiz, Sachs?"</p>

  <p class="calibre4">"C4'e ne dersin?"</p>

  <p class="calibre4">"Doğru, gemiyi havaya uçurmak için kullanılan patlayıcı. FBI patlayıcıyı inceledi ve Kuzey Koreli bir silah tüccarını buldu. Adam düzenli olarak kime satış yapıyor dersiniz? Doğru, Fujian'daki Özgürlük Ordusu'na. Hayalet'e C4'ü hükümet verdi." Rhyme kısa bir an için gözlerini kapadı. Sonra aniden açtı. "Ayrıca Sachs’ın sahilde bulduğu şu telefon... Hükümete kayıtlı bir uydu telefonuydu. Kullandığı şebeke Fuzhou'daydı."</p>

  <p class="calibre4">"Kamyonlar, Rhyme," diye hatırlattı Sachs. "Onları da anlat."</p>

  <p class="calibre4">Rhyme başıyla onayladı; kendi sanatında ders almaktan hoşlanmasa da. "Olay yeri işinde ilginç olan şeylerden biri; bazen olay yerinde bulamadığınız şeyler de en az bulduklarınız kadar önemlidir. Delil tablomuza bakıyordum ve bir şeyin eksik olduğunu fark ettim: Göçmenleri alacak olan kamyonların izleri neredeydi? Göçmen Bürosu'ndaki arkadaşım, bana kara ulaşımının da kaçakçılık anlaşmasının bir parçası olduğunu söyledi. Ama hiç kamyon yoktu. Sahildeki tek araç, Jerry Tang’ın aracıydı; Hayalet'i ve yardımcısını almak için gelmişti. Neden kamyon yoktu? Çünkü Hayalet göçmenlerin karaya zaten canlı çıkamayacaklarını biliyordu."</p>

  <p class="calibre4">Uçağa binen yolcuların oluşturduğu sıra yavaş yavaş kısalıyordu. Webley eğildi ve Rhyme’ın yüzüne tükürür gibi fısıldadı; "Burada boğazına kadar boka battın, bayım. Neyle uğraştığından haberin yok senin."</p>

  <p class="calibre4">Rhyme ona küçümseyerek baktı. "Hayır, hiçbir şey bilmiyorum. Dünya politikası hakkında hiçbir fikrim yok... Ben sadece basit bir bilimciyim. Bilgim son derece kısıtlı. Diyelim ki, sahte dinamitler gibi şeylerle."</p>

  <p class="calibre4">Bu sözler Webley'in çenesini kapamaya yetti.</p>

  <p class="calibre4">"Bur'da ben sa'neye çıkıyorum," dedi Dellray. "Ne yazık ki, sizin için dostlar."</p>

  <p class="calibre4">Peabody huzursuzca boğazını temizledi. "Neden söz ediyorsunuz siz?" diye sordu; ama bu soruyu yöneltmesine karşın, cevabını duymayı kesinlikle istemiyordu.</p>

  <p class="calibre4">"Fred'in arabasındaki bomba? Şey, dinamitin analiziyle ilgili laboratuvardan gelen sonuçlar oldukça ilginç. İlginç; sonuçta dinamit filan değildi. Reçine karıştırılmış talaş. Sahte. Eğitim için kullanılanlardan. Göçmen Bürosu'ndaki arkadaşım bana büronun kendi bomba ekibi olduğunu ve Manhattan'daki bomba eğitim tesislerini anlattı; bu sabah da oraya uğradı. Çaylaklara bombaları öğretmek için orada sahte bombalar kullanıyorlar. Fred'in arabasındaki örneklerle oradaki dinamitler tutuyor. Ayrıca detonatörün üzerindeki numaralar da Göçmen Bürosu'nun delil kasasındakilerle aynı; ajanlar geçen yıl Coney Adası'nda bir grup yasadışı Rus milliyetçisini tutukladığında ele geçirilmişler."</p>

  <p class="calibre4">Rhyme, Peabody'nin gözlerindeki korku belirtisinden zevk duydu. Öte yandan, Webley'in hâlâ bu kadar sakin kalabilmesine şaşırmıştı. "Federal yönetimin bir ajanı yaralamak için birini gönderdiğini söylüyorsan... "</p>

  <p class="calibre4">"Yaralamak mı? Küçük bir detonatör birini nasıl yaralayabilir ki? Havai fişekten başka bir şey değildi ki. Hayır, burada asıl önemli olduğunu düşüneceğim suçlama, soruşturmayı engellemek için bazı sinsi yöntemlere başvurulduğu; Fred'i davadan geçici olarak alıkoymak gibi."</p>

  <p class="calibre4">"Neden?"</p>

  <p class="calibre4">"Çünkü" dedi beyaz takım giymiş olan Dellray, Webley'in üzerine yürüyüp onu duvara sıkıştırarak, "suyu karıştırıyo'dum. SPEC-TAC ekibini topluyo'dum. Hayalet'i hiçbi' saçmala'a yer bırakmadan yakalı'cak, Göçmen Bürosu adamlarının yaptı'ı gibi etrafta aylak aylak dolaşmı'cak bi' ekip. Sanırım bu davaya getirilme nedenim de bence buydu. İnsan kaçakçılı'ı hakkında bi' bok bilmiyo'dum. Ve bir uzmanı -Dan Wong- kendi yerime getirmek istedi'imde, adamı batıya giden bi' uçakta buldum." "Fred'in gitmesi gerekiyordu," diye özetledi Rhyme, "böylece Hayalet'i planladığınız şekilde ortadan kaldırabilecektiniz; onu canlı yakalayacak, sonra da Dışişleri Bakanlığı ile Fujian'daki Ling arasındaki anlaşmanın devam etmesi için güvenli bir şekilde evine gönderecektiniz." Başıyla uçağı işaret etti. "Şu anda olduğu gibi."</p>

  <p class="calibre4">"Muhaliflerin öldürülmesi konusunda bir şey bilmiyorum," diye patladı Peabody. "Bana asla açıklanmamıştı, yemin ederim!"</p>

  <p class="calibre4">"Dikkat et," dedi Webley, tehditkâr bir tavırla.</p>

  <p class="calibre4">"Bana söyledikleri tek şey, Adalet Bakanlığı'nı konudan uzak tutmak istedikleriydi. Söz konusu olan önemli ulusal güvenlik meseleleriydi. Kimse iş çıkarlarından söz etmedi, kimse..."</p>

  <p class="calibre4">"Harold!" diye patladı Webley. Sonra ter içindeki bürokrattan Rhyme'a döndü ve mantıklı bir sesle konuştu. "Bak, eğer -eğer diyorum- bunların herhangi biri doğruysa, işin içinde bu tek adamdan daha fazlasının olduğunu anlamalısın, Lincoln. Hayalet'in maskesi düştü artık. Daha fazla gemi batıramayacak. Bu olaydan sonra kimse onu yılankafa olarak tutmayacak. Ama" diye devam etti adam diplomat tavrıyla, "onu geri gönderirsek, bu Çinliler'i mutlu edecektir. Beijing eyaletlerin tepesine çöreklenmeyecek, sonuç da oradaki insanlar için daha iyi bir ekonomi demek olacaktır. Amerikan etkisi ne kadar artarsa, orada insan hakları da o kadar değer kazanacaktır." Ellerini havaya kaldırdı. "Bazen zor kararlar vermemiz gerekir."</p>

  <p class="calibre4">Rhyme başıyla onayladı. "Yani konunun temelde politik ve diplomatik olduğunu söylüyorsun."</p>

  <p class="calibre4">Rhyme'ın sonunda anladığını görerek Webley gülümsedi. "Kesinlikle. İki ülkenin de iyiliği için. Bu elbette ki bir fedakârlık ama bence yapılması gereken bir fedakârlık."</p>

  <p class="calibre4">Rhyme bir an bunu düşündü. Sonra Sachs'a döndü. "Buna insanların iyiliği için tarihte eşi benzeri görülmemiş bir fedakârlık diyebilir miyiz?"</p>

  <p class="calibre4">Rhyme'ın alaycılığı, Webley'in yüz ifadesinin değişmesine neden oldu.</p>

  <p class="calibre4">"Anlıyorum," dedi kriminolog, "politika karışık bir iştir, diplomasi de öyledir. Ama suç işi basittir. Ben karmaşık şeyleri sevmem. Anlaşmamız şu: Ya bu ülkede yargılanmak üzere Hayalet'i bize verirsin ya da eve dönmesine göz yumarsın. Ama bunu yaparsan, çok sayıda cinayetin sorumlusu olan bir piçi salıverdiğini kamuoyuna açıklarız; politik ve ekonomik nedenlerle tabii. Ayrıca bu arada bir FBI ajanına saldırdığını da söyleriz." Gülümsedi. "Seçim senin."</p>

  <p class="calibre4">"Bizi tehdit etmeyin. Siz bir grup şehir polisinden başka bir şey değilsiniz," dedi Webley.</p>

  <p class="calibre4">Kapı görevlisi uçuş için son çağrıyı yaptı. Hayalet şimdi korkmaya başlamıştı işte. Öfkeyle kararmış yüzünden ter süzülüyordu; Webley'e doğru yürüdü ve kelepçelerin şıngırdadığı ellerini kaldırdı. Öfkeyle fısıldadı. Ama bürokrat ona aldırmadan Rhyme'a döndü. "Kamuoyuna nasıl açıklayabilirsiniz? Kimse böyle bir hikâyeyle ilgilenmez. Bunun Watergate skandalıyla aynı şey olduğunu mu sanıyorsun? Bir Çinli'yi işlediği suçlardan yargılanması için kendi ülkesine gönderiyoruz." "Harold?" dedi Rhyme.</p>

  <p class="calibre4">Peabody acıklı bir tavırla cevap verdi ."Üzgünüm. Yapabileceğim bir şey yok."</p>

  <p class="calibre4">"Yani cevabınız yok," dedi Rhyme hafifçe gülümseyerek. "Bütün istediğim buydu; bir karar. Bir karar verdiniz. Güzel." Bunun gerçekten de wei-chi oyunu gibi olduğunu düşünürken, hem zevk hem de acı duydu.</p>

  <p class="calibre4">"Thom, lütfen şunlara el yapımı işimizi gösterir misin?" diye sordu Rhyme, yardımcısına.</p>

  <p class="calibre4">Genç adam cebinden bir zarf çıkardı ve Webley'e verdi. Adam zarfı açtı. İçinde Rhyme'dan New York Times’ın uluslararası muhabiri Peter Hoddins'e yazılmış uzun bir not vardı. Rhyme'ın az önce Peabody'ye ve Webley'e anlattıklarını bütün detaylarıyla açıklıyordu. "Peter ve ben çok iyi arkadaşızdır," dedi Thom. "Fuzhou Ejderi'nin batışıyla ve bu olayın Washington'a uzanan yönleriyle ilgili bir röportajımızın olabileceğini söyledim. Buna çok memnun oldu."</p>

  <p class="calibre4">"Peter iyi bir muhabirdir," dedi Rhyme gururla. "Pulitzer'e aday." Webley ve Peabody bir an birbirlerine baktılar. Sonra henüz boşalmış olan kapıya doğru çekildiler ve bazı telefon görüşmeleri yaptılar.</p>

  <p class="calibre4">"Bay Kwan'ı uçağa almamız gerekiyor," dedi kapı görevlisi.</p>

  <p class="calibre4">Sonunda federal telefonlar kapatıldı ve bir an sonra Rhyme cevabını aldı: Webley, tek kelime etmeden lobiye doğru koridor boyunca yürümeye başladı.</p>

  <p class="calibre4">"Bekle!" diye bağırdı Hayalet. "Bir anlaşma vardı! Bir anlaşmamız vardı!"</p>

  <p class="calibre4">Sellitto kapı görevlisine kapıyı kapatmasını söyledi. Bay Kwan bu uçuşa katılamayacaktı.</p>

  <p class="calibre4">Hayalet'ini gözleri Rhyme'ınkilere dikildi ve bir an sonra omuzları bir yenilgi ifadesiyle çöktü. Ama sonra bu yenilgisinin çaresizliği, gelecekteki zaferlerin umuduyla dengelenmiş gibiydi; Sonny Li'nin söyleyeceği gibi, Yin Yang ile dengelenmişti. Yılan-kafa Sachs'a döndü. İnsanın kanını donduran bir gülümsemeyle ona baktı. "Sabırlıyım, Yindao. Tekrar karşılaşacağımızdan eminim. Naixin... Her şeyin bir zamanı var, her şeyin bir zamanı var."</p>

  <p class="calibre4">Amelia Sachs dönüp onun bakışlarına karşılık verdi. "Ne kadar çabuk olursa o kadar iyi olur."</p>

  <p class="calibre4">Rhyme, genç kadının bakışlarının yılankafanınkinden daha soğuk olduğunu düşündü.</p>

  <p class="calibre4">Üniformalı NYPD memurları hemen yılankafayı teslim aldılar.</p>

  <p class="calibre4">"Yemin ederim tüm bunlardan haberim yoktu," dedi Harold Peabody. "Bana bütün söyledikleri..."</p>

  <p class="calibre4">Ama Rhyme yeterince konuşmuştu. Parmağının bir hareketiyle tekerlekli sandalyesini bürokrattan başka tarafa çevirdi.</p>

  <p class="calibre4">Hükümetin farklı birimlerini Kwan Ang, Gui, Hayalet ile ilgili bilgilendiren, Amelia Sachs idi. Harold Peabody'ye elini uzatarak sordu. "Bana kelepçenin anahtarlarını verebilir misin lütfen? Eğer adam paketlendikten sonra kelepçeleri istersen, onları Göçmen Bürosu'na bırakırım."</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_42"><a class="calibre10" id="bookmark4"></a><span class="calibre18">BÖLÜM ELLİ</span></h1>

  <p class="calibre4">Hayalet kefaletsiz olarak tutuklanıp içeri atıldıktan birkaç gün sonraydı.</p>

  <p class="calibre4">Adamın suç listesi oldukça kabarıktı: Ulusal ve federal olarak cinayet, insan kaçakçılığı, saldırı, ruhsatsız silah taşıma, tefecilik...</p>

  <p class="calibre4">Dellray ve Adalet Bakanlığı'ndaki üstleri Birleşik Devletler Savcılığında bazı ayarlamalar yapmışlar, Hayalet'in aleyhinde tanıklık yapmasına karşılık Fuzhou Ejderinin kaptanı Sen Zi-jun'un insan kaçakçılığından yargılanmasını engellemiş, suçun düşmesini sağlamışlardı. Hayalet'in duruşmasında tanıklık yapacak, sonra da Çin'e geri gönderilecekti.</p>

  <p class="calibre4">Rhyme ve Sachs, büyük evdeki yatak odasında baş başaydılar ve genç kadın bir boy aynasında kendisine bakıyordu.</p>

  <p class="calibre4">"Güzel görünüyorsun," dedi kriminolog. Sachs bir saat sonra mahkeme salonunda olacaktı. Önemli bir duruşmaydı ve hâkimin önünde nasıl hareket etmesi gerektiğini düşünüyordu.</p>

  <p class="calibre4">Başını salladı. "Bilmiyorum." Modellikten vazgeçtiğinde bir daha dönüp arkasına bakmayan Amelia Sachs, kendine 'kot ve bluz kızı' diyordu. Şimdiyse mavi bir takım, beyaz bir bluz ve mavi renkte bir çift yüksek topuklu giymişti. Saçı, başının üzerinde mükemmel bir topuz yapılmıştı.</p>

  <p class="calibre4">Ama o hâlâ onun Sachs'ıydı; gümüş küpeleri minik mermiler şeklindeydi.</p>

  <p class="calibre4">Telefon çalınca Rhyme bağırdı, "Komut, telefona cevap ver."</p>

  <p class="calibre4">Tık.</p>

  <p class="calibre4">"Lincoln?" diye sordu hoparlörden gelen bir kadın sesi.</p>

  <p class="calibre4">"Dr. Weaver," dedi Rhym, nöroloji uzmanına.</p>

  <p class="calibre4">Sachs ona döndü ve özel üretilmiş yatağın kenarına oturdu. "Telefonunuzu aldım," dedi doktor. "Asistanım önemli olduğunu söyledi. Her şey yolunda mı?"</p>

  <p class="calibre4">"Evet," dedi Rhyme.</p>

  <p class="calibre4">"Size verdiğim rejimi izliyorsunuz, değil mi? Alkol yok; bol uyku var." Sonra şakacı bir tavırla ekledi: "Hayır, sen söyle, Thom. Orada mısın?"</p>

  <p class="calibre4">"Öbür odada," diye cevap verdi Rhyme gülerek. "Burada beni ele verecek kimse yok."</p>

  <p class="calibre4">Sachs dışında, tabii, ama o da bunu yapmazdı.</p>

  <p class="calibre4">"Ameliyattan önce son kontrol için yarın ofisime gelmenizi istiyorum. Düşünüyordum da... "</p>

  <p class="calibre4">"Doktor!"</p>

  <p class="calibre4">"Evet?"</p>

  <p class="calibre4">Rhyme, Sachs'ın gözlerine baktı. "Ameliyat olmamaya karar verdim." "Siz... "</p>

  <p class="calibre4">"İptal ediyorum. Oda için verdiğim paradan ve yaptığım ön ödemeden de vazgeçiyorum."</p>

  <p class="calibre4">Bir an sessizlik oldu. "Bu ameliyatı daha önce karşılaştığım bütün hastalardan daha çok istiyordunuz."</p>

  <p class="calibre4">"Evet, istiyordum, doğru. Ama fikrimi değiştirdim."</p>

  <p class="calibre4">"Size risklerin yüksek olduğunu baştan söylemiştim. Neden bu mu?" Sachs'a baktı. "Sanırım," dedi sadece, "sonucunda çok büyük bir kazanç göremiyorum."</p>

  <p class="calibre4">"Bence bu iyi bir tercih, Lincoln. Akıllıca." Sonra ekledi.</p>

  <p class="calibre4">"Omurga yaralanmalarında ilerleme kaydediyoruz. Kitapları okuduğunuzdan eminim... "</p>

  <p class="calibre4">"Nabzı sürekli kontrol ediyorum," diye cevap verdi Rhyme keyifle. "Ama her hafta yeni şeyler oluyor. Ne zaman isterseniz beni arayabilirsiniz. Gelecekteki olasılıkları konuşabiliriz. Ya da sadece konuşmak için de arayabilirsiniz."</p>

  <p class="calibre4">"Evet, bunu isterim."</p>

  <p class="calibre4">"Ben de. Hoşça kal, Lincoln."</p>

  <p class="calibre4">"Hoşça kal, doktor. Komut, bağlantıyı kes."</p>

  <p class="calibre4">Odaya sessizlik çöktü. Sonra bir doğan odasının penceresine inerken duyulan kanat sesleri ve bir gölge sessizliği bozdu. İkisi de kuşa baktılar. "Bu konuda emin misin, Rhyme?" diye sordu Sachs. "Eğer yapmak istiyorsan, kesinlikle yanındayım."</p>

  <p class="calibre4">Yanında olacağını o da biliyordu.</p>

  <p class="calibre4">Ama hiç şüphesiz, şimdi ameliyat olmak istemediğini de biliyordu. "Sınırlarını kabullenmelisin... Seni bu hale yazgın getirdi, Loaban. Ve bunu yaparken de bir amacı vardı. Belki de bu başına gelenler yüzünden olabileceğin en iyi dedektif haline geldin. Diyelim ki, şimdi hayatın dengelendi."</p>

  <p class="calibre4">"Eminim," dedi Rhyme.</p>

  <p class="calibre4">Sachs onun elini tutup sıktı. Sonra tekrar pencereden dışarı, doğana baktı. Rhyme genç kadının yüzüne vuran solgun ışığı izledi. Sonunda sordu: "Sachs, sen bunu yapmak istediğinden emin misin?" ,</p>

  <p class="calibre4">Üzerinde Po-Yee'nin bir resmi, dilekçeler ve resmi görünümlü kâğıtlar bulunan yakındaki masayı başıyla işaret etti.</p>

  <p class="calibre4">En üstteki kâğıttaki başlık şuydu: EVLAT EDİNME DİLEKÇESİ. Rhyme'a baktı. Gözlerindeki pırıltı, Sachs’ın bu konuda son derece emin olduğunu gösteriyordu.</p>

  <p class="calibre4">Mahkeme salonunda, Sachs biraz önce sosyal görevlinin getirip yanındaki sandalyeye bıraktığı Kısmetli Kız'a, Po-Yee'ye baktı. Küçük kız doldurulmuş kedisiyle oynuyordu.</p>

  <p class="calibre4">"Bayan Sachs, bu oldukça sıra dışı bir evlat edinme durumu. Ama sanırım siz bunu zaten biliyorsunuz." Ağır siklet bir kadın olan Hâkim Margaret Benson-Wailes, Manhattan Aile Mahkemesi'ndeki koyu renkli ahşap kürsüsünün arkasında oturuyordu.</p>

  <p class="calibre4">"Evet, Sayın Hâkim."</p>

  <p class="calibre4">Kadın öne eğildi ve elindeki kâğıtları karıştırdı. "Son iki gün içinde Sosyal Hizmetler'den, Aile Hizmetleri'nden, adliyeden, Albany'den, Polis Merkezi'nden ve Göçmen Bürosu'ndan konuştuğum insanların sayısı, bir aylık yerleştirme işlemlerinde konuştuklarımdan çok daha fazlaydı. Söyler misiniz, dedektif, sizin gibi narin bir kadın bu şehirde nasıl bu kadar etki yaratabilir?"</p>

  <p class="calibre4">"Sanırım şanslıyım."</p>

  <p class="calibre4">"Bence bundan daha fazlası var," dedi hâkim, elindeki dosyaya dönerek. "Sizin hakkınızda çok iyi şeyler duydum."</p>

  <p class="calibre4">Görünüşe bakılırsa Sachs'ın iyi bir ünü vardı. Bağlantıları Fred Dellray'den Lon Sellitto'ya ve Alan Coe'ya (bu arada o da kovulmak bir yana, erken emekliliğe ayrılmak zorunda kalan Harold Peabody'nin Göçmen Bürosu'ndaki görevine terfi ettirilmişti) uzanıyordu. Birçok evlat edinme işlemi sırasında uygulanan kurallar ve adımlar etkisini kaybetmişti.</p>

  <p class="calibre4">"Elbette siz de takdir edersiniz ki," diye devam etti hâkim, "ne olursa olsun bu çocuğun iyiliği her şeyden önce gelir ve bu girişimin onun için iyi olacağına inanmadığım takdirde, kâğıtları kesinlikle imzalamam." Kadında, Lincoln Rhyme'ın ustalaştığı o aksi tavır vardı.</p>

  <p class="calibre4">"Bunu yapmanızı ben de istemezdim, Sayın Hâkim."</p>

  <p class="calibre4">Birçok hâkim gibi, Benson-Wailes de nutuk çekmekten hoşlanıyordu. Kadın arkasına yaslandı ve izleyicilere seslendi. "Şimdi, New York'ta bir evlat edinme süreci, evin incelenmesi, çocuğun eğitimi ve bakımı, ona ayrılan zaman gibi noktaların kontrolünü kapsayan üç aylık bir süreyi içerir. Bütün sabahı kâğıtları ve raporları gözden geçirerek, sosyal görevlilerle ve küçük kız için başvuruda bulunan dedektifle konuşarak geçirdim. Çok iyi raporlar aldım ama bütün bunlar fazla hızlı oldu. Sonunda yapmaya karar verdiğim şey şu: Sosyal Hizmetler Departmanı'nın gözetimi altında üç ay süreyle koruyucu aile olma hakkını dedektife vereceğim. Bu sürenin sonunda eğer herhangi bir sorun çıkmazsa, standart üç aylık deneme süresine sadık kalarak sürekli izni vereceğim. Bu karara ne dersiniz?"</p>

  <p class="calibre4">Sachs başıyla onayladı. "Bence yerinde bir karar, Sayın Hâkim." Hâkim, Sachs’ın yüzünü dikkatle inceledi. Sonra Po-Yee bir bakış attı, diyafonunun düğmesine bastı. "Başvuruda bulunan aileyi içeri gönderin."</p>

  <p class="calibre4">Bir an sonra mahkeme salonunun kapısı açıldı ve Sam Chang ile karısı Mei-Mei temkinli tavırlarla içeri girdiler. Açık gri takım elbise giymiş, Çinli bir adam olan avukatları arkalarındaydı; üzerindeki gömlek o kadar kırmızıydı ki, ancak Fred Dellray'in gardırobundan çıkmış olabilirdi.</p>

  <p class="calibre4">Chang başıyla selam verdi; Sachs ayağa kalktı, onlara yaklaştı, adamla ve kadınla tokalaştı. Sachs'ın eline tutuşturduğu çocuğu gördüğünde Mei-Mei'in gözleri parladı. Po-Yee'yi sıkıca kucakladı.</p>

  <p class="calibre4">"Bay ve Bayan Chang," dedi hâkim, "İngilizce konuşabiliyor musunuz?"</p>

  <p class="calibre4">"Ben, biraz," dedi Chang. "Karım, iyi değil."</p>

  <p class="calibre4">"Siz Bay Sing olmalısınız?" diye sordu hâkim, avukata.</p>

  <p class="calibre4">"Evet, Sayın Hâkim."</p>

  <p class="calibre4">"Tercüme edersiniz, değil mi?"</p>

  <p class="calibre4">"Elbette." "Bu ülkede evlat edinme işlemleri genellikle karmaşıktır ve uzun zaman alır. Göçmenlik durumları resmi olarak belirlenmemiş bir çiftin evlat edinmesi ise imkânsızdır."</p>

  <p class="calibre4">Sing dönüp söylenenleri tercüme etti. Mei-Mei başıyla onayladı.</p>

  <p class="calibre4">"Ama burada bazı sıra dışı şartlarla karşı karşıyayız."</p>

  <p class="calibre4">Bir duraksama daha oldu ve Sing hızlı bir şekilde Çince açıkladı. Hem Chang hem de karısı başlarıyla onayladılar. Ama ses çıkarmadılar. Mei-Mei'in gözleri parladı ve heyecandan nefesi hızlandı. Sachs, kadının gülümsemek istediğini ama kendini tutmaya çalıştığını görebiliyordu.</p>

  <p class="calibre4">"Göçmen Bürosu ile konuştum ve sığınma talebinde bulunduğunuzu, Çin'deki muhalif durumunuzdan dolayı da bunun gerçekleşme olasılığının yüksek olduğunu öğrendim. Dolayısıyla çocuğun hayatına bir düzen getireceğinize inandım. Bildiğim kadarıyla, siz ve oğlunuz, Bay Chang, çalışıyorsunuz."</p>

  <p class="calibre4">"Evet, efendim."</p>

  <p class="calibre4">"'Bayan,'" diye düzeltti Hâkim Benson-Wailes, emirlerinin ikiletilmemesine alışmış birinin tavrıyla. "Efendim değil."</p>

  <p class="calibre4">"Özür dilem. Bayan."</p>

  <p class="calibre4">Hâkim, az önce evlat edinme ve deneme süresi kararıyla ilgili Sachs'a söylediklerini bir kez de Chang ailesi için tekrarladı.</p>

  <p class="calibre4">Görünüşe bakılırsa İngilizce'yi yeterince iyi anlayabiliyorlardı ki, avukatın tercüme etmesine gerek kalmadan verilmek istenen mesajı açıkça aldılar. Mei-Mei sessizce ağlamaya başladı, Sam Chang karısına sarıldı, gülümsedi ve kulağına bir şeyler fısıldadı. Sonra Mei-Mei, Sachs'a yaklaştı ve ona sarıldı. "Xiexie, teşekür edim, teşekür edim." Hâkim önündeki kâğıdı imzaladı. "Artık çocuğu götürebilirsiniz," dedi. "Avukat Sing, evrak işlemleri için lütfen görevli memurla görüşün."</p>

  <p class="calibre4">"Elbette, Sayın Hâkim."</p>

  <p class="calibre4">Sam Chang, şimdi nüfusu resmi olarak bir tane daha artmış olan ailesini, siyah taştan yapılmış Aile Mahkemesi binasının yakınındaki otoparka götürdü. Bu, bugün katıldığı ikinci mahkeme olmuştu. Daha önce Wu ailesinin sığınma talebiyle ilgili tanıklık etmek için onların mahkemesine katılmıştı. Onların durumu Chang' lerinkine göre daha belirsizdi ama avukatları Birleşik Devletler'de kalma izninin verileceğine inanıyordu.</p>

  <p class="calibre4">Chang'ler ve dedektif, sarı spor arabanın yanında durdular. Bütün gün boyunca sessiz ve asık suratlı olan William, arabayı görünce aniden neşelendi. "Bir Camaro S S," dedi.</p>

  <p class="calibre4">Sachs güldü. "Amerikan arabalarını biliyor musun?"</p>

  <p class="calibre4">"Kullanılacak başka ne var ki?" dedi William. Çocuk spor arabayı yakından inceledi. "Bu lanet olasıca şey çok tatlı."</p>

  <p class="calibre4">"William," diye fısıldadı Chang tehditkâr bir tavırla ve oğlundan cevap olarak soğuk, boyun eğmez bir bakış aldı.</p>

  <p class="calibre4">Mei-Mei ve çocuklar minibüse doğru yürürken, Chang dedektifin yanında kaldı. Kelimeleri yavaş yavaş seçerek, kızıl saçlı kadınla konuşmaya çalıştı. "Bizim için yapmak sen her şey, sen ve Bay Rhyme... Ben bilmiyo' nasıl teşekür edim. Ve bebek... Karım, o hep..." "Anlıyorum," dedi Sachs. Duydukları minnetin farkında olmakla birlikte, ifade edilmesi onu mahcup etmişti. Arabasının direksiyonuna geçerken, ağrıyan dizleri ve kasları nedeniyle yüzünü buruşturdu. Kontağı çevirdiğinde motor büyük bir gümbürtüyle çalıştı ve otoparktan çabucak çıkıp gaza basarken lastikler yerde kaydı.</p>

  <p class="calibre4">Çok geçmeden araba gözden kaybolmuştu bile.</p>

  <p class="calibre4">Aile kısa süre sonra Chang Jiechi'nin cenaze töreni için Brooklyn'de olmalıydı. Ama Sam Chang olduğu yerde durdu ve etrafını saran resmi binalara baktı. Hayatın yin ve yang dengesi arasında kalmış olan bu adamın birkaç saniye için yalnızlığa ihtiyacı vardı. Sert, erkeksi, geleneksel ve otoriter -Çin'deki eski yaşamının özellikleri- yanını bırakıp Güzel Ülke'nin temsil ettiği sanatsal, dişil, güdüsel ve yeni olan yanını kabullenmeyi ne kadar isterdi. Ama bunu yapmak çok zordu. Mao Zedong eski gelenekleri ve düşünceleri değiştirmeye çalışmıştı ve sonucunda neredeyse tüm ülkeyi yok edecek duruma gelmişti. Hayır, diye düşündü Chang, geçmiş hep bizimle kalacak. Ama geleceğinde onun için nasıl bir yer bulacağını henüz bilmiyordu. Mümkündü. İçindeki antik hayaletlerle Yasak Saray, çok farklı ruhlarıyla Tiananmen Meydanı'na ne kadar benziyordu aslında. Ama bu değişimin hayatının geri kalanını kapsayacağını düşünüyordu.</p>

  <p class="calibre4">İşte buradaydı; tanıdığı her şeyden yarım dünya uzakta, kafası karışık bir halde önünde uzanan zorluklara bakıyordu.</p>

  <p class="calibre4">Yabancı diyarlardaki hayatın belirsizlikleriyle korkmuş bir halde.</p>

  <p class="calibre4">Ama Sam Chang'in bildiği bazı şeyler vardı:</p>

  <p class="calibre4">Sonbaharda yapılan mezar festivalinde, babasının mezarını düzenleyebilecek, portakal bırakabilecek ve adamın ruhuyla konuşabilecekti.</p>

  <p class="calibre4">Po-Yee, Kısmetli Kız, bu inanılmaz yerle mükemmel uyum sağlamış bir kadın olacaktı; yeni bir yüzyılın başında Güzel Ülke, Hua ve Meiguo'nun, Çin ve Amerika'nın ruhlarının kolayca kucaklaştığı ama birbirlerini yok etmediği yer.</p>

  <p class="calibre4">Chang kendisi de çok sıkı çalışacak, muhalif olarak gayretlerine devam edecek ve tatil günlerinde mütevazı şeylerin tadını çıkaracaktı; Mei-Mei ile evlerinin etrafında dolaşmak, parklara ve sanat galerilerine gitmek, Home Store gibi mağazalarda sipariş vererek ya da sadece reyonların arasında dolanarak vakit geçirmek gibi.</p>

  <p class="calibre4">Sonunda Sam Chang yüksek binalara arkasını döndü ve ailesiyle birlikte olma isteğiyle dolu bir halde minibüse doğru yürüdü.</p>

  <p class="calibre4">Manhattanlı bir işkadını görünümündeki Amelia Sachs, oturma odasına girdi.</p>

  <p class="calibre4">"Eee?" diye sordu kriminolog, tekerlekli sandalyesini ona doğru döndürerek.</p>

  <p class="calibre4">"Bitti," diye cevap verdi Sachs, merdivende gözden kaybolurken. Birkaç dakika sonra kotunu ve bluzunu giymiş olarak geri döndü. "Biliyorsun, Sachs," dedi Rhyme, "isteseydin bebeği kendin evlat edinebilirdin." Duraksadı. "Yani, bunu yapabilirdik. "</p>

  <p class="calibre4">"Biliyorum."</p>

  <p class="calibre4">"Neden istemedin?"</p>

  <p class="calibre4">Sachs cevap vermeden önce düşündü. "Geçen gün Çin Mahallesi'nde-ki ara sokaklardan birinde bir serseriyle karşı karşıya kalmıştım. Sonra otuz metrelik bir dalış yaptım ve bir operasyona katıldım... öyle şeyler yapamam, Rhyme." Duygularını özetlemek için doğru kelimeleri bulmaya çalışırken güldü. "Babam bana iki tür sürücü olduğunu söylemişti; şerit değiştirirken ölü noktalarını kontrol edenler ve etmeyenler. Ben ikinci gruptanım. Evde bekleyen bir bebeğim olursa, hep fazla temkinli davranmak zorunda kalacağım. Bu yürümez."</p>

  <p class="calibre4">Kadının ne demek istediğini kesinlikle anlıyordu. Ama yine de sordu; "Ölü noktanı kontrol etmiyorsan, bir kazadan korkmuyor musun?" "Asıl hile, herkesten hızlı sürmekte. Böylece kimse ölü noktana giremez."</p>

  <p class="calibre4">"Hareket ettiğin sürece seni yakalayamazlar," dedi Rhyme.</p>

  <p class="calibre4">"Evet."</p>

  <p class="calibre4">"Sen iyi bir anne olursun, Sachs." "Sen de iyi bir baba. Olacak, Rhyme. Ama kendimize birkaç yıl zaman tanıyalım. Şimdilik yapmamız gereken başka şeyler var, ne dersin?" Thom'un HAYALETÖLÜM davası için notlar aldığı beyaz tahtayı işaret etti. Bu tahta, daha önce de sayısız davaya ait notlarla, delillerle, fotoğraflarla dolmuştu ve gelecekte de böyle olacaktı.</p>

  <p class="calibre4">Rhyme genç kadının kesinlikle haklı olduğunu düşünüyordu; notlarla ve resimlerle kendini ifade eden bu dünya, bıçak sırtında birlikte yürüdükleri bu yer, aslında doğalarıydı; en azından şimdilik. "Ayarlamaları yaptım," dedi Rhyme.</p>

  <p class="calibre4">Rhyme telefonla görüşmüş, Sonny Li'nin cesedinin Lie Guoyuan'daki babasına gönderilmesini ayarlamıştı. İşi Çinli bir cenaze evi halledecekti.</p>

  <p class="calibre4">Rhyme'ın yapması gereken son bir şey daha vardı. Bir kelime işlemci programı açtı. Sachs yanına oturdu ve "Haydi bakalım," dedi.</p>

  <p class="calibre4">Yarım saat kadar yazıp çizdikten, silip yeniden yazdıktan sonra, sonunda mektuplarını bitirdiler:</p>

  <p class="calibre4"><span class="calibre20">Sevgili Bay Li,</span></p>

  <p class="calibre4"><span class="calibre20">Size oğlunuzun ölümüyle ilgili taşıdığım duygulan açıkamak için yazıyorum.</span></p>

  <p class="calibre4"><span class="calibre20">Ne yazık, ki ölümüyle sonuçlanan bu zorlu ve tehlikeli davada, oğlunuz Sonny ile birlikte çalışma ayrıcalığına erişmenin beni ve diğer polis arkadaşlarımı son derece onurlandırdığını bilmenizi isterim.</span></p>

  <p class="calibre4"><span class="calibre20">Birçok,hayatı kurtardı ve acımasız bir katili adaletin önüne getirdi; bu, kendisi olmadan başaramayacağımız bir işti. Yaptıkları, anısına en yüksek,onuru getirmiştir ve Birleşik,Devletler'deki Polis Teşkilatında daima çok,büyük,bir saygıyla anılacaktır. Oğlunuzun cesaretinden ve fedakârlığından, en az bizim kadar gurur duyuyor olmanızı dilerim.</span></p>

  <p class="calibre4"><span class="calibre20">Emekli Yüzbaşı Dedektif Lincoln Rhyme, NYPD</span></p>

  <p class="calibre4">Rhyme mektubu okudu ve homurdandı. "Fazla duygusal. Bir daha deneyelim."</p>

  <p class="calibre4">Ama Sachs uzandı ve yazıcı için komut verdi. "Hayır, Rhyme. Olduğu gibi kalsın. Bazen fazlası iyidir."</p>

  <p class="calibre4">"Emin misin?"</p>

  <p class="calibre4">"Eminim."</p>

  <p class="calibre4">Sachs, öğleden sonra gelecek olan Eddie Deng'in tercüme etmesi için mektubu bir kenara koydu.</p>

  <p class="calibre4">"Delillere dönmek ister misin?" diye sordu Sachs, beyaz tahtayı başıyla işaret ederek. Hayalet'in duruşmasından önce yapılması gereken bir sürü hazırlık vardı.</p>

  <p class="calibre4">"Hayır, bir oyun oynamak istiyorum," dedi Rhyme.</p>

  <p class="calibre4">"Oyun mu?"</p>

  <p class="calibre4">"Evet."</p>

  <p class="calibre4">"Tabii," dedi Sachs. "Tam kazanma havamdayım."</p>

  <p class="calibre4">"Nasıl istersen," dedi Rhyme, ona takılarak.</p>

  <p class="calibre4">"Ne oyunu?"</p>

  <p class="calibre4">"Wei-chi. Tahta şurada. Şunlar da taş torbaları."</p>

  <p class="calibre4">Sachs tahtayı getirdi ve Rhyme'ın yakınındaki masanın üzerine yerleştirdi. Rhyme'ın tahtadaki çizgileri inceleyen gözlerine baktı. "Sanırım kandırılıyorum, Rhyme. Bu oyunu sen daha önce oynadın"</p>

  <p class="calibre4">"Sonny ve ben birkaç oyun oynamıştık," dedi Rhyme ilgisizce.</p>

  <p class="calibre4">"Kaç birkaç?"</p>

  <p class="calibre4">"Üç oyun. Pek uzman sayılmam, Sachs."</p>

  <p class="calibre4">"Nereden biliyorsun?"</p>

  <p class="calibre4">"Oyunu hissetmek için çok uzun süre oynamak gerekir," dedi Rhyme, savunmacı bir tavırla.</p>

  <p class="calibre4">"Sen kaybettin," dedi Sachs. "Hepsini."</p>

  <p class="calibre4">"Ama sonuncusunda neredeyse kazanıyordum."</p>

  <p class="calibre4">"Ne için oynayacağız?" diye sordu Sachs.</p>

  <p class="calibre4">"Bir şey düşünürüz," dedi Rhyme, yaramazca gülümseyerek. Sonra kuralları açıkladı. Sachs anlatılanları kavramaya çalışırken öne eğildi. "Hepsi bu kadar," dedi Rhyme sonunda. "Şimdi, daha önce hiç oynamadığın için bir avantajın olacak. İlk hareketi sen yapabilirsin." "Hayır," dedi Sachs. "Avantaj istemiyorum. Yazı-tura atacağız."</p>

  <p class="calibre4">"Bu gelenekseldir," dedi Rhyme.</p>

  <p class="calibre4">"Avantaj yok," diye tekrarladı Sachs. Sonra cebinden bir çeyreklik çıkardı. "Yazı mı, tura mı?" diye sordu.</p>

  <p class="calibre4">Ve parayı havaya attı.</p>

  <p class="calibre4"><span class="calibre7"><br class="calibre2" /></span></p>

  <p class="calibre4"><a id="bookmark5"></a><br class="calibre2" /></p>

  <p class="calibre8"><br class="calibre2" /></p>

  <div class="calibre1">
    <br class="calibre2" />
  </div>

  <p class="calibre3"></p>

  <p class="calibre4"><a id="bookmark6"></a><br class="calibre2" /></p>
</body>
</html>
