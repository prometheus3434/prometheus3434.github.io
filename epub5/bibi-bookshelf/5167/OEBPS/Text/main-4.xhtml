<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre9"><a class="calibre10" id="bookmark0"></a><span class="calibre18">BÖLÜM YİRMİ BİR</span></h1>

  <p class="calibre4">Yarım saat kadar sonra kapı çalındı ve Thom kapıyı açmak için koridorda gözden kayboldu.</p>

  <p class="calibre4">Biraz sonra, yanında gri takım elbiseli, beyaz gömlekli ve çizgili kravatlı ağır sıklet bir Çinli ile birlikte döndü. Elektrikli tekerlekli sandalyesiyle Rhyme'ı ve antika Viktoria tarzı evin salonunda Adli Tıp laboratuvarını gördüğünde pek şaşırmadı. Sadece, kokusundan tanıdığı anlaşılan çayı yudumlayan Sachs'ı gördüğünde küçük bir duygu belirtisi gösterdi.</p>

  <p class="calibre4">"Ben Cai."</p>

  <p class="calibre4">Rhyme da kendini tanıttı. "İngilizce'yi rahat konuşabiliyor musunuz?" "Evet."</p>

  <p class="calibre4">"Bir sorunumuz var, Bay Cai ve umarım bize yardım edebilirsiniz." "Vali için mi çalışıyorsunuz?"</p>

  <p class="calibre4">"Doğru."</p>

  <p class="calibre4">Dolaylı da olsa, öyle, diye düşündü Rhyme, yaramaz bir tavırla bir kaşını kaldırıp Lon Sellitto'ya bakarak.</p>

  <p class="calibre4">Cai otururken, Rhyme ona Fuzhou Ejderi'nde olanları ve şehirde saklanan kaçak göçmenleri anlattı. Hayalet'in adı geçtiğinde adamın yüzünde küçük bir duygu belirtisi daha göründü, ama sonra yine ifadesiz haline geri döndü. Rhyme sözü Deng'e bıraktı, o da katillerden ve Çinli etnik azınlık gruplarına dâhil olduklarına yönelik şüphelerinden söz etti.</p>

  <p class="calibre4">Cai bunu düşünerek başıyla onayladı. Geniş, tel çerçeveli gözlüklerinin arkasında gözleri kıpır kıpırdı. "Hayalet, ondan haberimiz var. Burada hepimize çok fazla zarar veriyor. Size yardım edeceğim... Etnik azınlıklar, ha? Çin Mahallesi'nde hiç yok, ama şehrin diğer kısımlarında araştırma yapacağım. Birçok bağlantım var."</p>

  <p class="calibre4">"Bu çok önemli," dedi Sachs ona. "O on kişi, tanıklar... Eğer önce biz bulamazsak Hayalet onları öldürecek."</p>

  <p class="calibre4">"Elbette," dedi Cai sempatik bir tavırla. "Elimden geleni yapacağım. Eğer şoförünüz beni geri götürürse hemen başlarım."</p>

  <p class="calibre4">"Teşekkürler," dedi Sachs. Sellitto ve Rhyme da teşekkür ettiler.</p>

  <p class="calibre4">Cai ayağa kalkıp herkesle tokalaştı, ama birçok ziyaretçinin yaptığının aksine, Rhyme'a elini bile uzatmadı; sadece başıyla selamlamakla yetindi. Bu hareketi adamın son derece kontrollü, göründüğünden çok daha gözlemci ve zeki olduğunu gösteriyordu.</p>

  <p class="calibre4">Bu adamın kendilerine yardım edecek olmasından dolayı Rhyme memnundu.</p>

  <p class="calibre4">Ama Cai kapıya yürürken Sonny Li aniden seslendi: "Ting!"</p>

  <p class="calibre4">"Bekle!" diye fısıltıyla açıkladı Eddie Deng, Rhyme'ın kulağına doğru eğilerek.</p>

  <p class="calibre4">Cai kaşlarını çatarak döndü. Li ona doğru yürüdü ve sert bir tavırla konuşmaya başladı. Tong lideri Li'ye doğru eğildi ve ikisinin arasında sinirli bir tartışma başladı.</p>

  <p class="calibre4">Rhyme bir an sonra yumrukların konuşmaya başlayacağını sandı. "Hey!" dedi Sellitto, Li'ye. "Sen ne yaptığını sanıyorsun?"</p>

  <p class="calibre4">Ama Li ona aldırmadı ve kıpkırmızı bir suratla Cai'yi kelimelerle dövmeye devam <span class="calibre14">etti. Sonunda tong lideri sessizleşti. Başını öne eğdi ve gözleri döşemeye takılı kaldı.</span></p>

  <p class="calibre4">Rhyme şaşkınlıkla Deng'e döndü, ama adam omuz silkti. "Çok hızlı. Ne konuştuklarını anlayamadım."</p>

  <p class="calibre4">Li şimdi daha sakin konuşuyor, Cai da başını olumlu anlamda sallıyor ve cevap veriyordu. Li son sorusunu sorduktan sonra, tong lideri elini uzatarak onunla tokalaştı.</p>

  <p class="calibre4">Cai tekrar, ifadesiz bir yüzle Rhyme'a dönerek başıyla selamladı ve odadan çıktı.</p>

  <p class="calibre4">"Neydi bütün bunlar?" diye sordu Sachs.</p>

  <p class="calibre4">"Neden daha önce gitmesine izin verdin?" diye sordu Li, öfkeyle Rhyme'a dönerek. "Sana yardım etmeyecekti."</p>

  <p class="calibre4">"Evet, edecekti."</p>

  <p class="calibre4">"Hayır, hayır, hayır. Ne dediğinin bir önemi yok. Bize yardım etmek onun için tehlikeli. Ailesi var ve onlara bir zarar gelmesini istemiyor.</p>

  <p class="calibre4">Senden bir şey almıyor. Limuzin onu kandırmaya yetmez." Odayı işaret etti. "Bunun valiyle bir ilgisi olmadığını biliyor."</p>

  <p class="calibre4">"Ama bize yardım edeceğini söyledi, " dedi Sellitto.</p>

  <p class="calibre4">"Çinliler hayır demeyi sevmez," diye açıkladı Li. "Bahane uydurmak ya da evet deyip sonra unutmak bizim için daha kolaydır. Cai ofisine dönecek ve sizi unutacaktı. Yardım edeceğini söyledi ama aslında 'Mei-you' diyordu. Bu ne demek, biliyor musunuz? Size yardım etmeyeceğim; canınız cehenneme!"</p>

  <p class="calibre4">"Sen ne dedin? Neden kavga ediyordunuz?"</p>

  <p class="calibre4">"Hayır, hayır, kavga değil. Pazarlık yapıyorduk. Bilirsiniz, o bir işadamı. Şimdi azınlıklarınızı arayacak. Bunu gerçekten yapacak." "Neden?" diye sordu Rhyme.</p>

  <p class="calibre4">"Ona para ödeyeceksiniz."</p>

  <p class="calibre4">"Ne?" diye çıkıştı Sellitto.</p>

  <p class="calibre4">"Fazla değil. Sadece on bin dolar."</p>

  <p class="calibre4">"Mümkün değil," dedi Alan Coe.</p>

  <p class="calibre4">"Tanrı aşkına," dedi Sellitto. "Bütçemizde bu kadar para yok."</p>

  <p class="calibre4">Rhyme ve Sachs birbirlerine bakarak gülmeye başladılar.</p>

  <p class="calibre4">"Burası büyük bir şehir," dedi Li, "paranız çok değerli, Wall Street'iniz var, Dünya Ticaret Merkezi burada. Bu arada, Cai önce çok daha fazla istedi."</p>

  <p class="calibre4">"Ödeyemeyiz..." diye başladı Sellitto.</p>

  <p class="calibre4">"Haydi, Lon," dedi Rhyme, "senin fonun var. Ayrıca, bu teknik olarak federal bir operasyon. Göçmen Bürosu yarısını karşılayacaktır." "Bundan emin değilim," dedi Coe huzursuzca, elleriyle kızıl saçını sıvazlayarak.</p>

  <p class="calibre4">"Sorun değil, raporu ben imzalarım," dedi Rhyme. Ajan şaşkınlıkla gözlerini kırpıştırdı. "Peabody'yi ara. Dellray'e de ihtiyacımız var." Li'ye baktı. "Şartlar ne?"</p>

  <p class="calibre4">"İyi bir pazarlık yaptım. Bize isimleri verecek ve parasını alacak. Tabii ki nakit istiyor."</p>

  <p class="calibre4">"Elbette."</p>

  <p class="calibre4">"Pekâlâ, bir sigaraya ihtiyacım var. Biraz ara verebilir miyim, Loaban? İyi sigaralara ihtiyacım var. Sizinkiler ülkedeki en kötü sigaralar. Hiçbir şeye benzemiyor. Karnım da acıktı."</p>

  <p class="calibre4">"Keyfine bak, Sonny. Bunu hak ettin."</p>

  <p class="calibre4">"Çizelgeye ne ekleyeceğim?" diye sordu Thom, Çinli polis odadan çıkarken. "Cai ve tonglar hakkında?"</p>

  <p class="calibre4">"Bilmiyorum," dedi Sachs. "Sanırım 'woo woo delilleri'' diyebiliriz." Ancak, Lincoln Rhyme daha açıklayıcı bir şey buldu: "Şuna ne dersiniz; 'Çinli etnik azınlıklar arasından şüpheli suç ortakları! Nerede oldukları araştırılıyor.'"</p>

  <p class="calibre4">Hayalet, yanında üç Türk'le birlikte, çalıntı bir Chevrolet Blazer ile Chang ailesinin evine ulaşmak üzere Queens'e giriyordu.</p>

  <p class="calibre4">Her zaman olduğu gibi, dikkatle sokaklarda ilerlerken, Jerry Tang’ın ölümünü düşünüyordu. Adama ihanetinin bedelini ödetmemeyi bir an için bile düşünmemişti. Bunu geciktirmek de aklının ucundan geçmemişti. Confucius felsefesine göre üstlerine karşı gelmek en büyük suçtu. Tang onu Long Island'da terk etmişti; sadece sahildeki restoranın önünde motoru çalışır durumda bir araba bulma şansını yakalayabildiği için kaçmayı başarabilen biri durumunda. O halde adam ölmeliydi; hem de acı çekerek. Hayalet, Shang imparatoru Zhou Xin'i düşündü. Bir defasında kendi tebaasından birinin kendisine sadakatsizlik ettiğini öğrenince adamın oğlunu öldürtmüş, kestirip pişirtmiş, akşam yemeği olarak adama ikram etmişti; adam yemeği yedikten sonra da yediği şeyin ne olduğunu açıklamıştı. Hayalet, böyle bir cezanın, tatmin ediciliğinin yanı sıra, kesinlikle haklı olduğunu düşünüyordu.</p>

  <p class="calibre4">Blazer'ı Chang ailesinin evinden bir blok ötede park etti.</p>

  <p class="calibre4">"Maskeler," diye emretti.</p>

  <p class="calibre4">Yusuf bir çantadan kayak maskelerini çıkardı.</p>

  <p class="calibre4">Hayalet aileye en iyi saldırının nasıl olabileceğini düşündü. Sam Chang'in bir karısı, yaşlı bir babası ya da annesi olduğunu öğrenmişti. Ancak asıl risk, genç erkek çocuklar gibi büyük çocuklar olabilirdi. Hayat onlar için bilgisayar oyunu gibiydi ve Hayalet ile diğerleri içeri daldıklarında çocuk bir bıçakla onlara saldırmaya kalkabilirdi.</p>

  <p class="calibre4">"Önce erkek çocukları öldürün," dedi. "Sonra babayı ve yaşlı insanları." Sonra aklına bir flkir geldi. "Karısını öldürmeyin; yanımızda götürelim."</p>

  <p class="calibre4">Türkler bunun nedenini anladılar ve başlarıyla onayladılar.</p>

  <p class="calibre4">Hayalet, sakin sokağa ve iki uzun deponun bulunduğu yolun karşı tarafına dikkatle baktı. Blokların ortasında, binaların arasından geçen dar bir sokak vardı. Haritaya göre, Chang'lerin evi depoların öbür tarafındaydı. Chang, oğulları ya da babasının evin ön taralinı izliyor olma olasılıkları vardı, bu yüzden Hayalet ara sokaktan geçerek arkaya yaklaşacak, arka kapıdan eve gireceklerdi; bu arada Türkler'den biri ailenin kaçmasını önlemek için ön kapıya koşacaktı.</p>

  <p class="calibre4">"Eve ulaşana kadar maskelerinizi şapka gibi kafanızın üzerinde tutun," dedi İngilizce.</p>

  <p class="calibre4">Adamlar başlarını salladılar. Koyu renk giysileri ve maskeleriyle, bir rap video klibinden fırlamış zenci çetecilere benziyorlardı.</p>

  <p class="calibre4">Hayalet kendi maskesini taktı.</p>

  <p class="calibre4">Bir an, böyle zamanlarda hep olduğu gibi küçük bir heyecan duydu; savaşa girmeden önce. Chang'in silahı olabilirdi ya da polis aileyi onlardan önce bulmuş, korumaya almak için merkeze götürmüş ve Hayalet'i yakalamak için evde bekliyor olabilirlerdi.</p>

  <p class="calibre4">Ama bu korkunun mütevazılığm bir parçası olduğunu ve bu dünyada mütevazıların kazandığını kendine hatırlattı. Tao'nun, en beğendiği dizelerinden biri aklına geldi.</p>

  <p class="calibre4"><span class="calibre20">Teslim oCki, RtrıCmana gere^kaCmasın.</span></p>

  <p class="calibre4"><span class="calibre20">EğiCRi, güçlenesin.</span></p>

  <p class="calibre4"><span class="calibre20">BoşaCtıCmana izin ver R, doduruhbiksin.</span></p>

  <p class="calibre4"><span class="calibre20">Parçalan Ri, tamir editebitesin.</span></p>

  <p class="calibre4">Hayalet şimdi kendi mısrasını ekliyordu: Kork ki, cesur olabilesin. Yanında oturan Yusuf'a baktı. Uygur, hızlı bir baş hareketiyle karşılık verdi. Deneyimli silahşorların becerikli hareketleriyle silahlarını kontrol etmeye başladılar.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_18"><a class="calibre10" id="bookmark1"></a><span class="calibre18">BÖLÜM YİRMİ İKİ</span></h1>

  <p class="calibre4">Sonny Li gerçekten de iyi sigaralar bulmuştu.</p>

  <p class="calibre4">Tadı, Çin'de hep kullandığı markaya benzeyen filtresiz Camel. Derin bir nefes çekti; "Beşlik," dedi sonra. Beş dolarlık fişi ileri itti ve yıllar boyunca terli ellerle dökülen içkilerin kirlettiği ucuz masanın etrafında bahisler yükselirken, diğer oyuncuların nasıl karşılık vereceğini görmek için bekledi.</p>

  <p class="calibre4">Kumarhane, Çin Mahallesi'nin merkezinde, Mott Caddesi'nde, sigara almak için geldiği yerin yakınındaydı. Li'ye sigara alması için izin verdiğinde, Loaban muhtemelen bu kadar uzağa gideceğini düşünmemişti. Ama fark etmezdi; çok geçmeden geri dönecekti nasılsa. Acele etmesine gerek yoktu.</p>

  <p class="calibre4">Mekân, çoğunlukla Fujianlar'ın rağbet ettiği (o sabah benzettiği Cantonlu fedaiyle karşılaşmak istemiyordu) büyük bir yerdi ve dolu bir barın yanında üç tane sigara makinesi vardı. Masaların üzerinde tavandan sarkan lambaların loş ışığının dışında oda karanlıktı, ama keskin polis gözleri beş silahlı fedaiyi seçti.</p>

  <p class="calibre4">Bu sorun değildi. Burada bulunmasının nedeni silah çalmak ya da tatlı çocukları dövmek değildi. Sadece kumar oynamak, içmek ve sohbet etmek için gelmişti.</p>

  <p class="calibre4">Eli kazandı ve kahkahalar arasında masadaki herkesin bardağına mao-tai doldurdu; sadece içki içmesine izin verilmeyen krupiye hariç. Adamlar sert içkiyle dolu bardaklarını kaldırıp tokuşturdular. Mao-tai geleneksel bir Çin viskisiydi ve yudumlanmazdı; olabildiğince hızlı biçimde fondiplerdiniz.</p>

  <p class="calibre4">Li, etrafında iki büklüm olmuş adamlarla sohbete dalmıştı. Bir şişe içki ve bir düzine Camel'dan sonra, Sonny Li net kaybının yedi dolar olduğunu tahmin etti.</p>

  <p class="calibre4">Başka içki içmemeye karar verdi ve gitmek için ayağa kalktı.</p>

  <p class="calibre4">Etrafındaki adamlar kalmasını istediler. Arkadaşlığından hoşlanmışlardı.</p>

  <p class="calibre4">Ama Li onlara, metresinin kendisini beklediğini söyledi. Adamlar coşkulu bir şekilde başlarını salladılar.</p>

  <p class="calibre4">"Seni her şekilde düzüyor," dedi yaşlı, sarhoş bir adam. Li bunun bir soru mu, yoksa yorum mu olduğunu anlayamadı.</p>

  <p class="calibre4">Aşk hayatının yüksek kalitesini onaylayan bir gülümsemeyle onları selamlayıp kapıya doğru yürüdü. Ama asıl gerçek, bu kumarhanenin onu tatmin etmemiş olması ve başka bir yeri denemek istemesiydi. Blazer, Chang'in dairesinin arka tarafına uzanan ara sokakta hızla ilerliyordu.</p>

  <p class="calibre4">Hayalet bir eliyle Model 51 tabancasını, diğer eliyle de deri kaplı direksiyonu tutuyordu.</p>

  <p class="calibre4">Türkler arabadan fırlayıp koşmak için hazırdı.</p>

  <p class="calibre4">Sokaktan çıkıp geniş bir park alanına girer girmez dev bir kamyonun doğruca üzerlerine geldiğini gördüler.</p>

  <p class="calibre4">Frenlerin boğuk gıcırtısıyla birlikte kamyon kaymaya başladı.</p>

  <p class="calibre4">Hayalet bütün gücüyle fren pedalına bastı; bu arada güdüsel bir hareketle kendi BMW marka spor arabasında debriyajın bulunduğu yere sol ayağını da bastı. Blazer savruldu ve kamyonla yan yana gelerek durdu. Oturduğu yerde yutkunurken, kalbinin yerinden çıkacakmış gibi attığını hissetti.</p>

  <p class="calibre4">"Ne yaptığını sanıyorsun sen?" diye bağırdı kamyon şoförü. Blazer'ın sürücü camına doğru eğilmişti. "Burası tek yönlü yol, seni lanet olasıca geri zekâlı çekik göz! Bu ülkeye geldiysen, lanet olasıca kuralları da öğren!"</p>

  <p class="calibre4">Hayalet cevap veremeyecek kadar sarsılmıştı.</p>

  <p class="calibre4">Kamyon sürücüsü vitesi taktı ve Blazer'ın yanından geçip gitti.</p>

  <p class="calibre4">Hayalet, okçu tanrısı Yi'ye hayatını kurtardığı için şükrediyordu. On saniye daha gecikseydi, kamyonla kafa kafaya çarpışacaklardı. Yavaşça hareket ederken, Hayalet döndü ve çatık kaşlarla etraflarına bakınan Türkler'e baktı. Kafaları karışmıştı ve şaşkındılar.</p>

  <p class="calibre4">"Nerede bu?" diye sordu Yusuf, kendilerini içinde buldukları büyük park alanına bakarak. "Chang'in evi? Göremiyorum."</p>

  <p class="calibre4">Etrafta hiç ev yoktu.</p>

  <p class="calibre4">Hayalet adresi kontrol etti. Numara doğruydu; yer burasıydı. Sadece... sadece burası büyük bir alışveriş merkeziydi. Hayalet'in içine daldığı ara sokak, park alanının çıkışlarından biriydi.</p>

  <p class="calibre4">"Gan" dedi Hayalet öfkeyle.</p>

  <p class="calibre4">"Ne oldu?" diye sordu arkada oturan Türkler'den biri.</p>

  <p class="calibre4">Olan şey, şuydu; Chang, Jimmy Mah'a güvenmemiş, Tong liderine sahte adres vermişti. Muhtemelen buranın adresini bir reklamda görmüş olmalıydı. Başlarının üzerindeki büyük tabelaya baktı.</p>

  <p class="calibre4"><span class="calibre7">HOME STORE TÜM EV VE BAHÇE İHTİYAÇLARINIZ İÇİN İLK ADRESİNİZ</span></p>

  <p class="calibre4">Hayalet ne yapacağını düşündü. Diğer göçmen, Wu, muhtemelen bu kadar zekice davranmamış, daire bulmak için Mah'ın emlakçısını kullanmıştı. Hayalet, emlakçınm adını almıştı ve ailenin yerini kolayca bulabilirdi.</p>

  <p class="calibre4">"Şimdi Wu'lara gidiyoruz," dedi. "Chang'leri sonra ziyaret edeceğiz." Naixin.</p>

  <p class="calibre4">Her şeyin bir zamanı var.</p>

  <p class="calibre4">Sam Chang telefonu kapadı.</p>

  <p class="calibre4">Şimdi bulunduğu odadan daha farklı bir oturma odasını ve kendi ailesinden çok farklı olan mutlu, komik bir aileyi gösteren bir televizyon programına boş gözlerle baktı. Şüpheli bakışlarla kendisine bakan Mei-Mei ile göz göze geldi. Başını salladı, karısı şefkatli bir tavırla bebeğe, Po-Yee'ye döndü. Chang babasının yanına çömeldi ve kulağına doğru fısıldadı: "Mah ölmüş."</p>

  <p class="calibre4">"Mah mı?"</p>

  <p class="calibre4">"Çin Mahallesi'ndeki loaban, bize yardım eden. Kâğıtlarımızı sormak için aradım. Telefona çıkan kız onun öldüğünü söyledi."</p>

  <p class="calibre4">"Hayalet mi? O mu öldürmüş?"</p>

  <p class="calibre4">"Başka kim olabilir ki?"</p>

  <p class="calibre4">"Mah nerede olduğumuzu biliyor muydu?" diye sordu babası.</p>

  <p class="calibre4">"Hayır." Chang, Mah'a güvenmemişti. Bu yüzden, boya ve fırçaları çaldıkları alışveriş merkezinde bulduğu el ilanlarından birinde gördüğü Home Store adreslerinden birini vermişti.</p>

  <p class="calibre4">Chang'ler Queens'te filan değil, Brooklyn'de, limanın yakınında, Owls Head denen bir semtteydiler. Varış yerleri, babası dışında kimsenin bilmediği, bir sır olmuştu.</p>

  <p class="calibre4">Yaşlı adam başıyla onayladı ve acı çekiyormuş gibi yüzünü buruşturdu.</p>

  <p class="calibre4">"Morfin?"</p>

  <p class="calibre4">Babası başını salladı ve bir süre derin derin nefes aldı. "Mah hakkındaki bu haber; Hayalet'in bizi aradığını doğruluyor." "Evet." Sonra Chang sıkıntı içinde düşünmüştü. "Wu'lar! Hayalet onları bulabilir. Dairelerini Mah’ın bir emlakçısından buldular. Onu uyarmam gerek." Kapıya doğru yürüdü.</p>

  <p class="calibre4">"Hayır," dedi babası. "Bir adamı kendi aptallığından kurtaramazsın." "Onun da bir ailesi var. Çocukları ve bir karısı var. Ölmelerine izin veremeyiz."</p>

  <p class="calibre4">Chang Jiechi bir an düşündü. "Pekâlâ," dedi sonunda. "Ama kendin gitme. Telefon et. O kadını tekrar ara ve Wu'ya bir uyarı mesajı vermesini söyle."</p>

  <p class="calibre4">Chang ahizeyi kaldırıp numarayı çevirdi. Mah’ın ofisindeki kadınla tekrar konuştu ve Wu'ya iletmesi için bir mesaj bıraktı. "Ona hemen taşınmasını söyleyin. Kendisi ve ailesi büyük tehlike içindeler. Bunu ona söyleyecek misiniz?"</p>

  <p class="calibre4">"Evet, evet," dedi kadın, ama sesinden fazlasıyla endişeli olduğu belliydi. Chang, onun gerçekten bunu yapıp yapmayacağından emin olamadı.</p>

  <p class="calibre4">Babası gözlerini kapatmış ve sırtüstü kanepeye uzanmıştı. Chang battaniyeyi onun ayaklarına sardı. Yaşlı adam en kısa sürede bir doktora görünmeliydi.</p>

  <p class="calibre4">Yapılacak çok şey, alınması gereken çok fazla tedbir vardı. Bir an durumlarının umutsuzluğu omuzlarına çöktü. John Sung’ın taktığı muska aklına geldi; Maymun Kral. Geminin ambarındayken küçük Ronald’ın onunla oynamasına izin vermiş, ona Maymun ile ilgili hikâyeler anlatmıştı. Bir tanesinde, tanrıların onu küstahlığı için nasıl cezalandırdıklarını, nasıl koca dağın altına gömdüklerini anlatmıştı. Şimdi Sam Chang de öyle hissediyordu; üzerinde milyonlarca kilo korku ve belirsizlik vardı.</p>

  <p class="calibre4">Ama sonra ailesine bakınca, yükün bir şekilde hafiflediğini hissetti. William televizyondaki bir şeye gülüyordu; Chang bütün gün büyük oğlundan yayılan öfke ve karamsar ruh halinin ilk kez kaybolduğunu düşündü. Saçma sapan bir programdaki esprilere katıla katıla gülüyordu. Yanında oturan kardeşi Ronald da öyle.</p>

  <p class="calibre4">Chang, tüm dikkatini bebek Po-Yee'ye yöneltmiş olan karısına baktı. Çocuklarla ne kadar rahattı. Chang onlarla bu kadar iyi anlaşamıyordu. Çünkü nasıl davranması gerektiği konusunda karar veremiyordu; bu konuda katı mı, yoksa yumuşak mı olmalıydı?</p>

  <p class="calibre4">Mei-Mei bebeği kendi dizlerine yatırdı ve çocuğu gıdıklayarak güldürdü.</p>

  <p class="calibre4">Çin'de, bir erkek çocuğun aile ismini taşıması için dua edilirdi (geleneksel olanı, sonradan kazanılanı değil). Chang, William ve arkasından Ronald doğduğu zaman elbette ki çok mutlu olmuştu; Chang adının devam edeceğini babasına gösterebildiği için gururluydu. Ama bir kızları olmadığı için Mei-Mei'in duyduğu üzüntü de Chang'i kaygılandırmış, içini burkmuştu. Üstelik Chang artık belli bir yaşa geldiği için biraz şüpheli bir durumdaydı. Tek çocuk kanununu çiğneyen bir vatandaş ve zulüm gören bir muhalif olarak, parti onu daha fazla cezalandıramazdı; bu yüzden karısına bir kız çocuk doğurma fırsatını vermeyi düşünmüştü.</p>

  <p class="calibre4">Fakat Ronald'a hamileyken karısı çok hastalanmış, doğumdan sonra toparlanması aylar sürmüştü. Narin yapılı bir kadındı, artık genç değildi ve doktorlar kadının kendi sağlığı için artık çocuk doğurmaması gerektiğini söylemişlerdi. Kadın bu durumu sessizce kabullenmişti; tıpkı Chang'in Güzel Ülke'ye gelme kararını kabullendiği gibi. Bu da, yasadışı durumları yüzünden bir kız çocuk evlal edinme şansını ellerinden almıştı.</p>

  <p class="calibre4">Ama bütün bu olaylar olup biterken, görünüşe bakılırsa bazı şeyler kendiliğinden dengelenmişti. Tanrılar, kader ya da atalarının ruhları, onlara Po-Yee'yi; asla sahip olamayacakları kız çocuğunu bağışlamışlar, karısını tekrar huzura kavuşturmuşlardı.</p>

  <p class="calibre4">Yin-yang, ışık ve karanlık, erkek ve dişi, keder ve neşe.</p>

  <p class="calibre4">Yoksunluk ve armağan...</p>

  <p class="calibre4">Chang ayağa kalktı ve gidip oğullarının yanına oturarak onlarla birlikte televizyon seyretmeye başladı. Hareketsiz bir su birikintisinin içine bırakılan bir taş parçası, nasıl onu aniden hareketlendirirse, o da bu ailevi huzuru bozacak bir şey yapmamak için çok yavaş, çok sessiz hareket ediyordu.</p>

  <p class="calibre4"></p>

  <div class="calibre26">
    <p class="calibre4"><span class="calibre7"><span class="calibre7"><br class="calibre2" /></span></span></p>

    <p class="calibre4"><span class="calibre7">  </span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7"><br class="calibre2" /></span></p>

    <p class="calibre4"><span class="calibre7">III</span></p>
  </div>

  <div class="calibre26">
    <p class="calibre4"><span class="calibre7">Yaşam ve Ölüm Defteri</span></p>
  </div>

  <p class="calibre4"><span class="calibre7">Salı, Horoz Saati, 18.30 Çarşamba, Fare Saati, 01.00</span></p>

  <p class="calibre4"><span class="calibre20">Wei-Chi'de... boş tahtaya bakan oyuncular avantajlı olduklarına inandıktan noktalan değerlendirerek başlarbar. Boş alanlar yavaş yavaş azalır. Sonra, karşı karşıya gelen yoğun kısımlar çarpışırlar; savunma yapmaya ve hücum geliştirmeye çalışırlar. Tıpkı gerçek hayatta olduğu gibi</span></p>

  <div class="calibre1">
    <p class="calibre4"><span class="calibre7"> </span></p>

    <p class="calibre4"><span class="calibre24">Wei-Chi Oyunu</span><br class="calibre2" /></p>
  </div>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_19"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><span class="calibre18"><br class="calibre11" /></span></h1>

  <h1 class="calibre9"><a class="calibre10" id="bookmark2"></a><span class="calibre18">BÖLÜM YİRMİ ÜÇ</span></h1>

  <p class="calibre4">Karısının durumu kötüleşiyordu.</p>

  <p class="calibre4">Neredeyse akşam olmuştu ve Wu Qichen son bir saat boyunca şiltenin yanında oturarak karısının alnına suyla kompres yapmıştı. Getirdiği bitkisel çayı hazırlattığı kızıyla birlikte şimdi karısına içirmeye çalışıyorlardı. İlaçlarını da almıştı, ama herhangi bir iyileşme görünmüyordu.</p>

  <p class="calibre4">Wu eğildi ve karısının terini sildi. Neden iyileşmiyor? dedi içinden öfkeyle. Eczacı kendisini kandırmış mıydı? Neden karısı bu kadar zayıftı? Eğer Çin'den ayrılmadan önce yeterince yeseydi, daha fazla uyusaydı, yolculuk sırasında böyle hastalanmazdı. Narin, zayıf bir kadın olan Yong-Ping kendine daha iyi bakmaya çalışmalıydı. Sorumlulukları vardı...</p>

  <p class="calibre4">"Korkuyorum," dedi kadın. "Neyin gerçek olduğunu bilmiyorum. Her şey bana hayal gibi geliyor. Başım, acı..." Kadın sayıklamaya başladı ve sonunda tekrar sessizleşti.</p>

  <p class="calibre4">O anda Wu kendisinin de korktuğunu anladı. Fuzhou'dan ayrıldıklarından beri -sanki bir ömür gibi geliyordu- ilk kez onu kaybetmekten korkuyordu. Ah, Yong-Ping'de anlayamadığı birçok şey vardı. Birbirlerini pek fazla tanımadan, aniden evlenmişlerdi. Anı anına uymayan bir kadındı ve -babasının dediği gibi- hoş görülemeyecek kadar saygısız olduğu zamanlar vardı. Ama çocuklarına karşı çok iyiydi, Wu'nun anne-babasına karşı saygılıydı, mutfakta ve yatakta becerikliydi. Sessizce oturup Wu'yu dinlemek için daima hazırdı; Yong-Ping çoğu insanın aksine, Wu'yu ciddiye alırdı.</p>

  <p class="calibre4">Zayıf adam başını kaldırdı ve kapıda duran oğullarını gördü. Lang'in gözleri koca koca açılmıştı ve ağlıyordu.</p>

  <p class="calibre4">"İçeri dön ve televizyon seyret," dedi Wu.</p>

  <p class="calibre4">Ama çocuk kıpırdamadı bile; sadece annesine bakmaya devam etti. Adam ayağa kalktı. "Chin-Mei," diye bağırdı. "Buraya gel."</p>

  <p class="calibre4">Kız bir an sonra kapıda göründü. "Efendim baba?"</p>

  <p class="calibre4">"Annen için yeni elbiselerinden getir."</p>

  <p class="calibre4">Kız kapıdan uzaklaştıktan kısa süre sonra elinde mavi bir pantolon ve bir tişörtle geri döndü. Birlikte Yong-Ping'i giydirdiler. Chin-Mei temiz bir bez aldı ve annesinin alnını sildi.</p>

  <p class="calibre4">Wu dışarı çıktı ve oturdukları binanın hemen yanındaki elektronik dükkânına girerek en yakın hastanenin nerede olduğunu sordu. Adam yakınlarda büyük bir klinik olduğunu söyledi. Wu'nun isteğine uyarak adresi İngilizce yazdı; karısını oraya götürmek için paraya kıyıp taksi tutacaktı ve sürücüye bu kâğıtta yazılı adresi göstermesi gerekiyordu; İngilizce bilgisi çok zayıftı. Dairelerine tekrar döndüğünde kızına. "Hemen geri döneceğiz. Beni iyi dinle. Kapıyı kimseye açmayacaksın. Anladın mı?" dedi.</p>

  <p class="calibre4">"Evet baba."</p>

  <p class="calibre4">"Kardeşinle birlikte burada kalacaksınız. Hiçbir şekilde dışarı çıkmayın."</p>

  <p class="calibre4">Kız başıyla onayladı.</p>

  <p class="calibre4">"Biz çıktıktan sonra kapıyı kilitle ve zinciri tak."</p>

  <p class="calibre4">Wu kapıyı açtı, karısını desteklemek için kolunu uzattı ve dışarı çıktı. Evin içinden gelen kilit seslerini duyduktan sonra sokağa çıktı. İnsanlarla, sayısız fırsatlarla, parayla dolu Kanal Caddesi'nde ilerlemeye başladılar; şimdi bunların hiçbirinin bu küçük, korkmuş adam için bir anlamı yoktu.</p>

  <p class="calibre4">"Şuraya!" dedi Hayalet, köşeden dönerek Blazer'ı Çin Mahallesi'ndeki Mulberry'ye yakın Kanal Caddesi'nde kaldırıma çekerken. "Şunlar Wu ile karısı."</p>

  <p class="calibre4">Ancak, daha Hayalet ve Türkler maskelerini bulup takamadan, Wu karısını bir taksiye bindirdi. Arkasından kendisi de bindi ve taksi uzaklaştı. Sarı taksi çok geçmeden Kanal Caddesi'nin kalabalığında gözden kayboldu.</p>

  <p class="calibre4">Hayalet tekrar trafiğe daldı ve Mah’ın emlakçısının yarım saat kadar önce kendilerine verdiği adresteki dairenin karşısına park etti. Adresi ve kapının anahtarını aldıktan sonra artık ihtiyacı kalmadığı için Hayalet, emlakçıyı vurmuştu.</p>

  <p class="calibre4">"Sence nereye gittiler?" diye sordu Türkler'den biri, Hayalet'e. "Bilmiyorum. Karısı hasta gibiydi. Nasıl yürüdüğünü gördünüz. Belki doktora gitmişlerdir."</p>

  <p class="calibre4">Hayalet caddeyi inceledi. Mesafeleri ölçtü ve Mulberry ile Canal Caddelerinin kavşağındaki kuyumcu dükkânlarını saydı. Bu Hayalet'i kaygılandırdı. Sokakta düzinelerce silahlı güvenlik görevlisi olabilirdi;</p>

  <p class="calibre4">dükkânlar kapanmadan önce Wu'ları öldürürlerse, adamlar silah seslerini duyarak gelebilirlerdi. Geç saatlerde bile risk vardı; kaldırımlara yöneltilmiş düzinelerce güvenlik kamerasını görebiliyordu. Şu anda kameraların görüş alanının dışındaydılar ama Wu'ların evine yaklaşırken objektiflere yakalanma olasılıkları çok yüksekti. Kayak maskelerini takmak ve çok hızlı davranmak zorundaydılar.</p>

  <p class="calibre4">"Hareket planımızı anlatacağım," dedi Hayalet, yavaş konuşarak. "Dinliyor musunuz?"</p>

  <p class="calibre4">Türkler'in hepsi ona döndüler.</p>

  <p class="calibre4">Babası ve annesi gittikten sonra, Wu Chin-Mei kardeşi için çay hazırladı ve yanında pirinçle birlikte çay çöreği verdi. O sabah Çin Mahallesi'nde alışverişe gittiklerinde, genç ve yakışıklı bir adamın önünde, babasının, satın alacakları yiyecekler için abartılı bir şekilde pazarlık etmesinin kendisini nasıl utandırdığını hatırladı.</p>

  <p class="calibre4">Çay çörekleri ve noodle için birkaç yuan kazanmak!</p>

  <p class="calibre4">Sekiz yaşındaki Lang'i elinde yiyecekleriyle birlikte televizyonun karşısına oturttu ve annesinin yatağındaki ter içinde kalmış nevresimleri değiştirmek için yatak odasına gitti.</p>

  <p class="calibre4">Aynaya bakarak kendini inceledi. Gördükleri hoşuna gitmişti; uzun siyah saçı, dolgun dudakları, derin gözleri.</p>

  <p class="calibre4">Birçok kişi onun aktris Lucy Liu'ya benzediğini söylemişti ve Chin-Mei bunun doğru olduğunu görebiliyordu. Birkaç kilo verirse gerçekten ona benzeyebilirdi; tabii burnunu da yaptırdıktan sonra. Ve şu gülünç giysiler! Yeşil bir işçi tulumu... Ne kadar iğrenç! Giysiler Wu Chin-Mei için önemliydi. Arkadaşlarıyla birlikte Beijing, Hong Kong ve Singapur kaynaklı moda programlarını izler, podyumda salınarak yürüyen uzun boylu modellere hayranlıkla bakarlardı. Sonra on üç-on dört yaşındaki kızlar kendi defilelerini düzenler, ev yapımı bir podyumun üzerinde yürür ve televizyonun arkasına saklanarak kıyafetlerini değiştirirlerdi.</p>

  <p class="calibre4">Bir defasında parti, babasını çenesinin düşüklüğü nedeniyle cezalandırmadan önce, ailece Fuzhou'daki Xiamen'e gitmişlerdi. Burası çok güzel bir yerdi; Tayvanlı ve Batılı turistlerle dolup taşıyordu. Babasının sigara almak için girdiği bir tütün dükkânında, Chin-Mei raflarda otuzdan fazla moda dergisi görünce olduğu yerde donup kalmıştı. Babası yakınlarda bir yerde işiyle uğraşırken, annesi Lang'i parka götürmüş, kendisi de yarım saat dükkânda kalıp, bütün dergileri incelemişti. Çoğu Batı'dan geliyordu, ama Beijing'de veya sahil şeridindeki Serbest Ticaret şehirlerinde basılanlar da vardı; hepsi Çinli modacıların son tasarımlarını gösteriyordu ve Milano ya da Paris'te üretilenler kadar gösterişliydiler.</p>

  <p class="calibre4">Genç kız Beijing'de moda tasarımı okumayı ve moda tasarımcısı olmayı hayal ediyordu; bir-iki yıl modellik yaptıktan sonra.</p>

  <p class="calibre4">Ama babası bütün bunları mahvetmişti.</p>

  <p class="calibre4">Yatağın üzerine çöküp tulumunun kumaşını öfkeyle çekiştirdi; onu parçalara ayırmak istiyordu.</p>

  <p class="calibre4">Şimdi ne yapacaktı? Hayatı nasıl olacaktı?</p>

  <p class="calibre4">Bir fabrikada çalışarak böyle berbat giysiler dikecekti. Ayda iki yüz yuan kazanacak, onu da beceriksiz babasına verecekti. Belki de hayatının geri kalanını böyle geçirecekti.</p>

  <p class="calibre4">Moda işindeki kariyeri bu olabilirdi. Kölelik... O...</p>

  <p class="calibre4">Kapının sertçe vuruluşu düşüncelerini böldü.</p>

  <p class="calibre4">Korkuyla ayağa fırlarken, elinde tabancasıyla teknedeki yılan-kafa gözünün önünde canlandı. Boğulan kurbanları öldürürken duyduğu silah seslerini hatırladı. Oturma odasına girdi ve televizyonun sesini kıstı. Lang kaşlarını çatarak ona baktı, ama genç kız parmağını dudaklarına bastırarak susmasını işaret etti.</p>

  <p class="calibre4">"Bay Wu?" diye seslendiğini duydu bir kadının. "Orada mısınız, Bay Wu? Bay Chang'den bir mesajım var."</p>

  <p class="calibre4">Chang'i hatırlıyordu. Geminin ambarından onları kurtarıp botu kıyıya getiren adamdı. Ondan hoşlanmıştı. Batılı ismi olan oğlundan, William'dan da hoşlanmıştı. Asık suratlı, yakışıklı bir çocuktu. "Önemli," dedi kadın. "İçerideyseniz lütfen kapıyı açın. Lütfen. Bay Chang, büyük bir tehlike içinde olduğunuzu söylüyor. Ben Bay Mah ile çalışıyordum. O öldü. Siz de tehlikedesiniz. Kalmak için yeni bir yer bulmalısınız. Ben size yardım edebilirim. Beni duyuyor musunuz?"</p>

  <p class="calibre4">Chin-Mei, silah seslerini kafasından atamıyordu. Hayalet, korkunç adam, onlara ateş ediyordu. Gemideki patlama, su.</p>

  <p class="calibre4">Bu kadınla gitmeli miydi? Chin-Mei tereddüt ediyordu.</p>

  <p class="calibre4">"Lütfen..." Kadın kapıya vurmaya devam etti.</p>

  <p class="calibre4">Ama sonra babasının içeride kalmaları, kimseye kapıyı açmamaları konusundaki sözlerini hatırladı. Ve ne kadar kızarsa kızsın, onun ne kadar çok hata yaptığını düşünürse düşünsün, itaatsizlik edemezdi. Burada sessizce bekleyecek ve kimseye kapıyı açmayacaktı. Ailesi döndüğünde onlara mesajı iletecekti.</p>

  <p class="calibre4">Kadın gitmiş olmalıydı; artık kapı vurulmuyordu. Chin-Mei televizyonun sesini tekrar açtı ve kendine bir fincan çay hazırladı.</p>

  <p class="calibre4">Bir komedi dizisindeki Amerikalı aktrislerin kıyafetlerini inceleyerek bir süre sessizce oturdu.</p>

  <p class="calibre4">Sonra kilitten gelen tıkırtıları duydu.</p>

  <p class="calibre4">Babası geri dönmüş müydü? Heyecanla ayağa fırlarken, annesinin durumunu öğrenmek için can atıyordu. Şimdi iyi miydi? Hastanede kalması gerekecek miydi?</p>

  <p class="calibre4">Tam "Baba..." diyerek kapıya yürüyordu ki, kapı aniden açıldı ve kısa boylu, esmer bir adam içeri dalıp kapıyı arkasından kapattıktan sonra tabancasını Chin-Mei'ye çevirdi.</p>

  <p class="calibre4">Chin-Mei bir çığlık atarak Lang'e koşmaya çalıştı, ama adam ileri atılıp onu belinden yakaladı ve yere savurdu. Hıçkırıklara boğulan kardeşini yakasından yakalayıp banyoya sürükledi ve içeri itti. "Burada kal ve sessiz ol küçük sıçan!" diye hırladı, kötü bir İngilizce ile. Sonra kapıyı çekip kapattı.</p>

  <p class="calibre4">Kız kollarını vücuduna dolamış ondan uzaklaşmaya çalışıyor, adamın elindeki anahtara bakıyordu. "Nasıl... onu nereden aldın?" Anne-babasını öldürmüş ve anahtarı onlardan almış olabileceğinden korkuyordu.</p>

  <p class="calibre4">Ama adamın Çince anlamadığını fark ederek İngilizce tekrarladı. "Kapa çeneni. Bir daha çığlık atarsan seni öldürürüm." Cebinden bir telefon çıkardı ve bir numara çevirdi. "İçerideyim. Çocuklar burada.'.' Adam -esmer ve Arap görünüşlü; muhtemelen Çin'in batısından geliyordu- başıyla onaylayarak dinledi ve bu arada Chin-Me-i'yi baştan aşağı süzdü. Sonra haince gülümsedi. "Bilmiyorum, on yedi, on sekiz... Oldukça güzel... Pekâlâ."</p>

  <p class="calibre4">Bağlantıyı kesti.</p>

  <p class="calibre4">"Önce," dedi İngilizce, "biraz yemek." Genç kızı saçından yakaladı ve mutfağa sürükledi. "Burada yemek için ne var?"</p>

  <p class="calibre4">Ama kızın duyabildiği tek şey, zihninde sürekli tekrarlanan üç kelimeydi.</p>

  <p class="calibre4">Önce, biraz yemek... önce, biraz yemek...</p>

  <p class="calibre4">Peki sonra?</p>

  <p class="calibre4">Wu Chin-Mei ağlamaya başladı.</p>

  <p class="calibre4">Lincoln Rhyme’ın, fırtınalı sabah sayesinde karanlık ve kasvetli görünen evinde dava hiçbir ilerleme kaydetmiyordu.</p>

  <p class="calibre4">Sachs yakında oturmuş, o leş kokulu çayını içiyordu ve her nedense bu Rhyme'ı sinirlendiriyordu.</p>

  <p class="calibre4">Fred Dellray geri dönmüştü ve şimdi bir yandan odanın içinde yürürken bir yandan da yanmayan sigarasını sıkıştırıp duruyordu. Diğerlerinden daha neşeli değildi. "O zaman da mutlu di'ildim, şimdi de mutlu di'ilim. Ben. Mutsuz. Bi’ Adamım."</p>

  <p class="calibre4">Bu sözlerle kastettiği şey, HAYALETÖLÜM takımı için daha fazla ajan talep ettiğinde, büroda 'kaynak ayırma konuları' ile ilgili kendisine söylenenlerdi. Adam kelimelerinde öfke kusuyordu. "Tam olarak 'RAİ' dediler, 'nanabiliyor musunuz? E'et, e'et, bu bi' RAİ durumu." Gözlerini devirirken mırıldandı. "Tanrı aşkına."</p>

  <p class="calibre4">Dellray'in bundan kastı, bölümdekilerin insan kaçakçılığının yeterince heyecan verici olmadığını ve bu yüzden de zaman harcamaya değmeyeceğini düşünmeleriydi. Aslında, doksanlarda verilen yetkiye karşın, büro bu konularda Göçmen Bürosu kadar deneyimli değildi. Dellray yetkili yardımcı ajana, kitle katliamları gerçekleştirmiş bir yılankafanın da işin içinde olduğunu söylemişti. Buna gelen cevap oldukça komikti. Adam, durumun bir BBBEİ olduğunu söylemişti.</p>

  <p class="calibre4">"Bu da ne demek?" diye sordu Rhyme.</p>

  <p class="calibre4">"B'rak başka bi' enayi ilgilensin," dedi Dellray. SPEC-TAC ekibi hâlâ Quantico'daki görevin yorgunluğunu atıyor, diye de eklemişti ajan. Başka olay yerlerinden de daha fazla delil topladıkları söylenemezdi. "Pekâlâ, herifin sahilden çaldığı Honda'dan ne haber?" diye bağırdı Rhyme. "O da olayın bir parçası. Onu araştırmak kimsenin aklına gelmedi mi? Yani aracın hemen bulunması istendi, öyle değil mi?" "Üzgünüm, Linç," dedi Sellitto, merkezi arayıp sorduktan sonra. "Bir şey yok."</p>

  <p class="calibre4">Üzgünüm, Linç bir şey yok.</p>

  <p class="calibre4">Kendi bahçesindeki on kişiyi bulmak her nedense bir Rus limanındaki gemiyi bulmaktan daha zordu.</p>

  <p class="calibre4">O sırada Mah cinayeti ile ilgili olarak hazırlanan delil raporu geldi. Thom notlan Rhyme'ın önünde tutarak sayfaları onun için çevirdi. Hayalet'in katil olduğunu gösteren herhangi bir şey yoktu; Hayalet'in oraya gittiğini gösteren herhangi bir delil bile bulamamışlardı. Balistik söz konusu değildi -Mah'ın boğazı kesilmişti- ve ofisteki halıların üzerinde veya koridorda ayak izine rastlanmamıştı. Teknisyenler yüzlerce bulgu ve kırk kadar ipucu elde etmişlerdi, ama hepsini incelemek saatler sürerdi.</p>

  <p class="calibre4">Sachs’ın olay yerlerinden topladığı parmak izleri AFIS'den olumsuz yanıtı almıştı; Jerry Tang’ınki dışında. Ama onun kimliği de artık pek önemli değildi.</p>

  <p class="calibre4">"Bir içki istiyorum," dedi Rhyme, asık suratla. "Şimdi içki zamanı!" "Dr. Weaver ameliyattan önce içki içmemenizi söylemişti," dedi Thom.</p>

  <p class="calibre4">"Sakınmamı söylemişti, Thom. Böyle dediğinden eminim. Sakınmak, hiç yapmamak demek değildir."</p>

  <p class="calibre4">"Burada kelimelerin sözlük anlamlarını tartışmayacağım, Lincoln. İçki yok."</p>

  <p class="calibre4">"Ameliyat gelecek hafta. Bana lanet olasıca bir içki ver."</p>

  <p class="calibre4">Ama yardımcı inatçıydı. "Bu davada çok fazla çalışıyorsun. Tansiyonun iyice yükseldi ve düzenin bozuldu."</p>

  <p class="calibre4">"Anlaşalım," dedi Rhyme. "Küçük bir bardak."</p>

  <p class="calibre4">"Bu uzlaşma filan değil. Senin için bir zafer, benim içinse yenilgi. Ameliyattan sonra içebilirsin." Thom mutfağa dalarak gözden kayboldu.</p>

  <p class="calibre4">Rhyme gözlerini kapattı ve başını öfkeyle arkaya yasladı. Ameliyatın bütün kolundaki sinirleri onardığını hayal etti. Bunu kimseye -hatta Amelia Sachs'a bile- söylememişti, ama yürümek söz-konusu bile değildi; sık sık ameliyatın her şeyi değiştirdiğini hayal ederdi. Şimdi bir Macallan kapıp doğruca şişeden fondiplemeyi ne kadar isterdi. Rhyme soğuk, yuvarlak bardağı saran elini neredeyse hissedebiliyordu. Yanındaki masadan gelen bir tıkırtı duydu. Viskinin buruk kokusu burun deliklerine doldu. Gözlerini açtı. Sachs tekerlekli sandalyenin kolluğuna küçük bir bardak viski bırakmıştı.</p>

  <p class="calibre4">"Pek dolu değil," dedi kriminolog. Ama bu yorumun asıl anlamını ikisi de biliyordu: Teşekkür ederim.</p>

  <p class="calibre4">Sachs cevap olarak göz kırptı.</p>

  <p class="calibre4">Pipetten bir yudum alarak, içkinin ağzında ve boğazında bıraktığı sıcaklığı hissetti.</p>

  <p class="calibre4">Bir yudum daha.</p>

  <p class="calibre4">Hoşuna gitmişti, ama davanın yavaş ilerlemesi konusunda hissettiği öfke ve hayal kırıklığının hafiflemediğini fark etti. Bakışlarını beyaz tahtaya çevirdi. Bir nokta gözüne takıldı.</p>

  <p class="calibre4">"Sachs," diye seslendi. "Sachs!"</p>

  <p class="calibre4">"Ne?"</p>

  <p class="calibre4">"Bir telefon numarasına ihtiyacım var. Çabuk."</p>

  <p class="calibre4">Hayalet, Model 51 tabancasını yanağına dayamıştı.</p>

  <p class="calibre4">Soğuk metal ve yağ kokusu kendini güvende ve güçlü hissettiriyordu. Evet, yeni bir silah istiyordu; Uzi ya da Ejder ile birlikte okyanusun dibine inen Beretta gibi daha büyük ve daha güvenilir bir şey. Ama bu onun yıllardır taşıdığı iyi şans silahıydı. Silahın kendisine geliş şekli yüzünden şanslı olduğuna inanıyordu. Bir gün Taipei'deyken, dua etmek için tapınağa gitmişti. Birisi polise onun tapınakta olduğunu ihbar etmiş ve merdivenden inerken iki polis onu durdurmuştu. Polislerden biri, bir Budist tapınağında silah çekmenin doğru olmayacağını düşünerek tereddüt etmiş ve şaşkınlıkla silahını çimenlere düşürmüştü. Hayalet onu hemen yerden kapmış, iki genç polis memurunu öldürüp kaçmıştı.</p>

  <p class="calibre4">O günden sonra bu silah, okçu tanrısı Yi'den gelen bir iyi şans hediyesi olmuştu.</p>

  <p class="calibre4">Kaşgari, Wu'nun çocuklarının içeride olup olmadıklarını anlamak için içeri girdiğinden beri yaklaşık bir saat geçmişti. Caddenin bu tarafındaki dükkânlar kapanıyordu; silahlı polislerin gittiğinden emindi ve oldukça tenhalaşan kaldırımlar bunu doğruluyordu. Haydi, bitirelim artık şu işi, diye düşündü Hayalet ve gerindi, Beklemekten yorulmuştu. Yusuf ve diğer Türkler de öyle. Acıkmış olduklarını söylüyorlardı, ama Hayalet restoranların güvenlik kameraları olduğunu tahmin ediyordu. Yemek kadar önemsiz bir şey için ne kendisinin ne de diğerlerinin kameralara yakalanmasına izin vermeyecekti. Beklemek zorunday...</p>

  <p class="calibre4">"Bakın,", diye fısıldadı, caddeye bakarak.</p>

  <p class="calibre4">Blokların ucunda, gergin bir tavırla başlarını eğik tutarak taksiden inen iki kişi görmüştü. Wu'lar. Hayalet, giydikleri ucuz eşofmanlardan onları hemen tanımıştı. Sürücüye parasını ödediler ve köşedeki bir eczaneye girdiler; adam kadının beline sarılmış, yürümesine yardım ediyordu. Kadının kolu ya alçıya alınmıştı ya da kaim bandajlarla sarılmıştı. Adamın elinde bir torba vardı.</p>

  <p class="calibre4">"Maskelerinizi takın," dedi Hayalet. "Silahlarınızı hazırlayın."</p>

  <p class="calibre4">İki Türk söyleneni yaptılar.</p>

  <p class="calibre4">Beş dakika sonra Wu'lar dükkândan çıktılar. Kadının durumu düşünülürse, ellerinden geldiğince hızlı yürüyorlardı.</p>

  <p class="calibre4">"Sen arabada kal," dedi Türkler'den birine. "Motoru açık tut. O ve ben..." Yusuf'u işaret etti, "...Wu'ları içeride izleyeceğiz. Onları dairelerine sokup kapıyı kapayacağız. Silah seslerini bastırmak için yastıkları kullanacağız. Kızı yanımızda götürmek istiyorum. Onu bir süre konuk edeceğiz."</p>

  <p class="calibre4">Yindao bu kusurumu bağışlayacaktır, diye düşündü.</p>

  <p class="calibre4">Wu'lar şimdi binanın kapısından beş metre kadar ötedeydiler; başları eğik ve etraflarında uçuşan ölüm kanatlarından habersiz bir halde ilerliyorlardı.</p>

  <p class="calibre4">Hayalet cep telefonunu çıkardı ve dairenin içindeki Türk'ü aradı. "Evet?" diye cevap verdi Kaşgari.</p>

  <p class="calibre4">"Wu'lar geliyor. Çocuklar nerede?"</p>

  <p class="calibre4">"Çocuk banyoda. Kız benimle."</p>

  <p class="calibre4">"Sokağa girer girmez peşlerine takılacağız."</p>

  <p class="calibre4">Telefonu kapadı; beklenmedik anlarda bir ses çıkmaması için cihazı da kapadı. Hayalet ve Yusuf maskelerini giyerek arabadan indiler. Diğer Türk, Blazer’ın direksiyonuna geçti.</p>

  <p class="calibre4">Wu'lar kapıya yaklaşıyordu.</p>

  <p class="calibre4">Hayalet kaldırımdan indi ve kurbanlarına doğru yürüdü.</p>

  <p class="calibre4">Kork ki, cesur olabilesin...</p>

  <p class="calibre4"><span class="calibre7">HAYALET ÖLÜM</span></p>

  <p class="calibre4">Easton, Long Island, Olay Yeri</p>

  <p class="calibre4">• İki göçmen sahilde sırtlarından vurularak öldürüldüler.</p>

  <p class="calibre4">• Bir göçmen yaralandı; Dr. John Sung.</p>

  <p class="calibre4">• "Bangshou" (yardımcı) gemideydi; kimliği bilinmiyor.</p>

  <p class="calibre4">• Yardımcının, Ejder' in battığı yerde bulunan boğulmuş ceset olduğu teşhis edildi.</p>

  <p class="calibre4">• On göçmen kaçtı; yedi yetişkin (biri yaşlıca, erkek; biri yaralı, kadın), iki çocuk, bir bebek. Kilisenin minibüsünü çaldılar.</p>

  <p class="calibre4">• Kan örnekleri inceleme için laboratuvara gönderildi</p>

  <p class="calibre4">• Yaralı kadının kan grubu AB negatif. Kanıyla ilgili daha fazla bilgi istendi.</p>

  <p class="calibre4">• Sahilde Hayalet'i bekleyen araç onu almadan gitti. Hayalet'in araca bir el ateş ettiği sanılıyor. Aracın marka ve model bilgileri için lastik izlerine ve dingil açıklığına dayanarak talepte bulunuldu.</p>

  <p class="calibre4">• Araç bir BMW X5.</p>

  <p class="calibre4">• Sürücü; Jerry Tang.</p>

  <p class="calibre4">• Göçmenleri almak için gelen herhangi bir aracın izine rastlanmadı.</p>

  <p class="calibre4">• Muhtemelen Hayalet'e ait olan cep telefonu analiz için FBI'a gönderildi.</p>

  <p class="calibre4">• İzlenemez uydu telefonu. Kullanmak için Çin hükümetinin telefon sistemine giriyor.</p>

  <p class="calibre4">• Hayalet'in silahı 7.62 mm'lik tabanca. Özel mermiler.</p>

  <p class="calibre4">• Çin yapımı Model 51 otomatik tabanca.</p>

  <p class="calibre4">• Hayalet'in rüşvet yedirdiği hükümet çalışanları olduğu rapor edildi.</p>

  <p class="calibre4">• Hayalet kaçmak için bir kırmızı Honda sedan çaldı. Aracın bulunması için devriyelere haber verildi.</p>

  <p class="calibre4">• Aracın izi bulunamadı.</p>

  <p class="calibre4">• Suda üç ceset bulundu; biri boğulmuş, ikisi vurulmuş. Fotoğraflar ve deliller Rhyme'a ve Çin polisine gönderildi.</p>

  <p class="calibre4">• Boğulmuş kişi Victor Au, Hayalet'in yardımcısı olarak tanımlandı.</p>

  <p class="calibre4">• Parmak izleri AFIS'e gönderildi.</p>

  <p class="calibre4">• Herhangi bir kayda uymuyor, ama Sam Chang'in parmaklarında sıra dışı izler var. (yara, ip yanığı?)</p>

  <p class="calibre4">• Göçmenlerin Profilleri: Sam Chang, Wu Qichen ve aileleri; John Sung; boğulan kadının bebeği; tanımlanmayan bir erkek ve bir kadın (sahilde öldürüldüler).</p>

  <p class="calibre4"><a id="bookmark3"></a><span class="calibre7">Çalıntı Minibüs, Çin Mahallesi</span></p>

  <p class="calibre4">• Göçmenler tarafından 'Home Store' logosuyla kamufle edildi.</p>

  <p class="calibre4">• Kanın sıçrama şekli, yaralı kadının elinden, kolundan ya da omzundan yaralı olduğunu gösteriyor.</p>

  <p class="calibre4">• Kan örnekleri incelenmek üzere laboratuvara gönderildi.</p>

  <p class="calibre4">• Yaralı kadının kan grubu AB negatif. Kanıyla ilgili daha fazla bilgi istendi.</p>

  <p class="calibre4">• Parmak izleri AFIS'e gönderildi.</p>

  <p class="calibre4">• Uyan yok.</p>

  <p class="calibre4"><a id="bookmark4"></a><span class="calibre7">Jerry Tang Cinayeti Olay Yeri</span></p>

  <p class="calibre4">• Dört adam kapıyı kırarak içeri girdiler, ona işkence yaptılar ve vurarak öldürdüler.</p>

  <p class="calibre4">• İki mermi kovanı; Model 51 ile tutuyor. Tang iki kez kafasından vurulmuş.</p>

  <p class="calibre4">• Aşırı barbarlık.</p>

  <p class="calibre4">• Bazı parmak izleri.</p>

  <p class="calibre4">• Tang’ınkiler dışında tutan yok.</p>

  <p class="calibre4">• Üç saldırganın ayak 235 ölçüleri Hayalet'inkinden küçük; muhtemelen daha ufak yapılılar.</p>

  <p class="calibre4">• İpuçları, Hayalet'in saklandığı yerin muhtemelen Battery Park civarında olduğunu gösteriyor.</p>

  <p class="calibre4">• Şüpheli saldırganlar Çinli etnik azınlık gruplardan. Şu anda nereli ve nerede oldukları araştırılıyor.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_20"><a class="calibre10" id="bookmark5"></a><span class="calibre18">BÖLÜM YİRMİ DÖRT</span></h1>

  <p class="calibre4">Wu'lar kapıdaydı.</p>

  <p class="calibre4">Çocuklar dairedeydi.</p>

  <p class="calibre4">Yüzlerinde maskeleri ve yanlarında tabancalarıyla Hayalet ve Yusuf, Kanal Caddesi'nde koşuyorlardı. Hayalet, her cinayetten önce olduğu gibi heyecanlıydı. Elleri hafifçe titriyordu, ama ateş etmek için silahı doğrulttuğunda hareketsizleşeceklerdi.</p>

  <p class="calibre4">Wu'nun kızını düşündü. On yedi, on sekiz... oldukça güzel. Onunla...</p>

  <p class="calibre4">O anda caddede bir silah patladı ve Hayalet'in hemen arkasında park edilmiş duran arabaya bir mermi saplandı. Alarm çalmaya başladı. . "Tanrım," diye bağırdı bir adam, belirsiz bir yerden. "Kim ateş etti?" Hayalet ve Yusuf hemen durarak yere yattılar. Saldırgana bakınarak silahlarına sarıldılar.</p>

  <p class="calibre4">"Lanet olsun," dedi başka bir ses. "Ateşi kes!"</p>

  <p class="calibre4">Bir başkası: "Kim..."</p>

  <p class="calibre4">"Wu'lar durarak kaldırımda çömeldiler.</p>

  <p class="calibre4">Hayalet'in başı dönüyordu. Yusuf'un kolunu tuttu.</p>

  <p class="calibre4">Megafondan bir adamın sesi duyuldu; "Kwan Ang! Dur! Birleşik Devletler Göçmen Bürosu konuşuyor!" Ardından ikinci kez ateş edildi -görünüşe bakılırsa konuşan adamın yönünden geliyordu- ve yakında duran bir arabanın yan camı gürültüyle patladı.</p>

  <p class="calibre4">Şaşkınlıktan kalbi deli gibi atan yılankafa, sırtüstü dönerek şanslı tabancasını doğrulttu ve bir hedef aradı. Göçmen Bürosu burada mıydı? Nasıl?</p>

  <p class="calibre4">"Bu bir tuzak," dedi Yusuf'a. "Arabaya dönelim!"</p>

  <p class="calibre4">Şimdi Kanal Caddesi karmakarışık olmuştu. Ateş sesleri çoğalırken, oradan geçenler ve tezgâhtarlar korunmak için saklanıyorlardı. Caddenin ilerisinde iki beyaz minibüsün kapıları açıldı ve siyah üniforma giymiş erkek ve kadınlar ellerinde silahlarla dışarı fırladılar.</p>

  <p class="calibre4">Neler oluyordu? Wu'lar da silah çekiyorlardı! Adam elindeki naylon torbadan bir makineli çıkarırken, kadın da eşofmanının altından bir tabanca çekmişti... Onların Wu'lar olmadığını Hayalet o anda anladı. Bunlar, Wu çiftinin kıyafetlerini giymiş Çinli-Amerikalı polislerdi. Polis bir şekilde onları bulmuş, Hayalet'i saklandığı yerden çıkarmak için bu insanları kullanarak tuzak kurmuştu. "Silahlarınızı atın!" diye bağırdı, Wu gibi giyinmiş olan adam.</p>

  <p class="calibre4">Hayalet, karşısındakileri sindirmek ve panik yaratmak için beş-altı el ateş etti. Bir kuyumcu dükkânının vitrin camını aşağı indirdi, bir arabanın daha alarmını çalıştırdı ve karmaşayı alevlendirdi.</p>

  <p class="calibre4">Sürücü koltuğunda oturan Türk kapıyı açtı ve dışarı fırlayarak beyaz minibüslere ateş etmeye başladı. Polis, Kanal Caddesi boyunca koşup saklanacak bir yer ve ateş edecek hedef arayarak dağıldı.</p>

  <p class="calibre4">4x4'ün yanına çökerken, Hayalet bağırışmaları duyuyordu: "Kim ateş etti?... Destek birlikleri yerinde değil... Neler oldu?... Tanrı aşkına, sivillere dikkat edin!"</p>

  <p class="calibre4">Wu'ların apartmanının önünde park etmiş bir sürücü paniğe kapılarak hareket etti ve karmaşadan kaçmak için gaza bastı. Hayalet ön koltuğa doğru iki el ateş etti. Ön cam yok oldu ve araba savrularak kenarda park edilmiş olan arabalara büyük bir gürültüyle çarpıp durdu.</p>

  <p class="calibre4">"Kwan Ang," diye seslendi elektronik bir ses; bu kez farklı biriydi. "FBI konuşuyor. Silahını..."</p>

  <p class="calibre4">Sesin geldiği yöne iki kez ateş ederek ajanın sesini kesti ve hemen Blazer'a atladı. Uygurlar da onu izledi. "Kaşghari! O içeride," diye bağırdı Yusuf ve üçüncü</p>

  <p class="calibre4">Türk'ün beklediği Wu'ların apartmanını işaret etti.</p>

  <p class="calibre4">"O öldü ya da yakalandı," dedi Hayalet. "Anlaşıldı mı? Beklemiyoruz."</p>

  <p class="calibre4">Yusuf başıyla onayladı. Ama tam kontağı çevirecekken, bir polis memurunun, park sırasındaki arabalardan biraz dışarıda, sivillere saklanmaları için el salladığını gördü. Memur tabancasını kaldırdı ve jipin ön tarafına doğru nişan aldı.</p>

  <p class="calibre4">"Yere yatın!" diye bağırdı Hayalet, polis memuru sürekli ateş ederken. Üç adam, ön camın paramparça olmasını bekleyerek yere yattılar.</p>

  <p class="calibre4">Ama mermiler aracın ön tarafına saplanıyor ve metalik sesler duyuluyordu. Sekiz-dokuz el ateş edildi. Sonunda radyatör fanı yerinden fırlayıp motorun diğer parçalarına çarptı ve büyük bir gümbürtü koptu; hemen ardından kaputun üzerinden dumanlar yükselmeye başladı. "Dışarı!" diye bağırdı Hayalet, arabadan atlayıp memuru arabaların arkasına saklanmaya zorlamak için aralıksız ateş ederek.</p>

  <p class="calibre4">Kaldırımdaki üç adam yere yattılar. Bir an için her taraf sessizleşti. Polis ve ajanlar ateş etmiyor, muhtemelen destek birliklerini bekliyorlardı. Şimdi Kanal Caddesi'ne yaklaşan siren sesleri duyuluyordu.</p>

  <p class="calibre4">"Silahlarınızı bırakın ve ayağa kalkın," dedi hoparlörden konuşan bir ses. "Kwan, silahlarını bırak!"</p>

  <p class="calibre4">"Vazgeçecek miyiz?" diye sordu Haşip, gözleri korkuyla açılmış bir halde.</p>

  <p class="calibre4">Hayalet ona aldırmadı ve terleyen elini pantolonuna sildikten sonra Model 51 'in şarjörünü değiştirdi. Arkasına baktı. "Buradan!" Ayağa kalkıp polislere birkaç el daha ateş ettikten sonra arkalarındaki balıkçı dükkânına koştu. Müşteriler ve tezgâhtarlar, balıklarla, yiyeceklerle, dondurucu kaplanyla dolu tezgâhların arasında yere çömelmişlerdi. Hayalet ve iki Türk arka taraftaki ara sokağa çıktılar, bir kamyonun yanında ayakta duran yaşlı bir adam gördüler. Silahları ve maskeleri gören adam dizlerinin üzerine çöktü ve kollarını kaldırdı. "Lütfen bana zarar vermeyin!" diye yalvarmaya başladı, "Lütfen! Bir ailem var,,." Sesi kısılarak hıçkırığa dönüştü.</p>

  <p class="calibre4">"İçeri," diye bağırdı Hayalet, Türkler'e. Hepsi kamyona doluştu. Yılankafa dönüp arkalarına baktı, çok sayıda polis memurunun ihtiyatlı adımlarla dükkâna yaklaştığını gördü. Döndü ve o yönde birkaç el ateş etti. Hepsi saklanmak için koşuştu.</p>

  <p class="calibre4">Hayalet tekrar önüne döndüğünde donup kaldı. Yaşlı adam elinde uzun bir et bıçağıyla ona doğru yaklaşıyordu. Birden durdu ve korkuyla gözlerini kırpıştırdı. Hayalet tabancayı yaşlı adamın kırışık alnına doğrulttu. Bıçak yerdeki ıslak taşların üzerine düştü ve adam ölümüne hazırlanarak gözlerini kapattı.</p>

  <p class="calibre4">Amelia Sachs beş dakika sonra olay yerine varmıştı. Elinde tabancasıyla Wu'ların dairesine koştu.</p>

  <p class="calibre4">"Neler oldu?" diye seslendi, mermilerle delik deşik olmuş bir arabanın yanında dikilen memura. "Neler oldu?"</p>

  <p class="calibre4">Ama genç polis o kadar sarsılmıştı ki, sadece aptal aptal ona bakıyordu.</p>

  <p class="calibre4">Caddede koşmaya devam etti ve Fred Dellray'i kolundan yaralanmış bir memurun yanında buldu; adamın yarasının üzerine baskı yapmaya çalışıyordu. Sağlık memurları hemen koşup onu teslim aldılar.</p>

  <p class="calibre4">Dellray çok öfkeliydi. "Bu kötü, Amelia. Ondan sadece bi' milim uzaktaydık; bi' milim."</p>

  <p class="calibre4">"Nerede?" diye sordu, Glock tabancasını kılıfına koyarken.</p>

  <p class="calibre4">"Caddenin karşı tarafındaki balıkçı dükkânına ait bir kamyon çaldı. Şehirdeki bütün polisler onu arıyor."</p>

  <p class="calibre4">Sachs dehşet içinde, gözlerini yumdu. Rhyme'ın bulgulardan zekice sonuç çıkarması ve zamanında bir vurucu tim yaratmak için ortaya koyduğu insanüstü çabalar... hepsi boşa gitmişti.</p>

  <p class="calibre4">Rhyme, araştırmalardan bir sonuç alamamış olmanın umutsuzluğu içindeyken, karşısındaki tahtada, yaralı göçmen kadının kan analizi sonuçlarının henüz gelmemiş olduğunu fark etmiş, bunun üzerine Sachs'tan Tıbbi laboratuvarın telefonunu istemişti. Rhyme bir Adli Tıp pataloğunu, hemen analiz yapılması için zorlamıştı.</p>

  <p class="calibre4">Doktor yardımcı olacak birçok şey bulmuştu; kanda ilik eksikliği, kemiklerin ciddi zarar görmüş olduğunu gösteriyordu; derin bir kesik veya yarık vardı; ayrıca hayvanlardan geçen bir hastalığa ait Coxiella burnetii bakterisi bulunmuştu. Bu bakteri, limanlardaki ağıllar ya da gemilerdeki ambarlar gibi hayvanların uzun süre tutulduğu yerlerde görülüyordu.</p>

  <p class="calibre4">Yani bütün bunlar tek anlama geliyordu; kadın çok hastaydı.</p>

  <p class="calibre4">Rhyme bunun işlerine yarayabileceğini düşünmüştü.</p>

  <p class="calibre4">"Bana bu hastalıktan söz edin," demişti Rhyme, patolojiste.</p>

  <p class="calibre4">Bulaşıcı veya ölümcül olmamasına karşın, bu hastalığın birçok belirtisi vardı. Baş ağrısı, terleme, ateş, karaciğer bozukluğu.</p>

  <p class="calibre4">"Ender midir?" diye sormuştu Rhyme.</p>

  <p class="calibre4">"Çok ender görülür, özellikle de burada."</p>

  <p class="calibre4">"Harika,"' demişti Rhyme, bu haberle keyiflenerek. Hemen Sellitto ve Deng'i görevlendirmiş, Beşinci Bölge'den ve diğer yerlerden bulabildikleri tüm polisleri oraya göndermelerini istemişti. Onlar da, bu şikâyetlerle başvuran ve kolu kırılmış bir Çinli hasta kadın olup olmadığını öğrenmek için Flushing, Queens ve Manhattan'daki Çin mahallelerinde bulunan klinikleri taramaya başlamışlardı.</p>

  <p class="calibre4">On dakika geçmeden bir telefon almışlardı. Çinli bir adam karısını Çin Mahallesi'ndeki bir kliniğe getirmişti; kadın tanıma tıpatıp uyuyordu. Adı Wu Yong-Ping idi. Kocasının ve kendisinin de gemide olduğunu itiraf etmişti.</p>

  <p class="calibre4">Onlarla görüşmek için Beşinci Bölge polisleri Sachs ve Deng'i de yanlarına alarak oraya koşmuşlardı. Tutuklandıkları için hâlâ şaşkın olan Wu'lar, dairelerinin yerini ve çocuklarının hâlâ orada olduğunu söylemişlerdi. O sırada Rhyme aramış, Jimmy Mah cinayetinden bazı AFIS sonuçları aldıklarını söylemişti. Bazıları, önceki HAYALETÖLÜM olaylarında bulduklarıyla aynıydı; bu da suçu işleyenin yılankafa olduğunu gösteriyordu. Wu, daireyi onlar için Mah'ın ayarladığını söylediğinde, Rhyme ve Sachs katilin göçmen ailenin yerini bildiğini ve muhtemelen onları öldürmek için yolda olduğunu anlamışlardı.</p>

  <p class="calibre4">SPEC-TAC ekibi bu davada yardım etmek için hazır olmadığından, Dellray, Sellitto ve Peabody kendi birliklerini birleştirmiş ve Beşinci Bölge'den bazı Asyalı polisleri toplayarak, ikisini Wu çiftinin kılığına sokmuşlardı.</p>

  <p class="calibre4">Ama zamansız yapılan tek bir aceleci atış, her şeyi mahvetmişti. Dellray başka bir ajana bağırdı: "Balıkçı dükkânının kamyonundan bi' haber yok m'âlâ? Nasıl kimse görmez? Yan tarafında kocaman harflerle dükkânın lanet olasıca adı yazılı!"</p>

  <p class="calibre4">Ajan telsiziyle bir çağrı yaptı ve biran sonra cevap verdi; "Bir şey yok, efendim. Arabanın izine rastlanmamış."</p>

  <p class="calibre4">Dellray, çelik yeleğin üzerinden zorlukla görünen mor-siyah kravatının düğümüyle oynuyordu. "Bi' şey. Do'ru. Di'il."</p>

  <p class="calibre4">"Ne demek istiyorsun, Fred?" diye sordu Sachs.</p>

  <p class="calibre4">Ama ajan cevap vermedi. Balıkçı dükkânına baktı ve oraya doğru yürümeye başladı. Sachs da ona eşlik etti. Öndeki büyük buz sandığının yanında üç Çinli -Sachs onların tezgâhtarlar olduğunu tahmin etti- ve onları sorguya çeken polis memurları vardı.</p>

  <p class="calibre4">Dellray tezgâhtarların omuzlarının üzerinden baktı ve yaşlı bir adam gördü; yaşlı adamın gözleri hemen önündeki buzların üzerinde duran gri-pembe dil balıklarına kaydı.</p>

  <p class="calibre4">Parmağıyla adamı işaret etti. " Size Hayalet'in kamyonu çaldığını söyledi, değil mi?"</p>

  <p class="calibre4">"Doğru, Ajan Dellray," dedi polislerden biri.</p>

  <p class="calibre4">"Lanet olasıca herif, yalan söylüyordu!"</p>

  <p class="calibre4">Dellray ve Sachs dükkânın arka kapısından dışarı fırladılar ve ara sokakta, dükkândan on metre kadar uzakta duran dev çöp tenekesinin arkasına park etmiş kamyonu buldular.</p>

  <p class="calibre4">Dellray hemen içeri döndü ve yaşlı adama çattı. "Dinle beni serseri, bana neler oldu'unu anlat ve sakın oyun oynamaya kalkma anlaştık mı?"</p>

  <p class="calibre4">"Beni öldürecekti," dedi adam hıçkırarak. "Kamyonu çaldığını söylememi istediler; üç adam. Başıma tabanca dayadılar. Sokağın ucuna gittiler, kamyonu sakladılar ve sonra kaçıp gittiler. Nereye gittiklerini bilmiyorum."</p>

  <p class="calibre4">Dellray, Sachs ile birlikte geri döndü. "Onu suçlayamam. Ama hâlâ..."</p>

  <p class="calibre4">"O halde," dedi Sachs, "bir ara sokağa daldılar ve bir araba çaldılar." "Muhtemelen. Ve sürücüyü öldürdüler."</p>

  <p class="calibre4">Tam o anda, memurlardan biri bir araba hırsızlığı ihbarında bulundu. Kar maskesi giymiş üç adam ışıklarda bir Lexus'un kapılarını açıp içindeki çifti dışarı atmış, sonra da basıp gitmişlerdi. Ama Dellray'in tahminlerinin aksine, neyse ki arabadakiler öldürülmemişti.</p>

  <p class="calibre4">"Onları neden öldürmedi?" diye merak etti Dellray.</p>

  <p class="calibre4">"Muhtemelen ateş etmek istememiştir," dedi Sachs. "Çok fazla dikkat çekecekti. Pek uygun olmayacaktı."</p>

  <p class="calibre4">Yeni gelen polis arabaları yanaşırken, Dellray'e sordu. "Kimdi o? Hayalet'i uyandıran ilk ateşi kim açtı?"</p>

  <p class="calibre4">"Henüz bilmiyorum. Ama bu olayla çok yakından ilgilenice'em."</p>

  <p class="calibre4">Ama görünüşe bakılırsa, fazla araması gerekmeyecekti. İki polis memuru FBI ajanına yaklaştı ve onunla konuştu. Ajanın yüzü asıldı. Başını kaldırdı ve suçlu gruba baktı.</p>

  <p class="calibre4">Alan Coe idi.</p>

  <p class="calibre4">"Sen ne halt etti'ini sanıyo'sun 'lan!" diye bağırdı Dellray.</p>

  <p class="calibre4">Savunmacı, ama aynı zamanda meydan okuyan bir tavırla, kızıl saçlı ajan, Dellray'in gözlerine baktı. "Ateş etmek zorundaydım. Hayalet onlara ateş edecekti, görmedin mi?"</p>

  <p class="calibre4">"Hayır, görmedim. Tabancası yan tarafındaydı."</p>

  <p class="calibre4">"Benim açımdan bakıldığında değil."</p>

  <p class="calibre4">"Açına s'çi'im senin," dedi Dellray. "Tabanca. Yan. Tarafındaydı." "Bana nutuk çekmenden bıktım usandım artık, Dellray. Herkes yerinde olsaydı, şimdi onu enselemiş olurduk."</p>

  <p class="calibre4">"Onu kaldırımda, sivillerin olmadı'ı bir yerde indir'çektik; kalabalık bir caddenin ortasında di'il." Dellray başını salladı. "Otuz minik saniye da'a. O zaman g'zel bi' Noel paketi gibi ba'lanmış ol’caktı." Dev yapılı ajan, Coe'nun belindeki Glock tabancayı işaret etti. "Birinin üzerine yürüyo' olsa bile, ö'le bi' aletle on beş metreden nası' ıskalayabildin? Yılda bi' kez ateş etmeme ra'men ben bile vururdum. Lanet olasıca gerzek."</p>

  <p class="calibre4">Coe'nun tavrı değişti ve alttan aldı. "Bu şartlar altında yapılacak doğru şeyin bu olduğunu sanmıştım. Hayat kurtarmak istiyordum."</p>

  <p class="calibre4">Dellray kulağının arkasındaki sigarayı aldı ve bir an yakacakmış gibi baktı. "Bu yeterinden fazla uzadı artık. Bundan so'ra Göçmen Bürosu bu olayda sad'ce danışman olarak yer al'cak. Çatışmalara katılmı'cak." "Bunu yapamazsın," dedi Coe, kötü kötü bakarak.</p>

  <p class="calibre4">"Yönetim emrine göre yapabilirim, evlat. Hemen gidip bu konuyu halledice'em." Bunu söyledikten sonra uzaklaştı. Coe, Sachs'ın duyamadığı bir şeyler homurdandı.</p>

  <p class="calibre4">Sachs, Dellray'in arabasına binişini, kapıyı çarparak kapatışını ve lastiklerden duman çıkararak gazlayışını izledi. Sonra Coe' ya döndü. "Çocukları kim aldı?"</p>

  <p class="calibre4">"Çocuklar mı?" diye sordu ajan dalgın bir tavırla. "Yani Wu' nun çocukları mı? Bilmiyorum."</p>

  <p class="calibre4">Anne ve babaları çocukları için endişeleniyordu. Bir an önce hastaneye, yanlarına getirilmesini istiyorlardı.</p>

  <p class="calibre4">"Ben onlarla ilgili merkeze haber veririm," dedi Coe. Sachs onun Göçmen Bürosu ile ilgili konuştuğunu tahmin etti. "Sanırım onları almak için birini gönderiyorlardır. Prosedür böyle."</p>

  <p class="calibre4">"Şey, ben prosedürü düşünmüyorum," dedi Sachs. "Orada yalnız başına iki tane çocuk var ve az önce pencerelerinin önünde ateş edildi. Sence korkmamışlar mıdır?"</p>

  <p class="calibre4">Coe bir gün için yeterince nutuk dinlemişti. Sessizce döndü ve tek kelime etmeden arabasına doğru yürürken cep telefonunu açtı. Aleti kulağına yapıştırarak gazı kökledi ve çok geçmeden gözden kayboldu. Sachs, Rhyme'ı aradı ve kötü haberi verdi.</p>

  <p class="calibre4">"Ne oldu dedin sen?" diye sordu Rhyme, Dellray'den bile daha fazla öfkelenerek.</p>

  <p class="calibre4">"Adamlarımızdan biri biz yerimizi almadan ateş etti. Cadde kapatılmamıştı ve Hayalet tüydü... Rhyme, ateş eden Alan idi."</p>

  <p class="calibre4">"Coe mu?"</p>

  <p class="calibre4">"Evet."</p>

  <p class="calibre4">"Ah, hayır."</p>

  <p class="calibre4">"Dellray Göçmen Bürosu elemanlarını geri çektirecek."</p>

  <p class="calibre4">"Peabody bundan hoşlanmayacak."</p>

  <p class="calibre4">"Şu anda Fred'in kimin neden hoşlanıp hoşlanmadığını takacağını sanmıyorum."</p>

  <p class="calibre4">"Güzel," dedi Rhyme. "Kontrolü ele alacak birine ihtiyacımız var. Bu davada olduğumuz yerde dönüp duruyoruz. Bundan hoşlanmadım." Sonra sordu. "Kayıp var mı?"</p>

  <p class="calibre4">"Birkaç memur ve sivil yaralandı. Ciddi bir şey yok." Eddie Deng'i gördü. "Ben Wu'nun çocuklarına bakacağım, Rhyme. Olay yerini inceledikten sonra seni ararım."</p>

  <p class="calibre4">Bağlantıyı kesti ve Deng'e döndü. "Çevirmen olarak yardımına ihtiyacım var, Deng. Wu'nun çocuklarıyla."</p>

  <p class="calibre4">"Tabii."</p>

  <p class="calibre4">Sachs, mermilerden delik deşik olmuş jipi işaret ederek başka bir memura seslendi. "Mühürleyin. Biraz sonra olay yerini incelemeye başlayacağım." Polis başıyla onayladı.</p>

  <p class="calibre4">Deng ve Sachs binaya girdiler. "Çocukların tek başlarına Göçmen Bürosu merkezine gitmesini istemiyorum, Eddie," dedi Sachs; "Onları buradan çıkarıp hastaneye, anne ve babalarının yanına götürür müsün?"</p>

  <p class="calibre4">"Tabii."</p>

  <p class="calibre4">Birlikte bodrum kata indiler. Sokağa çöpler saçılmıştı. Sachs buradaki dairelerin karanlık olduğunu, leş gibi koktuğunu ve hamam böceklerinin her yanda cirit attığını tahmin edebiliyordu. Düşün, dedi içinden. Wu ailesi, ölümü ve mahkûmiyeti göze alarak bu kadar acı verici bir yolculuğa katlandı; sonunda da bu berbat yere ev demek zorundalar. "Hangi daire?" diye sordu Deng, Sachs'ın önünden yürüyerek.</p>

  <p class="calibre4">"Bir B," dedi Sachs.</p>

  <p class="calibre4">Deng kapıya doğru yürüdü.</p>

  <p class="calibre4">O anda Sachs kapının dışında bir anahtar fark etti.</p>

  <p class="calibre4">Bir anahtar mı? diye düşündü.</p>

  <p class="calibre4">Deng kapının koluna uzandı.</p>

  <p class="calibre4">"Hayır," diye haykırdı Sachs, silahını çekerken. "Bekle!"</p>

  <p class="calibre4">Ama çok geçti. Deng kapıyı açmıştı bile. Ufak tefek, esmer bir adam, kolunu hıçkırıklara boğulmuş genç kızın beline dolamış, onu önünde kalkan olarak tutuyordu ve tabancasını boynuna dayamıştı.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_21"><a class="calibre10" id="bookmark6"></a><span class="calibre18">BÖLÜM YİRMİ BEŞ</span></h1>

  <p class="calibre4">"Ting, ting!" diye bağırdı Eddie Deng, paniğe kapılarak.</p>

  <p class="calibre4">Genç dedektif, silahsız ellerini havaya, kirpi gibi saçlarının üzerine kaldırdı.</p>

  <p class="calibre4">Kimse kıpırdamıyordu. Sachs aynı anda bir sürü ses duyuyordu: Kızın iniltileri, dışarıdan gelen trafik gürültüsü ve korna Sesleri. Adam, Sachs'ın anlamadığı bir dilde bir şeyler söylüyordu. Bütün bunlar Sachs'ın kendi kalp atışlarına karışıyordu.</p>

  <p class="calibre4">Hedef küçültmek için yan döndü ve Glock'un namlusunu görebildiği kadarıyla adamın başına yöneltti. Kural şuydu; ne kadar zor olursa olsun, kendini feda etmemeliydi. Asla tabancanı bırakmamalı, asla suçlunun seni hedef almasına izin vermemeliydin. Rehinenin, onları kurtarmayacağını anlamalarını sağlamalıydın.</p>

  <p class="calibre4">Adam onları gerilemeye zorlayarak ve anlaşılmaz bir dilde bir şeyler homurdanmaya devam ederek yavaşça ilerledi.</p>

  <p class="calibre4">Ne Sachs ne de genç dedektif yerinden kıpırdadı.</p>

  <p class="calibre4">"Üzerinde çelik yelek var mı, Deng?" diye fısıldadı Sachs.</p>

  <p class="calibre4">"Evet," dedi Deng, titreyen sesiyle.</p>

  <p class="calibre4">Sachs da çelik yelek giymişti, ama bu mesafede herhangi bir atış, vücutlarının korunmayan kısımlarında ciddi hasar yaratabilirdi. Baldırınızda, damara isabet edecek bir mermi, insanı göğüs yarasından daha hızlı öldürebilirdi.</p>

  <p class="calibre4">"Gerile," diye fısıldadı. "Ateş edebilmek için daha fazla aydınlığa ihtiyacım var."</p>

  <p class="calibre4">"Ateş mi edeceksin?" diye sordu Deng, kararsızca.</p>

  <p class="calibre4">"Gerile."</p>

  <p class="calibre4">Sachs bir adım geriledi. Bir adım daha. Kafa derisinden ter damlaları süzülen genç dedektif kıpırdamadı. Sachs durdu. Deng bir şeyler mırıldanıyordu; belki de dua ediyordu.</p>

  <p class="calibre4">"Eddie, benimle misin?" diye fısıldadı. Bir an duraksadı. "Eddie, lanet olsun!"</p>

  <p class="calibre4">Deng başını salladı. "Affedersin. Tabii." "Haydi, yavaşça." Sachs, genç kızı tutan adamla yatıştırıcı bir ses tonuyla konuştu.</p>

  <p class="calibre4">"Silahını indir. Kimse incinmesin. İngilizce biliyor musun?"</p>

  <p class="calibre4">Onlar yavaşça gerilerken adam da ilerledi.</p>

  <p class="calibre4">"İngilizce?" diye denedi, Sachs tekrar.</p>

  <p class="calibre4">Gevap gelmedi.</p>

  <p class="calibre4">"Eddie, ona anlaşacağımızı söyle,"</p>

  <p class="calibre4">"Han değil," dedi Deng. "Çince konuşmuyor."</p>

  <p class="calibre4">"Sen yine de dene."</p>

  <p class="calibre4">Deng Çince bir şeyler söyledi.</p>

  <p class="calibre4">Adam cevap vermedi.</p>

  <p class="calibre4">İki polis sokağın ön tarafına doğru geriliyordu. Lanet olasıca polislerden hiçbiri onları fark etmemişti. Bizimkiler hangi cehennemdeler? diye düşündü Sachs.</p>

  <p class="calibre4">Korkudan rengi atmış kız, boynunda tabancayla ilerledi ve o da dışarı çıktı.</p>

  <p class="calibre4">"Sen," diye bağırdı adam, Sachs'a, bozuk bir İngilizce ile konuşarak. "Yere. İkiniz de yere."</p>

  <p class="calibre4">"Hayır," dedi Sachs, "yere yatmayacağız. Silahını indirmem istiyorum. Buradan çıkamazsın. Yüzlerce polis var. Anlıyor musun?" Bir yandan konuşurken bir yandan da, şimdi daha iyi olan ışıktan yararlanarak, adamın yanağını hedef almaya çalışıyordu. Ama hedef çok dardı. Kızın şakağı adamın yanağının hemen yanındaydı. Adamın vücudu çok zayıftı ve Sachs daha önce hiç vücuda ateş etmemişti.</p>

  <p class="calibre4">Adam arkasına, karanlık sokağa bir bakış attı.</p>

  <p class="calibre4">"Ateş edecek ve kaçacak," dedi Deng, titreyen sesiyle.</p>

  <p class="calibre4">"Dinle," dedi Sachs son derece sakin bir ses tonuyla. "Canını yakmayacağız. Sadece..."</p>

  <p class="calibre4">"Hayır!" Adam tabancayı kızın boynuna daha fazla bastırdı. Kız bir çığlık attı.</p>

  <p class="calibre4">O anda Deng kendi silahına uzandı.</p>

  <p class="calibre4">"Eddie, yapma!" diye bağırdı Sachs.</p>

  <p class="calibre4">"Bu!" diye bağırdı saldırgan ve tabancasını Eddie'ye çevirerek onu göğsünden vurdu. Dedektif merminin şiddetinden geriye, Sachs'ın üzerine doğru sendeledi ve onu da altına alarak yere devrildi. Deng karnının üzerine dönerek kustu; ya da ağzındaki kanı tükürdü. Sachs pek emin olamadı. Bu mesafede mermi çelik yeleği delmiş olabilirdi.</p>

  <p class="calibre4">Sachs şaşkın bir şekilde ayağa kalkmaya çalıştı. Ama daha silahını doğrultamadan, adam namlusunu ona çevirdi.</p>

  <p class="calibre4">Ancak tereddüt etti. Arkasında dikkatini çeken bir şey vardı. Saldırgan dönüp baktı. Sokağın karanlığında, Sachs ufak tefek bir adamın elinde bir şeyle onlara doğru koştuğunu gördü.</p>

  <p class="calibre4">Saldırgan kızı bırakıp tabancasını kaldırarak o tarafa döndü, ama daha ateş edemeden, koşan kişi elindeki şeyle adamın başının yan tarafına vurdu; bir tuğlayla.</p>

  <p class="calibre4">"Hongse!" diye bağırdı Sonny Li, Sachs'a, tuğlayı atıp kızı saldırgandan uzaklaştırırken. Li kızı yere itti ve kanayan başını tutmakta olan esmer adama döndü. Ama adam aniden geri sıçradı ve silahını duvara doğru sendeleyen Li'ye kaldırdı.</p>

  <p class="calibre4">Sachs'ın silahından çıkan üç mermi, saldırganı bir oyuncak bebek gibi kaldırım taşının üzerine devirdi ve adam hareketsiz kaldı.</p>

  <p class="calibre4">"Cehennemin iblisleri," dedi Sonny Li korkuyla, cesede bakarak. İlerledi, adamın nabzına baktı ve silahı cansız elinden aldı. "Ölmüş, Honsge," dedi. Sonra Li kıza döndü ve kalkmasına yardım etti. Ağlayarak Sachs’ın yanından geçip Beşinci Bölge'de görevli Çinli bir polisin kollarına atıldı; adam onu kendi dillerinde konuşarak rahatlatmaya çalıştı.</p>

  <p class="calibre4">Sağlık görevlileri durumunu kontrol etmek için Deng'in yanına koştular. Çelik yelek gerçekten de mermileri durdurmuştu, ama çarpmanın şiddeti bir-iki kaburgayı kırmış olabilirdi. "Üzgünüm," dedi, Sachs'a dönerek. "Yanlış tepki verdim."</p>

  <p class="calibre4">"İlk kez mi silahlı çatışmaya giriyorsun?"</p>

  <p class="calibre4">Adam başıyla onayladı.</p>

  <p class="calibre4">Sachs gülümsedi. "Kulübe hoşgeldin." Sağlık görevlileri ona yardım ettiler ve ambulansa götürüp durumunu daha detaylı incelediler.</p>

  <p class="calibre4">Sachs ile birlikte iki ESU memuru daireyi baştanbaşa aradılar ve banyoda, korkudan titreyen, sekiz yaşlarında bir erkek çocuk buldular. Beşinci Bölge'de görevli bir Çinli-Amerikalı polisin yardımıyla, sağlık görevlileri çocukları muayene etti ve ikisinin de sapasağlam olduğunu bildirdiler.</p>

  <p class="calibre4">Sachs ara sokağa baktığında, bir sağlık görevlisiyle iki memurun, saldırganın cesedinin başında durduğunu gördü. "Cesedi incelemem gerek," dedi onlara. "Gerektiğinden fazla kurcalanmasını istemiyorum." "Tabii, dedektif," dediler.</p>

  <p class="calibre4">Hemen yakınında Sonny Li ceplerini yokluyordu; nihayet sigara paketini bulabildi. Eğer bulamasaydı, Sachs onun, cesedin ceplerini karıştırmaya başlayacağından emindi.</p>

  <p class="calibre4">Amelia Sachs beyaz tulumunu giydi ve olay yerini incelemeye hazırlanırken Li'nin kendisine yaklaştığını gördü.</p>

  <p class="calibre4">Adamın yüzündeki neşeli gülümsemeyi görünce bir kahkaha patlattı. "Nasıl?" diye sordu.</p>

  <p class="calibre4">"Nasıl ne?"</p>

  <p class="calibre4">"Wu'ların burada olduğunu nereden anladın?"</p>

  <p class="calibre4">"Ben de sana aynı şeyi soracaktım."</p>

  <p class="calibre4">"Önce sen söyle." Adamın böbürlenmeye hazır olduğunu fark etti; Sachs buna seve seve izin verebilirdi.</p>

  <p class="calibre4">"Pekâlâ." Li biten sigarasını attı ve bir tane daha yaktı. "Çin' de çalışma şeklim. Bir yerlere gider, insanlarla konuşurum. Bu gece kumarhanelere gittim; üçüne. Biraz para kaybettim, biraz kazandım, içki içtim. Konuştum, konuştum. Sonunda poker masasında bir adamla karşılaştım. Fuzhou'dan. Bana, daha önce kimsenin tanımadığı bir adamın geldiğini söyledi. Herkese kadınlardan şikâyet ediyor, karısı hasta olduğundan ailesi için yapması gerekenle ri anlatıyormuş. Kazanacağı paralardan söz ediyormuş. Sonra bu sabah Ejdef de olduğunu ve batarken herkesi kurtardığını söylemiş. Bu Wu olmalıydı. Dalak-karaciğer uyumsuzluğu. Yakında bir yerlerde oturduğunu söylemiş. Başkalarına da sorarak burayı buldum. Birçok karşılayıcı yılankafa yeni gelen insanları buralara yerleştirir. Buraya geldim ve insanlarla konuştum; bu sabah taşınan yeni bir aile olup olmadığını sordum. Binayı kontrol ettim ve pencereden baktığımda adamı elinde tabancayla gördüm. Hey, sen önce o arka pencereden baktın mı, Hongse?"</p>

  <p class="calibre4">"Hayır, bakmadım."</p>

  <p class="calibre4">"Belki de bunu yapmalıydın. Bir numaralı kural. Daima önce arka pencereden bak."</p>

  <p class="calibre4">"Haklısın, Sonny." Ölü saldırgana doğru başıyla işaret etti.</p>

  <p class="calibre4">"Hayatta olmaması çok kötü," dedi Li, asık suratla. "Çok yardımcı olabilirdi."</p>

  <p class="calibre4">"İnsanları konuşturmak için gerçekten işkence etmiyorsunuz, değil mi?" diye sordu Sachs.</p>

  <p class="calibre4">Ama Çinli polis gizemli bir tavırla gülümsemekle yetindi. "Hongse, siz Wu'ları nasıl buldunuz?"</p>

  <p class="calibre4">Sachs, göçmenleri kadının yarasından nasıl bulduklarını Li'ye anlattı.</p>

  <p class="calibre4">Rhyme'ın sonuç çıkarımlarından etkilenen Li başıyla onayladı. "PokiHayalet'ene oldu?"</p>

  <p class="calibre4">Sachs silahlı çatışmada olanları, zamansız ateş edildiğini ve yılanın nasıl kaçtığını da anlattı.</p>

  <p class="calibre4">"Coe mu?"</p>

  <p class="calibre4">"Evet," dedi Sachs.</p>

  <p class="calibre4">"Lanet olsun... O adamdan hoşlanmamıştım zaten. Çin'de Fuz-hou'daki çalışmamız sırasında ona pek güvenmemiştik. Odaya girer ve hiçbirimizle konuşmazdı; orada değilmişiz gibi davranırdı. Bizimle çocukmuşuz gibi konuşuyor, Hayalet davasını kendisi yürütmek istiyor. Göçmenler hakkında kötü konuşuyor. Ona ihtiyacımız olduğunda ortadan kayboluyor." Li, genç kadının giydiği tuluma baktı ve kaşlarını çattı. "Bunu neden giyiyorsun, Hongse?"</p>

  <p class="calibre4">"Delilleri bozmamak için."</p>

  <p class="calibre4">"Kötü bir renk. Beyaz giymemelisin. Bu benim ülkemde ölümün rengidir; cenazelerde giyilir. At gitsin. Kırmızı bir tulum al. Kırmızı, Çin'de iyi şans rengidir. Mavi de olmasın. Kırmızı!"</p>

  <p class="calibre4">"Kırmızı giyen biri iyi hedeftir."</p>

  <p class="calibre4">"Bu iyi değil," dedi Li. "Kötü duygular." Daha önce Deng'den duyduğu bir kelimeyi kullandı. "Diyelim ki, kötü alamet."</p>

  <p class="calibre4">"Benim batıl inançlarım yoktur," dedi Sachs.</p>

  <p class="calibre4">"Benim var," dedi Li. "Çin'de çoğu insanın vardır. Hep dualar eder, kurbanlar adarız; şeytanın kuyruğunu keseriz..."</p>

  <p class="calibre4">"Neyi kesersiniz?" diye araya girdi Sachs.</p>

  <p class="calibre4">"Biz buna şeytanın kuyruğunu kesmek deriz. Şeytanın seni hep takip eder; bu yüzden trafiğe dalıp bir arabanın önünde hızla koşarsın. Bu şeytanın kuyruğunu keser ve gücünü elinden alır."</p>

  <p class="calibre4">"İnsanlar yaralanmaz mı?"</p>

  <p class="calibre4">"Bazen."</p>

  <p class="calibre4">"O zaman bunun işe yaramadığını bilmiyorlar mı?"</p>

  <p class="calibre4">"Hayır, sadece bazen sen onun kuyruğunu kesersin, bazen de şeytan seni yakalar."</p>

  <p class="calibre4">Şeytanın kuyruğunu kesmek...</p>

  <p class="calibre4">Sachs, Li'den olay yerine girmeyeceğine dair söz aldı -en azından kendisi işini bitirene kadar- ve sonra saldırganın cesedini inceledi, apartmanın içinde ızgara çalışması yaptı ve son olarak Hayalet'in delik deşik olmuş 4x4'ünü inceledi. Bütün delilleri torbalara koyup etiketledikten sonra nihayet tulumunu çıkardı.</p>

  <p class="calibre4">Sonra Li ile birlikte, Wu ailesinin yeniden bir araya geldiği iki üniformalı polis memuru ve asık yüzlü bir bayan Göçmen Bürosu ajanı tarafından korunan klinik odasına geldiler. Li ve diğer ajanın yardımıyla, Sachs mümkün olduğu kadar bilgi topladı. Wu Qichen, Hayalet'in şehrin neresinde saklandığını bilmiyordu ama sıska, hayattan ümidini kesmiş adam, Chang ailesi hakkında biraz bilgi vermiş, hatta yanlarındaki adı Kısmetli Kız anlamına gelen Po-Yee'den de söz etmişti.</p>

  <p class="calibre4">Ne kadar sevimli bir isim, diye düşünmüştü Amelia Sachs.</p>

  <p class="calibre4">"Gözaltına mı alınacaklar?" diye sordu Göçmen Bürosu ajanına.</p>

  <p class="calibre4">"Evet. Duruşmaya kadar."</p>

  <p class="calibre4">"Onları bizim koruma altındaki evlerimizden birine koymanızda bir sakınca var mı?" NYPD, şehirde yüksek güvenlikli ve tanık koruma programlarında kullanılan birçok eve sahipti. Göçmen Bürosu gözaltı merkezleri oldukça gevşekti. Ayrıca, muhtemelen Hayalet onların Göçmen Bürosu binalarından birine gitmesini bekleyecekti. Orada bir yardımcısı sayesinde aileyi yeniden öldürmeyi deneyebilirdi.</p>

  <p class="calibre4">"Bizim için sorun değil."</p>

  <p class="calibre4">Sachs, Murray Hilldeki evin boş olduğunu biliyordu. Ajana adresi ve evi koruyan NYPD memurunun adını verdi.</p>

  <p class="calibre4">Göçmen Bürosu ajanı sabrı taşmış bir okul öğretmeni gibi Wu'ya baktı. "Siz neden evinizde kalmadınız? Sorunlarınızı orada niye çözmüyorsunuz? Karını ve aileni neredeyse öldürtüyordun."</p>

  <p class="calibre4">Wu'nun İngilizce bilgisi yeterli değildi, ama görünüşe bakılırsa kadının dediklerini anlamıştı. Karısının başucunda ayağa kalktı ve el hareketleri yaparak cevap verdi. "Yok, bizim hata!" dedi öfkeyle, kadına doğru eğilerek. "Buraya gelmek yok bizim hata!"</p>

  <p class="calibre4">"Sizin hatanız değil mi?" diye sordu Göçmen Bürosu ajanı keyifli bir tavırla. "Bunun için kimi suçluyorsun?"</p>

  <p class="calibre4">"Sen ülke!"</p>

  <p class="calibre4">"Bunu nereden çıkardın?"</p>

  <p class="calibre4">"Sen yok görmek? Bak etraf! Sen bütün para ve zenginliklik, sen reklam, sen bilgisayar, sen Nike ve Levis, arabalar, saç spreyi... sen Leonardo DiCaprio, sen güzel kadınlar. Sen haplar her şey için, sen makyaj, sen televizon! Bütün dünyaya sen demek her şey burda! Meiguo bütün para, bütün özgürlük, bütün güvenlik. Sen söylemek bize her şey burda ne güzel. Sen paramızı almak, ama bize demek mei-you, defol! Bize demek insan haklar berbat, ama biz ne zaman istemek gelmek burda, sen demek mei-you!"</p>

  <p class="calibre4">Zayıf yapılı adam Çince bir şeyler söyledi ve sakinleşti. Kadını baştan aşağı süzdü ve sarı saçını işaret etti. "Ne senin ata? İtalyan, İngiliz, Alman? Onlar önce bu ülkede? Ha, söylemek bana." Öfkeyle başını salladı ve yatağa oturup elini karısının yaralı koluna koydu.</p>

  <p class="calibre4">Ajan, göçmenin apaçık olan durumu anlayamamış olmasına şaşmış gibi anlayışla başını salladı.</p>

  <p class="calibre4">Sachs kederli ailenin yanından ayrıldı ve Li'ye peşinden gelmesini işaret etti. Kısa bir süre kaldırımda duraksadıktan sonra hızlı giden iki taksinin arasında koştular. Sachs, ikinci arabaya, kendisini izleyen şeytanın kuyruğunu kesecek kadar yaklaşıp yaklaşmadığını merak etti. Bina ve altındaki garaj fethedilemez bir kale gibi görünüyordu, ama caddenin karşı tarafındaki yeraltı garajı pek öyle değildi.</p>

  <p class="calibre4">Terörist bombalamalarına karşı duyulan endişe, GSA'yı (Devlet Hizmet Yönetimi) Manhattan Federal Plaza’nın altındaki garaja girişlere sınırlama getirmeye zorlamıştı. Garaja giren her aracı didik didik arayarak kötü niyetli olanları caydıracak çok fazla federal memur vardı ve bu yüzden bina, en yüksek hükümet çalışanları dışında herkese kapalıydı; sıradan memurlar diğer kapıyı kullanıyordu. Müştemilatta hâlâ güvenlik vardı, ama garaj küçük bir parkın altında olduğu için, en kötü bombalama olayı bile ancak sınırlı bir hasar yaratabilirdi.</p>

  <p class="calibre4">Aslında o akşam saat 21.00’da, her zamankine kıyasla güvenlik zayıftı, çünkü giriş gişesindeki görevli heyecanlı bir gösteri izliyordu; Broadway'de yanan bir arabayı! Eski bir minibüs alevler içindeydi; oradan geçen yüzlerce insan olayı seyrediyordu.</p>

  <p class="calibre4">Tıknaz nöbetçi, minibüsün pencerelerinden fışkıran siyah dumanları ve turuncu alevleri izleyerek gişeden çıktı.</p>

  <p class="calibre4">Bu yüzden, takım elbiseli ufak tefek bir adamın, elinde bir Bond çantayla, 'sadece arabalar için' yazan girişten geçtiğini ve yarı yarıya boşalmış garajın rampasından aşağı doğru aceleci adımlarla yürüdüğünü fark etmedi.</p>

  <p class="calibre4">Adam aradığı arabanın plaka numarasını ezberlemişti ve onu bulması sadece beş dakikasını aldı. Deniz mavisi resmi araba ana çıkış kapısına çok yakındı ve sürücüsü hemen oraya park etmişti. Çünkü araba yarım saat kadar önce gelmişti, ofisler kapandıktan ve federal memurların çoğu evlerine gittikten uzun süre sonra.</p>

  <p class="calibre4">Hemen bütün federal arabalarda olduğu gibi -bu durum adama söylenmişti- bu arabada da alarm yoktu. Gözleriyle hızlı bir şekilde garajın içini taradıktan sonra eldivenlerini giydi, camla kapının arasına bir keski yerleştirip kilidi açtı. Bond çantanın içinden ağır bir kâğıt torba çıkarıp son bir kontrol amacıyla içine baktı. Birbirlerine bantlanmış ayak büyüklüğünde sarı çubukların yanında bazı kelimeler yazılıydı: PATLAYICI. TEHLİKE. KULLANMADAN ÖNCE TALİMATI OKUYUNUZ. Bir detonatörden çıkan teller bir akümülatör kutusuna uzanıyor, oradan da bir basınç şalterine geliyordu. Torbayı sürücü koltuğunun altına bıraktı, telin bir kısmını açtı ve basınç şalterini koltuk yaylarının arasına yerleştirdi. Elli kilodan ağır biri oturduğunda devre tamamlanacak ve detonatörü harekete geçirecekti.</p>

  <p class="calibre4">Adam akümülatör kutusundaki anahtarı OFF konumundan ON durumuna getirdi ve kilide basarak kapıyı elinden geldiğince sessiz bir şekilde kapadı. Sonra hiçbir şey olmamış gibi geri döndü ve hâlâ alevler içindeki minibüsü seyreden avanak nöbetçinin yanından geçip gitti; nöbetçi, sanki aksiyon filmlerinde ve televizyon programlarında olduğu gibi, araba havaya uçmayınca üzülmüşe benziyordu.</p>

  <h1 class="calibre9" id="sigil_toc_id_22"><a class="calibre10" id="bookmark7"></a><span class="calibre18">BÖLÜM YİRMİ ALTI</span></h1>

  <p class="calibre4">Küçük televizyonun ekranına bakarak sessizce oturuyorlardı, William ailesinin anlamadığı bazı kelimeleri Çince'ye çeviriyordu.</p>

  <p class="calibre4">Özel haberlerde, Kanal Caddesi'nde neredeyse ölmek üzere olan insanların isimleri verilmiyordu, ama onların Wu Qichen ve ailesi olduğu şüphesizdi; haberde, onların o sabah Fuzhou Ejderi'nden kurtulan yolcular olduğu söyleniyordu. Hayalet'in yardımcılarından biri öldürülmüştü, ama yılankafanın kendisi diğer bir-iki yardımcısıyla kaçmayı başarmıştı.</p>

  <p class="calibre4">Haberler, sona erdi ve reklamlar başladı. William ayağa kalktı ve pencereye yaklaşıp karanlık sokağa baktı.</p>

  <p class="calibre4">"İçeri gel," dedi Chang oğluna. Ama oğlan bir süre, meydan okuyan bir tavırla olduğu yerde kaldı.</p>

  <p class="calibre4">Çocuklar... diye düşündü Chang.</p>

  <p class="calibre4">"William!"</p>

  <p class="calibre4">Çocuk nihayet pencereden uzaklaştı ve yatak odasına döndü. Ronald televizyon kanallarını değiştirip duruyordu.</p>

  <p class="calibre4">"Hayır," dedi Sam Chang küçük oğluna. "Oku. Bir kitap al ve İngilizce çalış."</p>

  <p class="calibre4">Çocuk itaatkâr bir tavırla ayağa kalktı. Rafa gidip bir kitap aldı ve okumak için kanepeye döndü.</p>

  <p class="calibre4">Mei-Mei, Po-Yee için küçük bir oyuncak hayvan dikiyordu; görünüşe bakılırsa bu bir kediydi. Kadın onu oturduğu koltuğun koluna koydu. Küçük kız mutlu gözlerle ona bakarak oyuncağı iki eliyle kavradı. Kahkahalar atarak birlikte kediyle oynadılar.</p>

  <p class="calibre4">Chang babasının yattığı kanepeden gelen bir inilti duydu; altında yattığı battaniye kadar soluk görünüyordu.</p>

  <p class="calibre4">"Baba," dedi Chang ve hemen ayağa kalktı. Adamın ilacını buldu, açtı ve ona bir morfin hapı verdi. Adamın ilacı içebilmesi için soğuk çay kupasını uzattı. İlk hastalandığı zaman -sıcaklık ve nem yang organlarını, yani karnını ve bağırsaklarını sararken- bir doktora gitmişlerdi ve o da bazı otlarla ilaçlar vermişti. Ama bir süre sonra ilaçlar yeterli olmamaya başlamıştı ve gittikleri bir başka doktor kanser teşhisi koymuştu. Babasının, hastanelerde tedavi bekleyen çok sayıda hasta listesinin son sıralarında yer alması, Chang'in siyasetteki muhalif tavrı yüzündendi. Çin'de sağlık güvenliği koşulları değişiyordu. Devlet hastaneleri azalırken özel hastaneler artıyordu, ama son derece pahalıydılar; tek bir ziyaret iki aylık maaşa mal oluyordu ve kanser tedavisi, hayatta kalmaya çalışan bir aile için söz konusu bile olamazdı. Chang'in bulmayı başarabildiği en iyi şey, Fuzhou'nun kuzeyindeki bir 'yalınayak doktor' idi; bunlar, devletin sağlık memuru olarak atadığı ve küçük tedavilerle ilgilenen insanlardı. Doktor, yaşlı adamın acısını azaltmak için morfin vermişti, ama yapabileceği pek fazla şey yoktu.</p>

  <p class="calibre4">İlaç şişesi oldukça büyüktü, ama bir aydan fazla dayanmıyordu ve babasının durumu giderek kötüleşiyordu. Chang, Internet üzerinden Birleşik Devletler hakkında bir sürü araştırma yapmıştı. New York'ta sadece kanser hastalarını tedavi eden ünlü bir hastane vardı. Babasının durumunun ileri seviyede olduğunu biliyordu, ama adam Amerikan standartlarına göre yaşlı değildi; sadece altmış dokuz yaşındaydı ve günlük yürüyüşler ve spor egzersizleri sayesinde gücünü koruyordu. Cerrahlar onu ameliyat edebilir, kanserli kısımları vücudundan alabilir, hastalığın ilerlemesini önlemek için ona radyasyon tedavisi uygulayabilir ve ilaç verebilirlerdi. Daha uzun yıllar yaşayabilirdi.</p>

  <p class="calibre4">Babasına bakarken, yaşlı adam aniden gözlerini açtı. "Kendi adamlarından birini öldürdükleri için Hayalet şimdi kızgındır. Ayrıca Wu’ları da öldüremedi. Bizim peşimizden gelecek. Onun gibi adamları tanırım. Bizi bulana kadar durmayacaktır."</p>

  <p class="calibre4">Bu babasının tarzıydı. Oturup olayları izler, sonra değerlendirmesini yapardı; tahminleri daima doğru çıkardı. Örneğin; Mao Zedong'un bir psikopat olduğunu düşünmüştü ve onun yönetimi altındayken ülkede bir kıyım yaşanacağını tahmin etmişti. Haklı da çıkmıştı; Mao'nun Büyük Sıçraması ve bir on yıl sonra yaptığı Kültür Devrimi, neredeyse Çin ekonomisini yerle bir ediyordu; bütün açık fikirli sanatçı ve düşünürler de babasıyla hemfikirdi.</p>

  <p class="calibre4">Ama Chang Jiechi birçok felaket atlatmıştı. "Bunlar geçecek," demişti, 1960'larda ailesine. "Çılgınlık uzun süremez. Sadece hayatta kalmalı ve beklemeliyiz. Bizim hedefimiz bu."</p>

  <p class="calibre4">On yıl içinde Mao ölüp Dörtler Çetesi tutuklandığında, Chang Jiechi haklı çıkmıştı.</p>

  <p class="calibre4">Sam Chang, ne yazık ki onun şimdi de haklı olduğunu düşünüyordu. Hayalet peşlerinden gelecekti.</p>

  <p class="calibre4">'Yılankafa' adı, sınırlarda sürünerek, insanları gitmek istedikleri yerlere ulaştıran kaçakçıları tanımlayan bir simgeydi. Chang, şimdi Hayalet'in bunu yaptığını hissediyordu; sinsi sinsi dolanıyor, insanlardan yardım istiyor, Chang ailesinin yerini öğrenmek için onları tehdit ediyor ve hatta belki işkence yapıyordu. Hatta...</p>

  <p class="calibre4">Dışarıdan bir fren sesi duyuldu.</p>

  <p class="calibre4">Chang, karısı ve babası donup kaldılar.</p>

  <p class="calibre4">Ayak sesleri duyuldu.</p>

  <p class="calibre4">"Işıkları söndürün. Çabuk," dedi Chang. Mei-Mei hemen koşturarak bütün ışıkları kapattı.</p>

  <p class="calibre4">Chang çabucak yüklüğe gitti; William’ın silahını sakladığı yerden alıp, perdeli bir pencerenin yanından, elleri titreyerek dışarı baktı. Sokağın karşı tarafına bir kamyonet park etmişti; camında büyük bir pizza resmi vardı. Sürücü, elindeki karton kutuyu evlerden birine götürüyordu.</p>

  <p class="calibre4">"Tamam, sorun yok," dedi gülümseyerek. "Sokağın karşı tarafına bir teslimat yapıyorlar."</p>

  <p class="calibre4">Dönüp içeri baktı; televizyon ekranının mavi ışığı altında babasının, karısının ve minik kızının siluetleri zorlukla seçilebiliyordu. Gülümsemesi yüzünde dondu ve tıpkı kaligrafi hokkasındaki mürekkep gibi kara bir bulut görüşünü kapladı; verdiği kararın bu kadar çok sevdiği insanlara neler yaşattığını görünce yüreği pişmanlıkla ezildi. Çin'de, ailesini ve arkadaşlarını zor durumda bırakmaktan duyulan utanç, en büyük işkenceydi. Şimdi hissettiği şey de tam olarak buydu; kalbini yakıp bitiren bir utanç.</p>

  <p class="calibre4">Babama ve aileme verdiğim hayat işte bu; korku ve karanlık. Sadece korku ve karanlık...</p>

  <p class="calibre4">Çılgınlık uzun süremez.</p>

  <p class="calibre4">Belki öyledir, diye düşündü Chang. Ama bu, çılgınlık devam ettiği sürece daha az ölümcül olduğu anlamına gelmezdi.</p>

  <p class="calibre4">Battery Park'taki bir bankta oturan Hayalet, Hudson Nehri'ndeki gemilerin ışıklarını izliyordu; bu Hong Kong'dan çok daha huzurlu bir ortamdı, ama o kadar pitoresk (göz alıcı) değildi. Yağmur kesilmişti, ama rüzgâr hâlâ sert esiyordu ve gökyüzündeki mor bulutları hızla sürüklerken, şişman göbekleri şehrin rengârenk ışıklarıyla aydınlanıyordu.</p>

  <p class="calibre4">Polisin Wu ailesini nasıl bulduğunu merak ediyordu.</p>

  <p class="calibre4">Bu soruyu uzun süredir düşünüyordu, ama bir cevap bulamamıştı. Muhtemelen öldürdüğü emlakçı ve Mah sayesinde bulmuşlardı; Mah'ın kanıyla yazdığı mesaja karşın, dedektifler, onu İtalyanlar'ın öldürdüğüne inanmamışlardı. Haberlerde duyduğuna göre geride kalan Uygur ölmüştü ve bu da, kültür merkezi başkanına yapılacak yüklü bir tazminat ödemesi anlamına geliyordu.</p>

  <p class="calibre4">Wu ailesini nasıl bulmuşlardı?</p>

  <p class="calibre4">Belki de büyüdür...</p>

  <p class="calibre4">Hayır, büyü filan değildi. Düşmanının ve onunla çalışanların çok acımasız ve yetenekli olduğu açıktı. Bu kez peşinde olan insanlarda farklı bir şey vardı.</p>

  <p class="calibre4">Tayvanlılar'dan, Fransızlar'dan, tipik Göçmen Bürosu ajanlarından daha iyilerdi. Kanal Caddesi'nde zamansız yapılan ilk atış olmasaydı, şimdi tutuklanmış ya da ölmüş olabilirdi.</p>

  <p class="calibre4">Muhbirinin sözünü ettiği şu Lincoln Rhyme tam olarak kimdi?</p>

  <p class="calibre4">Eh, en azından şimdi güvende olduğuna inanıyordu. Türk yardımcılarıyla birlikte, kaçmak için çaldıkları Lexus'u saklamak için büyük bir dikkatle hareket etmişlerdi; aslında, sahilde çaldığı Honda'dan daha iyi bir yere saklamışlar ve hemen ayrılmışlardı. Wular'ın evine baskın yapmaya hazırlanırken maske takmıştı, kimse onları izlememişti ve Kaşgari'yi ya da Queens'teki kültürel merkezi Hayalet'e bağlayan hiçbir ipucu yoktu.</p>

  <p class="calibre4">Yarın, Charts'leri bulacaktı.</p>

  <p class="calibre4">İki genç Amerikalı kadın yavaş yavaş yürüyerek karşılarındaki, manzaranın tadını çıkarıyorlardı. Hayalet'e sinir bozucu gelen bir tavırla sohbet ederek yanından geçerlerken, vücutlarına arzu dolu bir bakış attı.</p>

  <p class="calibre4">Direnmek mi? diye düşündü.</p>

  <p class="calibre4">Hayır, dedi Hayalet kararlı bir şekilde. Fikrini değiştirmeden önce telefonunu çıkardı, Yindao'yu aradı ve daha sonra buluşmak üzere onunla sözleşti. Kadının memnun olduğunu hissetmişti. Acaba o anda kiminleydi? Ne yapıyor, ne söylüyordu? Bu gece onu görmek için fazla zamanı yoktu; bu uzun gün onu yormuştu ve uykuya ihtiyacı vardı. Ama ona yakın olmayı, sıcak vücudunu ellerinin altında hissetmeyi, altında uzanışını görmeyi ne kadar çok istiyordu... Ona dokunmak, Kanal Caddesi'nde zor sıyrıldığı felaketin şokundan ve öfkesinden kurtulmak.</p>

  <p class="calibre4">Telefonu kapattı, hızla hareket eden bulutları ve nehrin çırpıntılı sularını izlerken, kadının şehvetli sesi hâlâ kulaklarındaydı...</p>

  <p class="calibre4">Hayal kırıklığına uğra ki, tatmin olabilesin.</p>

  <p class="calibre4">Aç kal ki, doyabilesin.</p>

  <p class="calibre4">Yenil ki, zafer kazanabilesin.</p>

  <p class="calibre4">Saat 21.30’da Fred Dellray oturduğu yerden ayağa kalktı, gerindi ve FBI'ın Manhattan ofisindeki masasının üzerinde duran dört boş kahve bardağını çöp tenekesine attı.</p>

  <p class="calibre4">Artık paydos vakti gelmişti.</p>

  <p class="calibre4">Kanal Caddesi'ndeki operasyonla ilgili olarak hazırladığı raporu gözden geçirdi. Çoğu bitmişti, ama ertesi gün bir kez daha göz atması gerektiğini biliyordu. Dellray yazmaktan hoşlanıyordu ve bu alanda oldukça iyiydi (yıllar boyunca farklı bir isim kullanarak çeşitli tarih ve felsefe dergilerinde yazılar yazmıştı), ama özellikle bu eserin biraz masaja ihtiyacı vardı.</p>

  <p class="calibre4">Masanın üzerine eğilerek sayfalara baktı, oradan buradan notlar aldı ve bunları yaparken, neden HAYALETÖLÜM davasında görevli olduğunu merak edip durdu.</p>

  <p class="calibre4">Kriminoloji, psikoloji ve felsefe dallarında diploma sahibi olan Frederick Dellray, şimdi adalet dünyasında çalışıyordu. Rhyme’ın kriminal uzman olduğu alanda, o sivil polisti. Bukalemun olarak bilinen Dellray, bir Etiyopyalı kadar siyah bir tene ve 1.80'in üzerinde boya sahip olan herhangi bir kültürden herhangi birinin kılığına kolayca girebilirdi. Bu da ajana geniş bir çalışma alanı sunuyordu; kişinin ırkıyla değil, sadece becerisiyle değerlendirildiği tek toplumsal birim olan adalet dünyasında, Dellray oldukça avantajlı ve başarılıydı. Ancak, Dellray'in bu konudaki yeteneği ve hayatı boyunca duyduğu tutku, onu ilginç bir konuma getirmişti. Fazla iyiydi. FBI'ın gizli görevlerinde çalışmanın yanı sıra, sık sık New York, Los Angeles ve Washington polis teşkilatlarının uyuşturucu masaları, cinayet masaları gibi birimlerince ödünç alınırdı. Kötü adamların elbette bilgisayarları, cep telefonları ve e-mail kutuları vardı; dolayısıyla Dellray'in ünü çok geçmeden yayılmıştı. Artık onu ortaya çıkarmak fazla riskli olmaya başlamıştı.</p>

  <p class="calibre4">Terfi almış, New York'taki gizli ajanların ve gizli muhbirlerin başına getirilmişti.</p>

  <p class="calibre4">Kendi adına, Dellray farklı bir atamayı tercih ederdi. Ortağı Özel Ajan Toby Dolittle, Oklahoma'daki federal binada bombalı saldırıya uğrayarak öldürülmüş, bu ölüm Dellray'i büronun anti-terör biriminin peşinde koşmaya itmişti. Ama bir serseriyi enseleme tutkusunun adalet dünyasında yükselmeye yetmeyeceğini istemeden de olsa anlamış, yeteneklerinin en yararlı olacağı konumda kalmaya razı olmuştu. HAYALETÖLÜM davasında görevlendirilmiş olmak, ilk başta Dellray'in kafasını karıştırmıştı; daha önce hiç insan kaçakçılığı davalarına bakmamıştı çünkü. Çinli-Amerikan halkın genellikle odaklandığı Manhattan, Queens ve Brooklyn'deki geniş bağlantıları yüzünden bu göreve getirildiğini düşünmüştü. Ama Dellray, geleneksel tekniklerinin bu davada îşe yaramadığını kısa sürede anlamıştı. Filmlere meraklı olan Dellray, Çin Mahallesi adlı ünlü filmi görmüştü ve bu insanların yaşadığı bölgenin, Batı kanunlarıyla hareket etmediğini öğrenmişti. Sonuçta bu bir senaristin uydurması değildi. Aynı gerçek, New York'taki Çin Mahallesi için de geçerliydi. Adalet tonglar tarafından sağlanıyordu ve New York'ta 911 'i arayan Çinli insan oranı, diğer bölgelere oranla çok daha düşüktü. Kimse yabancılarla konuşmazdı ve gizli ajanlar hemen tanınırdı.</p>

  <p class="calibre4">Bu yüzden, HAYALETÖLÜM davasında pek de deneyimli olmadığı bir suç tipiyle uğraşmak zorunda kalmıştı. Ama bu gece ofiste yaptığı çalışmadan sonra kendini daha iyi hissediyordu. Yarın, Doğu ve Güney bölgelerinden sorumlu özel ajanlarla ve Washington'dan gelen direktör yardımcısı ajanlardan biriyle buluşacaktı. Kendisine Denetçi Özel Ajan unvanının verilmesini sağlamıştı. Bu da kendisine ve HAYALETÖLÜM ekibine büronun kaynaklarını açacaktı. DÖA olarak, davada ihtiyacı olan şeyleri elde etmek için sınırları zorlamasını kolaylaştıracaktı. FBI'ın -ya da kendisinin- tam yetkisi, SPEC-TAC ekibinin davaya katılması ve INS'in sadece danışmanlık rolünde olması, yani davadan uzaklaştırılması gibi. Peabody ve Coe'nun tepesi atacaktı ama bu, doğrusu onu pek az rahatsız ederdi. Düşüncesini çoktan söylemişti bile. Evet, yılankafalar ve insan kaçakçılığı operasyonları hakkında bilgi toplamak, gemilerin yerini saptayıp yakalamak konusunda Göçmen Bürosu'nun çok önemli bir rolü vardı. Ama HAYALETÖLÜM davası artık tam bir insan avına dönüşmüştü ve büronun uzmanlık alanına giriyordu.</p>

  <p class="calibre4">Dellray, kendisi gibi gizli ajanların, ikna etme ve bir işi zorla yaptırma konusunda dünyanın en iyileri arasında olduğunu öğrenmişti.</p>

  <p class="calibre4">Ofis telefonunu kaldırdı ve Brooklyn'deki dairesinin numarasını tuşladı.</p>

  <p class="calibre4">"Alo?" dedi bir kadın sesi.</p>

  <p class="calibre4">"Yarım sa'te kadar evdeyim," dedi yumuşak bir sesle. Serena ile konuşurken, New York'ta çalışırken kazandığı sert tutumu ve işinin en büyük özelliği olan argo kelimeleri asla kullanmazdı.</p>

  <p class="calibre4">"Görüşürüz aşkım."</p>

  <p class="calibre4">Telefonu kapadı. Bürodaki ya da NYPD'deki kimse, Dellray'in özel yaşamı hakkında bir şey bilmiyordu; yıllardır birlikte olduğu, Brooklyn Müzik Akademisi'nde koreograf olarak çalışan Serena'dan kimsenin haberi yoktu. Serena uzun saatler çalışıyor ve sık sık yolculuk yapıyordu. Kendisi de uzun saatler çalışıyor ve yolculuk yapıyordu.</p>

  <p class="calibre4">Bu durum ikisine de uygundu.</p>

  <p class="calibre4">Büro merkezinin koridorlarında yürürken, Patron J. Edgar Hoover’ın onaylamayacağı şekilde, gömlek kollarını sıvamış ve kravatlarını gevşetmiş iki ajana başıyla selam verdi (bunu aslında Dellray'in kendisi de hoş karşılamıyordu).</p>

  <p class="calibre4">"Çok fazla suç var," diye düşündü Dellray, uzun adımlarla yanlarından geçip giderken "ve çok az zaman." Birbirlerine el salladılar.</p>

  <p class="calibre4">Sonra asansöre bindi ve aşağı indi*. Caddenin karşı tarafına geçip federal park alanına doğru yürüdü.</p>

  <p class="calibre4">O akşam erken saatlerde yanan ve üzerinden hâlâ dumanlar yükselen minibüsü fark etti. Ofisteyken sirenleri duymuştu ve neler olduğunu merak etmişti.</p>

  <p class="calibre4">Güvenlik görevlisinin yanından geçti ve rampadan aşağı inerek ıslak beton ve egzoz dumanı kokan loş garaja girdi.</p>

  <p class="calibre4">Dellray, resmi Ford arabasını buldu ve kapıyı açıp, içine 9 mm. mermilerini, Kwan Ang davasıyla ilgili notlarıyla dolu sarı bloknotunu ve Goethe'nin şiirlerinin bulunduğu kırmızı deri kaplı eski kitabını koyduğu çantasını içeri attı.</p>

  <p class="calibre4">Dellray arabaya binerken, sürücü tarafındaki camın sızdırmaz lastik bandının yerine iyi oturmamış olduğunu fark etti ve hemen, birinin kapıyı açmak için camı zorladığını anladı. Lanet olsun! Eğilip baktı ve koltuğun altından taşan telleri gördü. Bombayı basınçla patlatacak düzeneği harekete geçirmemek için, koltuğa bütün ağırlığını vermemeye çalışarak kapının üst tarafına tutunmak için bir hamle yaptı.</p>

  <p class="calibre4">Ama artık çok geçti.</p>

  <p class="calibre4">Uzun parmakları açık kapının üzerinden kaydı. Altındaki koltuğa doğru yan tarafının üzerine düştü.</p>

  <p class="calibre4">Gözlerini koru! dedi, kendi kendine güdüsel olarak, ellerini yüzüne doğru kaldırırken.</p>
</body>
</html>
