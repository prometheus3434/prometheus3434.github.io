<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre9"><a class="calibre10" id="bookmark0"></a><span class="calibre18">BÖLÜM ON BİR</span></h1>

  <p class="calibre4">Hayalet, üç adamı şehirde bekliyordu.</p>

  <p class="calibre4">Bir banyo yapıp temiz ve gösterişsiz kıyafetler giydikten sonra, New York'taki gizli karargâhlarından biri olan ve on sekizinci kattan New York Limanı'nın olduğu gibi gören dairesinde bir deri koltuğa oturdu ve manzaraya baktı. Dairesi Manhattan’ın güneybatı köşesindeki Battery Park’ın yakınında, gösterişli bir gökdelendi. Çin Mahallesi'nden çok uzak değildi, ama oranın kalabalığından, deniz ürünlerinin kokularından, turist restoranlarından yayılan yağ kokularından uzaktaydı. Uğrunda çok uzun süre savaştığı bu rahatlığın, Komünist Parti'nin öncelikli hedeflerinden biri olduğunu düşündü.</p>

  <p class="calibre4">Neden yıkımın yolunu izlersin?</p>

  <p class="calibre4">Eskinin birparçasısın! Yaptıklarından pişmanlık duyar mısın?</p>

  <p class="calibre4">Kendini eski kültürden, eski geleneklerden, eski alışkanlıklardan ve eski fikirlerden arındırmaksın! Yıkılmış değerlerini fırlatıp atmalısın. İsteklerin ve düşüncelerin yanlış!</p>

  <p class="calibre4">Yanlış istekler mi? diye düşündü, kendi kendine sinsice gülümseyerek. İstekler mi? Kasıklarında tanıdık bir his vardı. Bütün hayatı boyunca aşina olduğu ve çoğunlukla etkisinde kalarak hareket ettiği bir his.</p>

  <p class="calibre4">Şimdi batan gemiden kurtulduğuna ve sahilden kaçtığına göre, düşünceleri normal hayatındaki önceliklere geri dönüyordu: Bir kadına şiddetle ihtiyacı vardı.</p>

  <p class="calibre4">İki haftadan uzun bir süredir kimseyle birlikte olmamıştı; St. Petersburg'da tanıştığı büyük ağızlı ve iri göğüslü Rus fahişeyle birlikte olduğundan beri. Tatmin olmuştu; ama sadece o kadar.</p>

  <p class="calibre4">Peki ya Fuzhou Fjderi'nde? Hiç kimse. Güzel domuzlardan birini, bir gecelik sekse karşılık indirimli ulaşım ücreti sözü vererek odasına çağırmak, yılankafaların hakkıydı. Ya da yalnız veya güçsüz bir adamla birlikte yolculuk yapıyorsa, kolundan tutup kamaraya sürükler ve orada tecavüz ederdi. Kadın ne yapabilirdi ki? Güzel Ülke'ye vardıklarında polisi mi arayacaktı?</p>

  <p class="calibre4">Ama Ejder’in ambarında casusluk yapan yardımcısı, kadın domuzların pek güzel ve çekici olmadıklarını, yanlarındaki erkeklerin de son derece zeki ve güçlü, kesinlikle sorun çıkarabilecek tipler olduğunu rapor etmişti. Bu yüzden de uzun, manastır hayatı gibi bir yolculuk olmuştu.</p>

  <p class="calibre4">Şimdi, adına Çince'de kadının cinsel organı anlamına gelen, Yindao dediği kadını <span class="calibre14">hatırlıyordu. Bu isim elbette ki oldukça aşağılayıcıydı, ama bu kadının durumunda pek de öyle sayılmazdı; saygı duyduğu birkaç işkadını ve dişi yılankafa hariç. Hayalet için bütün kadınlar sadece vücutlarından ibaretti. Yindao ile planladığı bir sürü cinsel fantezi gözünün önünden geçiyordu; kadının ince vücudu altında yatıyor, kendine özgü iniltisi kulağında çınlıyor, sırtı kavis çiziyor, Hayalet'in elleri kadının uzun saçını kavrıyordu;... öyle güzel, ipeksi saçtı ki... Feci şekilde tahrik olmuştu. Bir an için Chang ve Wu ailelerini unutmayı düşündü. Yindao ile buluşabilirdi -o da New York'taydı- ve fantezilerini gerçekleştirebilirdi. Ama elbette böyle bir şey yapmak doğasına aykırıydı. Önce, domuz aileleri ölmeliydi. Sonra onunla geçirecek uzun saatleri olacaktı.</span></p>

  <p class="calibre4">Naixin.</p>

  <p class="calibre4">Her şeyin bir zamanı var!</p>

  <p class="calibre4">Saatine baktı. Neredeyse 11.00 olmuştu. Bu üç Türk neredeydi? Hayalet kısa bir süre önce evine ulaştığında, Queens'te sık sık birlikte iş yaptığı komünist grupları aramak için sakladığı çalıntı telefonlardan birini kullanmıştı. Domuzları bulup öldürmeleri için üç adam kiralamıştı. Kendisi ile işlediği suçlar arasındaki bağlantıyı olabildiğince uzak tutmaya çalışan Hayalet, Çin Mahallesindeki geleneksel tonglara gitmemişti; Uygurlar'ı kiralamıştı.</p>

  <p class="calibre4">Çin'deki nüfusun büyük çoğunluğu, M.Ö. 200 yıllarında kurulan Han Hanedanı'na dayanıyordu. Nüfusun yüzde sekizlik bir kısmı ise Tibetliler, Moğollar ve Mançuryalılar gibi azınlık gruplarından oluşuyordu. Çin'in batısından gelen Uygurlar da bu azınlık halklardandı. Anayurtları, Asya'nın merkezinde, Çin tarafından ele geçirilmeden önce, Doğu Türkistan olarak anılan yerdi ve çoğu Müslüman idi. Bu yüzden Hayalet onlara, 'Türk' diyordu.</p>

  <p class="calibre4">Çin'deki diğer azınlıklar gibi, Uygurlar da genellikle Beijing'den zulüm görür ve Çin kültürünü kabul etmeleri için zorlanırlardı. Ayrılıkçılar sık sık işkence görür, öldürülürdü ve Uygurlar bağımsızlık isteklerinde oldukça yüksek sesliydiler; Çin'deki çoğu terör olayının arkasında Uygur özgürlük savaşçıları vardı.</p>

  <p class="calibre4">Ancak New York'taki Uygurlar sessiz, samimi ve barışçıldı. Ama Queens Türkistan Topluluğu ve İslami Merkezi'nden gelen bu adamlar, Hayalet'in çalıştığı en zalim üçlüydü. Ve orijininde Han Çinlisi olan bu aileleri öldürmek için en iyi tercihtiler; yıllar süren baskıyla ve Hayalet'in onlara cömertçe ödediği dolarlarla motive olmuşlardı; bu paranın bir kısmı Çin'in batısındaki Xinji-ang'a, Uygur bağımsızlık hareketini desteklemek üzere gidecekti.</p>

  <p class="calibre4">On dakika sonra nihayet geldiler. Tokalaştılar ve kendilerini tanıttılar: Haşip, Yusuf ve Kaşgari. Koyu tenli, sakin, ince yapılıydılar; kendisinden daha ufak tefektiler ve Hayalet hiç de iri sayılmazdı. Siyah takım elbiseler giymiş, altın bilezik ya da kolyeler takmış, gösterişli cep telefonlarını rozet gibi kalçalarına asmışlardı.</p>

  <p class="calibre4">Uygurlar, Hayalet'in anlamadığı bir Türk aksanı konuşuyorlardı ve Çince diyalektleriyle aralan pek iyi değildi. İngilizce'de karar kıldılar. Hayalet yapılması gereken işi açıkladı ve silahsız insanlan öldürmenin onlar için sorun olup olmayacağını sordu; tabii arada kadınları ve çocukları da.</p>

  <p class="calibre4">Yirmili yaşlarının sonlarındaki Yusuf, grubun sözcüsüydü; İngilizce'yi diğerlerinden daha iyi konuşuyordu. Onlara danışmadan cevap verdi. "Sorun değil. Bunu yapabiliriz. İstediğini yapacağız." Sanki her gün çocuk ve kadın öldürüyormuş gibiydi.</p>

  <p class="calibre4">Ve belki de gerçekten yapıyordu.</p>

  <p class="calibre4">Hayalet bir para kutusundan on bin dolar çıkarıp onlara verdi ve sonra Türkistan topluluğu merkezini arayarak telefonu Yusuf'a uzattı; Yusuf karşısındakine patronunun ne kadar para bağışladığını İngilizce olarak söyledi. Böylece para miktarı üzerinde daha sonra kavga olmayacaktı. "Ben bir süre dışarıda olacağım," dedi Hayalet, telefonu kapadıktan sonra. "Biraz bilgi toplamam gerek."</p>

  <p class="calibre4">"Bekleriz. Kahve alabilir miyiz?"</p>

  <p class="calibre4">Hayalet onlara başıyla mutfağı işaret etti. Sonra küçük bir mabede doğru yürüdü. Bir tütsü yaktı ve kişisel ilahı olarak seçtiği ilahı okçu Yi'ye dua etti. Sonra tabancasını ayak bileğindeki kılıfına koyarak dairesinden çıktı.</p>

  <p class="calibre4">Sonny Li, yoğun trafikte New York'a doğru zorlukla ilerleyen bir otobüsteydi.</p>

  <p class="calibre4">Doğasında sinsi ve sert olan Li, gördüğü şey karşısında yine de şaşkındı. Yaklaşmakta oldukları şehrin büyüklüğü değildi onu şaşırtan; Linin dünyası Çin'in güneydoğu sahiliydi ve dünyanın en büyük şeh<span class="calibre14">riydi. Shanghai, New York'un iki katı büyüklüğündeydi ve Hong Kong ile Guangzhou arasındaki İnci Delta'da 50 milyon insan yaşıyordu.</span></p>

  <p class="calibre4">Hayır, onu şaşırtan şey, bindiği otobüstü.</p>

  <p class="calibre4">Çin'de temel toplu taşıma aracı otobüstür. Ama onlar kirli, eski püskü araçlardı; sık sık bozulurlar, sıcak aylarda leş gibi kokarlar, kış aylarında yolcular donardı; camlar yağ ve is içinde olurdu. Otobüs istasyonları da eski, yıkık yerlerdi. Li, Fuzhou'daki Kuzey Otobüs İstasyonu'nun arkasında birini vurmuş, yine aynı çevrede kendisi bıçaklanmıştı.</p>

  <p class="calibre4">Dolayısıyla, Li daha önce bunun gibi gösterişli bir toplu taşıma aracı görmemişti; kalın minderli koltukları, tertemiz zemini ve lekesiz camlarıyla dev gibi ve lükstü. Bu basık, nemli Ağustos sabahında bile havalandırma mükemmel biçimde çalışıyordu. İki haftayı her gün hastalanarak geçirmişti, hiç parası yoktu ve Hayalet'in nerede olduğunu bilmiyordu. Bir tabancası, hatta sigarası bile yoktu. Ama en azından bu otobüs cennetten inen bir fırsat gibiydi.</p>

  <p class="calibre4">Fuzhou Ejderi'nin kazazedelerinin karaya çıktığı yerden kaçtıktan sonra, Li otobanın üzerinde kilometrelerce uzakta bir noktaya kendisini götürmesi için bir kamyoncuya yalvarmıştı. Adam onun ıslak, paçavraya dönmüş giysilerine bakarak kamyonun arka tarafına binmesine izin vermişti. Yarım saat kadar sonra kamyoncu onu büyük bir park alanının yanındaki pırıl pırıl bir otobüs durağında bırakmıştı. Oradan bir otobüse binerek istediği yere gidebileceğini söylemişti; Manhattan'a.</p>

  <p class="calibre4">Li, bilet almak için ne gerektiğini bilmiyordu, ama görünüşe bakılırsa pasaporta ya da belgeye ihtiyacı yoktu. Hongse'nin arabasından çaldığı yirmiliklerden birini biletçiye uzatmış, Nicholas Cage'i taklit ederek, olabildiğince düzgün bir aksanla "New York lütfen," demişti. Muhtemelen anlaşılmaz sözler duymayı bekleyen biletçi şaşkınlıkla gözlerini kırpıştırmış, ona bir bilet ve altı dolar para üstü vermişti. Parayı iki kez saydıktan sonra ya biletçinin kendisini soyduğuna ya da -bunu mırıldanarak söylemişti- o 'lanet olasıca pahalı ülkelerden biri'nde olduğuna karar vermişti.</p>

  <p class="calibre4">Yan taraftaki bir gazete standına gitmiş, jilet ve tarak almıştı. Erkekler tuvaletinde tıraş olmuş, saçını yıkamış ve kâğıt havlularla kurulamıştı. Sonra, dökülmeye başlayan saçlarını arkaya doğru taramış, üzerindeki kumlan olabildiğince temizlemiş ve duraktaki iyi giyimli diğer yolcuların arasına karışmıştı.</p>

  <p class="calibre4">Manhattan'a yaklaşırken, otobüs gişelerde bir süre yavaşladı ve sonra uzun bir tünele girdi. Sonunda şehre ulaştılar. On dakika sonra dev araç kalabalık bir caddede durdu.</p>

  <p class="calibre4">Li herkes gibi indi ve kaldırımda durdu.</p>

  <p class="calibre4">Bütün bisikletler ve motosikletler nerede? diye düşündü ilk olarak. Çin'de kişisel ulaşım büyük oranda bunlarla sağlanırdı ve Li, bu büyüklükte olup da içinde milyonlarca bisikletin dolaşmadığı bir şehir düşünemiyordu.</p>

  <p class="calibre4">İkinci düşüncesi ise şuydu: Nereden sigara alabilirim?</p>

  <p class="calibre4">Bir gazete kulübesi buldu ve bir paket sigara aldı.</p>

  <p class="calibre4">Parasının üstünü alınca yine lanet etti: Cehennemin on iblisi! Tek bir paket için neredeyse üç dolar! Günde en azından iki, tehlikeli bir şeyler yaptığında ve</p>

  <p class="calibre4">sinirlerini rahatlatması gerektiğinde ise üç paket içiyordu. Burada yaşarsa bir ayda sıfırı tüketirdi. Bir sigara yaktı ve kalabalığın arasında yürüyerek sigarasından derin bir nefes çekti. Güzel bir Asyalı kadına Çin Mahallesi'ne nasıl gidebileceğini sordu. Kadın metroyu gösterdi. Li, kalabalığın arasından yolunu bulmaya çalışarak bir jeton aldı. Bu da çok pahalıydı, ama artık iki ülkedeki fıyatlan birbiriyle kıyaslamaktan vazgeçmişti. Jetonu atarak turnikeden geçti ve platformda beklemeye başladı. Adamın biri ona bağırıyordu. Birden kendini çok kötü hissetti. Pahalı bir takım giymesine karşın adamın deli olabileceğini düşündü. Ama bir an sonra adamın ne demeye çalıştığını anladı. Görünüşe bakılırsa metroda sigara içmek yasaktı.</p>

  <p class="calibre4">Li bunun delilik olduğunu düşündü. İnanamıyordu. Ama olay çıkarmak istemediği için sigarasını söndürerek cebine koydu. "Lanet olasıca kaçık bir ülke," diye mırıldandı tekrar.</p>

  <p class="calibre4">Birkaç dakika sonra tren istasyona girdi ve Sonny Li bunu tüm hayatı boyunca yapmış gibi rahat bir şekilde bindi ve dikkatlice etrafa bakındı. Endişesi güvenlik görevlileri değildi, sigara içen başka biri olup olmadığına bakıyordu; böylece kendisi de bir tane yakabilirdi, ama ne yazık ki sigara içen kimse yoktu.</p>

  <p class="calibre4">Kanal Caddesi'ne geldiklerinde Li trenden indi ve merdiveni çıkarak tekrar gün ışığına ulaştı. Yağmur durmuştu. Bir sigara yaktı ve kalabalığa karıştı. Etrafındaki insanların çoğu güneye ait bir diyalekt olan Canton dili konuşuyordu, ama onun dışında ortam kendi kasabası olan</p>

  <p class="calibre4">Liu Guoyuan'a benziyordu; ya da Çin'deki herhangi bir küçük şehre. Sinemalarda Çin yapımı aksiyon ve aşk filmleri gösteriliyor, posterlerde uzun saçı briyantinle arkaya yapıştırılmış erkekler meydan okur bir tavırla gülümsüyor, genç kızlar yanlarında anneleri veya büyükbabalarıyla yürüyor, takım elbiseli işadamlan aceleyle ilerliyordu. Taze balık dolu buz kutuları, çay çöreği ve pirinç kurabiyesi satan fırınlar, restoranların yağlı vitrinlerinde boyunlarından asılmış Pekin ördekleri, bitkisel ürünler satan dükkânlar, akupunkturcular, Çinli doktorlar, deforme olmuş insan vücutlarına benzeyen ginseng kökleriyle dolu dükkânlar.</p>

  <p class="calibre4">Buralarda bir yerde çok tanıdık olduğu başka bir şeyi bulmayı umuyordu.</p>

  <p class="calibre4">Aradığını bulması on dakika sürdü. Belirleyici işareti gördü; elinde cep telefonu, sigara içen ve önünde durduğu camdan siyah bodrum katının önünden gelip geçeni izleyen genç bir fedai. Bu, yirmi dört saat açık bir kumarhaneydi.</p>

  <p class="calibre4">Adamın yanına yaklaştı. "Burada ne oynuyorlar?" diye sordu İngilizce. "Fan tai mi? Poker mi? Belki on üç oynuyorlardır?"</p>

  <p class="calibre4">Adam Li'nin giysilerine baktı ve ona aldırmadı.</p>

  <p class="calibre4">"Oynamak istiyorum," dedi Li.</p>

  <p class="calibre4">"Defol git," dedi adam sertçe.</p>

  <p class="calibre4">"Param var," diye bağırdı Li öfkeyle. "Bırak gireyim."</p>

  <p class="calibre4">"Sen Fujianlısın. Aksanından belli. Burada istenmiyorsun. Defol git, yoksa canın yanacak."</p>

  <p class="calibre4">"Benim dolarım da Canton doları kadar iyi. Patronun, müşterileri geri çevirmeni mi istiyor?"</p>

  <p class="calibre4">"Kaybol buradan, küçük adam. Sana bir kez daha söylemeyeceğim." Güzel siyah ceketinin önünü açınca otomatik bir tabancanın kabzası göründü.</p>

  <p class="calibre4">Mükemmel! Li'nin umduğu şey de buydu zaten.</p>

  <p class="calibre4">Korkmuş gibi yaparak arkasını dönerken kolunu açarak aniden geri döndü. Yumruğunu genç adamın göğsüne indirmişti. Adam geriye doğru sendeleyince, Li açık avcuyla burnuna vurdu. Adam bir çığlık atarak kaldırıma devrildi. Burnu kanıyor ve zorlukla nefes alıyordu. Li bu kez vücudunun yan tarafını tekmeledi.</p>

  <p class="calibre4">Adamın tabancasını, fazladan mermi kartuşunu ve sigaralarını aldıktan sonra sokağın iki tarafına bakındı. Kol kola yürüyen iki genç kadın onu görmemiş gibi yaptılar. Onların dışında sokakta başka kimse yok<span class="calibre14">tu. Yere eğildi ve acınacak durumdaki adamın kol saatiyle üç yüz dolar parasını da aldı.</span></p>

  <p class="calibre4">"Bunu yaptığımı kimseye söylersen," dedi Li, Putonghua diyalektinde konuşarak. "Seni bulur ve öldürürüm."</p>

  <p class="calibre4">Adam başıyla onayladı ve burnundan akan kanı ceketinin koluyla sildi.</p>

  <p class="calibre4">Li, tam geri dönüp uzaklaşıyordu ki, aniden durdu ve adama döndü. Adam korkuyla geri çekildi. "Ayakkabılarını çıkar," dedi adama.</p>

  <p class="calibre4">"Ben... "</p>

  <p class="calibre4">"Ayakkabılar. Hemen çıkar!"</p>

  <p class="calibre4">Cilalı siyah ayakkabıların bağcıklarını çözdü ve ikisini de Li' ye uzattı. "Çoraplar da."</p>

  <p class="calibre4">Pahalı siyah ipek çoraplar da ayakkabılara katıldı.</p>

  <p class="calibre4">Li, kumla dolu ıslak çoraplarını ve ayakkabılarını çıkarıp attıktan sonra yenilerini giydi.</p>

  <p class="calibre4">Güzel, diye düşündü mutlu bir şekilde.</p>

  <p class="calibre4">Li, kalabalık sokaklara geri döndü. Ucuz bir giysi dükkânı buldu. Bir kot pantolon, bir tişört ve ince bir Nike rüzgârlık aldı. Dükkânın arka tarafında üzerini değiştirdikten sonra parasını ödedi ve eski giysilerini bir çöp kovasına attı. Ardından bir Çin restoranına giderek bir fincan çay ve bir kâse dolusu noodle* aldı. Yemeğini yerken cüzdanından katlanmış bir parça kâğıt çıkardı; bu, sahildeyken Hongse'nin arabasından çaldığı kâğıttı.</p>

  <p class="calibre4"><span class="calibre20">8 Ağustos Çönderen:</span></p>

  <p class="calibre4"><span class="calibre20">Harold C Peabody, Birteşik^Devletler Çöçmen Bürosu Yönetici Asistanı Alıcı:</span></p>

  <p class="calibre4"><span class="calibre20">Dedektif Yüzbaşı Lincoln Rhyme (Emekli)</span></p>

  <p class="calibre4"><span class="calibre20">Konu:</span></p>

  <p class="calibre4"><span class="calibre20">Çui (takma adlı), Hayalet (takma adlı) Kwan Auginyakalanma konusu ile ilgili Çöçmen Bürosu/FBI/NYPD BirleşkÇvç Operasyonu Bu mesaj, yukarıda adı geçen şüphelinin yakalanmasıyla ilgii planlan görüşmek, üzere yarın sabah onda yapacağımız toplantıyı onaylamaktadır. Lütfen detaylı SiJgi için ekteki döküme bakınız.</span></p>

  <p class="calibre4"><span class="calibre20">Mesaja eklenmiş olan kartvizitte başka bir şey yazıyordu:</span></p>

  <p class="calibre4"><span class="calibre20">Lincoln Rhyme</span></p>

  <p class="calibre4"><span class="calibre20">345 Central ParkjBatı Yakası</span></p>

  <p class="calibre4"><span class="calibre20">New York, NY10022</span></p>

  <p class="calibre4">Garson kızı çağırdı ve ona bir soru sordu. Li'deki bir şey kızı korkutmuştu ve bu adama yardım etmemesi gerektiğini hissediyordu. Ama kız Li'nin yüzüne tekrar baktığında adamın sorusunu cevaplamamanın daha kötü olacağını anladı. Başıyla onayladı ve yere bakarak, Li'nin mükemmel diyebileceği bir şekilde, Central Park Batı Yakası olarak bilinen caddenin nerede olduğunu tarif etti.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_10"><a class="calibre10" id="bookmark1"></a><span class="calibre18">BÖLÜM ON İKİ</span></h1>

  <p class="calibre4">"Şimdi daha iyi görünüyorsunuz," dedi Amelia Sachs. "Kendinizi nasıl hissediyorsunuz?"</p>

  <p class="calibre4">John Sung başıyla işaret ederek onu dairesine davet etti. "Her yanım ağrıyor," dedi ve kapıyı kapattıktan sonra oturma odasında Sachs'a katıldı. Yavaş yürüyor, arada bir yüzünü buruşturuyordu. Vurulmuş olmanın doğal sonucu, diye düşündü Sachs.</p>

  <p class="calibre4">Göçmen avukatının Sung için ayarladığı bu kasvetli daire Bowery'deydi; iki karanlık oda uyumsuz ve eski püskü mobilyalarla döşenmişti. Hemen alt katında bir Çin restoranı vardı; ekşi yağ ve sirke kokusu evin içini dolduruyordu.</p>

  <p class="calibre4">Yer yer beyazlaşmış saçıyla ufak tefek bir adam olan Sung, yarası yüzünden iki büklüm yürüyordu. Sendeleyerek yürümesini izlerken, Sachs ona karşı bir sıcaklık hissetti. Çin'de doktor olarak sürdürdüğü hayatında muhtemelen hastalarından belirgin bir saygı görmüştü ve -bir muhalif olmasına karşın- belli bir prestiji vardı. Oysa burada Sung bir hiçti. Yaşamak için ne yapmak zorunda kalacağını düşündü Sachs; taksi şoförlüğü, bir restoranda garsonluk...</p>

  <p class="calibre4">"Çay yapayım," dedi Sung.</p>

  <p class="calibre4">"Hayır, teşekkürler," dedi Sachs. "Fazla kalmayacağım."</p>

  <p class="calibre4">"Kendim için yapıyorum zaten." Ayrı bir mutfak yoktu; sadece bir ocak, küçük bir buzdolabı ve oturma odasının bir duvarına iliştirilmiş paslı bir lavabo vardı. Titreyen alevin üzerine ucuz bir demlik koydu ve lavabonun üzerindeki dolaptan bir Lipton kutusu çıkardı. Kutuyu kokladı ve meraklı bir şekilde gülümsedi.</p>

  <p class="calibre4">"Alışkın olduğunuz şey değil galiba," dedi Sachs.</p>

  <p class="calibre4">"Daha sonra alışveriş yapacağım," dedi Sung, hüzünlü bir tavırla. "Göçmen Bürosu kalmanıza izin verdi mi?"</p>

  <p class="calibre4">Sung başıyla onayladı. "Sığınma talebim için resmi olarak dilekçe verdim. Avukatım birçok kişinin bunu yapmaya çalıştığını, ama yeterli nitelikliliği gösteremediklerini söyledi. Ama ben iki yılımı eğitim kamplarında geçirdim. İnsan haklarıyla ilgili Beijing rejimine saldıran yazılar yazdım. Bazılarını kanıt olarak toparladık. Memur herhangi bir şey için söz vermiyor, ama sığınma talebimin kabul edilme olasılığının yüksek olduğunu söylüyor." "Duruşma ne zaman?" diye sordu Sachs.</p>

  <p class="calibre4">"Gelecek ay."</p>

  <p class="calibre4">Adam dolaptan iki fincan çıkarıp, tepsiye yerleştirmeden önce dikkatle yıkayıp kurularken, Sachs onu izledi. Bunları yaparken bir törendeymiş gibiydi. Çay poşetinin tepelerini açıp porselen bir çaydanlığa koydu ve üzerine sıcak su ekledikten sonra bir kaşıkla karıştırdı.</p>

  <p class="calibre4">Lipton demlik poşeti...</p>

  <p class="calibre4">Tepsiyi oturma odasına getirdi ve zorlukla oturdu. İki fincan çay doldurdu ve birini Sachs'a uzattı. Genç kadın ona yardım etmek için ayağa kalktı. Fincanı adamdan alırken ellerinin yumuşak, ama çok güçlü olduğunu fark etti.</p>

  <p class="calibre4">"Diğerlerinden haber var mı?" diye sordu.</p>

  <p class="calibre4">"Sanırım Manhattan'da bir yerdeler. Buraya yakın denebilecek bir yerde çalıntı minibüslerini bulduk. Size onlarla ilgili sormak istediğim şeyler var."</p>

  <p class="calibre4">"Elbette. Nasıl yardımcı olabilirim?"</p>

  <p class="calibre4">"Bildiğiniz herhangi bir şey. İsimler, tarifler... Herhangi bir şey."</p>

  <p class="calibre4">Sung fincanı dudaklarına götürdü ve çok küçük bir yudum aldı. "İki aile vardı; Chang'ler ve Wu'lar. Bir de kaçabilen birkaç kişi. Adlarını hatırlamıyorum. Mürettebattan bazıları da gemiden çıkmıştı. Chang onları kurtarmaya çalıştı -botumuzu kullanan oydu- ama Hayalet onları vurdu."</p>

  <p class="calibre4">Sachs çayını yudumladı. Alışkın olduğu market çayından farklı gibiydi. Kendi hayal gücüm, diye düşündü.</p>

  <p class="calibre4">"Mürettebat bize çok iyi davrandı," diye devam etti Sung. "Yola çıkmadan önce kaçak göçmen gemilerinde kötü şeyler olduğunu duymuştum. Ama Ejder'de bize çok iyi davrandılar; içecek su ve yiyecek verdiler."</p>

  <p class="calibre4">"Chang veya Wu ailelerinin nereye gitmiş olabilecekleri konusunda herhangi bir şey hatırlıyor musunuz?"</p>

  <p class="calibre4">"Size sahilde söylediklerimden başka bir şey hatırlamıyorum. Bütün bildiğimiz, bizi Long Island'da bir sahile bırakacaklarıydı. Orada bekleyen kamyonlar bizi New York'ta bir yere götürecekti."</p>

  <p class="calibre4">"Peki ya Hayalet? Onu bulmamıza yardımcı olabilecek herhangi bir şey söyleyebilir misiniz?"</p>

  <p class="calibre4">Adam başını salladı. "Çin'deki küçük yılankafalar -Hayalet'in adamlarıydı -karaya ulaştığımızda onu bir daha görmeyeceğimizi söylediler. Ayrıca onunla bağlantıya geçmememiz için bizi uyardılar." "Gemide göçmenlerden biri gibi davranan bir yardımcısı olduğunu sanıyoruz," dedi Sachs. "Hayalet bunu genellikle yapar. Kim olabileceğini biliyor musunuz?"</p>

  <p class="calibre4">"Hayır," diye cevap verdi Sung. "Ambarda kendi başlarına yolculuk eden birçok adam vardı. Kimseye fazla bir şey anlatmıyorlardı. Onlardan biri olabilir. Ama ben pek dikkat etmedim. İsimlerini bilmiyorum."</p>

  <p class="calibre4">"Mürettebattan herhangi biri Hayalet'in bu ülkeye girdiğinde neler yapacağına dair bir şey söyledi mi?"</p>

  <p class="calibre4">Sung ciddileşti; bir şey düşünüyor gibiydi. "Belirgin bir şey yok," dedi. "Sanırım onlar da ondan korkuyordu. Ama bir dakika... Yardımı olur mu bilmiyorum, ama bir şey duydum. Geminin kaptanı Hayalet'ten söz ederken, onun için hep 'Po fu chen zhou,' diyordu. Tam olarak, 'Köprüleri yık ve gemileri yak,' anlamına gelir. Sanırım, 'Geri dönüş yok' gibi bir şey. Bu, Qin hanedanından bir savaşçıya ithaf edilir. Birlikleri, düşmana saldırmak için bir nehri geçtiğinde, geri dönme şansları kalmasın diye onlara, 'köprüleri yak, gemileri batır' emrini vermiş. Hayatta kalmak istiyorlarsa, karşı tarafı yok etmek zorundaydılar. Hayalet bu tür bir düşmandır."</p>

  <p class="calibre4">Yani aileleri bulup hepsini öldürene kadar durmayacak, diye düşündü Sachs.</p>

  <p class="calibre4">Kısa bir süre için aralarında oluşan sessizlik, Kanal Caddesi'nden gelen trafik sesleriyle bozuldu. "Karınız Çin'de mi?" diye sordu Sachs. Sung genç kadının gözlerine baktı ve tereddütlü bir sesle cevap verdi. "Geçen yıl öldü."</p>

  <p class="calibre4">"Çok üzgünüm."</p>

  <p class="calibre4">"Bir eğitim kampında. Görevliler onun hastalandığını söylediler, ama hastalığının ne olduğunu açıklamadılar. Otopsi yoktu. Umarım gerçekten hastalanmıştır. Ölene kadar işkence yapıldığını düşünmektense bunu tercih ederim."</p>

  <p class="calibre4">Bu sözler Sachs’ın ürpermesine neden oldu. "O da muhalif miydi?" Sung başıyla onayladı. "Zaten öyle tanıştık. On yıl önce Beijing'de bir protesto mitinginde. Tiananmen Meydanı’nın yıldönümünde. Yıllar geçtikçe benden daha cüretkâr hale geldi. Tutuklanmasından önce çocuklarla birlikte buraya gelmeye hazırlanıyorduk." Sung'ın sesi titredi ve daha fazla konuşamaması, hayatındaki acıların büyüklüğünü anlatmaya yetti.</p>

  <p class="calibre4">"Ülkede daha fazla kalamayacağıma karar verdim," diye devam etti sonunda. "Politik açıdan bu çok tehlikeliydi. Ama dahası, karımın çok fazla bağlantısı vardı. Buraya gelmeye, politik sığınma istemeye ve sonra da çocuklarımı aldırmaya karar verdim." Hafifçe gülümsedi. "Yas sürem bittikten sonra, çocuklarıma anne olması için burada bir kadın bulacağım." Omuz silkti ve çayını yudumladı. "Ama bu gelecekte olacak."</p>

  <p class="calibre4">Eli boynundaki taşa gitti. Sachs kolyeye baktı. Sung bunu fark ederek kolyesini çıkardı ve Sachs'a uzattı.</p>

  <p class="calibre4">"İyi şans tılsımım. Belki işe yarar," dedi gülerek. "Boğulmak üzereyken sizi bana getirdi."</p>

  <p class="calibre4">"Nedir bu?" diye sordu Sachs, oymalı taşı elinde tutarak.</p>

  <p class="calibre4">"Qingtian'dan, Fuzhou'nun güneyinden bir oyma. Oranın sabuntaşı çok ünlüdür. Karımdan bir armağandı."</p>

  <p class="calibre4">"Kırılmış," dedi Sachs, kırığı tırnağıyla ovalayarak.</p>

  <p class="calibre4">"Beni kurtardığınızda tutunduğum kayalara sürtünmekten biraz aşındı."</p>

  <p class="calibre4">Taş, poposunun üzerinde oturan bir maymunun minik bir heykeliydi. Yaratık insana benziyordu. Yüzünde kurnaz bir ifade vardı. "Çin Mitolojisi'nde ünlü bir karakterdir," diye açıkladı Sung. "Maymun Kral." Sachs kolyeyi iade etti. Sung kolyeyi taktı ve tılsım, adamın kaslı, tüysüz göğsüne tekrar yaslandı. Hayalet'in açtığı yarayı saran bandajlar, mavi iş gömleğinin altından belli oluyordu. Birdenbire, çok yakınında duran Sung'a karşı içinden sıcak duyguların aktığını hissetti. Giysilerindeki yoğun sabun ve deterjan kokusunu alabiliyordu. Adamın onu açıklanamaz bir şekilde rahatlattığını hissetti; tamamen bir yabancı olan bu adamın.</p>

  <p class="calibre4">"Dairenizin önünde bir devriye arabası bırakacağız," dedi adama.</p>

  <p class="calibre4">"Beni korumak için mi?"</p>

  <p class="calibre4">"Evet."</p>

  <p class="calibre4">Bu açıklama Sung'ı eğlendirdi. "Çin polisi asla böyle bir şey yapmaz; kapınızın önüne park etmelerinin tek nedeni sizi izlemek ya da korkutmaktır."</p>

  <p class="calibre4">"Artık Kansas'ta değilsin, John."</p>

  <p class="calibre4">"Kansas mı?"</p>

  <p class="calibre4">"Bir deyim. Lincoln'e dönmem gerek."</p>

  <p class="calibre4">"Kime?"</p>

  <p class="calibre4">"Birlikte çalıştığım adam. Lincoln Rhyme."</p>

  <p class="calibre4">Ayağa kalktığında dizinde bir sancı hissetti.</p>

  <p class="calibre4">"Bekleyin," dedi Sung. Kadının elini tuttu. Adamın tutuşunda yüce bir güç vardı sanki. "Ağzınızı açın," dedi Sung.</p>

  <p class="calibre4">"Ne?" dedi Sachs gülerek.</p>

  <p class="calibre4">"Öne eğilin ve ağzınızı açın."</p>

  <p class="calibre4">"Neden?"</p>

  <p class="calibre4">"Ben doktorum. Dilinize bakmak istiyorum."</p>

  <p class="calibre4">Sachs şakayla karışık kendisinden isteneni yaptı ve Sung onun ağzını çabucak inceledi. "Artritiniz var," dedi, genç kadının elini bırakıp arkasına yaslanırken.</p>

  <p class="calibre4">"Kronik," dedi Sachs. "Bunu nasıl anladınız?"</p>

  <p class="calibre4">"Dediğim gibi, ben doktorum. Tekrar gelirseniz sizi tedavi ederim." "Onlarca doktora gittim," dedi Sachs gülerek.</p>

  <p class="calibre4">"Batılı tıp, Batılı doktorlar, onların da bir yeri var. Ama kronik rahatsızlıktan ve acıları iyileştirmek konusunda Çin tıbbı en iyisidir; görünüşte herhangi bir nedeni yokmuş gibi görünen sorunlar için. Ama her zaman bir neden vardır. Yapabileceğim bazı yararlı şeyler var. Size borçluyum. Hayatımı kurtardınız. Bunu geri ödemezsem mahcup olurum."</p>

  <p class="calibre4">"Sizi kurtaran siyah dalgıç elbiseli iki iri adamdı."</p>

  <p class="calibre4">"Hayır, hayır, siz olmasaydınız boğulurdum. Bunu biliyorum. Bu yüzden, lütfen tekrar gelin ve size yardım etmeme izin verin, olmaz mı?" Sachs bir an için tereddüt etti.</p>

  <p class="calibre4">Ama sonra sanki onu harekete geçirmek istermişçesine, dizine yine bir sancı saplandı. Acısını belli etmedi, ama kalemini çıkararak Sung'a cep telefonunun numarasını verdi.</p>

  <p class="calibre4">Central Park'ın Batı Yakası'nda bir bankta oturan Sonny Li' nin kafası karışıktı.</p>

  <p class="calibre4">Polisler böyle bir yerde ne arıyordu ki? Önce Hongse, televizyondaki polisler gibi, o sarı renkli hızlı arabayı kullanıyordu; şimdi de Hayalet'in peşindeki polisler bu kadar lüks bir binada mı çalışıyordu? Çin'deki hiçbir polis memuru böyle bir dairenin masrafını karşılayamazdı; en ahlaksızları bile (aralarında gerçekten de çok ahlaksız olanları vardı). Li sigarasını attı, çimenlere tükürdü ve başını kaldırmadan yürüyerek caddenin karşı tarafına geçip binanın arka tarafına uzanan bir ara sokağa girdi. Ara sokak bile tertemizdi! Li'nin Liu Guo-yuan'daki evinde -Çin'deki en zengin semtlerden biriydi- böyle bir ara sokak çöplerle dolu olurdu. Duraksayarak köşeden baktı ve binanın arka kapısının açık olduğunu gördü. Mükemmel sarı saçlı, açık renk gömlekli, koyu renk pantolonlu genç bir adam, boynunda çiçekli bir kravatla dışarı çıktı. Elinde yeşil renkte iki çöp torbası taşıyordu; bunlan metal bir konteynere kadar götürdü ve içine attı. Adam sokağa bakındı, yerdeki birkaç kâğıt parçasını aldı ve onları da konteynere attı. Ellerini ovaladıktan sonra içeri döndü ve kapıyı kapattı. Ama kilitlemedi. Teşekkürler ahbap!</p>

  <p class="calibre4">Sonny Li bodruma süzüldü. Güçlü bir küf kokusu genzini yaktı; sesleri dinledi. Genç adamın ayak sesleri merdivenin yukarısında kayboldu. Li büyük kartonlardan oluşan bir yığının arkasında adamın dönüşünü bekledi, ama görünüşe bakılırsa adam başka şeyler yapmaya gitmişti. Üst kattan gıcırtılar ve su sesleri geliyordu. Li yerdeki kutuların içine baktı. Bazıları giysilerle bazıları da hatıra eşyalarla dolu gibi görünüyordu; plaketler, ödüller, okul dereceleri. Illynoise Üniversitesi yazısını okudu Li. Amerikan Enstitüsü Adli Tıp Bilim Basan Ödülü ve bizzat direktörü tarafından imzalanmış bir Federal Soruşturma Bürosu (FBI) Övgü Mektubu. Daha bir dolu başka şey.</p>

  <p class="calibre4">Bu ödüllerin hepsi Lincoln Rhyme adında bir adama aitti.</p>

  <p class="calibre4">Sarışın adamın başka çöp getirmediğini görünce, Li saklandığı yerden çıktı. Yavaşça yürüyerek merdivenlerden bir kat yukarı çıktı. Döşemeler eski olduğundan, ses çıkarmamak için çok dikkatli hareket ediyordu. Yukan ulaşınca kapının arkasında durdu ve hafifçe araladı. Kendisine yaklaşan ayak sesleri duydu; birkaç kişi olmalıydı. Li hemen sırtını duvara yaslayarak süpürgelerin ve saplı tahta bezlerinin arasına saklandı.</p>

  <p class="calibre4">"Birkaç saat içinde döneriz, Linç," diyordu birisi. Gerisini anlayamadı. Ayak sesleri durduğunda, Li başka bir adamın sesini duydu. "Hey, Lincoln, birimizin kalmasını ister misin?"</p>

  <p class="calibre4">Bir ses öfkeli bir tonla cevap verdi. "Kalmak mı? Birinin kalmasını neden isteyeyim? Biraz iş yapıldığını görmek ve bu arada da rahatsız edilmemek istiyorum."</p>

  <p class="calibre4">"Sadece silahlı birinin kalmasının daha iyi olacağını söylemeye çalışıyorum. Hayalet ortadan kayboldu. Yardımcısı da. Arkamızı kollamamızı sen söyledin."</p>

  <p class="calibre4">"İyi de, beni nasıl bulacak? Tanrı aşkına, nerede yaşadığımı nasıl bilecek? Kimsenin bebek bakıcılığına ihtiyacım yok. İhtiyacım olan şey, istediğim bilgileri bir an önce bana getirmeniz."</p>

  <p class="calibre4">"Tamam, tamam."</p>

  <p class="calibre4">Li, üst katta birilerinin yürüdüğünü ve bir kapının açılıp kapandığını duydu. Sonra her yer sessizleşti. Sonny Li bir an dinledi. Kapıyı tamamen açtı ve dışarı baktı. Karşısında ön kapıya uzanan ve diğer adamların -muhtemelen diğer polisler- az önce geçtiği uzun bir koridor vardı.</p>

  <p class="calibre4">Sağ tarafta, oturma odası olduğunu tahmin ettiği bir yere açılan bir kapı vardı. Ayak seslerini bastırmak için süpürgeliğe yakın kalmaya çalışarak koridorda yürüdü. Oturma odasının dışında bir an duraksadıktan sonra içeri baktı. Oda bilimsel teçhizatla, bilgisayarlarla, masalarla, tablolarla ve binbir çeşit kitapla doluydu. Bu tuhaf binada bulmayı umabileceği en son şeydi bu.</p>

  <p class="calibre4">Ama asıl ilginç olan, odanın ortasında, teknoloji ürünü kırmızı renkli bir tekerlekli sandalyede oturan, önündeki bilgisayar ekranına eğilmiş ve görünüşe bakılırsa kendi kendine konuşan, siyah saçlı bir adamdı. Adamın ağzının kenarındaki mikrofonu görünce başka biriyle konuşmadığmı anladı Li. Muhtemelen mikrofonla bilgisayara komutlar gönderiyor, ne yapacağını söylüyordu. Ekran da emirleri uyguluyordu.</p>

  <p class="calibre4">Yani, Lincoln Rhyme bu tuhaf yaratık mıydı?</p>

  <p class="calibre4">Kim olduğu çok da önemli değildi; ayrıca tahminlerde bulunacak zamanı yoktu. Diğer polislerin ne zaman döneceğini bilmiyordu.</p>

  <p class="calibre4">Sonny Li tabancasını çekti ve odaya girdi.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_11"><a class="calibre10" id="bookmark2"></a><span class="calibre18">BÖLÜM ON ÜÇ</span></h1>

  <p class="calibre4">Bir metre ilerledi. Bir metre daha. Sonny Li zayıf, ince bir adamdı ve sessizce hareket ediyordu.</p>

  <p class="calibre4">Tekerlekli sandalyenin arkasına daha fazla yaklaşmak, Hayalet ile ilgili bir bilgi ya da delil bulmak için masalara bakmak. O zaman... Adamların nereden geldiğini Li anlamadı bile.</p>

  <p class="calibre4">İçlerinden biri -Li'den çok daha uzundu- kömür gibi karaydı; parlak sarı bir gömlek ve takım elbise giymişti. Odanın içinde duvarın dibinde saklanmıştı. Son derece akıcı bir hareketle Li'nin tabancasını elinden aldı ve şakağına başka bir tabanca dayadı.</p>

  <p class="calibre4">Kısa boylu ve şişman olan başka bir adam Li'yi yere savurdu ve dizini sırtına indirdi; o anda Li'nin ciğerlerindeki tüm hava boşaldı, karnında ve vücudunun yan taraflarında keskin bir acı hissetti. Bir anda kendini kelepçelenmiş halde bulmuştu.</p>

  <p class="calibre4">"İngilizce biliyor musun?" diye sordu zenci.</p>

  <p class="calibre4">Li cevap veremeyecek kadar şaşkındı.</p>

  <p class="calibre4">"Bi' kez daha sor'cam. İngilizce. Biliyor musun?"</p>

  <p class="calibre4">Odada gizlenen Çinli bir adam daha vardı. Gösterişli bir takım elbise giymişti ve boynundaki zincire asılı bir rozet taşıyordu. Aynı soruyu Çince sordu. Adam Canton diyalekti konuşuyordu, ama Li anlayabilmişti.</p>

  <p class="calibre4">"Evet," diye cevap verdi nefes nefese. "İngilizce konuşuyorum." Tekerlekli sandalyede oturan adam onlara döndü. "Bakalım ne yakalamışız."</p>

  <p class="calibre4">Zenci, iniltilerine ve çıkardığı acı dolu seslere aldırmadan Li' yi kaldırırken neredeyse ayaklarını yerden kesmişti. Bir eliyle onu tutarken diğeriyle ceplerini yoklamaya başladı. "Bana bak sers'ri, ceplerinde herhangi bi'şi bulacak mıyım? Bana sevimsizce bat'cak bi'şi var mı ceplerinde?"</p>

  <p class="calibre4">"Ben... " "Sor'ma cevap ver ve do'ruyu sö'le. Çünkü eğer elime bi'şi batarsa, sana da bat'cak." Li'yi yakasından tutup bağırdı. "Sö'le!!!" "Uyuşturucudan mı söz ediyorsun? Hayır, hayır."</p>

  <p class="calibre4">Adam Li'nin ceplerindeki paraları, sigaraları, mermileri ve sahilden çaldığı kâğıtları dışarı çıkardı. "Ah, görünüşe bakılırsa bu ahbap Ayemelia'dan almaması ger'ken bi'şi 'dünç almış, 'stelik o, birinin hayatını kurtarmaya çal'şırken. Utanç verici."</p>

  <p class="calibre4">"Bizi böyle bulmuş," dedi Lincoln Rhyme, kartının takılı olduğu kâğıda bakarak. "Ben de merak ediyordum. "</p>

  <p class="calibre4">İnce yapılı sarışın adam kapıda belirdi. "Demek onu yakaladınız," dedi hiç şaşırmamış bir tavırla. O zaman Li, bu adamın arka tarafta çöpleri bırakırken kendisini fark ettiğini ve kapıyı bilerek açık bıraktığını anladı. Onu içeri çekmek için. Diğerleri de gürültülü bir şekilde gidiyormuş, Lincoln'ü yalnız bırakıyormuş gibi yapmışlardı.</p>

  <p class="calibre4">Demek onu yakaladınız...</p>

  <p class="calibre4">Tekerlekli sandalyedeki adam Li'nin gözlerindeki tiksintiyi gördü. "Doğru," dedi. "Buradaki yardımcım Thom çöpleri dökerken seni fark etti. Ve sonra..." Başıyla bilgisayar ekranına işaret ederek bir emir verdi. "Emir, güvenlik. Arka kapı."</p>

  <p class="calibre4">Bilgisayar ekranında binanın arka kapısının ve ara sokağın bir görüntüsü belirdi.</p>

  <p class="calibre4">Li, Sahil Koruma'nın, uçsuz bucaksız okyanusta seyreden Fuz-hou Ejderini nasıl bulduğunu aniden anladı: Bu adam. Lincoln Rhyme! "Cehennemin iblisleri," diye mırıldandı. Şişman yüzlü polis güldü. "Böyle günlerden nefret etmiyor musun?"</p>

  <p class="calibre4">Zenci, Li'nin cebindeki cüzdanı çıkardı. Islak deriyi sıktı. "Sanırım bu k'çük s'çanımız yüzüyo'muş." Cüzdanı açtı ve Çinli memura teslim etti.</p>

  <p class="calibre4">Şişman adam bir telsiz çıkardı. "Mel, Alan, içeri gelin. Onu yakaladık."</p>

  <p class="calibre4">İçeri girenler, muhtemelen Li'nin az önce gidişlerini duyduğu iki adamdı. Kel kafalı ufak tefek olanı Li'ye aldırmadan bilgisayara yaklaştı ve bir şeyler yazmaya başladı. Çarpıcı kızıllıktaki saçıyla diğeri takım elbiseliydi. Şaşkınlıkla gözlerini kırpıştırdı. "Bir dakika, bu Hayalet değil."</p>

  <p class="calibre4">"O zaman kayıp yardımcısını bulduk," dedi Rhyme. "Bang-shou!" "Hayır," dedi kızıl saçlı adam. "Onu tanıyorum. Daha önce gördüm." Li'ye de bu adam tanıdık geliyordu.</p>

  <p class="calibre4">"Onu gördün mü?" diye sordu zenci.</p>

  <p class="calibre4">"Göçmen Bürosu'ndan bazılarımız geçen yıl Fuzhou polisleriyle çalışıyorduk; insan kaçakçılığıyla ilgili olarak. O da oradaydı. Onlardan biriydi."</p>

  <p class="calibre4">"Kimlerden biri?" diye sordu şişman polis.</p>

  <p class="calibre4">Çinli polis bir kahkaha patlattı ve Li'nin cüzdanındaki kimlik kartını tutarak, resmi Li'nin yüzüyle karşılaştırdı. "Bizden biri," dedi. "Bu adam polis."</p>

  <p class="calibre4">Kartı ve sürücü ehliyetini Rhyme da inceledi; ikisinde de bu adamın resimleri vardı. Adı Li Kangmei idi; Liu Guoyuan Polis Teşkilatı'nda çalışıyordu.</p>

  <p class="calibre4">Rhyme, Dellray'e döndü. "Bak bakalım Çin'deki dostlarımız bunu doğrulayacak mı?" Ajanın iri elinde minik bir cep telefonu belirdi ve adam numarayı tuşlamaya başladı.</p>

  <p class="calibre4">"Li senin ilk adın mı?" diye sordu Rhyme, ufak tefek adama bakarak. "Soyadım. 'Kangmei' adından hoşlanmıyorum," diye açıkladı adam. "Sonny adını kullanıyorum. Batılı adım."</p>

  <p class="calibre4">"Burada ne işin var?" diye sordu Rhyme.</p>

  <p class="calibre4">"Hayalet geçen yıl kasabamdan üç kişiyi öldürdü. Diyelim ki, toplantısı vardı. Restorandaki küçük yılankafalarla. Küçük yılan-kafanın ne olduğunu biliyor musunuz?"</p>

  <p class="calibre4">Rhyme başıyla onayladı. "Devam et."</p>

  <p class="calibre4">"Küçük yılankafa onu aldatıyordu. Büyük bir kavga koptu. Hayalet onu öldürdü, ama bu arada, sırada oturan kadın, kızı ve yaşlı adam da öldü. Diyelim ki, kaçarken yoluna çıktılar ve Hayalet de onları öldürdü."</p>

  <p class="calibre4">"Seyirciler mi yani?"</p>

  <p class="calibre4">Li başıyla onayladı. "Onu tutuklamaya çalıştık ama çok güçlü... şeyi var..." Doğru kelimeyi bulmaya çalıştı ama bulamayınca sonunda Eddie Deng'e döndü. "Gua/tri."</p>

  <p class="calibre4">"Bu bağlantı demektir," diye açıkladı Deng. "Doğru insanlara para ödersin ve iyi guamci kazanırsın."</p>

  <p class="calibre4">Li yine başını eğdi. "Kimse ona karşı tanıklık etmek istemiyor. Bu cinayetlerle ilgili deliller karargâhta kayboldu. Amirim ilgisini kaybetti. Dava kolektifleştirildi."</p>

  <p class="calibre4">"Kolektifleştirildi mi?" diye sordu Sellitto.</p>

  <p class="calibre4">Li acıyla gülümsedi. "Bir iş berbat olduğunda biz böyle deriz. Eski zamanlarda, Mao'nun zamanında, hükümet bir işi ya da çiftliği kolektifleştirdiğinde, hızlı bir şekilde batardı."</p>

  <p class="calibre4">"Ama" diye araya girdi Rhyme, "bu dava senin için kolektifleştirilmemişti."</p>

  <p class="calibre4">"Hayır," dedi Li, abanoz gibi sert gözleriyle bakarak. "Yaşadığım yerde masum insanları öldürdü. Onun hâkim karşısına çıkmasını istiyorum."</p>

  <p class="calibre4">"Gemiye nasi' bindin?" diye sordu Dellray.</p>

  <p class="calibre4">"Fuzhou'da bir sürü muhbirim var. Geçen ay Hayalet'in Tayvan'da iki kişiyi öldürdüğünü öğrendim; büyük adamlar, önemli adamlar. Tayvan Polis Teşkilatı onu aramayı bırakana kadar Çin'den ayrılacaktı. Fransa'nın güneyine gidecek, oradan Rusya'ya geçip Vyborg'daki göçmenleri alacak ve Fuzhou Ejderi ile New York'a getirecekti." Rhyme güldü. Bu küçük adamın istihbaratı FBI ile Interpol'ün istihbaratlarının birleşiminden daha iyiydi.</p>

  <p class="calibre4">"Ben de," diye devam etti Li, "kılık değiştirdim. Domuz oldum; göçmen."</p>

  <p class="calibre4">"Hayalet hakkında herhangi bir şey buldun mu?" diye sordu Sellitto. "Burada nerede kalıyor? Bağlantıları kimler?"</p>

  <p class="calibre4">"Hayır, kimse fazla konuşmuyor. Mürettebat meşgulken güverteye çıkıyordum; çoğunlukla da kusmak için." Bu sevimsiz anıları hatırlayarak başını salladı. "Ama Hayalet'e asla yeterince yaklaşamadım."</p>

  <p class="calibre4">"Peki, ama ne yapacaktın?" diye sordu Coe. "Onu Çin'e iade etmeyeceğiz."</p>

  <p class="calibre4">"Bunu neden isteyeyim?" dedi Li şaşırarak. "Dinlememişsiniz. Guarvci, diyorum. Çin'de onu salarlar. Karaya çıktığımızda onu tutuklayıp sizin polis teşkilatınıza teslim edecektim."</p>

  <p class="calibre4">Coe güldü. "Sen ciddisin, değil mi?"</p>

  <p class="calibre4">"Evet. Bunu yapacaktım."</p>

  <p class="calibre4">"Yanında yardımcısı, bangshou vardı. Burada buluşacağı küçük yılankafalar vardı. Seni öldürürlerdi."</p>

  <p class="calibre4">"Riskli mi diyorsun? Tabii, tabii. Ama bu bizim işimiz, öyle değil mi? Hep risk vardır." Dellray'in kendisinden aldığı sigaralarına uzandı. "Burada sigara içilmez," dedi Thom.</p>

  <p class="calibre4">"Ne demek bu?"</p>

  <p class="calibre4">"Sigara içemezsin demek."</p>

  <p class="calibre4">"Neden?" "Yapamazsın da ondan," dedi kâhya.</p>

  <p class="calibre4">"Bu duyduğum en delice şey. Şaka mı bu?"</p>

  <p class="calibre4">"Hayır."</p>

  <p class="calibre4">"Metro yeterince aptalcaydı. Ama bu ev!"</p>

  <p class="calibre4">"Evet, sigara içemeyeceğin bir ev."</p>

  <p class="calibre4">"Hay lanet," dedi Li. Pakedi gönülsüzce kaldırdı.</p>

  <p class="calibre4">Odanın içinde zayıf bir bip sesi duyuldu. Mel Cooper bilgisayarına döndü. Kısa bir süre ekranda yazılanları okudu ve sonra ekranı herkesin görebileceği şekilde döndürdü. FBI'ın Singapur ofisi, Li Kangmei'in gerçekten de Çin Halk Cumhuriyeti'nin Liu Guoyuan Polis Teşkilatı'nda bir dedektif olduğunu onaylayan bir e-mail göndermişti. Şu anda gizli bir görevde olduğu bildirilmiş, ama daha fazla açıklama yapılmamıştı. Mesajın yanında Li'nin denizci üniformasıyla bir resmi vardı. Odada yanlarında bulunan adamla aynı kişi olduğu açıktı.</p>

  <p class="calibre4">Li sonra, Hayalet'in Ejder'i nasıl batırdığını anlattı. Sam Chang, Wu Qichen ve aileleri, yanlarında Dr. Sung, daha birçok göçmen ve bir kadın bebeğiyle birlikte cankurtaran botlarından birine binerek gemiden ayrılmışlardı. Geri kalan herkes boğulmuştu. "Sam Chang; botun lideri o oldu. İyi bir adam. Akıllı. Hayatımı kurtardı. Hayalet insanlara ateş ederken beni sudan çekip aldı. Wu, ikinci ailenin babasıydı. O da akıllıydı, ama dengeli biri değildi. Karaciğer-dalak uyumsuzluğu vardı."</p>

  <p class="calibre4">Deng, Pvhyme’ın kaşlarının çatıldığını gördü. "Çin tıbbı. Açıklaması zor."</p>

  <p class="calibre4">"Wu çok da duygusaldı," diye devam etti Li. "Tepkisel hareket ediyordu."</p>

  <p class="calibre4">FBI'ın davranış psikolojisi Rhyme'ın ilgi alanının dışında kalsa da, sonuçta bir fizisyendi; şu dalak-bilmem ne uyumsuzluğuna ayıracak zamanı yoktu. "Konuya dönelim," dedi.</p>

  <p class="calibre4">Li, onlara botun kayalara çarpışını, kendisinin, Sung'ın ve diğerlerinin suya yuvarlanışını anlattı. Kıyıya kadar yüzmek zorunda kalmışlardı. Li botun karaya çıktığı noktaya geri dönebildiğinde, Hayalet göçmenlerden ikisini öldürmüştü bile. "Onu tutuklamak için acele ediyordum, ama oraya ulaştığımda gözden kaybolmuştu bile. Yolun diğer tarafındaki çalılıkta saklandım. Kızıl saçlı bir kadının bir adamı kurtardığını gördüm."</p>

  <p class="calibre4">"John Sung," dedi Rhyme.</p>

  <p class="calibre4">"Dr. Sung?" dedi Li. "Botta yanımda oturuyordu. İyi mi?"</p>

  <p class="calibre4">"Hayalet onu vurmuş, ama iyileşecek. Amelia -gördüğün kadın- şu anda onu sorguya çekiyor."</p>

  <p class="calibre4">"Hongse, ben ona bu ismi verdim. Hey, güzel kız. Diyelim ki, seksi." Sellitto ve Rhyme şakacı bir tavırla birbirlerine baktılar. Rhyme, bunu Sachs'ın yüzüne söylerse neler olacağını hayal ediyordu.</p>

  <p class="calibre4">Li evi işaret etti. "Adresi onun arabasından aldım ve buraya geldim; beni Hayalet'e götürecek bir şeyler bulabilirim belki diye düşünüyordum. Diyelim ki, bilgi. Delil."</p>

  <p class="calibre4">"Çalacak mıydın?" diye sordu Coe.</p>

  <p class="calibre4">"Evet, elbette," dedi Li, doğal bir tavırla.</p>

  <p class="calibre4">"Bunu neden yap'caktın, seni küçük s'çan?" diye sordu Dellray öfkeyle, polislerin 'işe yaramaz herif anlamında kullandıkları kelimeyi özellikle seçerek.</p>

  <p class="calibre4">"Kendim için almak zorundaydım. Çünkü hey, yardım etmeme izin vermezsiniz, değil mi? Beni sadece geri gönderirsiniz. Ben onu tutuklamak istiyorum. 'Enselemek,' değil mi? Siz 'enselemek' diyorsunuz." "Şey, haklısın," dedi Coe. "Bize yardım etmiyorsun. Çin'de bir polis olabilirsin. Ama burada sadece lanet olasıca bir belgesizsin. Hemen geri dönüyorsun."</p>

  <p class="calibre4">Sonny Li öfkeyle bakarak, kendisinden neredeyse iki misli uzun olan Coe'ya doğru yürüdü.</p>

  <p class="calibre4">Sellitto bir iç çekti ve Li'yi tişörtünden yakalayarak geriletti. "Hayır, böyle bir şey yapmak istemezsin."</p>

  <p class="calibre4">Adamın kabadayılık gösterisinden hoşlanan Coe kelepçelerini çıkardı. "Li, tutuklusun. Birleşik Devletler topraklarına izinsiz..."</p>

  <p class="calibre4">Ama Lincoln Rhyme araya girdi. "Hayır, onu istiyorum."</p>

  <p class="calibre4">"Ne?" diye sordu ajan, hayretler içinde kalarak.</p>

  <p class="calibre4">"Danışman olacak. Benim gibi."</p>

  <p class="calibre4">"Bu imkânsız."</p>

  <p class="calibre4">"Bir suçluyu yakalamak için bu kadar zahmeti göze alan birinin bizimle olmasını isterim."</p>

  <p class="calibre4">"Yardım edeceğime inanabilirsin, Loaban. Diyelim ki, çok şey yaparım."</p>

  <p class="calibre4">"Sen bana ne dedin?"</p>

  <p class="calibre4">"Loaban," diye açıkladı Li. "'Patron' demektir. Beni yanında tut. Yardım edebilirim. Hayalet'in nasıl düşündüğünü bilirim. O ve ben, biz aynı dünyadanız. Çocukken onun gibi ben de çeteciydim. Polis olarak da Fuzhou limanlarında gizli görevler için uzun saatler harcadım." "Mümkün değil," diye patladı Coe. "Tanrı aşkına, o bir belgesiz. Arkamızı döndüğümüz anda kaçacak, sarhoş olacak ve bir kumarhaneye gidecek."</p>

  <p class="calibre4">Rhyme bir kung-fu karşılaşmasının başlamak üzere olup olmadığını merak etti. Ama bu kez Li ona aldırmadı ve mantıklı bir ses tonuyla konuştu. "Benim ülkemde dört sınıf insan vardır. Sizin burada olduğu gibi zengin ve yoksul olarak değil. Çin'de ne yaptığınız cebinizde kaç para olduğundan daha önemlidir. En onurlu şey de nedir, biliyor musunuz? Ülke için çalışmak; insanlar için çalışmak. Benim yaptığım da budur ve diyelim ki, lanet olasıca sıkı bir polisim ben."</p>

  <p class="calibre4">"Hepsi aylaktır bunların," diye homurdandı Coe.</p>

  <p class="calibre4">"Ben aylak değilim, tamam mı?" Li sırıttı. "Böyle önemli davalarda." "Peki, Hayalet'in emrinde olup olmadığını nasıl bileceğiz?" diye sordu Coe.</p>

  <p class="calibre4">Li güldü. "Hey, biz senin onun için çalışmadığını nereden bilelim?" "S..tir git!" dedi Coe. Gerçekten öfkeliydi.</p>

  <p class="calibre4">Rhyme'ın gözlemine göre, Göçmen Bürosu ajanı etkili bir kanun adamı olmak konusunda fazla duygusaldı. 'Belgesizler' hakkında her konuştuğunda sesindeki aşağılamayı duymak kolaydı. Federal kanunları çiğneyerek buraya gelmelerini hoş karşılamıyordu ve birçok kez göçmenlerin bu ülkeye özgürlük aşkı ya da demokrasi için değil, hırs yüzünden geldiklerini söylemişti.</p>

  <p class="calibre4">Ancak, yabancılara karşı alaycı tutumunun dışında, Hayalet'i enselemek onun için kişisel bir mesele haline gelmişti. Yıllar önce Coe, Tayvan'ın başkenti Taipei'de üslenmiş, Çin'de gizli ajanlar kullanarak önde gelen yılankafaları tespit etmeye çalışmıştı. Hayalet'in soruşturmalarından birinde muhbirlerinden biri, bir kadın, ortadan kaybolmuş ve muhtemelen öldürülmüştü. Sonradan öğrenildiğine göre kadının iki çocuğu vardı ve para kazanmak konusunda o kadar umutsuzdu ki, Hayalet'in peşinden gitmeyi kabul etmişti; çocukları olduğu bilinseydi, Göçmen Bürosu onu asla muhbir olarak kullanmazdı. Coe ciddi bir ceza almış, altı ay boyunca işten uzaklaştırılmıştı. Hayalet'i enselemek onun için bir tutku haline gelmişti.</p>

  <p class="calibre4">Ama iyi bir polis olmak için kişisel duyguları bir kenara bırakmak gerekir. Duygusal mesafe kesinlikle gereklidir. Bu, Rhyme'ın ölüyü unutmak konusundaki kuralının bir versiyonuydu.</p>

  <p class="calibre4">"Dinli'in," dedi Dellray. "Siz iki çocu'u köşede ayakta tut'cak havada di'ilim. Lincoln istedi'i sürece Li bizimle kal'cak. Buna katlan'çaksın, Coe. Merkezdekileri ara ve onun için bir geçici vize çıkart. Bunda hepimiz aynı fikirde mi'iz?"</p>

  <p class="calibre4">"Hayır," diye homurdandı Coe. "Ben aynı fikirde filan değilim. O vizeyi onlardan biri için alamazsın."</p>

  <p class="calibre4">"'Onlar' mı?" diye sordu Dellray, Coe'ya dönerek. "Sen 'onlar' derken tam olarak kimi kassediyo'sun?"</p>

  <p class="calibre4">"Belgesizleri."</p>

  <p class="calibre4">Dev vücutlu ajan dudaklarını büzdü. "Biliyo' musun, Coe, şu kelime beni çok kızdırıyo'. Pek saygılı bir ifade di'il. Kula'a hoş gelmiyo'. Özellikle de sen sö'lerken."</p>

  <p class="calibre4">"Pekâlâ, siz büro çocuklarının söylediği gibi, bu sonuçta tam anlamıyla bir Göçmen Bürosu davası değil. İstiyorsanız onu yanınıza alabilirsiniz. Ama ben bunun için hiçbir zahmete girmiyorum."</p>

  <p class="calibre4">"Doğru kararlar veriyorsun," dedi Sonny Li, Rhyme'a dönerek. "Çok yardım edeceğim, Loaban." Li masaya doğru yürüdü ve tabancasını aldı.</p>

  <p class="calibre4">"Yo, yo, yo," dedi Dellray. "Çek ellerini ondan."</p>

  <p class="calibre4">"Hey, ben bir polisim. Senin gibi."</p>

  <p class="calibre4">"Hayır, ben ya da bur'daki di'erleri gibi bir polis di 'ilsin. Silah yok." "Tamam, tamam. Şimdilik tabanca sende kalabilir, Heise."</p>

  <p class="calibre4">"Nedir o?" diye çıkıştı Dellray. "Heise?"</p>

  <p class="calibre4">"Siyah demek. Hey, hey, alınma. Kötü bir şey değil, kötü bir şey değil."</p>

  <p class="calibre4">"Aramıza hoşgeldin, Sonny," dedi Rhyme. Sonra saate baktı. Daha öğlendi. Hayalet'in acımasız göçmen avı başladığından beri altı saat geçmişti. Daha şimdiden zavallı ailelerden birine yaklaşıyor olabilirdi. "Pekâlâ, deliller üzerinde çalışmaya başlayalım."</p>

  <p class="calibre4">"Tabii, tabii," dedi Li, aniden hareketlenerek. "Ama önce bir sigaraya ihtiyacım var. Haydi, Loaban. Bana izin vermeyecek misin?</p>

  <p class="calibre4">"Pekâlâ," dedi Rhyme. "Ama dışarıda. Ve Tanrı aşkına, biri onunla gitsin."</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_12"><a class="calibre10" id="bookmark3"></a><span class="calibre18">BÖLÜM ON DÖRT</span></h1>

  <p class="calibre4">Wu Qichen, karısının alnındaki teri sildi.</p>

  <p class="calibre4">Minik dairelerindeki yatak odasında, bir şiltenin üzerinde alev alev yanarak, titreyerek yatıyordu.</p>

  <p class="calibre4">Bodrum katındaki odaları, Çin Mahallesi'nin göbeğindeki Kanal Caddesi'nin bir sokak arkasındaydı. Wu'ya göre, Jimmy Mah'ın onları gönderdiği kişi tam bir soyguncuydu. Kira da en az iğrenç herifin istediği ücret kadar gülünçtü. Daire leş gibi kokuyordu, içeride hiç mobilya yoktu ve yer döşemeleri hamam böceği kaynıyordu; güneş ışığının yağlı camlardan süzüldüğü bu öğle saatinde bile.</p>

  <p class="calibre4">Karısını endişeyle inceledi. Wu'nun denizden kaynaklandığını düşündüğü ve Ejder'deyken yol boyunca Yong-Ping'in çektiği baş ağrısı, halsizlik, terleme ve ateş, karaya çıktıktan sonra da devam etmişti. Kadın gerçekten hastaydı.</p>

  <p class="calibre4">Karısı yarı baygın bakan gözlerini zorlukla araladı. "Ölürsem..." diye fısıldadı.</p>

  <p class="calibre4">"Ölmeyeceksin," dedi kocası.</p>

  <p class="calibre4">Ama Wu kendi sözlerine inandığından emin değildi. Ejder'in ambarındaki Dr. Sung'ı hatırlıyordu ve karısının durumuyla ilgili ona danışabilmeyi isterdi; doktor birçok göçmenin çeşitli hastalıklarını iyileştirmişti, ama Wu, Yong-Ping'e bakmak için kendisinden para isteyeceğinden korkmuştu.</p>

  <p class="calibre4">"Uyu," dedi Wu ciddi bir ses tonuyla. "Dinlenmen gerek. Dinlenirsen iyileşeceksin. Neden bunu yapmıyorsun?"</p>

  <p class="calibre4">"Eğer ölürsem bir kadın bulmalısın. Çocuklara bakacak birini." "Ölmeyeceksin."</p>

  <p class="calibre4">"Oğlum nerede?" diye sordu Yong-Ping.</p>

  <p class="calibre4">"Lang oturma odasında."</p>

  <p class="calibre4">Wu kapıdan baktı; oğlu kanepede oturuyor, genç kızları Chin-Mei de odaya gerdiği bir ipe çamaşır asıyordu. Buraya ulaştıktan sonra hepsi sırayla yıkanmış, sonra da Wu'nun Kanal Caddesi'ndeki bir ucuzcudan aldığı temiz giysileri giymişlerdi. Biraz yemek yedikten sonra -Yong-Ping ağzına tek lokma koymamıştı- Chin-Mei kardeşini televizyonun başına oturtmuş, kendisi de deniz suyuna bulanmış giysileri mutfak lavabosunda yıkamıştı. Şimdi kurutmak için astığı giysiler bunlardı. Wu'nun karısı gözlerini kısarak ve sanki nerede olduğunu hatırlamaya çalışırcasına odaya bakındı. Sonra vazgeçti ve başını tekrar yastığa dayadı. "Nerede... neredeyiz?"</p>

  <p class="calibre4">"Çin Mahallesi'ndeyiz. New York, Manhattan'da."</p>

  <p class="calibre4">"Ama..." Kelimeleri hatırlamaya çalışır gibi kaşlarını çattı. "Hayalet, kocacığım. Burada kalamayız. Güvenli değil. Sam Chang burada kalmamamız gerektiğini söyledi."</p>

  <p class="calibre4">"Ah, Hayalet..." Wu elini havaya doğru salladı. "O Çin'e dönmüştür." "Hayır," dedi Yong-Ping, "sanmıyorum. Çocuklar için korkuyorum. Gitmemiz gerek. Buradan olabildiğince uzaklaşmalıyız."</p>

  <p class="calibre4">"Hiçbir yılankafa, kaçan göçmenleri bulmak için yakalanma ya da vurulma riskini göze alamaz. Bunu nasıl düşünebilirsin?"</p>

  <p class="calibre4">"Lütfen, kocacığım. Sam Chang..."</p>

  <p class="calibre4">"Chang'i unut. O bir korkak. Burada kalıyoruz." Kadının itaatsizliğine duyduğu öfke, sağlıksız görünüşü karşısında, bir de çektiği korkunç acıyı düşününce yatıştı. "Dışarı çıkıyorum," dedi yumuşak bir sesle. "İlaç bulmam gerek."</p>

  <p class="calibre4">Kadın cevap vermeyince yerinden kalktı ve oturma odasına gitti. Huzursuz bir şekilde annelerinin yattığı odaya bakan çocuklara bir göz attı.</p>

  <p class="calibre4">"Annem iyi mi?" diye sordu kız.</p>

  <p class="calibre4">"Evet. İyileşecek. Yarım saate kadar dönerim," dedi Wu. "İlaç bulmaya gidiyorum."</p>

  <p class="calibre4">"Bekle, baba," dedi Chin-Mei titreyen sesiyle, gözlerini yerden kaldırmadan.</p>

  <p class="calibre4">"Ne?"</p>

  <p class="calibre4">"Seninle gelebilir miyim?" diye sordu kız.</p>

  <p class="calibre4">"Hayır, annen ve kardeşinle kalacaksın."</p>

  <p class="calibre4">"Ama... "</p>

  <p class="calibre4">"Ne?"</p>

  <p class="calibre4">"Bir şeye ihtiyacım var."</p>

  <p class="calibre4">Bir moda dergisi mi? diye düşündü Wu. Makyaj mı? Saç spreyi mi? Tek paramızı onun yüzünü güzelleştirmek için harcamamı istiyor. "Ne?"</p>

  <p class="calibre4">"Lütfen seninle gelmeme izin ver. Kendim alırım." Kız kıpkırmızı olmuştu.</p>

  <p class="calibre4">"Ne istiyorsun?" diye çıkıştı Wu.</p>

  <p class="calibre4">"Benim..." diye fısıldadı kız.</p>

  <p class="calibre4">"Nedir?" diye sordu Wu, sert bir tonla. "Cevap ver."</p>

  <p class="calibre4">Kız yutkundu. "Zamanım için. Biliyorsun. Pedler."</p>

  <p class="calibre4">Wu anladı. Şaşırmıştı. Bakışlarını kızından ayırdı ve öfkeli bir tavırla banyoyu işaret etti. "Oradaki bir şeyi kullan."</p>

  <p class="calibre4">"Kullanamam. Çok rahatsız."</p>

  <p class="calibre4">Wu öfkeliydi. Bu tür konularla uğraşmak karısının göreviydi. Tanıdığı hiçbir erkek... Bu tür şeyler almazdı. "Pekâlâ!" dedi sertçe. "Pekâlâ. İstediğin şeyi alacağım." Hangi tipini istediğini sormadı. En yakın dükkânda bulacağı ilk ped paketini alacaktı, cinsi ne olursa olsun. Kız onu kullanmak zorundaydı. Wu dışarı çıktı ve kapıyı arkasından kilitledi.</p>

  <p class="calibre4">Wu Qichen, Çin Mahallesi'nin kalabalık sokaklarında yürümeye başladı. Birçok dilde konuşuluyordu; Minnanhua, Canton, Pu-tonghua, Vietnam ve Kore dillerini ve elbette, bilmediği bir aksanla konuşulan İngilizce'yi.</p>

  <p class="calibre4">Dükkânlara, yığın yığın mallara ve şehri kuşatan yüksek binalara baktı. New York, Hong Kong'dan on kat daha büyük ve Fuz-hou'nun da yüz katı gibi görünüyordu.</p>

  <p class="calibre4">Çocuklar için korkuyorum. Gitmemiz gerek. Buradan olabildiğince uzaklaşmalıyız...</p>

  <p class="calibre4">Ama Wu Qichen'in Manhattan'dan ayrılmak gibi bir niyeti yoktu. Kırk yaşındaki adam bütün hayatı boyunca bir şeyin hayalini kurmuştu ve karısının hastalığının ya da kabadayı bir yılankafanın zayıf tehdidinin bunu elinden almasına izin vermeyecekti. Wu Qichen, ailesinde kimsenin olmadığı kadar zengin bir adam olacaktı.</p>

  <p class="calibre4">Yirmili yaşlarındayken, Fuzhou'nun göbeğinde, Hot Springs Park'taki Hundong Road'da bulunan Paradise Hotel'de, önce oda hizmetçisi, sonra da yönetici asistanı olarak çalışmış, Çinli ve Avrupalı zenginlere hizmet etmişti. Wu, başarılı bir işadamı olmaya o zaman karar vermişti. Otelde çok çalışmıştı ve kazandığı paranın dörtte birini ailesine vermesine karşın, Mao Zedong'un, Guti-an Road'daki ünlü heykelinin yakınında, hediyelik eşya satan bir dükkânı iki kardeşiyle birlikte satın alacak kadar para biriktirmeyi başarmıştı. O dükkândan kazandıkları parayla önce bir, sonra iki tane daha market almışlardı. İşlerini yıllarca sürdürmek ve olabildiğince para biriktirmek, sonra da bir bina satın alarak emlakçılıktan servet yapmayı planlıyorlardı.</p>

  <p class="calibre4">Ama Wu Qichen bir hata yaptı.</p>

  <p class="calibre4">Çin'de ekonomi ciddi şekilde değişiyordu. Ekonomik olarak serbest olan bölgeler artıp gelişiyor, zirvedeki politikacılar bile özel girişimcileri destekliyordu; Çinli lider Deng Xiaoping'in kendisi bile şöyle demişti: "Zengin olmak yüceltilmeye değer!" Ama Wu, Çin yaşamının ilk kuralını unutmuştu: Bütün gösteriyi ÇKP -Çin Komünist Partisi-yönetir. Wu Tayvan'la daha sıkı ticari ilişkiler kurmak, üretkenliğe bağlı olmaksızın iş bulmayı garantileyen demir pirinç kâsesi sistemini bitirmek, partiyi kapatarak rüşvet alan memurları ortaya çıkarmak, iş sahiplerinden zorla alınan keyfi vergilere bir son vermek konularında sesini yükseltmeye başlamıştı. Wu, savunduğu şeyin ne olduğunu bile düşünmemişti; tek düşüncesi, yeni Çin ekonomisinin sesi olduğu için kendisine bol parayla yatırım yapmaya geleceklerini hayal ettiği Batılı -Avrupalı ve Amerikalı- ticaret ortaklarının dikkatini çekmekti.</p>

  <p class="calibre4">Ama onu dinleyenler, Batı dünyasındakiler değildi; Komünist Parti'nin gözcüleriydi. Aniden, hükümet görevlileri sık sık Wu'nun dükkânlarını incelemeye, sağlık ve güvenlik standartlarıyla ilgili bir sürü hata -çoğu kendilerinin orada yarattığı hasarın eseriydi- bulmaya başladılar. Ezici cezaları ödeyemeyen kardeşler kısa süre içinde iflas ettiler. Ancak, düşen sosyal statüsünden utanan Wu, zengin olma hayalinden vazgeçmeyi reddetti. Güzel Ülke'deki fırsat bolluğu başını döndürünce, Wu Qinchen ailesini topladı ve bu ülkeye yasadışı girmeyi göze aldı. Çin Mahallesi'nde mal mülk sahibi olacaktı. İşine limuzinle gidecek ve -nihayet Çin'e dönecek duruma geldiğinde- Paradise Hotel'e giderek, bir zamanlar genç bir adamken sayısız bavul taşıdığı çatı katındaki en büyük süitte kalacaktı.</p>

  <p class="calibre4">Hayır, rüyaları yeterince gecikmişti zaten; Hayalet onu bu para şehrinden kaçıramayacaktı.</p>

  <p class="calibre4">Wu, Çin ilaçları satan bir dükkân buldu. İçeri girdi ve eczacıya karısının durumunu anlattı. Doktor dikkatle dinledikten sonra yetersiz chi -yaşam ruhu- ve kan dolaşımı yavaşlaması teşhislerini koydu; bunların ikisi de aşırı soğuk yüzünden olmuştu. Hasta için bir yığın ot hazırladı; Wu on sekiz dolar gibi yüksek bir fatura ödemek zorunda kalınca, yine enayi yerine konduğunu düşünerek öfkelendi.</p>

  <p class="calibre4">Eczacının yanından ayrıldıktan sonra, bir Çin marketine girdi. Cesaretinin kırılmasına fırsat kalmadan çabucak içeri daldı, bir sepet buldu ve ihtiyacı olmayan birçok şey alarak sepeti doldurdu. Sonra temizlik malzemeleri bölümüne geçip kızı için bir paket ped kaptı. Çabucak kasaya yürürken, bütün reyon boyunca ginseng köklerinin sergilendiği camekândan gözlerini alamadı. Kasadaki beyaz saçlı kadın satın aldıklarını hesaplarken her ne kadar gülümsemese bile, Wu onun içinden kendisine kahkahalarla güldüğünü biliyordu. Dükkândan çıktığında, Çin bayrağı gibi kıpkırmızı olmuş suratını yerden kaldıramadı.</p>

  <p class="calibre4">Wu, dairesinin bulunduğu yöne döndü, ama beş dakika kadar sonra yavaşladı ve yan sokaklara bakarak yürümeye başladı. Karısını ve çocuklarını yalnız bıraktığı için elbette ki endişeleniyordu ama Tanrı aşkına, bu cehennem gibi bir gün olmuştu. Güne bir gemi enkazında ölüm tehlikesiyle başlamıştı, sahip olduğu her şeyi kaybetmişti, Jimmy Mah ve emlakçısı tarafından kazıklanmıştı. Daha da kötüsü, şu anda elindeki torbada taşıdığı şeyi satın almanın utancına katlanmak zorunda kalmıştı. Dikkatini dağıtacak bir şeylere, erkek erkeğe bir sohbete ihtiyacı vardı.</p>

  <p class="calibre4">Aradığı şeyi bulması birkaç dakikasını aldı; bir Fujian kumarhanesi. Kapıdaki fedaiye parasını gösterdikten sonra içeri kabul edildi.</p>

  <p class="calibre4">Bir süre on üç oynayarak, sigara tüttürerek ve biraz baijiu içerek sessizce oturdu. Biraz para kazanınca kendini daha iyi hissetmeye başladı. Bir kadeh içki daha, sonra bir tane daha ve sonunda rahatlamıştı; bu arada elindeki torbayı sandalyesinin altına gizlemeyi unutmamıştı. Sonunda etrafındaki adamlarla sohbete daldı ve kazandığı otuz dolarla -onun için çok büyük bir paraydı- onlara içki ısmarladı. Sarhoş olunca bir fıkra anlattı ve adamlar katıla katıla güldüler. Erkeklerin yalnızken her zaman yaptığı gibi, itaatsiz karılarından ve saygısız çocuklarından, şimdi yaşadıkları yerlerden ve sahip oldukları ya da aradıkları işlerden söz ettiler.</p>

  <p class="calibre4">Wu kadehini kaldırdı. "Bu Zai Chen'e," dedi zorlukla konuşarak. Bu, zenginlik tanrısıydı ve bütün Çin'de en saygı duyulan ilahlardan biriydi. Wu, kendisinin bu ilahla özel bir bağı olduğuna inanıyordu.</p>

  <p class="calibre4">Hepsi kadehlerini tokuşturdular.</p>

  <p class="calibre4">"Sen burada yenisin," dedi yaşlı bir adam. "Ne zaman geldin?" Diğerlerinin arasında ilgi odağı olmaktan memnun olan Wu, fısıldayarak cevap verdi. "Bu sabah. Batan gemiden."</p>

  <p class="calibre4">"Fuzhou Ejderi mi?" diye sordu bir adam, kaşlarını kaldırarak. "Haberlerde gördüm. Kazanın korkunç olduğunu söylediler."</p>

  <p class="calibre4">"Ah," dedi Wu, "dalgalar on beş metreye yükseliyordu! Yılan-kafa bizi öldürmeye çalıştı, ama ambardan ondan fazla kişiyi kurtardım. Sonra güvertedeki bir cankurtaran botunun iplerini kesmek için dalmak zorunda kaldım. Neredeyse boğuluyordum. Ama herkesi kıyıya çıkarmayı başardım."</p>

  <p class="calibre4">"Bunu sen mi yaptın?"</p>

  <p class="calibre4">Üzgün bir tavırla önüne baktı. "Hepsini kurtaramadım. Ama elimden geleni yaptım."</p>

  <p class="calibre4">"Ailen iyi mi?" diye sordu başka biri.</p>

  <p class="calibre4">"Evet," diye cevap verdi Wu, sarhoş olduğu için dili iyice dolanarak. "Buralarda mı oturuyorsun?"</p>

  <p class="calibre4">"Üst sokakta."</p>

  <p class="calibre4">"Hayalet nasıl biri?" diye sordu bir adam.</p>

  <p class="calibre4">"Sadece blöf. Bir korkak. Hiç tabancasız dolaşmıyor. Eğer tabancasını bırakıp erkek gibi dövüşseydi -bıçakla yani- onu kolayca öldürebilirdim."</p>

  <p class="calibre4">O anda Sam Chang'in sözleri kulaklarında yankılanmaya başlayınca Wu sessizleşti. Bütün bunları anlatmaması gerektiğini fark etti. Konuyu değiştirdi. "Biri bana söyleyebilir mi? Görmek istediğim bir heykel var. Belki nerede olduğunu bana siz söyleyebilirsiniz."</p>

  <p class="calibre4">"Heykel mi?" diye sordu Wu'ya en yakın olan adam. "Hangisi? Burada her yerde heykel var."</p>

  <p class="calibre4">"Çok ünlü. Elinde hesap defteriyle bir kadın."</p>

  <p class="calibre4">"Hesap defteri mi?" diye sordu bir diğeri.</p>

  <p class="calibre4">"Evet," diye açıkladı Wu. "Onu Güzel Ülke'yle ilgili filmlerde hep görürsün. Bir adada; bir elinde meşale, diğerinde de iş hesaplarını tuttuğu bir defter tutuyor. Elinde meşale tutuyor ki, giriş çıkışları gece gündüz izleyip ne kadar parası olduğunu takip edebilsin. O da burada, New York'ta mı?"</p>

  <p class="calibre4">"Evet, burada," dedi bir adam, kahkahalara boğulurken. Diğerleri de güldüler. Wu da güldü, ama neyin bu kadar komik olduğu hakkında en ufak fikri yoktu.</p>

  <p class="calibre4">"Heykeli görmek için Battery Park denen bir yere gideceksin ve oradan bir tekneye bineceksin."</p>

  <p class="calibre4">"Bunu yapacağım."</p>

  <p class="calibre4">Başka biri güldü. "Hesapların hanımına!" Hepsi kadehlerini boşalttılar ve oyunlarına geri döndüler.</p>

  <p class="calibre4"><span class="calibre7"><br class="calibre2" /></span></p>

  <h1 class="calibre9" id="sigil_toc_id_13"><a class="calibre10" id="bookmark4"></a><span class="calibre18">BÖLÜM ON BEŞ</span></h1>

  <p class="calibre4">Amelia Sachs, tanığın Çin Mahallesi'ndeki dairesinden dönmüştü. Rhyme, Sonny Li kendini 'Çin Halk Cumhuriyeti Polis Teşkilatı'nın bir dedektifi' olarak büyük bir gururla tanıttığında, genç kadının yüzündeki sert ifadeyi görmekten büyük zevk almıştı.</p>

  <p class="calibre4">"Vay canına," diye cevap verdi Sachs, soğuk bir tavırla.</p>

  <p class="calibre4">Çinli polisin burada bulunuşunu ona Sellitto açıkladı.</p>

  <p class="calibre4">"Onu kontrol ettiniz mi?" diye sordu Sachs, kendisinden neredeyse yarım metre kısa olan adamı yakından incelerken.</p>

  <p class="calibre4">Sellitto'dan önce Li cevap verdi. "Beni iyice kontrol ettiler, Hongse. Temizim."</p>

  <p class="calibre4">"Hoankşeh? Bu da ne demek şimdi?" diye bağırdı Sachs.</p>

  <p class="calibre4">Li kendini savunmak ister gibi ellerini kaldırdı. "'Kızıl' demek. Hepsi o kadar. Kötü bir şey değil. Diyelim ki, saçının rengi. Seni sahilde gördüm, saçını gördüm." Rhyme, adamın dişlek gülüşünde amatörce bir flört havası hissetti.</p>

  <p class="calibre4">Kelimenin sadece renkle ilgili olduğunu Eddie Deng de onayladı; ikincil, aşağılayıcı başka bir anlamı yoktu.</p>

  <p class="calibre4">"Adam temiz, Aye-melia," dedi Dellray.</p>

  <p class="calibre4">"Yine de bir hücrede olmalıydı," diye homurdandı Coe.</p>

  <p class="calibre4">Sachs omuz silkti ve Çinli polise döndü. "Sahilde derken neyi kastettin? Beni mi gözlüyordun?"</p>

  <p class="calibre4">"O zaman bir şey demek istemedim. Beni göndereceğinizden korkuyordum. Hayalet'e ulaşma şansımı kaybetmek istemiyordum."</p>

  <p class="calibre4">Sachs gözlerini devirdi.</p>

  <p class="calibre4">"Bekle, Hongse, burada." Cebinden buruşmuş kâğıt paralar çıkararak Sachs'a uzattı.</p>

  <p class="calibre4">Genç kadın kaşlarını çattı. "Nedir bu?"</p>

  <p class="calibre4">"Sahilde, çantan, yani. Paraya ihtiyacım vardı. Ödünç aldım."</p>

  <p class="calibre4">Sachs kendi cüzdanını kontrol etti ve öfkeyle kapattı. "Tanrı aşkına." Sellitto'ya baktı. "Şimdi onu enseleyebilir miyim?"</p>

  <p class="calibre4">"Hayır, hayır, geri ödüyorum. Hırsız değilim. Burada. Bak, hepsi burada. Fazladan on dolar var."</p>

  <p class="calibre4">"Fazladan onluk mu?"</p>

  <p class="calibre4">"Faiz, diyorum."</p>

  <p class="calibre4">"Nereden aldın onu?" diye sordu Sachs şüpheyle. "Yani, bunu kimden çaldın?"</p>

  <p class="calibre4">"Hayır, hayır, bu temiz."</p>

  <p class="calibre4">"Hah, mazeretin hazır. 'Bu temiz.'" Sachs bir iç çekti, parayı aldı ve şüpheli onluğu iade etti.</p>

  <p class="calibre4">Sonra tanığın -John Sung- anlattıklarını ekibe aktardı. Li'nin anlattıklarını Sung da onaylayınca, Rhyme Çinli polisi kabul etme kararıyla ilgili olarak biraz daha rahatladı ve Li'nin güvenilirliği arttı. Ama John Sung'ın hikâyesinde, kaptanın Hayalet ile ilgili yorumlarını duymak hoşuna gitmemişti.</p>

  <p class="calibre4">"'Kazanları havaya uçur ve gemileri batır,'" dedi Sachs, sloganın Hayalet için anlamını açıklayarak.</p>

  <p class="calibre4">" Po fu chen zhou, dedi Li, ciddi bir ifadeyle başını eğerek. "Bu Hayalet'i iyi tanımlıyor. Kazanana kadar asla rahatlamaz veya geri çekilmez."</p>

  <p class="calibre4">Sonra Sachs minibüsten alınan delillerin düzenlenmesi, gruplanması ve mahkemede gösterilecek delil kartlarının dikkatlice doldurulması için Mel Cooper'a yardım etmeye başladı. Minibüste bulduğu kanlı paçavrayı paketlerken, Cooper torbanın altında, masaya sererek üzerinde çalıştıkları gazete kâğıdına bakarak kaşlarını çattı. Teknisyen latex eldivenlerini giydi ve kanlı paçavrayı torbadan ayırdı. Büyüteç kullanarak dikkatle inceledi.</p>

  <p class="calibre4">"Bu çok tuhaf, Lincoln," dedi Cooper.</p>

  <p class="calibre4">"Tuhaf mı? Ne demek bu? Bana detayları ver, anormallikleri kesin olan şeyleri söyle."</p>

  <p class="calibre4">"Bu parçalan atlamışım. Bak." Bezi büyük bir gazete kâğıdının üzerine koydu ve bir fırçayla dikkatle fırçaladı.</p>

  <p class="calibre4">Rhyme bir şey göremiyordu.</p>

  <p class="calibre4">"Bir tür gözenekli taş," dedi Cooper, büyüteçle bezin üzerine eğilerek. "Bunu nasıl da atlamışım?" Teknisyenin hevesi kmlmıştı.</p>

  <p class="calibre4">Bu parçacıklar nereden gelmişti? Neydi bunlar?</p>

  <p class="calibre4">"Ah, lanet olsun," diye mmldandı Sachs, ellerine bakarak.</p>

  <p class="calibre4">"Ne?" diye sordu Rhyme.</p>

  <p class="calibre4">Sachs kızararak parmaklarını kaldırdı. "Benden geldiler. Bezi eldivensiz tuttum."</p>

  <p class="calibre4">"Eldivensiz mi?" diye sordu Rhyme, sesini yükselterek. Bu, bir olay yeri teknisyeni için ciddi bir hataydı. Paçavranın kanlı olmasının dışında -HIV ya da sarılık virüsü bulaştırabilirdi- delili bozmuştu. NYPD Adli Tıp grubunun başıyken, Lincoln Rhyme bu tür hatalar için insanları işten kovardı.</p>

  <p class="calibre4">"Üzgünüm," dedi Sachs. "Nereden geldiğini biliyorum. John... Dr. Sung bana taktığı kolyeyi gösteriyordu. Kırılmıştı ve sanırım tırnağıma bulaşmış olmalı."</p>

  <p class="calibre4">"Böyle olduğundan emin misin?" diye sordu Rhyme, sert bir ses tonuyla.</p>

  <p class="calibre4">Li başıyla onayladı. "Hatırlıyorum... Sung, Fuzhou Ejderindeki çocukların onunla oynamasına izin verirdi. Qingtian sabuntaşı. Diyelim ki, biraz para eder. Şans getirir. Maymundu. Bu Çin' de çok ünlüdür." Eddie Dong başıyla onayladı. "Elbette, Maymun Kral... Mitolojik bir karakterdir. Babam bana onun hakkında hikâyeler okurdu."</p>

  <p class="calibre4">Ama Rhyme mitlerle ilgilenmezdi. Bir katili yakalamaya ve insanların hayatlarını kurtarmaya çalışıyordu.</p>

  <p class="calibre4">Ayrıca, Sachs’ın neden böyle bir hata yaptığını da anlamaya uğraşıyordu.</p>

  <p class="calibre4">Bu ancak bir aceminin hatası olabilirdi.</p>

  <p class="calibre4">Dikkati dağılmış biri böyle bir hata yapabilirdi. Peki, Sachs'ın kafasını bu kadar kurcalayan şey tam olarak neydi?</p>

  <p class="calibre4">"Şu..." diye başladı Rhyme.</p>

  <p class="calibre4">"Üzgünüm," diye cevap verdi Sachs.</p>

  <p class="calibre4">"Şu gazetenin üst kısmını yırtıp atın," dedi Rhyme, monoton bir sesle. "İşimize devam edelim."</p>

  <p class="calibre4">Teknisyen söyleneni yaparken bilgisayardan bir bip sesi duyuldu. "Mesaj var." Ekrandaki yazıyı okudu. "Pekâlâ, kan gruplarını aldık. Bütün örnekler aynı kişiye ait; muhtemelen yaralı kadına. AB grubu negatif ve testlere göre bir kadına ait."</p>

  <p class="calibre4">"Duvara, Thom," dedi Rhyme. Yardımcı bu maddeyi de listeye ekledi. Daha işi bitmeden Mel Cooper'ın bilgisayarı sinyal verdi. "AFIS analiz sonuçları."</p>

  <p class="calibre4">Sachs'ın topladığı parmak izlerinin sonucunun olumsuz çıkması biraz moral bozdu. Ama dijital ortama aktardıkları ve şimdi ekranda gördüğü en net parmak izi örneğini incelerken, bir şey Rhyme'ın dikkatini çekti; bu parmak izi, minibüsün camını kırmak için kullanılan borudan alınmıştı. Bu parmak izlerinin Sam Chang'e ait olduğunu biliyorlardı, çünkü botun kıç motorunda bulduklarına uyuyordu ve botu Chang'in kullandığını Li de onaylamıştı. "Şu çizgilere bir bakın," dedi Rhyme. "Ne görüyo'sun, Lincoln?" diye sordu Dellray.</p>

  <p class="calibre4">Rhyme ona bir şey söylemek yerine ekrana biraz daha yaklaştı. "Emir, imleç aşağı... dur. İmleç sola... dur." Ekrandaki imlecin oku bir çizginin üzerinde durmuştu; Chang'in sağ elinin işaret parmağının tabanında içerlek bir çizgiydi bu. Orta ve başparmaklarında da benzer çizgiler vardı; sanki Chang ince bir teli sıkıca tutmuş gibiydi.</p>

  <p class="calibre4">"Nedir bu acaba?" diye sordu Rhyme.</p>

  <p class="calibre4">"Nasır mı? Bir yara izi olabilir mi?" diye sordu Eddie Deng.</p>

  <p class="calibre4">"Daha önce böyle bir şey görmemiştim," dedi Mel Cooper.</p>

  <p class="calibre4">"Belki de bir kesik filandır."</p>

  <p class="calibre4">"İp yanığı da olabilir," dedi Sachs.</p>

  <p class="calibre4">"Hayır, öyle bir durumda kabarıklık olurdu. Bu bir yara. Chang'in elinde herhangi bir yara gördün mü Li?"</p>

  <p class="calibre4">"Hayır. Görmedim."</p>

  <p class="calibre4">Parmaklardaki ve avuçlardaki kesikler, yara izleri ve nasırlar, kişinin mesleği ya da ilgi alanları hakkında bilgi verebilirdi. Ancak birçok mesleğin bilgisayar kullanmak veya not almak dışında pek fiziksel çalışma gerektirmediği bugünlerde, bu tür ipuçları pek kullanışlı olmuyordu. Ancak, örneğin esnaf olanlar ya da belli bir spor dalıyla uğraşanlar, ellerinde kalıcı izler geliştiriyorlardı.</p>

  <p class="calibre4">Rhyme, bu izin ne olduğunu bilemiyordu, ama biraz daha bilgi elde edilirse netlik kazanabilirdi. Thom'a gözlemlerini tahtaya eklemesini söyledi. Sonra özel ajan Tobe Geller'dan bir telefon aldı; Geller, FBFin bilgisayar ve elektronik dâhilerinden biriydi ve Manhattan'daki ofise atanmıştı. Sachs'ın Easton Sahili'ndeki ikinci botun içinde bulduğu ve Hayalet'e ait olan cep telefonunun üzerinde yaptığı analizi bitirmişti. Rhyme bağlantıyı hoparlöre aktardı ve bir an sonra Geller’in mekanik sesi duyuldu. "Şimdi bunun aşırı derecede ilginç bir telefon olduğunu söylemeliyim."</p>

  <p class="calibre4">Rhyme genç adamı pek iyi tanımıyordu, ama kıvırcık saçını, uyumlu kişiliğini ve mikroçiplerden oluşan her şey için duyduğu tatmin edilemez tutkuyu gayet iyi hatırlıyordu.</p>

  <p class="calibre4">"Nas' yani?" diye sordu Dellray.</p>

  <p class="calibre4">"Öncelikle, pek umutlanmayın. Kesinlikle izlenemez bir telefon. Biz bunlara 'sıcak telefon' deriz. Hafıza çipi sistem dışı bırakıldığı için, aranan ya da arayan numaraları göstermez; kayıt özellikleri tamamen kapatılmıştır. Ayrıca bu bir uydu telefonu; dünyanın her yerini arayabilirsiniz ve yerel servis sağlayıcılara girmeniz gerekmez. Sinyaller Fuzhou'daki bir hükümet ağından geliyor. Hayalet ya da onun için çalışan biri aktif hale getirmek için sisteme girmiş."</p>

  <p class="calibre4">"P'kâlâ," dedi Dellray, "lanet olasıca Halk Cumhuriyeti'ni arıyalım ve bu kötü adamın sistemlerini kullandığını söyleyelim."</p>

  <p class="calibre4">"Bunu denedik. Ama Çin hükümeti kimsenin telefon sistemlerine giremeyeceğini, bizim yanıldığımızı söyledi. İlgimiz için de teşekkür ettiler."</p>

  <p class="calibre4">"Yani bu Hayalet'i ens'lemek anlamına gelse b'le mi?"</p>

  <p class="calibre4">"İsmini Kwan Ang olarak belirttim," dedi Geller. "Yine de ilgilenmediler. Muhtemelen onun için çalışıyor olabilirler."</p>

  <p class="calibre4">Guarvci...</p>

  <p class="calibre4">Rhyme genç ajana teşekkür etti ve bağlantıyı kesti. Hayalet bir, ajanlar sıfır, diye düşündüler öfkeyle.</p>

  <p class="calibre4">Ateşli silâhlar veri tabanında nispeten daha başarılıydılar. Mel Cooper, mermi kovanlarının iki silahtan birine uyduğunu buldu; ikisi de yaklaşık elli yıllık modellerdi. Biri, Rus yapımı Tokarev 7.62 mm otomatikti. "Ama," diye devam etti Cooper,."bence Model 51 denen Çin yapımı bir Tokarev kullanıyordu. Görünüşe bakılırsa aynı silah."</p>

  <p class="calibre4">"Evet, evet," dedi Sonny Li. "Diyelim ki, 51 olmalı. Bende de Tokarev vardı, ama şimdi okyanusun dibinde. Çin'de insanlar genellikle 51 kullanır."</p>

  <p class="calibre4">"Peki ya cephane?" diye sordu Rhyme. "Burada bir yerde yenisini almak zorunda." Eğer model ender bulunuyorsa, Hayalet'in daha fazla mermi almak için belli yerlere gitmek zorunda kalacağını düşünüyordu.</p>

  <p class="calibre4">Ama Cooper başını salladı. "Herhangi iyi bir silah dükkânından mermileri alabilirsin."</p>

  <p class="calibre4">Lanet olsun.</p>

  <p class="calibre4">Kuryeyle bir zarf geldi. Sellitto zarfı teslim aldı ve ucunu yırttı. İçinden bir avuç dolusu fotoğraf çıktı. Bir kaşını kaldırarak Rhyme'a baktı. "Sahil Koruma’nın sudan çıkardığı üç ceset. Kıyıdan bir mil kadar açıkta. İkisi vurulmuş, biri boğulmuş."</p>

  <p class="calibre4">Fotoğraflar cesetlerin yüzlerini gösteriyordu; gözleri kısmen açıktı. Birinin şakağında bir delik vardı. Diğer ikisinde görünür yaralar yoktu. Parmak izi kartları da vardı.</p>

  <p class="calibre4">"Bu ikisi," dedi Li, "mürettebattan. Diğeri göçmenlerden biriydi. Bizimle ambardaydı. Adını bilmiyorum."</p>

  <p class="calibre4">"Bunları as," dedi Rhyme, "ve parmak izlerini AFIS'e gönder."</p>

  <p class="calibre4">Sellitto, HAYALETÖLÜM başlıklı tabloya onları astı. Delil tablosuna dehşet verici fotoğraflar eklenirken ekipteki elemanlar sessizleşince, Coe ve Deng'in cesetlerle pek deneyimi olmadığını düşündü Rhyme. Bu, olay yeri teknisyenlerinin zorunluluklarından biriydi; insan kısa süre içinde ölüm görüntüsüne alışıyordu.</p>

  <p class="calibre4">Sonny Li bir an için fotoğraflara sessizce baktı. Çince bir şeyler mırıldandı.</p>

  <p class="calibre4">"Neydi o?" diye sordu Rhyme.</p>

  <p class="calibre4">Li uzmana döndü. '"Cehennemin iblisleri' dedim. Sadece bir deyim. Çin'de bir mitimiz vardır; Yaşam ve Ölüm Defterinde adının nereye gideceğini Cehennemin On İblisi belirler. Bu iblisler, ne zaman doğacağına ve ne zaman öleceğine karar verirler. Dünyadaki herkesin adı o defterdedir."</p>

  <p class="calibre4">Rhyme bir an için doktorla olan randevularını ve yaklaşan ameliyatını düşündü. Acaba Yaşam ve Ölüm Defteri'nde onun adı neredeydi? Bilgisayardan gelen bip sesi dikkatlerini çekti. Mel Cooper ekrana baktı. "Sahildeki arabanın markasını aldık. BMW X5. O, gösterişli dört çarpı dörtlerden biri. Ben on yaşında bir Dbdge kullanıyorum. Yine de iyi durumda."</p>

  <p class="calibre4">"Onu da tabloya ekle."</p>

  <p class="calibre4">Thom yazarken, Li çizelgeye baktı. "Kimin arabası bu?"</p>

  <p class="calibre4">"Birinin Hayalet'i almak için sahilde beklediğini sanıyoruz," dedi Sellitto. "Kullandığı araba buydu."</p>

  <p class="calibre4">"Ona ne oldu?"</p>

  <p class="calibre4">"Anladığımız kadarıyla paniğe kapıldı ve basıp gitti," dedi Deng. "Hayalet ona ateş etmiş ama durduramamış."</p>

  <p class="calibre4">"Yani Hayalet'i arkada mı bırakmış?" diye sordu Li, kaşlarını çatarak. "Evet," diye onayladı Dellray.</p>

  <p class="calibre4">"Markayı araştır," diye emretti Rhyme. "New York, Jersey ve Connecticut'ta. Araştırmayı Manhattan'ın yüz elli mil dışına kadar daraltabilir misin?"</p>

  <p class="calibre4">"Evet." Cooper güvenli DMV sitelerine yöneldi. "Bunun haftalar aldığı zamanları hatırlıyor musun?" diye sordu. Rhyme 'ın tekerlekli sandalyesi hafif bir vınlamayla hareket ederek teknisyenin önündeki ekrana yaklaştı. Çok geçmeden bütün X5 sahiplerinin isimlerini ve adreslerini ekranda görebiliyorlardı.</p>

  <p class="calibre4">"Has'tir," diye mırıldandı Dellray, yaklaşarak. "Kaç tane var?" "Sandığımdan daha popüler bir arabaymış," dedi Cooper. "Yüzlerce var."</p>

  <p class="calibre4">"İsimleri ne?" diye sordu Sellitto. "Aralarında Çinli var mı?"</p>

  <p class="calibre4">Cooper listeyi taradı. "Sanırım iki tane; Ling ve Zhao." Eddie Deng'e baktı; dedektif başıyla onayladı. "Evet, Çinliler."</p>

  <p class="calibre4">"Ama ikisi de şehre yakın oturmuyorlar," dedi Cooper. "Biri White Plains'te, öbürü de New Jersey, Paramus'ta."</p>

  <p class="calibre4">"New York ve Jersey devriyelerine kontrol ettir," diye emretti Dellray. Teknisyen listeyi taramaya devam etti. "İşte bir kolaylık; yaklaşık kırk X5 şirket isimlerine kayıtlı ve diğer elli ya da daha fazlası da araba kiralama acentalarının isimlerine kayıtlı."</p>

  <p class="calibre4">"Bu şirketlerin arasında ismi Çince'yi çağrıştıran herhangi biri var mı?" diye sordu Rhyme, tuşları kullanıp listeyi kendisi tarayamadığı için hayıflanarak.</p>

  <p class="calibre4">"Hayır," diye cevap verdi Cooper. "Ama hepsi oldukça isimsiz; belli holdinglerin alt şirketleri. Biliyorsun, kılıf olabilir, ama hepsini araştırabiliriz. Ayrıca araba kiralama şirketlerini de. Arabaları gerçekte kimlerin kullandığını öğrenebiliriz."</p>

  <p class="calibre4">"Çok fazla zahmet," dedi Rhyme. "Kaynak israfı. Ayrıca bunu yapmak günler sürer. Adamlarını yollayıp Çin Mahallesi'ne en yakın olanları kontrol ettir ama... "</p>

  <p class="calibre4">"Hayır, hayır, Loaban," dedi Sonny Li, araya girerek. "O arabayı bulmak zorundasınız. Yapacağınız ilk şey. Hem de çok hızlı."</p>

  <p class="calibre4">Rhyme bir kaşını kaldırdı.</p>

  <p class="calibre4">"Onu hemen bulun," diye ısrar etti Çinli polis. "Diyelim ki, bütün polislerinizi bunun için görevlendirin. Hepsini."</p>

  <p class="calibre4">"Çok fazla zaman alır," diye mırıldandı Rhyme, dikkati dağıldığı için sinirlenerek. "O kadar insan gücümüz yok. Şirket içinde araba alım satımından sorumlu olan kişileri bulmalı ve eğer kiralanmışsa, kiralama acentasıyla konuşmalı, kayıtlan almalıyız; bunların yarısını bile mahkeme kararı olmadan yapamayız. Chang ve Wu ailelerini bulmaya odaklanmak istiyorum."</p>

  <p class="calibre4">"Hayır, Loaban," diye ısranm sürdürdü Li. "Hayalet, o sürücüyü öldürecek. Şimdi yaptığı şey bu, onu arıyor."</p>

  <p class="calibre4">"Yok, yanıldı'ını düşünüyorum," dedi Dellray. "Onun önceli'i, bottaki tanıkları öldürmek."</p>

  <p class="calibre4">Sachs onayladı. "Bence sürücünün onu bırakıp gitmesine tabii ki kızdı, ama belki daha sonra zamanı olduğunda onun peşinden gidecek. Henüz değil."</p>

  <p class="calibre4">"Hayır, hayır," dedi Li, başını sallayarak. "Önemli. Adamı bulun." "Neden?" diye sordu Sachs.</p>

  <p class="calibre4">"Çok açık. Çok belirgin. O sürücüyü bulun. O sizi yılankafaya götürecek. Belki onu Hayalet'i bulmak için yem olarak da kullanabilirsiniz." "Ve ne, Sonny," diye hafifçe gürledi Lincoln Rhyme, "bu sonuca ulaşmak için temelin ne? Bunu destekleyecek verin nerede?</p>

  <p class="calibre4">"Diyelim ki, bir sürü veri."</p>

  <p class="calibre4">"Ne?"</p>

  <p class="calibre4">Küçük adam omuz silkti. "Bu sabah otobüste şehre gelirken biı işaret gördüm."</p>

  <p class="calibre4">"Trafik işareti mi?" diye sordu Rhyme. "Ne demek istiyorsun?"</p>

  <p class="calibre4">"Hayır, hayır, ne diyorsunuz? Bilmiyorum..." Eddie Deng'e dönerek Çince konuştu.</p>

  <p class="calibre4">Genç dedektif sonunda tercüme etti. "Doğaüstü bir işaretten söz ediyor."</p>

  <p class="calibre4">"Yani bir kehanet mi?" diye bağırdı Rhyme.</p>

  <p class="calibre4">Li dalgınlıkla sigaralarına uzandı, ama Thom'un yüz ifadesini görünce hiç dokunmadan elini geri çekti. "Otobüsle şehre geliyordum," diye devam etti Li, "yolda yiyecek eşeleyen bir karga gördüm. Başka bir karga yiyeceği almaya çalıştı, ama ilki sadece onu korkutmakla kalmadı; onu izledi ve gözlerini çıkarmaya çalıştı.</p>

  <p class="calibre4">Hırsızın peşini bırakmadı." Li avuçlarını havaya kaldırdı. Görünüşe bakılırsa tüm anlatmak istediği buydu.</p>

  <p class="calibre4">"Ve?"</p>

  <p class="calibre4">"Göremiyor musun, Loaban? Ne diyeyim?"</p>

  <p class="calibre4">"Hayır, söylediklerinden hiçbir şey anlamadım."</p>

  <p class="calibre4">"Tamam, tamam. Şimdi o kargayı hatırladığımda, Hayalet'i, onun kim olduğunu ve sürücüyü -o pahalı arabadaki- ve onun kim olduğunu düşünüyorum. Adam Hayalet'in düşmanı. Yiyeceği çalmaya çalışan karga gibi. Ailelerin -Wu ve Chang'ler- onunla bir alıp veremediği yok. Ama sürücü..." Li kaşlarını çattı, çaresiz gibi göründü ve sonra dönerek tekrar Deng ile konuştu. Deng, "İhanet mi?" diye sordu.</p>

  <p class="calibre4">"Evet, ihanet. O artık Hayalet'in düşmanı."</p>

  <p class="calibre4">Lincoln Rhyme gülmemeye çalıştı. "Anlaşıldı, Sonny." Tekrar Dellray ve Sellitto'ya döndü. "Şimdi..."</p>

  <p class="calibre4">"Yüzünü görüyorum, Loaban," dedi Li. "Tanrıların buraya gelip bana kargalarla bir işaret verdiklerini söylemiyorum. Ama kuşları hatırlayınca farklı düşündüm; zihnim açıldı. Geniş düşünmek sence de iyi değil mi?"</p>

  <p class="calibre4">"Hayır, bence bu batıl inanç," dedi Rhyme. "Bu bir woo-woo ve bunun için zamanımız... Neye gülüyorsun sen şimdi?"</p>

  <p class="calibre4">"Woo woo. Sen woo woo dedin. Çince konuşuyorsun. 'Woo' zaten sis demektir. Bir şeye woo woo dediğinde, o şey sisli, belirsiz demek istiyor sundur."</p>

  <p class="calibre4">"Pekâlâ, bizim için anlamı doğaüstü bir saçmalık."</p>

  <p class="calibre4">Rhyme'ın belirgin öfkesiyle yüzleşse bile, Li'nin gerilemeye niyeti yoktu. "Hayır, bu saçmalık değil. O sürücüyü bul. Bunu yapmak zorundasın, Loaban."</p>

  <p class="calibre4">Sachs'ın gözleri dikkatli bir şekilde ısrarcı Çinli polisi inceliyordu. "Bilmiyorum, Rhyme."</p>

  <p class="calibre4">"Mümkün değil."</p>

  <p class="calibre4">"Bence güzel bir fikir," dedi Li, hâlâ ısrar ederek.</p>

  <p class="calibre4">Bir an için derin bir sessizlik oldu.</p>

  <p class="calibre4">Sellitto araya girdi. "Peki ya Bedding ve Saul'u bu işe verirsek? Onlara yarım düzine devriye verebiliriz, Line. Manhattan' daki ve Queens'teki şirketlere ve kiralık araba firmalarına kayıtlı X5'leri kontrol edebilirler. Eğer başka bir şey bulursak ve insana ihtiyacımız olursa, onları geri çekebiliriz."</p>

  <p class="calibre4">"Tamam, tamam," dedi Rhyme öfkeyle. "O zaman hemen harekete geçin."</p>

  <p class="calibre4">"Yarım düzine, yani sadece altı tane, ha?" diye sızlandı Li. "Bundan daha fazlasına ihtiyaç var." Ama Rhyme’ın bakışları bu kez onu sessizleştirdi. "Tamam, tamam, Loaban."</p>

  <p class="calibre4">Yiyecek peşindeki kargalar, taş maymunlar, Yaşam ve Ölüm Defterleri... Rhyme bir iç çekti ve ekibindeki insanlara baktı. "Şimdi, çok şey istemiş sayılmayacaksam, biraz gerçek polis işi yapabilir miyiz?"</p>

  <p class="calibre4"><span class="calibre7">HAYALET ÖLÜM</span></p>

  <p class="calibre4"><span class="calibre7">Easton, Long Island, Olay Yeri Çalıntı Minibüs, Çin Mahallesi</span></p>

  <p class="calibre4">• İki göçmen sahilde sırtlarından vurularak öldürüldüler.</p>

  <p class="calibre4">• Bir göçmen yaralandı; Dr. John Sung.</p>

  <p class="calibre4">• "Bangshou" (yardımcı) gemideydi; kimliği bilinmiyor.</p>

  <p class="calibre4">• On göçmen kaçtı; yedi yetişkin (biri yaşlıca, erkek; biri yaralı, kadın), iki çocuk, bir bebek. Kilisenin minibüsünü çaldılar. Kan örnekleri inceleme için laboratuvara gönderildi</p>

  <p class="calibre4">• Yaralı kadının kan grubu AB negatif Sahilde Hayalet'i bekleyen araç onu almadan gitti. Hayalet'in araca bir el ateş ettiği sanılıyor. Aracın marka ve model bilgileri için, lastik izlerine ve dingil açıklığına dayanarak talepte bulunuldu.</p>

  <p class="calibre4">• Araç bir B MW X5. Bu marka araba sahipleri kontrol ediliyor.</p>

  <p class="calibre4">• Göçmenleri almak için gelmiş herhangi bir aracın izine rastlanmadı.</p>

  <p class="calibre4">• Muhtemelen Hayalet'e ait olan cep telefonu analiz için FBI'a gönderildi.</p>

  <p class="calibre4">• İzlenemez uydu telefonu. Kullanmak için Çin hükümetinin telefon sistemine giriyor.</p>

  <p class="calibre4">• Hayalet'in silahı 7.62 mm'lik tabanca. Özel mermiler.</p>

  <p class="calibre4">• Çin yapımı Model 51 otomatik tabanca.</p>

  <p class="calibre4">• Hayalet'in rüşvet yedirdiği hükümet çalışanları olduğu rapor edildi.</p>

  <p class="calibre4">• Hayalet kaçmak için bir kırmızı Honda sedan çaldı. Aracın bulunması için devriyelere haber verildi.</p>

  <p class="calibre4">• Suda üç ceset bulundu; biri boğulmuş, ikisi vurulmuş. Fotoğraflar ve deliller Rhyme'a ve Çin polisine gönderildi.</p>

  <p class="calibre4">• Parmak izleri AFIS'e gönderildi.</p>

  <p class="calibre4">• Herhangi bir kayda uymuyor, ama Sam Chang'in parmaklarında sıra dışı izler var. (yara, ip yanığı)</p>

  <p class="calibre4">• Göçmenlerin Profilleri: Sam Chang, Wu Qichen ve aileleri; John Sung; boğulan kadının bebeği; tanımlanmayan bir erkek ve bir kadın (sahilde öldürüldüler).</p>

  <p class="calibre4">Göçmenler tarafından 'Home Store' logosuyla kamufle edildi.</p>

  <p class="calibre4">Kanın sıçrama şekli, yaralı kadının elinden, kolundan ya da omzundan yaralı olduğunu gösteriyor.</p>

  <p class="calibre4">Kan örnekleri incelenmek üzere laboratuvara gönderildi.</p>

  <p class="calibre4">• Yaralı kadının kan grubu AB negatif.</p>

  <p class="calibre4">Parmak izleri AFIS'e gönderildi. • Uyan yok.</p>
</body>
</html>
