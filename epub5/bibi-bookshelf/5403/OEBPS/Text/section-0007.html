<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>BENITO CERENO</title>
</head>

<body>
  <p class="P_Body_Text_First_Indent__And__Centre_Alignment"><span>&nbsp;</span></p>

  <h2 class="P_Body_Text_First_Indent__And__Centre_Alignment"><span><span style=" font-weight: normal; font-size: 2.08em;">BENITO CERENO</span></span></h2>

  <p class="P_Body_Text_First_Indent__And__Centre_Alignment"><span>&nbsp;</span></p>

  <div style="text-align:center; width:100%;">
    <div class="P_Body_Text_First_Indent__And__Centre_Alignment" style=" width: 75px; height: 30px; max-width: 100%; max-height: 100%; display:inline-block;">
      <span><img alt="" id="a_2" src="../Images/2.jpg" style=" width: 100%;" /></span>
    </div>
  </div>

  <p class="P_Body_Text_First_Indent">&nbsp;</p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Massachusetts Duxbury’den Kaptan Amasa Delona kumandasındaki fok avcılığında kullanılan büyük bir ticaret gemisi 1799 yılında, değerli kargosuyla uzun Şili sahilinin en güney ucunda bulunan küçük, çorak ve ıssız St. Maria adasındaki koya demir attı. Oraya su temin etmek için uğramıştı.</span></p>

  <p class="P_Body_Text_First_Indent"><span class="C_Current__And__No_Bold">ikinci gün, şafaktan kısa bir süre sonra, o henüz yataktan kalmadan ikinci kaptan gelip yabancı bir yelkenlinin koya girmekte olduğunu haber verdi. O günlerde, söz konusu sularda şimdiki kadar çok gemi yoktu. Kaptan kalktı, giyindi ve güverteye çıktı.</span></p>

  <p class="P_Body_Text_First_Indent"><span class="C_Current__And__No_Bold">Bu kıyılara özgü bir sabahtı. Her yer sessiz ve sakindi. Her şey griydi. Dibi dalgalı da olsa deniz sakin görünüyordu ve yüzeyi bir döküm ustasının kalıbında düzeltilmiş bir kurşun gibi dümdüzdü. Gökyüzü gri bir örtü gibiydi. Tedirgin sisin yakın arkadaşları tedirgin kuşlar, onunla bütünleşmiş bir halde, tıpkı fırtına öncesi çayırların üzerinde uçuşan kırlangıçlar gibi, suyun üzerinde gelişigüzel, alçaktan uçuyorlardı. Gölgeler, daha yoğun karaltıların habercisi gibiydiler.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, dürbünden gördüğü yabancı geminin hiçbir bayrak taşımadığını fark etti şaşkınlıkla.</span></p>

  <p class="P_Body_Text_First_Indent"><span class="C_Current__And__No_Bold">Oysa kıyıları tenha bile olsa, bir limana girerken, tek bir geminin bile orada demir atmış olma ihtimali göz önüne alınarak bayrak taşınması hangi ulustan olursa olsun barışsever denizciler arasındaki bir gelenekti. O bölgedeki kanun tanımazlığı, yalnızlığı ve o günlerdeki denizlerle ilgili hikâyeleri düşününce, Kaptan Delano, olağanüstü durumlar ve kışkırtmalar karşısında insanoğlunun içindeki şeytani kötülüğü bağışlamaya hazır, bazen korkuya kapılan, ama kuşkucu bir yapıya sahip olmayan, iyimser biri olmasaydı şaşkınlığı tedirginliğe dönüşebilirdi. İnsanlığın neye muktedir olduğunun ışığında, böylesi bir karakterin, müşfik bir yüreğin aynı sıra, zeki bir bakış açısının sıradan kıvraklığı ve keskinliğinin ötesinde bir şeyleri kapsayıp kapsamadığı irfan sahibi kişilerin kararma bırakılabilir.</span></p>

  <p class="P_Body_Text_First_Indent"><span class="C_Current__And__No_Bold">Ama gemiyi ilk görüşte her denizcinin zihninde oluşan güvensizlik, onun koya girerken pruvasında altındaki kayalıklara sürtünebilecek kadar karaya yakın seyir ettiğini görünce hemen yok olurdu. Bu, onun, sadece fok avı gemisine değil; adaya da gerçekten yabancı olduğunu kanıtlıyordu. Bu yüzden, bu sulara alışık korsan gemilerinden biri olamazdı. Kaptan Delano, büyük bir ilgiyle onu izlemeye devam etti. Ama kamarasına gizlice sızan sabah aydınlığında kısmen sisle örtülü gemiyi görebilmek pek de kolay değildi; alçaktan süzülen bulutların kapladığı koya girmekte olan gemiye eşlik eden ve sabahın bu saatlerinde ufuk çizgisine yarım ay biçiminde görünen güneş ise, koyu renk örtüsünün deliğinden tek gözüyle meydanı gözetleyen, uğursuz bakışlı Lima dolandırıcısını andırıyordu.</span></p>

  <p class="P_Body_Text_First_Indent"><span class="C_Current__And__No_Bold">Sisin aldatması olabilirdi ama yabancı gemi izlendikçe manevraları daha garip görünmeye başlamıştı. Kısa bir süre sonra koya girmek istiyor mu istemiyor mu; ne yapmak istiyor ya da ne yapacak anlaşılmaz hale gelmişti. Gece boyunca hafif hafif esen rüzgâr iyice hafiflemiş ve sürekli yön değiştirmeye başlamıştı ki bu durum geminin hareketlerinde belirsizliği daha da arttırıyordu.</span></p>

  <p class="P_Body_Text_First_Indent"><span class="C_Current__And__No_Bold">Nihayet bunun güç durumda kalmış bir gemi olduğunu düşünen Kaptan Delano, kayığının indirilmesi komutunu verdi ve ikinci kaptanın tedbirli davranmasını önererek karşı çıkmasına rağmen ona binmek ve kılavuzluk etmek için hazırlandı. Bir önceki gece, denizciler, balık avlamak için gemiden görünmeyecek kadar uzaktaki kayalıklara kadar gitmiş ve şafak sökmeden bir iki saat önce küçümsenmeyecek bir başarı elde ederek dönmüşlerdi. Yabancı geminin uzun süredir açık denizde seyrettiğini düşünen iyi yürekli kaptan, armağan olarak kayığa birkaç sepet balık koydu ve yola çıktı. Yabancı geminin sualtındaki kayalara çok yakın yol alıyor olmasının onun tehlikede olduğunun göstergesi olduğunu düşündüğünden gemidekileri durumdan haberdar etmek için adamlarına acele etmelerini söyledi. Ama kayık yaklaşmadan bir süre önce, hafif esiyor olsa da, yön değiştiren rüzgâr sisi kısmen dağıtmakla kalmadı tekneyi de başka yöne savurdu.</span></p>

  <p class="P_Body_Text_First_Indent"><span class="C_Current__And__No_Bold">Görüş mesafesinin artmasıyla, sağını solunu parça parça kaplayan bölük pörçük sisin ve kurşuni renkli dalgaların arasında görünür hale gelen gemi, fırtına sonrası Pireneler’in eteklerindeki koyu renkli bir kayaya kondurulmuş beyaz bir manastır gibi gözler önüne serildi. Ama Kaptan Delano’ya, bir an için, önündekinin bir gemi dolusu keşişten başka bir şey olmadığını düşündüren sadece bu garip benzerlik değildi. Pusun gerisindeki görünüm, meraklı bakışlarla küpeştelerin üzerinden bakan kukuleta benzeri kara başlıklı bir kalabalıktı; arada bir de açık lombozlardan manastır avlusunda dolaşan Siyah Keşişlere</span><a id="ref_footnotebookmark_start_82_1"></a><span style=" font-size: 0.75em; vertical-align: super;"><a href="#ref_footnotebookmark_end_82_1">1</a></span> <span class="C_Current__And__No_Bold">benzeyen koyu renk gölgeler görülüyordu.</span></p>

  <p class="P_Body_Text_First_Indent"><span class="C_Current__And__No_Bold">Daha da yaklaştıkça, bu görüntü değişti ve geminin aslında, bir koloniden diğerine, değerli başka malların yanında, zenci köleler taşıyan birinci sınıf bir İspanyol ticaret gemisi olduğu ortaya çıktı. O günlerde denizlerde sık sık rastlanan, bazen Acapulco hazine gemilerinin ya da İspanyol Kraliyet Donanmasının kullanılmaz hale gelmiş savaş gemilerinin görevini üstlenmiş; sahipleri güç kaybeden köhne İtalyan sarayları gibi hâlâ eski halinden izler taşıyan, çok büyük ve zamanında iyi sayılacak bir gemiydi.</span></p>

  <p class="P_Body_Text_First_Indent"><span class="C_Current__And__No_Bold">Kayık yaklaştıkça, yabancı geminin kir pas içindeki bu tuhaf görüntüsünün, her yanma hâkim olan ihmalkârlıktan kaynaklandığı göründü. Direkler, halatlar ve küpeştelerin büyük bir kısmı, uzun süredir raspalanmadıkları, ziftlenmedikleri ve fırçalanmadıkları için soluk görünüyordu. Omurgası yıpranmış, ıskarmozlar parçalandığı için yeniden tutturulmuş, gemi Hezekiel'ın Kuru Kemikler Vadisinden</span><a id="ref_footnotebookmark_start_82_2"></a><span style=" font-size: 0.75em; vertical-align: super;"><a href="#ref_footnotebookmark_end_82_2">2</a></span> <span class="C_Current__And__No_Bold">çıkarılmış gibiydi.</span></p>

  <p class="P_Body_Text_First_Indent"><span class="C_Current__And__No_Bold">Geminin genel şekli ve armasında şu anki görevine uygun önemli bir değişiklik yapmamış görünüyordu. Fiziksel olarak gerçek bir askeri gemiden farklı değildi. Sadece silahlar yoktu.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Üst güverteleri geniş ve bir zamanlar sekizgen biçimde yapılmış, şimdi ise bakımsızlıktan dökülen küpeşteyle çevriliydi. Bu güverteler, tepeye aşılmış üç adet harap kuş kafesine benziyordu ve birinde ıskalaryanın üzerinde tünemiş, uyuşuk yapısı yüzünden denizlerde sık sık elle yakalandığı söylenen beyaz bir albatros vardı. Yıpranmış ve küflenmiş, mazgallı bir kale görüntüsündeki baş kasara, uzun zaman önce fethedilmiş ve sonra yıkılmaya terk edilmiş bir çeşit kuleye benziyordu. Kıç tarafın iki yanında, ılıman havaya rağmen lombozları sımsıkı kapatılmış boş bir kaptan köşküne açılan ve sanki Venedik’in büyük kanalına açılıyormuş gibi denize doğru uzanan boş balkonları andıran üst güverteler vardı ki bunların da küpeştelerinin büyük bir kısmı kuruyup kavlanmış deniz yosunu kaplıydı. Ama güzelliğini yitirmiş bu ihtişamın en belirgin kalıntısı, geminin kalkana benzer, oval biçimli; Kastilya ve Leon’un</span><a id="ref_footnotebookmark_start_82_3"></a><span style=" font-size: 0.75em; vertical-align: super;"><a href="#ref_footnotebookmark_end_82_3">3</a></span> <span class="C_Current__And__No_Bold">ve çeşitli mitolojik ve sembolik nişanlarla süslenmişti; en üste ve ortada ayağıyla yerde acıdan kıvranan maskeli bir figürün boynuna basan koyu renkli, kendisi de maskeli bir satir</span><a id="ref_footnotebookmark_start_82_4"></a><span style=" font-size: 0.75em; vertical-align: super;"><a href="#ref_footnotebookmark_end_82_4">4</a></span> <span class="C_Current__And__No_Bold">bulunduğu kıç kısmıydı.</span></p>

  <p class="P_Body_Text_First_Indent"><span class="C_Current__And__No_Bold">Baş tarafındaki kısım, ya cilalama yaparken korumak ya da yıprandığını saklamak için yelken beziyle sarılmış olduğundan geminin bastonu var mıydı yoksa sadece bir gaga mıydı belli değildi. Yelken bezinin altındaki kaideye benzer kısmın ön tarafında boylu boyunca, sanki bir denizcinin hezeyanı sonucu, boya ya da kireçle gelişigüzel yazılmış bir cümle vardı: “Serguid vuestro jefe” (Liderini takip et). Yanındaki paslı baş serenlerde ise, bir zamanlar yaldızlı oldukları belli olan gösterişli büyük harflerle geminin adı, "SAN DOMINICK” yazıyordu. Her harf, paslanmış bakır çivilerden süzülen suyla yol yol aşınmıştı. İsmin bir kısmını yapışkan bir biçimde kaplamış deniz bitkilerinin koyu renk süslemeleri, teknenin bir tabut gibi her sallanışında yas tutan yosunlardı sanki.</span></p>

  <p class="P_Body_Text_First_Indent"><span class="C_Current__And__No_Bold">Nihayet kayık, orta kasaradaki asma merdivene yakın bir yere pruvadan bağlandığında, gemi, o an birkaç inç uzaklaşmış olsa da, batık bir kayalığa sürtünüyormuş gibi omurgasından çatır çutur sesler çıkıyordu. Bunun nedeni, değişken havaların ve bu denizlerin bir yerlerinde geçen uzun hareketsizliklerin işareti olan, bir ur gibi yanlara yapışmış ve büyük bir kısmı yuvarlaklaşmış kaya midyeleriydi</span></p>

  <p class="P_Body_Text_First_Indent"><span class="C_Current__And__No_Bold">Ziyaretçi yandan tırmanırken, bir anda beyaz ve siyahlardan oluşan gürültülü bir kalabalıkla çevrelendi. Koydaki yabancı geminin zenci köle taşıyan bir gemi olduğu göz önüne alındığında zencilerin sayısı, beyazlara göre beklenenden fazlaydı. Ama hepsi aynı dilde, tekbir sesmiş gibi, ortak bir çile hikâyesi anlatıyorlardı. Sayıları hiç de az olmayan zenci kadınlar, hüzün dolu öfkeleriyle diğerlerini bastırıyordu. Bir yandan humma bir yandan iskorbüt hastalığı sayılarını epey azaltmıştı; özellikle de İspanyolların. Ümit Burnu açıklarında bir deniz kazasından kıl payı kurtulmuşlar; sonra günlerce rüzgârsız öylece kalakalmışlar; erzakları kısıtlıymış; suları bitmek üzereymiş; dudakları kavrulmuş.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, hem bu sabırsız dudaklardan dökülen şikâyetleri dinliyor hem de aynı sabırsızlıkla her birinin yüzüne bakıyordu.</span></p>

  <p class="P_Body_Text_First_Indent"><span class="C_Current__And__No_Bold">Denizdeki büyük ve kalabalık bir gemiye, özellikle Laskarlar ya da Manillalılar</span><a id="ref_footnotebookmark_start_82_5"></a><span style=" font-size: 0.75em; vertical-align: super;"><a href="#ref_footnotebookmark_end_82_5">5</a></span> <span class="C_Current__And__No_Bold">gibi ne oldukları belirsiz mürettebatı olan yabancı bir gemiye ilk çıkıldığındaki intiba, yabancı bir yerde, yabancı sakinleri olan yabancı bir eve ilk girişte hissedilenden oldukça faklıdır. Hem ev hem de gemi, biri duvarları ve kepenkleriyle, diğeri ise sur gibi yüksek küpeşteleriyle son ana kadar içlerini yabancı gözlerden saklar. Ama geminin durumunda ek olarak şu vardır: içerideki canlı görüntü, onu çevreleyen bomboş okyanusa tezat oluştururcasına, aniden ve bütünüyle ortaya çıktığında bir nevi büyülü bir etki yaratır. Gemi gerçekdışı görünür; Giysiler, el kol hareketleri ve hemen karşılık vermeye hazır yüzler o kadar yabancıdır ki taa derinlerden ortaya çıkmış gölgelerden oluşan karanlık bir tabloyu andırır.</span></p>

  <p class="P_Body_Text_First_Indent"><span class="C_Current__And__No_Bold">Yukarıda abartılarak açıklanmaya çalışılan Kaptan Delanonun zihninde canlanan şey, dikkatle incelendiğinde belki de alışılmışın dışında görünen türden bir etki olarak görülebilirdi; özellikle de biri ifadesiz bir biçimde sancak tarafındaki griva palangası, diğeri iskele tarafına, diğer ikisi de çapa zincirinin üzerindeki küpeştelerde yüz yüze uzanmış; başları, ululukları altındaki karmaşa ile ters düşen koyu renk söğüt ağaçlarına benzer, kır saçlı, dört yaşlı zencinin çarpıcı görüntüleri. Her birinin elinde eski, işe yaramaz halat parçaları vardı ve bir nevi sabırlı bir hoşnutlukla, bu halatlardan kalafat ipi çıkarıp yanlarındaki yığına koyuyorlardı. Bir yandan da, cenaze marşı çalan yaşlı birçok gaydacı gibi, monoton bir biçimde ve salyaları akarak sürekli tekrarlanan, yavaş ve tek düze bir ezgi söylüyorlardı.</span></p>

  <p class="P_Body_Text_First_Indent"><span class="C_Current__And__No_Bold">Geminin arka kısmında heybetli bir biçimde, yükselen kıç güvertenin, ana halattan yaklaşık sekiz fit yukarıdaki kenarında, düzenli aralıklarla sıralanmış, bacak bacak üzerine atmış yan yana oturan, kalafat ipi hazırlayanlar gibi, altı zenci daha vardı. Her biri, bir taş parçası ve bir çaputla tencereleri ovalayan bulaşıkçılar gibi elindeki paslı nacakları ovalamakla meşguldü. İkişerli grupların arasına yığılmış nacaklar, paslı kenarları yukarıya dönük bir halde sıranın kendilerine gelmesini bekler gibiydiler. Dört kişilik kalafat ipi grubu, arada birine ya da birilerine laf atıyorlardı; ama nacarları parlatanlar ne diğerleriyle konuşuyor ne de aralarında fısıldaşıyorlar; sadece, ara sıra, işle eğlenceyi birleştirmenin zencilere has tarzıyla, nacaklarını, tıpkı bir simbal gibi, yanındakiyle birbirine çarpıyorlardı. Diğerlerinden farklı olarak, bu altı zencide, bozulmamış Afrikalılara özgü saf bir taraf vardı.</span></p>

  <p class="P_Body_Text_First_Indent"><span class="C_Current__And__No_Bold">Genele göz atarken daha az dikkat çeken bu on kişiye bir süre takılı kalan konuk, hep bir ağızdan konuşmaların gürültüsüne daha fazla dayanmayarak, sonra geminin komutasının kimde olduğunu bulmak için dolanmaya başladı.</span></p>

  <p class="P_Body_Text_First_Indent"><span class="C_Current__And__No_Bold">Efendi ve mesafeli görünüşlü, oldukça genç görünen, alışılmışın dışında renkli giyimli ama son günlerdeki uykusuzluğun endişe ve huzursuzluğundan kaynaklanan belirgin izleri taşıyan İspanyol kaptan, bu kadar çilekeş mesuliyeti arasında bir de doğanın ona neler yaşattığından haberdar olmasını istemezmiş gibi bir edayla ya da engellenmenin çaresizliğiyle ana direğe dayanmış, hüzünlü ve cansız bakışlarla gemisindeki insanlara bir süre bakıyor; sonra konuğuna memnuniyetsiz bir bakış fırlatıyordu. Yanında, ufak tefek bir zenci duruyordu.</span></p>

  <p class="P_Body_Text_First_Indent"><span class="C_Current__And__No_Bold">Bir çoban köpeği gibi ara sıra İspanyol’a sessizce bakan kaba saba yüzünde hem hüzün hem de sevgi vardı.</span></p>

  <p class="P_Body_Text_First_Indent"><span class="C_Current__And__No_Bold">Amerikalı, kalabalığı güçlükle yararak İspanyol’a doğru ilerdi. Onun durumunu anladığını ve duygularını paylaştığını belirttikten sonra elinden gelen her tür yardımı yapmaya hazır olduğunu söyledi. İspanyol hastalıktan kaynaklanan kasvetli ruh haliyle gölgelenmiş bir ifadeyle, ama ulusuna özgü bir resmiyet ve ağırbaşlılıkla karşılayarak Delano’ya teşekkür etti.</span></p>

  <p class="P_Body_Text_First_Indent"><span class="C_Current__And__No_Bold">Ama Kaptan Delano, sıradan selamlaşmalarla vakit kaybetmeden iskele merdivenine dönerek sepetler dolusu balığı yukarı çıkarttırdı. Ve rüzgâr hâlâ sakin olduğundan geminin birkaç saat daha demirleyemeyeceğini düşünerek adamlarına geri dönüp kayığın taşıyabileceği kadar su, ambarcının elindeki bütün yumuşak ekmeği ve kalan tüm balkabaklarını bunların yanı sıra bir kutu şeker ve özel elma şarabından bir düzine getirmelerini söyledi.</span></p>

  <p class="P_Body_Text_First_Indent"><span class="C_Current__And__No_Bold">Bunca aksiliğin yanında, bir de rüzgâr tamamen kesildi, akıntı yön değiştirdi ve tekne ayrıldıktan kısa bir süre sonra çaresizlik içindeki gemiyi tekrar açığa doğru sürüklenmeye başladı. Kaptan Delano, bunun fazla uzun sürmeyeceğine inanarak, onların durumundaki insanlarla başarılı olabileceğine en ufak bir inanç duymasa da, tüm iyi niyetiyle bu yabancılara moral verme yolları arıyordu. Bereket İspanya denizlerindeki sayısız yolculukları sayesinde ana dillerini rahatça konuşabiliyordu.</span></p>

  <p class="P_Body_Text_First_Indent"><span class="C_Current__And__No_Bold">Onlarla yalnız kaldığında ilk izlenimini destekleyecek şeyler görmekte gecikmedi; ama acıma duygusu şaşkınlığından ağır basıyordu. Uzun süren sıkıntı, zencilerdeki daha az iyimserlik içeren mizaçlarını ortaya çıkarmış ve aynı zamanda İspanyolların onların üzerlerindeki hâkimiyetini azaltmış görünse de hem İspanyolların hem de siyahların eşit derecede susuz ve erzaksız kaldıkları aşikârdı. Ama bu koşullar altında, öngörülmüş olması gereken bir durumdu bu. Ordulardaki, donanmalardaki, şehirlerdeki ya da ailelerdeki -kısacası doğadaki- düzeni sefaletten daha çok hiçbir şeyi bozamaz. Yine de, Kaptan Delano, eğer Benito Cereno daha güçlü bir adam olsaydı, yönetimindeki başarısızlık bu duruma kadar gelmezdi diye düşünmeden edemedi. Ama İspanyol kaptanın, sıkıntıların neden olduğu gerek fiziksel gerekse zihinsel dermansızlığı gözden kaçacak gibi değildi. Sıkıntı öylesine kişiliği olmuştu, o kadar uzun süre boş yere umutlanmıştı ki, demirleyecek olması, gemisindekiler için yeterli su bulması ve ona akıl verecek, yardım edecek dost bir kaptanın varlığı bile, o gün ya da en geçinden o gece için de olsa, onu cesaretlendirmek için yeterli görünmüyordu. Sinirleri iyice bozulmuş gibi görünüyordu. Bu meşe duvarlar arasında tıkılıp kalmış, belirsizlikten kaynaklanan bıkkınlığın kısır bir döngüye dönüşmesi sonucu zincire vurulmuş gibi hissediyor gibiydi ve evhamlı bir başrahip gibi, zaman zaman aniden duruyor; irkiliyor; dudaklarını ısırıp, tırnaklarını yiyerek gözlerini bir yere dikip bakıyor; bazen kızarıp bazen beti benzi atıyor; sakallarını çekiştirerek volta atıp duruyordu. İlk baştaki ipuçlarından da anlaşılacağı gibi, huzursuz ruhu kasvetli bir çerçevede sıkışıp kalmış gibiydi. Oldukça uzun boyluydu ama hiçbir zaman yeterince sağlıklı değilmiş gibi görünüyordu. Hele şimdi yaşadığı endişe yüzünden neredeyse iskelete dönmüştü. Son zamanlarda akciğerleriyle ilgili bazı sorunlar yaşamış gibiydi. Sesi ciğerlerinden birinin yarısı yokmuş gibi boğuk, fısıltı halinde çıkıyordu. Şu an olduğu gibi sendeleyerek dolanırken özel kölesinin evhamlı bir biçimde peşinden dolanmasına şaşmamak gerekti. Zenci kölesi, bazen ona kolunu uzatıyor, bazen cebinden mendilini çıkarıp veriyordu. Bu tür ya da benzer davranışları yaparken o kadar sevecen bir tutum sergiliyordu ki aralarındaki ilişki efendi-köle ilişkisinden çıkıp baba-oğul ya da kardeş ilişkisine dönüyor; bundan kaynaklı efendisinin ona aşırı üstünlük taslamaya gerek duymadan dostça bir güven besler ve onu bir hizmetkârdan ziyade sadık bir arkadaş gibi görür tavrı, ona dünyanın en iyi hizmet eden uşağı olma saygınlığını kazandırıyordu. Beyazların iç karartıcı yetersizliği gibi görünen şeyin yanında siyahların rahatsız edici inatçılıkları hesaba katıldığında, Babo’nun asla değişmeyen sadık tutumuna şahitlik etmek Kaptan Delano’yu memnun etmişti.</span></p>

  <p class="P_Body_Text_First_Indent"><span class="C_Current__And__No_Bold">Ama diğerlerinin olumsuz davranışlarının aksine son derece sevecen davranan Babo bile yarı deh durumdaki Don Benito’yu karanlık rehavetinden çekip çıkaramıyordu. İspanyol’un konuğunun zihnindeki izlenimi bununla kalmıyordu. Onun huzursuz hali, gemideki genel ıstırabının belirgin bir özelliği gibi de görünüyordu. Kaptan Delano, her şeye rağmen, Don Benito’nun ona karşı takındığı hiç de dostane sayılamayacak kayıtsızlığı bir an bile dikkate almadı. İspanyol’un tavrında saklamak için hiç çaba göstermediği bir nevi hırçınlık ve kasvetli kibir de vardı. Ama fiziksel sıkıntı çekmiş kişilerin garip huylar edinerek, toplumsal anlamda her tür iyi duyguyu tükettiklerine ve onlara yaklaşan her yabancıyı hiçe sayıp hor görerek kendi karanlıklarını kabul etmeye zorladıklarına daha önceleri de şahit olmuş olan yardımsever Amerikalı, bu durumu hastalığın huzur vermeyen etkilerine bağlamıştı.</span></p>

  <p class="P_Body_Text_First_Indent"><span class="C_Current__And__No_Bold">Ama Kaptan Delano, İspanyol’u yargılarken başta hoşgörülü olsa da, bir süre sonra onun yardımseverlikten anlamayan biri olabileceğini düşünmeye başladı. Temelde hoşuna gitmeyen Don Benito’nun kayıtsızlığıydı. Ancak aynı kayıtsızlık özel hizmetkârı dışında herkese karşı geçerliydi. Denizcilik kurallarına göre belli zamanlarda astları (beyaz, melez ya da zenci) tarafından kendisine yapılan resmi bir bildirimi bile küçümseyici bir isteksizlik sergilemeden dinleme sabrını gösteremezmiş gibi görünüyordu. Böyle bir durum karşısındaki tutumu, tahtan feragat edip inzivaya çekilen, asil memleketlisi V. Charles’ın</span><a id="ref_footnotebookmark_start_82_6"></a><span style=" font-size: 0.75em; vertical-align: super;"><a href="#ref_footnotebookmark_end_82_6">6</a></span> <span class="C_Current__And__No_Bold">tavrından pek de farklı sayılmazdı.</span></p>

  <p class="P_Body_Text_First_Indent"><span class="C_Current__And__No_Bold">Konumundan hoşlanmadığı onun gerektirdiği hemen hemen her görevde açığa çıkıyordu. Huysuz olduğu kadar kibirliydi de. Öyle ki emir vermeye bile tenezzül etmiyor; bir emir vermesi gerektiğinde bu görevi, uşaklar ya da bir arada yüzen küçük balıklar gibi, kolay ulaşılabilecek bir mesafede Don Benito nun etrafında dolanıp duran İspanyol veya zenci çocuklardan oluşan haberciler aracılığıyla son noktaya ulaştıran özel hizmetkârına havale ediyordu. Bu yüzden, denizci olmayan herhangi biri, duygularını açığa vurmaksızın ortalıkta dolanıp duran bu kayıtsız ve sessiz bu adamın, dünyevi cazibesinden uzak denizdeyken içinde bir diktatör barındırdığını hayal edemezdi.</span></p>

  <p class="P_Body_Text_First_Indent"><span class="C_Current__And__No_Bold">Bu yüzden, kayıtsız tavırları göz önüne alındığında, İspanyol, ruhsal bozukluğun bilinçsiz bir kurbanı gibi görünüyordu. Aslında ilgisizliği, kasti de olabilirdi. Eğer öyleyse, bütün büyük gemi kaptanları tarafından, belli acil durumlar dışında, benimsenen bir görüş olan adaletli olunsa bile buz gibi durmak gerektiği düşüncesinin hastalıklı doruk noktası Don Benito’da açığa çıkıyordu. Fırtına uyarısı olmadığı sürece adamlarını put gibi; patlamaya hazır bir top gibi tutmasının başka bir açıklaması olamazdı.</span></p>

  <p class="P_Body_Text_First_Indent"><span class="C_Current__And__No_Bold">Ona bu gözle bakınca, uzun süre zorla kendini tutma sonucu uyarılmış kötü alışkanlığın doğal belirtisi gibi görünse de, İspanyol’un mükemmel donanımlı bir gemide (ki San Dominick yolculuğun başında böyle olabilirdi) zararsız, hatta belki de uygun olan bir davranışı, gemisinin mevcut koşullarına bağlı olmaksızın hâlâ sürdürüyor olduğunu düşünmek akla uygun görünüyordu. Ama İspanyol, belki de, Tanrılarda olduğu gibi kaptanlar da şartlar ne olursa olsun kayıtsız durmanın bir tarz olması gerektiğini düşünüyordu. Ya da daha da büyük bir ihtimalle, uyuklar gibi yönetiyor görünmek, derin bir politika değil, bilinçli olarak ahmaklık sergileyen yüzeysel bir tedbirdi. Ancak ne olursa olsun, Don Benito’nun tavrı kasti olsun ya da olmasın, Kaptan Delano, onu ele geçirmiş bu kayıtsızlığı fark ettikçe kendisine karşı kayıtsız duruşunu gösteren herhangi bir işaretten rahatsızlık duymaz oldu.</span></p>

  <p class="P_Body_Text_First_Indent"><span class="C_Current__And__No_Bold">Kaptanın ilgilendiği sadece İspanyol’un ne düşündüğü değildi.-Fok balığı gemisinin rahatı yerinde mürettebatının kendi halindeki düzenine alışkın olduğundan, San Dominick’teki ıstıraptan kaynaklanan gürültülü karmaşa yüzünden bakışlarında sürekli bir meydan okuma vardı. Sadece otorite de değil, düzende de önemli ölçüde bozulmalar olduğu gözlemleniyordu. Kaptan Delano, bu durumu daha üst rütbelilerin yanında, kalabalık bir geminin kolluk kuvvetleri denilebilecek güverte zabitlerinin yokluğuna bağladı. Aslında yaşlı kalafat ipi yapıcıları, zaman zaman hemşerileri zencilere zabitlik yapıyormuş gibi görünüyorlardı. Ama ara sıra erkekler arasında yaşanan önemsiz gerginlikleri sakinleştirme konusunda arada bir başarılı olsalar da genel sükûneti sağlamada ellerinden fazla bir şey gelmiyordu. San Dominick, taşıdığı canlı yükün arasında muhtemelen sandıklar ve balyalar kadar az sıkıntı veren bireylerin de bulunduğu okyanus aşan bir göçmen gemisi gibiydi; ama daha ilkel olan yoldaşlarıyla birlikte yolculuk eden bu insanların içten serzenişleri ikinci kaptanın düşmanca tavırları kadar işe yaramıyordu. San Dominick’in ihtiyacı olan şey, bir göçmen gemisinde olması gereken daha güçlü zabitlerdi. Ama güvertelerde dördüncü kaptan konumunda kimse görünmüyordu.</span></p>

  <p class="P_Body_Text_First_Indent"><span class="C_Current__And__No_Bold">Konuk, böylesine yokluğa neden olan aksilikleri ve bunun sonuçlarının detaylarını öğrenmek için müthiş bir merak duyuyordu; çünkü onu ilk anda karşılayan feryatlardan yolculukla ilgili bazı ipuçları edinmiş olsa da detayları net olarak anlayamamıştı. Şüphesiz en iyi açıklamayı kaptan yapabilirdi. Ama Kaptan Delano, İlk başta, kaptanın buz gibi ters bir cevap vermesine sebep vermemek için bunu sormaya yanaşmadı. Ancak sonra cesaretini topladı. Nihayet yardım etmeye çalıştığını gösteren ifadeler kullanarak Don Benito'ya yaklaştı ve geminin başına gelen talihsizlikleri detaylarıyla öğrenirse yaralarını sarmasının daha kolay olacağını söyledi. Acaba Don Benito ona bütün hikâyeyi anlatmaya lütfedecek miydi?</span></p>

  <p class="P_Body_Text_First_Indent"><span class="C_Current__And__No_Bold">Don Benito, önce duraksadı; sonra aniden uyandırılmış bir uyurgezer gibi boş gözlerle ziyaretçisine baktı ve nihayet bakışlarını güverteye çevirdi. Bu duruşu o kadar uzun sürdü ki Kaptan Delano da neredeyse onun kadar karamsar hissetti ve istemeden de olsa oldukça kaba bir ifadeyle aniden yanından uzaklaşarak bilgi almak için İspanyol denizcilerinin birine doğru konuşarak yürümeye başladı. Ama en fazla beş adım atmıştı ki Don Benito, bir anlık dalgınlığından dolayı üzgün ve onu memnun edecek açıklamayı yapmaya hazır bir ifadeyle onu geri çağırdı.</span></p>

  <p class="P_Body_Text_First_Indent"><span class="C_Current__And__No_Bold">Hikâyenin büyük kısmı anlatılırken iki kaptan ana güvertenin, hizmetkârdan başka kimsenin yaklaşamayacağı imtiyazlı bir nokta olan kıç kısmında duruyorlardı.</span></p>

  <p class="P_Body_Text_First_Indent"><span class="C_Current__And__No_Bold">“Geminin her türlü donanım ve yeterli sayıda tayfayla Lima’ya gitmek için Buenos Aires’ten elli kadar İspanyol kamara yolcusu, Paraguay çayı ve benzeri şeylerden oluşan yükü ile yola çıkmasının üzerinden tam yüz doksan gün geçti,” diye başladı İspanyol boğuk bir tonla fısıldayarak ve ön tarafı işaret ederek devam etti: “Gördüğünüz gibi şu an yüz elliden fazla olmayan zenci sayısı o zamanlar üç yüzün üzerindeydi. Ümit Burnu açıklarında çok şiddetli fırtınalar yaşadık. Bir gece aniden en iyi zabitlerimden üçü ve on beş denizci ana seren yelkeniyle birlikte kayboldu. Kısa tahta sopalarla donmuş yelkeni indirmeye çalışırlarken altlarındaki direk bağlantı yerlerinden kırıldı. Gemiyi hafifletmek için çuvallarca mata</span><a id="ref_footnotebookmark_start_82_7"></a><span style=" font-size: 0.75em; vertical-align: super;"><a href="#ref_footnotebookmark_end_82_7">7</a></span> <span class="C_Current__And__No_Bold">ve güverteye bağlı su fıçılarının çoğu denize atıldı. Ve sonuç daha sonra yaşanan nedenlerin asıl sorunu olan beklenenden daha uzun gecikmeler de düşünüldüğünde bu ihtiyacımız olan en son şeydi. Tam...”</span></p>

  <p class="P_Body_Text_First_Indent"><span class="C_Current__And__No_Bold">O anda ruhsal sıkıntısının neden olduğu şüphe götürmez olan ani ve güçlü bir öksürük krizine tutuldu. Hizmetkârı onu tuttu ve cebinden çıkarttığı likör şişesini dudaklarına uzattı. Don Benito yeniden canlanır gibi oldu. Ama hâlâ tam olarak kendine gelemediğinden zenci onu yalnız bırakmak istemeyerek bakışları efendisinin yüzünde, tek koluyla ona sarılmış olarak durmaya devam ediyordu. Kötüye gitmeyeceğinden emin olmak istercesine onu izliyordu.</span></p>

  <p class="P_Body_Text_First_Indent"><span class="C_Current__And__No_Bold">İspanyol kaptan anlatmaya devam etti ama rüyadaymış gibi anlaşılması güç bir biçimde konuşuyordu.</span></p>

  <p class="P_Body_Text_First_Indent"><span class="C_Current__And__No_Bold">“Aman Tanrım! Bunu çekmektense en kötü fırtınaya razıyım. Ama...”</span></p>

  <p class="P_Body_Text_First_Indent"><span class="C_Current__And__No_Bold">Tekrar öksürmeye başladı; hem de artan bir şiddetle. Nöbet yatıştığında, dudakları kızarmış, gözleri kapalı, tüm ağırlığıyla yanında onu tutan hizmetkârına yaslanıp kalakaldı.</span></p>

  <p class="P_Body_Text_First_Indent"><span class="C_Current__And__No_Bold">“Aklı gidip geliyor. Fırtına sonrası ortaya çıkan vebayı düşünüyor,” diye hüzünle iç geçirdi köle. Bir eliyle Don Benito nun elini sıkıp diğer eliyle ağzını silerken “Ah zavallı efendim!” dedi. Sonra tekrar Kaptan Delano’ya dönerek “Sabırlı olun, Senyör,” diyerek devam etti. “Bu krizler uzun sürmez. Az sonra kendine gelecektir.”</span></p>

  <p class="P_Body_Text_First_Indent"><span class="C_Current__And__No_Bold">Don Benito, bir süre sonra kendine gelerek anlatmaya devam etti. Ama hikâyenin bu bölümü kesik kesik anlatıldı; burada sadece önemli olanlar yazılacak.</span></p>

  <p class="P_Body_Text_First_Indent"><span class="C_Current__And__No_Bold">Anlaşılan o ki gemi Ümit Burnu açıklarında fırtınaya yakalanmış günlerce bir o yana bir bu yana sallanmış ve sonra çok sayıda beyazın ve zencinin ölümüne neden olan iskorbüt hastalığı ortaya çıkmıştı. Nihayet Pasifik'e çıkmayı başardıklarında direkleri ve yelkenleri o kadar hasar görmüş durumdaymış, rüzgâr o kadar şiddetli esiyormuş ve hayatta kalan çoğu hastalıklı denizciler gemiyi idare etme konusunda o kadar yetersizlermiş ki rotalarını kuzeyde tutmayı başaramamışlar. Kumandadan çıkan gemi günler gecelerce kuzeybatıya doğru sürüklenmiş ve o yabancı sularda rüzgâr onları aniden boğucu bir sakinliğe terk ederek çekip gitmiş. Öncesinde yaşamlarını tehdit eden su fıçılarının yokluğu şimdi hayati önem taşıyormuş. Su sadece sınırlı değil aynı zamanda son derece sağlıksız olmasının neden olduğu ya da en azından daha ciddi ve tehlikeli hale getirdiği iskorbüt illetinden sonra ortaya çıkan ateşli hummaya bir de durgun havanın aşırı sıcaklığı eklenince Afrikalı ailelerin tümünü ve gemideki tüm zabitler dâhil, İspanyolların oldukça büyük bir kısmını sanki büyük bir dalga tarafından sürüklenmiş gibi bir anda talihsiz bir ölüme yenik düşmüşler. Nihayet, durgun hava yerini güçlü batı rüzgârlarına bıraktığında halihazırda paramparça olmuş yelkenler zaruretten bir açılıp bir kapanarak şu anki paçavra görüntüsüne bürünmüştü. Kaptan, kaybettiği denizcilerinin yerine adam bulmak, aynı zamanda su ve yelken tedarik etmek için vakit geçirmeden, Şili ve Güney Amerika nın en güney ucunda, gelişmiş bir liman olan Baldivia’ya doğru yola çıkmış, ama kıyıya yaklaşırken yoğun sis limana yanaşmasını engellemiş.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">O günden beri, San Dominick, doğru dürüst mürettebatı, yelkeni ve suyu olmadan; belli aralıklarla denize yeni ölüler vererek ters rüzgârlar ve aldatıcı akıntılarla oradan oraya sürüklenmiş ya da rüzgârsız havada hareketsiz kalmış. Tıpkı ormanda kaybolmuş bir adam gibi, birkaç kez rotasını şaşırmış.</span></p>

  <p class="P_Body_Text_First_Indent"><span class="C_Current__And__No_Bold">Don Benito, acı içinde ona yarı sarılmış olan hizmetkârına yaslanarak, “Ama yaşadığımız bunca felaket süresince,” diye boğuk bir sesle devam etti. “Şu gördüğünüz zencilere teşekkür etmeliyim. Sizin deneyimsiz gözleriniz onları asi olarak görse de bu koşullar altında efendilerinin bile düşünebileceğinden daha az şikâyetle kendilerini idare ettiler.”</span></p>

  <p class="P_Body_Text_First_Indent"><span class="C_Current__And__No_Bold">O sırada bir kez daha hafifçe sendeledi. Tekrar dalgınlaşmıştı; ama kendini toparladı ve daha anlaşılır bir şekilde konuşmasına devam etti.</span></p>

  <p class="P_Body_Text_First_Indent"><span class="C_Current__And__No_Bold">“Evet, efendileri, kölelerinin ayaklarına zincir vurmaya gerek olmadığı konusunda beni ikna etmeye çalışırken haklıymış. Böylece bu zenciler, Gine'ye giden ticari gemilerde olduğu gibi bu gemide de adet olduğu üzere, aşağıya tıkıştırılmadan sürekli güvertedeydiler ve en baştan itibaren istedikleri zaman belli sınırlar içinde özgürce dolaşmalarına izin vardı.”</span></p>

  <p class="P_Body_Text_First_Indent"><span class="C_Current__And__No_Bold">Donukluk bir kez daha ortaya çıktı; zihni gidip geldi. Ama hemen toparlanarak kaldığı yerden devam etti.</span></p>

  <p class="P_Body_Text_First_Indent"><span class="C_Current__And__No_Bold">“Ama Babo’nu hakkını ödeyemem. Tanrı şahittir ki sadece bana göz kulak olmakla kalmadı; aynı zamanda arada bir homurdanmaya kalkan cahil akrabalarını da sakinleştirdi.”</span></p>

  <p class="P_Body_Text_First_Indent"><span class="C_Current__And__No_Bold">“Lütfen efendim. Benden söz etmeye değmez,” diye iç geçirdi zenci boynunu eğerek. “Babo bir hiç. O sadece görevini yaptı.”</span></p>

  <p class="P_Body_Text_First_Indent"><span class="C_Current__And__No_Bold">Sadık dost!” dedi Kaptan Delano başını eğip iç geçirerek.” Don Benito, böyle bir dostunuz olduğu için size imreniyorum. Ona köle demeye dilim varmıyor.”</span></p>

  <p class="P_Body_Text_First_Indent"><span class="C_Current__And__No_Bold">Zenci beyaza destek olmuş bir halde efendi ve köle karşısında dururken, Kaptan Delano, bir yandan böylesi sadakat görüntüsü, öte yandan güven sergileyen bu ilişkideki güzel bir tablo düşünmeden edemiyordu. Bu görüntü, konumları arasındaki farkı ortaya çıkaran kıyafetleriyle daha da abartılı hale geliyordu. İspanyol koyu renk kadifeden bol bir Şili ceketi, beyaz kısa pantolon; bacağının üst kısmında ve dizinde gümüş kopçaları olan beyaz çoraplar giymiş; iyi kumaştan yapılmış geniş kenarlı bir şapka takmıştı. Enli kuşağındaki bir düğümden, Güney Amerikalı bir beyefendinin günün bu saatlerindeki kıyafetinin vazgeçilmez bir tamamlayıcısı, süsten ziyade gerekli bir parçası sayılan gümüş kakmalı ince bir kılıç sarkıyordu. Ara sıra yaşadığı sinirsel kasılmaların neden olduğu dağınıklık dışında kıyafetinde, belli bir zarafet vardı; özellikle de bütünüyle zencilerin bulunduğu ana direğin ön kısmındaki zavallı yoksul azınlıkla kıyaslandığında.</span></p>

  <p class="P_Body_Text_First_Indent"><span class="C_Current__And__No_Bold">Hizmetkârın üzerinde ise, eski gabya yelkeninden yapıldığı hantallığı ve yamalarından açıkça belli olan geniş bir pantolon dışında hiçbir şey yoktu. Pantolon temizdi ve beli eski bir ip parçasıyla toplanmıştı. Bu kıyafete bir de bağışlanmayı dileyen ve ezik havası eklenince dilenci gibi yoksulluk içinde yaşayan Aziz Francis keşişlerine benziyordu.</span></p>

  <p class="P_Body_Text_First_Indent"><span class="C_Current__And__No_Bold">Her ne kadar zamana ve mekâna uygun düşmese de -en azından anlayışı kıt Amerikalının gözünde- ve bunca sıkıntısının arasında garip bir biçimde ayakta kalmayı başarsa da Don Benito nun kıyafeti, hiç değilse modaya uygunluğu açısından sınıfının Güney Amerikalıları arasında, dönemin tarzının dışında sayılmazdı. Bounes Ayres’ten yelken açan bu yolculukta olmasına rağmen, yerlilerinin sade bir ceket ve avam tabakasına özgü pantolonları benimsemediği, uygun değişiklikler yaparak dünyanın herhangi bir yerinde ilginç sayılabilecek taşralı giyimine sadık kaldığı Şili haklından olduğunu belli ediyordu. Yine de yolculuğun geçmişteki solgunluğu ve kendi solgun yüzü göz önüne alınınca İspanyol’un kıyafetinde, sanki veba salgını sırasında Londra sokaklarında yalpalayarak yürüyen, artık hükmü kalmamış bir saraylığı çağrıştıran bir uyumsuzluk var gibiydi.</span></p>

  <p class="P_Body_Text_First_Indent"><span class="C_Current__And__No_Bold">Söz konusu enlemler göz önüne alındığında hikâyenin belki de en merak uyandıran ve biraz şaşkınlık yaratan kısmı, hem bahsedilen uzun süreli sakin rüzgârlar hem de geminin bu kadar uzun süre sürüklenmesiydi. Elbette, Amerikalı, fikir beyan etmedi ama gecikmelerin ufak da olsa bir kısmının nedenini hem yetersiz denizcilik becerilerine hem de hatalı seyre yüklemekten kendini alamadı. Don Benito nun küçük, sararmış ellerini gördüğü anda genç kaptanın gemiyi palamar başında değil, kaptan köşkünde yönettiği sonucunu çıkarmıştı; eğer gerçekten öyleyse acaba neden yetersizlik miydi yoksa gençlik, hastalık ve aristokrasinin birleşimi mi? Kaptan Delano’nun en adil çıkarımı buydu.</span></p>

  <p class="P_Body_Text_First_Indent"><span class="C_Current__And__No_Bold">Ama hikâyesini dinledikten sonra eleştirilerini merhamet duygusunda yok edip, baştaki iyi niyetini tekrar kazanan Kaptan Delano, Don Benito ve sorumluğundaki kişilerin sadece o anki bedensel ihtiyaçlarının karşılanmasıyla ilgilenmedi; aynı zamanda birkaç yelken ve teçhizat yanında uzun süreli su temin etmesine yardımcı olacağına da söz verdi. Ayrıca, ona epey sıkıntı verecek olmasına rağmen, en iyi üç denizcisini geçici güverte zabiti olarak görevlendirdi. Böylelikle gemi gecikme olmadan, hedef limanı olan Lima’ya yola çıkmak için her türlü eksikliğinin karşılanacağı Concepcion’a gidebilecekti</span></p>

  <p class="P_Body_Text_First_Indent"><span class="C_Current__And__No_Bold">Böylesi bir cömertlik, hasta olan kişide bile etkisini gösterdi. Yüzü ışıldadı; canlı ve heyecanlı bir ifadeyle konuğunun içten bakışına karşılık verdi. Minnet duygusuyla ezilmiş gibiydi.</span></p>

  <p class="P_Body_Text_First_Indent"><span class="C_Current__And__No_Bold">Efendisinin kolundan tutup sakinleştirici kelimelerle onu kenara çekerken “Bu kadar heyecan sahip için iyi değil,” diye fısıldadı hizmetkârı.</span></p>

  <p class="P_Body_Text_First_Indent"><span class="C_Current__And__No_Bold">Don Benito geri döndüğünde, Amerikalı Kaptan onun umudunun, alev alev yanan yanaklarındaki canlanma gibi geçici olduğunu gözlemlemekten dolayı acı duydu.</span></p>

  <p class="P_Body_Text_First_Indent"><span class="C_Current__And__No_Bold">Az sonra, ev sahibi, mutsuz bir ifadeyle geminin kıç tarafına bakarak, geminin arka tarafındaki biraz nefes aldıracak esintiden yararlanabilmek için konuğunu kendisine eşlik etmek üzere oraya davet etti.</span></p>

  <p class="P_Body_Text_First_Indent"><span class="C_Current__And__No_Bold">Hikâye anlatılırken Kaptan Delano birkaç kez nacak parlatanların arada bir nacaklarla simbal gibi ses çıkartmalarıyla irkilmiş ve özellikle hasta birinin bulunduğu geminin o bölümünde böylesi uygunsuz bir sese nasıl izin verildiğini merak etmişti. Daha da ötesi, nacakların göz alıcı görünümlerine rağmen onları ellerinde tutanlar hiç de çekici görünmüyorlardı; bu yüzden Kaptan Delano, ev sahibinin davetini, gönülsüzce, hatta oldukça çekinerek, doğruyu söylemek gerekirse sadece nezaketten kabul etti. Solgun görüntüsüyle acınacak bir halde olan Don Benito, gereksiz bir nezaket gösterisi sergileyip Kastilyalılara özgü bir reverans yaparak, son basamağının iki tarafında da netameli bir biçimde dikilen silahlı dört koruyucu ve nöbetçinin olduğu merdivenlerden ziyaretçisine önden çıkması konusunda ısrar etti. Kaptan Delano, oldukça tedirgin adımlarla onların arasından geçti ve onları geride bırakır bırakmaz büyük bir tehlike atlatmışcasına dizlerinin boşaldığını hissetti.</span></p>

  <p class="P_Body_Text_First_Indent"><span class="C_Current__And__No_Bold">Ama arkasına bakıp da olup bitenin farkında olmaksızın hâlâ ellerindeki işlerle uğraşan laternacılara benzer kalabalığı görünce, az önce onu huzursuz eden korkusuna gülmeden edemedi.</span></p>

  <p class="P_Body_Text_First_Indent"><span class="C_Current__And__No_Bold">Şimdi, Don Benito yla yan yana durmuş aşağıdaki güverteye bakarken daha önce ima edilen itaatsizlikten birine şaşkınlıkla şahit oldu. Ambar kapaklarının üzerinde oturan üç zenci ve iki İspanyol çocuk, içinde yakın zamanda pişirilmiş çok az miktarda bulamaç gibi bir şey olan düz bir tahta tabağın dibini kazıyorlardı. Aniden beyaz arkadaşlarından birinin ettiği bir lafa öfkelenen zenci çocuklardan biri bıçak çekti ve kalafat ipi çıkaranlardan birinin yapmaması konusundaki uyarısına rağmen çocuğun başına vurarak kanamasına neden oldu.</span></p>

  <p class="P_Body_Text_First_Indent"><span class="C_Current__And__No_Bold">Hayretler içinde kalan Kaptan Delano, bunun ne anlama geldiğini sordu. Solgun yüzlü Benito, bunun sadece çocuklar arasında bir oyun olduğunu söyledi boğuk bir sesle mırıldanarak.</span></p>

  <p class="P_Body_Text_First_Indent"><span class="C_Current__And__No_Bold">“Doğrusu oldukça ciddi bir oyun,” diye karşılık, verdi</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano. “Böyle bir şey Bachelor’s Delight’ta</span><a id="ref_footnotebookmark_start_82_8"></a><span style=" font-size: 0.75em; vertical-align: super;"><a href="#ref_footnotebookmark_end_82_8">8</a></span> <span class="C_Current__And__No_Bold">olmuş olsa anında cezalandırıldı.”</span></p>

  <p class="P_Body_Text_First_Indent"><span class="C_Current__And__No_Bold">Bu sözler üzerine, İspanyol, Amerikalıya aniden geliveren o yarı-deli bakışlarından birini fırlattı ve sonra önceki ruhsuz haline dönerek “Şüphesiz, şüphesiz, Senyör,” diye karşılık verdi.</span></p>

  <p class="P_Body_Text_First_Indent"><span class="C_Current__And__No_Bold">“Acaba,” diye düşündü Kaptan Delano, “bu talihsiz adam, bastırmaya gücü yetmeyen şeylere göz yummayı ilke edinmiş tanıdığım o sözde kaptanlardan biri mi? Sadece unvanı yönetici olan, yönetmekten aciz birinin görüntüsünden daha üzücü bir şey yok bence.”</span></p>

  <p class="P_Body_Text_First_Indent"><span class="C_Current__And__No_Bold">Ardından “Bence tüm zencileri, özellikle gençleri, gemi ne durumda olursa olsun gereksiz de olsa sürekli meşgul edecek bir işle uğraştırmanızda yarar var,” dedi kalafat ipi çıkaranlara bakarak. Bu yüzden, ben az sayıdaki elemanlarımla bile bunu zorunlu bir yöntem olarak görüyorum. Bir keresinde, tek yapabildiğimiz şeyin çaresizce sürüklenmek olduğu korkunç bir fırtına yüzünden büyük bir kayba uğramıştık; o zaman üç gün boyunca gemiyle ilgilenmekten vazgeçip mürettebatı kıç güvertede topladım ve kamaram için parça bezlerden paspaslar yaptırdım.”</span></p>

  <p class="P_Body_Text_First_Indent"><span class="C_Current__And__No_Bold">“Şüphesiz, şüphesiz,” diye mırıldandı Don Benito.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, “Ama görüyorum ki mürettebatınızın en azından bir kısmının bir şeylerle oyalanmasını sağlıyorsunuz,” diye devam etti az ilerdeki kalafat ipi çıkaranlara ve ardından nacak parlatıcılarına bir bakış atarak.</span></p>

  <p class="P_Body_Text_First_Indent"><span class="C_Current__And__No_Bold">Don Benito, ifadesiz bir tonla “Evet,” diye cevap verdi.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">“Orada canla başla çalışan yaşlı adamlar, diye devam etti Kaptan Delano kalafat ipi çıkaranları işaret ederek, “ceza veren hocalar gibi gerektiğinde diğerlerinin kulaklarını çekiyorlar. Bunu gönüllü olarak mı yapıyorlar yoksa ailenizin yüz karalarına çobanlık etsinler diye onları siz mi görevlendirdiniz, Don Benito?”</span></p>

  <p class="P_Body_Text_First_Indent"><span class="C_Current__And__No_Bold">İspanyol, bu alaylı benzetmeden dolayı sinirlenmiş gibi sert bir tonla, “Görevleri her ne olarak tanımlanıyorsa ben görevlendirdim, diye karşılık verdi.</span></p>

  <p class="P_Body_Text_First_Indent"><span class="C_Current__And__No_Bold">Nacak parlatıcılarının sağa sola savurdukları yer yer parlatılmış nacaklarına endişeli bir bakış atarak “Ya diğerleri, şuradaki Aşanti</span><a id="ref_footnotebookmark_start_82_9"></a><span style=" font-size: 0.75em; vertical-align: super;"><a href="#ref_footnotebookmark_end_82_9">9</a></span> <span class="C_Current__And__No_Bold">büyücüleri,” diye devam etti Kaptan Delano, “ellerindeki iş biraz tuhaf görünmüyor mu, Don Benito?”</span></p>

  <p class="P_Body_Text_First_Indent"><span class="C_Current__And__No_Bold">İspanyol “Fırtına sırasında denize atmadığımız yükümüz tuzlu sudan oldukça zarar gördü,” diye cevap verdi. “Hava sakinleştiğinden her gün beri sandıklar dolusu bıçak ve nacağı elden geçirtip temizletiyorum.”</span></p>

  <p class="P_Body_Text_First_Indent"><span class="C_Current__And__No_Bold">“Oldukça tutumlu bir yaklaşım, Don Benito. Sanırım gemide ve yükte ortaklığınız var ama sanırım köleler bunun dışında, değil mi?”</span></p>

  <p class="P_Body_Text_First_Indent"><span class="C_Current__And__No_Bold">Don Benito sabırsızlıkla, "Merhum arkadaşım Alexandro Aranda’ya ait olan kölelerin büyük bir kısmı dışında gördüğünüz her şeyin sahibi benim,” diye karşılık verdi.</span></p>

  <p class="P_Body_Text_First_Indent"><span class="C_Current__And__No_Bold">Bu adı telaffuz ederken çok üzgün bir hali vardı. Dizleri titriyordu. Öyle ki hizmetkârı onu tuttu.</span></p>

  <p class="P_Body_Text_First_Indent"><span class="C_Current__And__No_Bold">Böylesi beklenmedik bir duygusallığa sebebini sezdiğini düşünen Kaptan Delano, bir an duraksadıktan sonra sezgisini doğrulamak için “Az önce kamara yolcuları olduğundan söz etmenize istinaden kaybından dolayı böylesi üzüntü duyduğunuz bu arkadaşınızın yolculuğun başında kölelerine eşlik edip etmediğini sormam da bir sakınca var mı, Don Benito?” dedi.</span></p>

  <p class="P_Body_Text_First_Indent"><span class="C_Current__And__No_Bold">“Evet, ediyordu.”</span></p>

  <p class="P_Body_Text_First_Indent"><span class="C_Current__And__No_Bold">“Ama hummadan öldü.”</span></p>

  <p class="P_Body_Text_First_Indent"><span class="C_Current__And__No_Bold">“Hummadan mı öldü? Oh, ben belki... ama..”</span></p>

  <p class="P_Body_Text_First_Indent"><span class="C_Current__And__No_Bold">Tekrar titremeye başlayan İspanyol karşılık vermedi.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano “Bağışlayın,” dedi alçak bir sesle. “Ama sanırım benzer bir deneyim yaşamış olmamdan dolayı acınızı daha da derinleştiren şeyin ne olduğunu tahmin edebiliyorum. Bir zamanlar, çok sevgili bir dostu, o zamanlar yük sorumlusu olan öz kardeşimi denizde kaybetme talihsizliği yaşadım. Ruhunun huzur bulduğundan emin olsam bu kayba katlanabilirdim; ama sık sık benimkilerle buluşan o içten bakışları, o güvenilir eli ve o sıcacık yüreği, hepsini, her şeyi artık yemekleri köpeklere atar gibi köpek balıklarına atmak! Bu olaydan sonra, bilgim dâhilinde sevdiğim biriyle asla yol arkadaşı olmamaya yemin ettim ve herhangi bir talihsizlik durumunda fani bedenini karada defnetmek üzere mumlamak için gereken her türlü gereci bulundurdum. Adını telaffuz etmek bile sizi bu kadar etkilediğine göre dostunuzun bedeni hâlâ bu gemide mi, Don Benito?</span></p>

  <p class="P_Body_Text_First_Indent"><span class="C_Current__And__No_Bold">“Bu gemide mi?” diye tekrarladı Don Benito. Sonra sanki bir hayalet görmüş gibi dehşete kapılmış bir ifadeyle, bir kez daha efendisine tarifi imkânsız biçimde acı veren bir konu daha açmaması için sessizce bakışlarıyla yalvaran hizmetkârının hazır bekleyen kollarına yığıldı.</span></p>

  <p class="P_Body_Text_First_Indent"><span class="C_Current__And__No_Bold">Artık bu zavallı adam, terk edilmiş evlerin hayaletli olduğu gibi, terk edilmiş bedenlerin de cinlerle ilişki kurduğuna inanan boş inançların bir kurbanı diye düşündü üzgün Amerikalı. Ne kadar da farklıyız! Benzer bir durumda ben de dinsel bir tatmin uyandıracak bir şeyin lafı bile onu kendinden geçirecek kadar dehşete düşürüyor. Zavallı Alexandro Aranda! Daha önceki yolculuklarda, aylarca senden uzak kalıp, sana tekbir kaçamak bakış atmak için belki de özlem duyan dostunun şimdi senin yakınında olma düşüncesiyle bile dehşete kapıldığını görsen ne derdin?</span></p>

  <p class="P_Body_Text_First_Indent"><span class="C_Current__And__No_Bold">O sırada, kır saçlı kalafat ipi yapıcılarının biri tarafından çalman, aslında bir tehlikeyi haber veren geminin ön güvertesindeki çan, hüzünlü bir mezarlık çanı tınlamasıyla kurşuni renkli sakinliği yararak saatin on olduğunu bildirirken Kaptan Delano’nun dikkati kalabalığın genelinden uzaklaşıp ağır adımlarla kıçtaki üst güverteye doğru yürüyen iri yapılı zenciye yöneldi. Boynunda, bedenini üç kez dolanarak belindeki geniş demir bir kuşakta takılı asma kilide tutturulmuş bir zincire bağlı demir bir halka vardı.</span></p>

  <p class="P_Body_Text_First_Indent"><span class="C_Current__And__No_Bold">“İşte sessiz Atufal geliyor,” diye mırıldandı hizmetkâr.</span></p>

  <p class="P_Body_Text_First_Indent"><span class="C_Current__And__No_Bold">Zenci kıç güverteye çıkan basamakları tırmandı ve hüküm giymeye hazır cesur bir mahkûm gibi, korkudan arınmış bir sükûnet içinde krizi atlatmış olan Don Benito’nun önünde durdu.</span></p>

  <p class="P_Body_Text_First_Indent"><span class="C_Current__And__No_Bold">Don Benito, onun yaklaştığını ilk gördüğü an irkilmiş; yüzü kızgın bir ifadeyle gölgelenmiş ve sanki ansızın hissettiği beyhude bir öfke dalgasıyla solgun dudakları kenetlenmişti.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, zencinin devasa yapısını hiç de azımsanmayacak bir hayranlıkla incelerken “Katır gibi inatçı bir asi bu,” diye düşündü.</span></p>

  <p class="P_Body_Text_First_Indent"><span class="C_Current__And__No_Bold">“Bakın, nasıl da sormanızı bekliyor, sahip,” dedi hizmetkâr.</span></p>

  <p class="P_Body_Text_First_Indent"><span class="C_Current__And__No_Bold">Bu uyarı karşısında Don Benito, sanki asi bir yanıt alacağını sezmişçesine gergin bir biçimde bakışlarını kaçırarak sıkkın bir ses tonuyla şunu söyledi:</span></p>

  <p class="P_Body_Text_First_Indent"><span class="C_Current__And__No_Bold">“Seni bağışlamamı dileyecek misin, Atufal?”</span></p>

  <p class="P_Body_Text_First_Indent"><span class="C_Current__And__No_Bold">Zenci suskunluğunu bozmadı.</span></p>

  <p class="P_Body_Text_First_Indent"><span class="C_Current__And__No_Bold">“Bir kez daha sahip,” diye mırıldandı hizmetkâr hemşerisine çıkışır gibi sert bakışlar atarak. “Bir kez daha sorun, sahip. Eninde sonunda efendiye boyun eğecek.”</span></p>

  <p class="P_Body_Text_First_Indent"><span class="C_Current__And__No_Bold">Don Benito, hâlâ bakışlarını kaçırarak “Cevap ver,” dedi. “Bağışlanmak için tek bir kelime söyle; o zaman zincirlerinden kurtulacaksın.”</span></p>

  <p class="P_Body_Text_First_Indent"><span class="C_Current__And__No_Bold">Bunun üzerine zenci iki kolunu da yavaşça kaldırarak cansız bir biçimde bırakıverdi; zincirleri şakırdadı; başı öne eğik sadece şunu söyledi: “Ben halimden memnunum.”</span></p>

  <p class="P_Body_Text_First_Indent"><span class="C_Current__And__No_Bold">“Uzaklaş,” dedi Don Benito bastırılmış ve anlaşılmayan bir duyguyla.</span></p>

  <p class="P_Body_Text_First_Indent"><span class="C_Current__And__No_Bold">Zenci geldiği gibi ağır ağır uzaklaşarak söyleneni yaptı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, “Özür dilerim, Don Benito, ama bu sahne beni şaşırttı. Ne demek bu, Tanrı aşkına?”</span></p>

  <p class="P_Body_Text_First_Indent"><span class="C_Current__And__No_Bold">“Bunun anlamı şu ki bütün grubun içinde sadece bu zenci bana karşı affedilmeyecek bir suç işledi. Ben de onu zincire vurdum. Ben...”</span></p>

  <p class="P_Body_Text_First_Indent"><span class="C_Current__And__No_Bold">Bu noktada sustu ve sanki başı dönüyormuş ya da ansızın aklı karışmış gibi ellerini başına götürdü ama hizmetkârının sevecen bakışlarıyla karşılaşınca rahatlamış olacak ki kaldığı yerden konuşmaya devam etti.</span></p>

  <p class="P_Body_Text_First_Indent"><span class="C_Current__And__No_Bold">“Böyle bir bedeni kırbaçlayamazdım. Bende af dilemesini istedim. Ama henüz bunu yapmadı. Emrim üzerine iki saatte bir karşıma geliyor.”</span></p>

  <p class="P_Body_Text_First_Indent"><span class="C_Current__And__No_Bold">“Ne zamandır bu durumda?”</span></p>

  <p class="P_Body_Text_First_Indent"><span class="C_Current__And__No_Bold">“Yaklaşık altmış gündür.”</span></p>

  <p class="P_Body_Text_First_Indent"><span class="C_Current__And__No_Bold">“Bunun dışında uysal ve saygılı mı?”</span></p>

  <p class="P_Body_Text_First_Indent"><span class="C_Current__And__No_Bold">“Evet.”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, hiç düşünmeden “O zaman bence bu adamda asil bir ruh var,” diye haykırdı.</span></p>

  <p class="P_Body_Text_First_Indent"><span class="C_Current__And__No_Bold">“Öyle de olabilir,” diye buruk bir tonla karşılık verdi Don Benito; “kendi ülkesinde kral olduğunu söylüyor.”</span></p>

  <p class="P_Body_Text_First_Indent"><span class="C_Current__And__No_Bold">“Evet,” diye söze karıştı hizmetkâr; “Atufal’ın kulaklarındaki deliklerde bir zamanlar altın halkalar vardı; ama bu zavallı Babo, kendi ülkesinde de zavallı bir köleydi sadece; şimdi bir beyazın kölesi olan Babo o zamanlar bir siyahın kölesiydi.”</span></p>

  <p class="P_Body_Text_First_Indent"><span class="C_Current__And__No_Bold">Bu laubali konuşmadan biraz rahatsız olan Kaptan Delano, meraklı bakışlarla hizmetkâra döndü; sonra sorgulayıcı bir ifade ile efendisine bir bakış attı; ama sanki bu tür ufak tefek teklifsizliğe uzun süredir alışkanlarmış gibi ne efendisi ne de köle ne demek istediğini anlamış gibi görünüyordu.</span></p>

  <p class="P_Body_Text_First_Indent"><span class="C_Current__And__No_Bold">“Tanrı aşkına, Den Benito? Atufal’ın suçu neydi?” diye sordu Kaptan Delano; “Eğer çok ciddi bir şey değilse, haddim olmayarak, yumuşak başlılığının yanında özel durumunu da göz önüne alarak onu bağışlamanızı rica edebilir miyim?”</span></p>

  <p class="P_Body_Text_First_Indent"><span class="C_Current__And__No_Bold">O anda hizmetkâr, “Hayır, hayır; sahip bunu asla yapmaz,” diye kendi kendine söylendi; “kibirli Atufal önce sahipten af dilemeli. Kilit kölede ama anahtar sahipte.”</span></p>

  <p class="P_Body_Text_First_Indent"><span class="C_Current__And__No_Bold">Bunu duyan Kaptan Delano, ince, parlak bir kordonun ucunda Don Benito’nun boynundan sallanan anahtara ilk kez dikkat etti. Hizmetkârı mırıldandığı kelimeler sayesinde anahtarın ne işe yaradığını fark edince gülümseyerek "Dolayısıyla Don Benito, anahtar ve kilit gerçekten önemli simgeler,” dedi.</span></p>

  <p class="P_Body_Text_First_Indent"><span class="C_Current__And__No_Bold">Dudaklarını ısırmakta olan Don Benito duraksadı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano’nun İspanyol’un zenciler üzerinde tuhaf bir biçimde ispat edilmiş egemenliğine alaycı dokundurma içeren sözleri, hiciv ve ironiden anlama becerisi olamayacak kadar yalın biri olan bu evhamlı adam tarafından baştan beri gözlemlenen, en azından kölenin sağlam iradesi karşısında ruhen yıkılmaya kadar varan aleni yetersizliğine yönelik art niyetli bir kınama, sözel bir çağrı olarak algılandı. Varsayıma dayalı bu yanlış anlamadan dolayı üzülen, ama bunu düzeltme umudu olmayan Kaptan Delano, konuyu değiştirdi. Ancak, refakatçisinin yukarıda bahsedilen hakaret olarak algıladığı cümleyi hâlâ sindirmeye çalışırcasına daha da içine kapandığını gören Kaptan Delano’nun canı sıkıldı ve hastalıklı derecede duyarlı olan İspanyol’un gizli kindarlığı karşısında istemeden gitgide onun gibi daha az konuşur oldu. Ama mizacının bunun oldukça zıttı olan iyi yürekli denizci, sadece dış görünüşte değil, duygusal açıdan da gücenme hissini bertaraf etti; sessizliği sadece karşı taraftan etkilenmesinden kaynaklıydı.</span></p>

  <p class="P_Body_Text_First_Indent"><span class="C_Current__And__No_Bold">Kısa bir süre sonra, hizmetkârının yardımıyla yürümekte olan İspanyol, kaba bir biçimde Kaptan Delano nun önüne geçti ki bu, eğer efendi ve köle, köşede durup tepedeki camın altında fısıldaşarak konuşmaya başlamasalardı, huysuz bir mizacın hiçbir gerekçesi olmayan kaprisi olarak algılanabilirdi. Bu hiç de hoş bir davranış değildi. Daha da fazlası, İspanyol’un zaman zaman bir nevi hastalıklı gösterişten hiç de uzak olmayan karamsar hali artık vakur bir havaya bürünmüş gibi görünüyordu; hizmetkârın bir köleye yakışır özellikleri ise baştaki alçak gönüllüğünü kaybetmişti.</span></p>

  <p class="P_Body_Text_First_Indent"><span class="C_Current__And__No_Bold">Rahatsız olan konuk, başını geminin diğer tarafına çevirdi. Böyle yapınca bakışları, elinde bir rulo halatla güverteden mizana teçhizatının ilk halkasına çıkmakta olan genç bir İspanyol denizciye takıldı. Eğer adam, seren direklerinden birine tırmanırken saklamaya çalıştığı bir dikkatle gözlerini Kaptan Delano ya dikip, sonra sanki doğal bir sıralamaymış gibi fısıldaşan iki adama çevirmeseydi belki de dikkatini bile çekmeyecekti.</span></p>

  <p class="P_Body_Text_First_Indent"><span class="C_Current__And__No_Bold">Bu yüzden dikkati tekrar geminin kıç tarafına çevrilen Kaptan Delano, hafifçe irkildi. O esnada, Don Benito’nun davranışındaki bir şey, konuğun en azından kısmen, bu gizli konuşmanın konusu olduğunu gösterir gibiydi ki bu, ev sahibi gurur okşayıcı olduğu kadar konuk için kabul edilemez bir tahmindi.</span></p>

  <p class="P_Body_Text_First_Indent"><span class="C_Current__And__No_Bold">Ya masum bir delilik ya da şeytani bir sahtekârlık olarak düşünülmediği takdirde İspanyol kaptanın, nezaket ve terbiyesizlik arasında tuhaf bir biçimde gidip gelmesi anlaşılamaz bir durumdu.</span></p>

  <p class="P_Body_Text_First_Indent"><span class="C_Current__And__No_Bold">Ancak dışarıdan bakan bir gözlemcinin doğal olarak aklına gelebileceği ve birçok acıdan Kaptan Delano nun baştan beri uzak olmayan ilk tahmin delilik fikri, yabancının davranışını kasti bir aşağılama olarak değerlendirmeye başladığından dolayı neredeyse yok olmuştu. Pekiyi bu delilik değilse neydi? Bu koşullar altında, bir beyefendi, hatta kaba saba biri bile ev sahibinin davrandığı gibi davranır mıydı? Bu adam sahtekârın tekiydi.</span></p>

  <p class="P_Body_Text_First_Indent"><span class="C_Current__And__No_Bold">Şu anki kayda değer terbiyesizliğinin de açığa vurduğu gibi beyefendiliğe özgü en gerekli şeylerden bile bihaber, kendini okyanusa ait bir asilzade gibi gösteren aşağı tabakadan bir maceraperestti. Zaman zaman ortaya çıkan, üzerine yakışmayan resmiyeti de gerçek seviyesinin ötesinde bir özellik gibiydi. Benito Cereno -Don Benito Cereno- ne şatafatlı bir isim. O dönemlerde, İspanyol Denizinde ticaret yapan ve çoğu Güney Amerika’nın bütün büyük ticaret kentlerinde asil bir erkek kardeşe ya da yeğene sahip, Kastelyalı Rothschild gibi unvanlar taşıyan, her eyaletin en tanınmış ve geniş tüccar ailelerinden birine mensup kaptanlar ve armatörler tarafından bilinmeyen bir isim değildi. Sözde Don Benito, yirmi dokuz-otuz yaşlarında genç bir adamdı. Bu yetenekli ve cesur sahtekâr genç için deniz ticaretiyle uğraşan soylu bir ailenin gezgin küçük oğlu olduğunu sanmak dışında ne daha uygun olabilirdi? Ama İspanyol, solgun ve hastalıklıydı. Her neyse. Ölümcül hasta numarası yapmakta usta bazı sahtekârlar olduğu bilinen bir şeydi. Çocuksu bir zayıflığın altında en vahşi güçlerin pusuya yattığı düşünüldüğünde, İspanyol’un kadife gibi yumuşaklığı aslında vahşi pençelerini saklıyordu.</span></p>

  <p class="P_Body_Text_First_Indent"><span class="C_Current__And__No_Bold">Bu kuruntular, hiçbir düşünce silsilesi sonucu değildi; bunlar ancak bir güruhun dışında değil, içinde ortaya çıkmış; ince buz tanelerinin ılıman güneşte eriyip gitmesi gibi aniden yok olmuş ve Kaptan Delano’nun iyimser doğası tekrar zirveye çıkmıştı.</span></p>

  <p class="P_Body_Text_First_Indent"><span class="C_Current__And__No_Bold">Yukarıdaki camda yansıyan yüzü şimdi kendisine doğru dönmüş olan Don Benito’ya bir kez daha bakan Kaptan Delano, hastalığın sebep olduğu zayıflıktan dolayı hatları incelmiş ve çenedeki sakalla soylu bir ifade kazanmış bu yüzden etkilendi. Kuşkuları yok oldu. Bu adam, İspanyol asilzadesi Cereno ailesinin gerçek bir üyesiydi.</span></p>

  <p class="P_Body_Text_First_Indent"><span class="C_Current__And__No_Bold">Bu ve diğer güzel düşüncelerin etkisiyle rahatlayan konuk, alçak sesle bir şarkı mırıldanarak, kıç güvertede Don Benitonun nezaketsizliğinden, hatta düzenbazlığından kuşkulandığını belli etmek istemez bir eda takınarak, kayıtsız bir ifadeyle gezinmeye başladı; çünkü böylesi bir kuşkunun yanıltıcı olabildiğine şahit olmuştu. Gerçi, şu anki durumda bu kuşkuları doğuran durum açıklık kazanmamıştı. Yine de bu küçük sır çözüldüğü vakit, Don Benitonun bu tür düşmanca kuşkulara kapıldığını fark etmesine izin vermekten pişman olabileceğini düşündü Kaptan Delano. Kısaca İspanyol'un bu karanlık tavrı karşısında tedbirli olmak en doğrusuydu.</span></p>

  <p class="P_Body_Text_First_Indent"><span class="C_Current__And__No_Bold">O sırada endişeli solgun yüzü seğiren ve hâlâ hizmetkârından destek almakta olan İspanyol, konuğuna doğru yaklaşarak her zamankinden daha da huzursuz bir tavır ve boğuk bir fısıltıyla çıkan bir ses tonuyla garip bir biçimde ilginç vurgulamalar kullandığı aşağıdaki konuşmayı başlattı:</span></p>

  <p class="P_Body_Text_First_Indent"><span class="C_Current__And__No_Bold">“Ne kadar süredir bu adada olduğunuzu sormamda bir sakınca var mı, Senyör?”</span></p>

  <p class="P_Body_Text_First_Indent"><span class="C_Current__And__No_Bold">“En fazla bir iki gün, Don Benito.”</span></p>

  <p class="P_Body_Text_First_Indent"><span class="C_Current__And__No_Bold">“Son uğradığınız liman hangisiydi?”</span></p>

  <p class="P_Body_Text_First_Indent"><span class="C_Current__And__No_Bold">“Canton.”</span></p>

  <p class="P_Body_Text_First_Indent"><span class="C_Current__And__No_Bold">“Orada fok derilerinizi çay ve ipekle değiştirdiğinizi söylemiştiniz sanırım.”</span></p>

  <p class="P_Body_Text_First_Indent"><span class="C_Current__And__No_Bold">“Evet. Ağırlıklı olarak ipekle.”</span></p>

  <p class="P_Body_Text_First_Indent"><span class="C_Current__And__No_Bold">“Kalan miktar karşılığında nakit aldınız herhalde.”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano biraz rahatsız olarak cevap verdi. “Evet. Bir miktar gümüş para ama fazla bir şey değildi.”</span></p>

  <p class="P_Body_Text_First_Indent"><span class="C_Current__And__No_Bold">“Anladım. Gemide kaç adamınız olduğunu sorabilir miyim, Senyör?”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano hafifçe irkildi ama yine de cevap verdi:</span></p>

  <p class="P_Body_Text_First_Indent"><span class="C_Current__And__No_Bold">“Toplam yirmi beş kadar.”</span></p>

  <p class="P_Body_Text_First_Indent"><span class="C_Current__And__No_Bold">“Ve şu an hepsi gemide sanırım, değil mi?”</span></p>

  <p class="P_Body_Text_First_Indent"><span class="C_Current__And__No_Bold">Kaptan bu kez hoşnut bir ifadeyle “Hepsi gemide, Don Benito,” diye cevap verdi.</span></p>

  <p class="P_Body_Text_First_Indent"><span class="C_Current__And__No_Bold">“Bu gece de gemide olacaklar mı, Senyör?”</span></p>

  <p class="P_Body_Text_First_Indent"><span class="C_Current__And__No_Bold">Bu kadar ısrarcı sorudan sonra gelen bu son soru karşısında Kaptan Delano, ciddi bir ifadeyle soru soran kişiye bakmaktan kendini alamadı; ama o bakışlarına karşılık vermek yerine, korkaklıktan kaynaklanan bir telaşın her tür işaretini sergileyerek gözlerini güverteye dikmişti.</span></p>

  <p class="P_Body_Text_First_Indent"><span class="C_Current__And__No_Bold">O sırada ayaklarının dibine çömelmiş gevşemiş olan ayakkabı tokasını düzeltmekle meşgulken başını saygılı bir merakla yere bakmakta olan efendisine doğru kaldıran hizmetkârıyla uygunsuz bir tezat sergiliyordu.</span></p>

  <p class="P_Body_Text_First_Indent"><span class="C_Current__And__No_Bold">İspanyol, hâlâ suçlu bir ifadeyle kem küm ederek sorusunu tekrarladı:</span></p>

  <p class="P_Body_Text_First_Indent"><span class="C_Current__And__No_Bold">“Ve... Bu gece de gemide olacaklar mı, Senyör?”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, “Evet, bildiğim kadarıyla öyle,” diyerek karşılık verdi. Sonra aniden toparlanarak, korkusuz bir ifadeyle “Ama hayır, “diye devam etti. “Birkaçı gece yarısı tekrar balığa çıkmaktan söz ediyordu.”</span></p>

  <p class="P_Body_Text_First_Indent"><span class="C_Current__And__No_Bold">“Sanırım geminiz genelde iyi kötü bir silah donanımına sahiptir, değil mi Senyör?”</span></p>

  <p class="P_Body_Text_First_Indent"><span class="C_Current__And__No_Bold">Çekinmeden, kayıtsız bir yanıt verildi: “Tabii, az sayıda tüfek, fok avlamakta kullanılan mızraklar ve kılıçlardan başka acil durumda kullanılmak üzere birkaç top da var.”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, bu cevabı verirken Don Benito’ya gene bir bakış attı, ama İspanyol, onun bu bakışını görmezden gelerek, aniden ve beceriksiz bir biçimde konuyu değiştirip, sakin havayla ilgili öfkeli bir imada bulundu ve sonra yine özür dilemeksizin karşı küpeşteye çekildi ve yeniden hizmetkârıyla fısıldaşmaya başladı.</span></p>

  <p class="P_Body_Text_First_Indent"><span class="C_Current__And__No_Bold">O sırada, Kaptan Delano henüz olup biteni sakin bir biçimde değerlendirme fırsatı bulamadan, daha önce söz edilen genç İspanyol’un halat donanımının oradan aşağıya inmekte olduğu görüldü. Geminin iç tarafından güverteye doğru çıkarken eğildiğinde göğsüne kadar açık, katran lekeleri dolu, kaba kumaştan gömleğinin içinden, boyun hizasına kadar çıkan, insanın içini acıtacak kadar solgun ve yırtık ince bir mavi kurdelalı kirli bir iç çamaşırı görünmekteydi. O anda, genç denizcinin bakışları tekrar fısıldaşmakta olan adamlara kaydı. Kaptan Delano, bu bakışta, farmasonların anlık bakışmalara sessiz bir işaretleşmeleri gibi gizli bir anlam olduğunu düşündü.</span></p>

  <p class="P_Body_Text_First_Indent"><span class="C_Current__And__No_Bold">Bu düşünce, bakışlarını bir kez daha Don Benito’ya çevirmesine neden oldu ve daha önce olduğu gibi, bu konuşmanın konusunun kendisi olduğunu düşünmeden edemedi. Duraksadı. Paıiatılmakta olan nacakların sesi kulaklarını tırmalıyordu. Söz konusu iki kişiye bir kez daha hızlı bir yan bakış attı. Komplo hazırlar gibi bir havaları vardı. En son yaşanan sorgulama ve genç denizciyle ilgili olayla ilişkilendirildiğinde, bu durum görülmemiş biçimde dürüst olan Amerikalının tahammül edemeyeceği istem dışı kuşkuların geri dönmesine neden oluyordu. Neşeli ve şakacı bir ifade takınarak ikisinin bulunduğu karşı küpeşteye gitti ve “Anlaşılan Don Benito bu zenciye güveniniz sonsuz; bir tür özel danışman gibi,” dedi.</span></p>

  <p class="P_Body_Text_First_Indent"><span class="C_Current__And__No_Bold">Bunun üzerine zenci babacan bir sırıtışla başını kaldırdı; ama efendisi zehirli bir yılan tarafından ısırılmış gibi irkildi. İspanyol’un kendini toparlayıp cevap verecek duruma gelmesi birkaç dakika sürdü ve sonunda soğuk bir ifadeyle zoraki bir karşılık verdi: “Evet, Senyör, Babo’ya güvenim tamdır.”</span></p>

  <p class="P_Body_Text_First_Indent"><span class="C_Current__And__No_Bold">Bu noktada, Babo’nun sadece hayvanlara özgü saf sırıtışı zeki bir gülümsemeye dönüştü. Minnettarlıkla efendisine baktı.</span></p>

  <p class="P_Body_Text_First_Indent"><span class="C_Current__And__No_Bold">İspanyol’un konuğunun o an için yanında olmasından rahatsızlık duyarmış gibi istem dışı ya da kasıtlı olarak soğuk ve mesafeli durduğunu fark eden Kaptan Delano, kendisi kaba davranan birine bile kabalık ediyor görünmek istemeyerek bir bahane bularak oradan uzaklaşırken Don Benito Cereno’nun esrarengiz tavrını zihninde tekrar tekrar sorguluyordu.</span></p>

  <p class="P_Body_Text_First_Indent"><span class="C_Current__And__No_Bold">Geminin arka üst güvertesinden inerek düşüncelere dalmış bir halde dümene doğru giden karanlık bir lombarın yanında geçerken orada bir kıpırtı fark ederek ne olduğunu görmek için baktı. Aynı anda, loş lombarda bir parıltı oldu ve sinsi sinsi etrafa bakman İspanyol denizcilerden birinin, bir şey saklar gibi, ellerini telaşla gömleğinin göğüs kısmına soktuğunu gördü. Adam geçmekte olan kişinin kim olduğuna bakmadan hızla gözden kayboldu. Ama daha önce halat donanımın orada görünen genç denizci olduğundan emin olunacak kadar görülmüştü.</span></p>

  <p class="P_Body_Text_First_Indent"><span class="C_Current__And__No_Bold">Öylesi parıldayan şey neydi? diye düşündü Kaptan Delano. Ne lambaydı, ne kibrit ne de ateş. Bir mücevher olabilir miydi? Ama nasıl olur da bir denizci de mücevher olurdu ya da ipek şeritlerle süslenmiş bir iç çamaşırı? Ölü kamara yolcularının sandıklarını mı talan etmişti yoksa? Ama eğer öyleyse çaldığı bir şeyi gemide kullanamazdı. Ah, ah... Eğer bu, şüpheli adamla kaptan arasında bir an için gördüğüm şey gizli bir işaretse; keşke duygularımın beni aldatmadığından emin olabilsem. İşte o zaman...</span></p>

  <p class="P_Body_Text_First_Indent"><span class="C_Current__And__No_Bold">Artık kuşku uyandıran bir ayrıntıdan diğerine geçiyor; gemisiyle ilgili kendisine yöneltilen garip sorular zihninde dönüp duruyordu.</span></p>

  <p class="P_Body_Text_First_Indent"><span class="C_Current__And__No_Bold">O her detayı tek tek hatırlarken, garip bir rastlantı sonucu, zenci Aşanti büyücüleri, beyaz yabancının düşüncelerine uğursuz yorumlar getirir gibi, nacaklarını tokuşturuyorlardı. Böylesi muamma ve uğursuzlukla baskı altında kalındığına vesvesesiz bir yüreğin bile kuşkulanmaması doğaya aykırı bir durumdu.</span></p>

  <p class="P_Body_Text_First_Indent"><span class="C_Current__And__No_Bold">Akıntıya kapılmış, efsunlu yelkenleriyle çaresizce hızla açık denize sürüklenen gemiye bakan cesur denizci, bir fok avcısı gemisinin denize uzanan bir kara parçasının arkasına gizlenebileceğim göz önüne alarak, kendine bile itiraf edemediği düşünceleri karşısında korkudan titremeye başladı. Her şeyden öte, bir hayaletten korkar gibi Don Benito’dan korkmaya başlamıştı. Gene de derin bir nefes alıp kendini toparlayınca ayakları üstünde güçlü durduğunu hissetti ve serinkanlılıkla olayı düşündü: Bütün bu hayaletler ne anlama geliyordu?</span></p>

  <p class="P_Body_Text_First_Indent"><span class="C_Current__And__No_Bold">İspanyol’un şeytani bir planı varsa bu Kaptan Delano’dan ziyade gemisi Bachelor’s Delight’la ilgili olmalıydı. O halde, bir geminin diğerinden açığa sürükleniyor olması böylesi olası bir planı kolaylaştırmıyor, en azından şimdilik zorlaştırıyordu. Açıkça söylemek gerekirse, bu tür çelişkiler içeren her türlü şüphe yanıltıcı olmalıydı. Aynı zamanda, tehlike altındaki bir geminin -hastalık yüzünden neredeyse tüm mürettebatını kaybetmiş, sakinleri susuzluktan kavrulmuş bir geminin- o an bir korsan gemisi konumunda olması saçma değil miydi? Hele kumandanının, hem kendisi hem de yönetimindeki diğer kişiler adına, bir an önce yardım alıp toparlanma isteğine dört elle sarılmaması bin kez daha fazla saçma değil miydi? Acaba bu genel sıkıntı ve susuzluk göstermelik olabilir miydi? Sözde hayatta kalmak için mücadele eden sayıları azalmış İspanyol mürettebatı dışında ambarda saklanan başkaları mı vardı?</span></p>

  <p class="P_Body_Text_First_Indent"><span class="C_Current__And__No_Bold">İnsan kılığına girmiş iblisler, bir kap su için yürek burkucu bir biçimde yalvararak yalnız evlere girer ve karanlık amellerini gerçekleştirmeden çıkmazlardı. Ve Malezyalı korsanların, arkalarındaki gemiye tuzak kurup tehlikeli limanlarına çekmeleri, çok az sayıda adam bulunan ya da bomboş, ama aslında yüzlerce mızraklı adamın örtülerin altında fırlamaya hazır bir halde sinsice gizlendiği güverte görüntüleri sergileyerek düşman geminin denizcilerini kandırıp kendi gemilerine çıkartmaları az rastlanan bir durum değildi. Aslında Kaptan Delano, bu tür şeylere itibar etmezdi. Onlar hakkında hikâyeler duymuştu ve şimdi bunları hatırlıyordu. Geminin o anki istikameti demirleme limanıydı. Orada kendi gemisinin yakınında olacaktı. Acaba San Dominick, şu an gizlediği kudretini, tıpkı uyuklayan bir yanardağ gibi aniden bu kadar yaklaşınca mı boşaltacaktı?</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, İspanyol’un hikâyesini anlatırkenki halini hatırladı. Karanlık bir tereddüt ve kaçamak bir duruş vardı. Tıpkı şeytani amaçları doğrultusunda bir hikâye uyduruyormuş gibi bir tavrı vardı. Peki, ama bu hikâye gerçek değilse gerçek neydi? Geminin yasadışı bir yolla İspanyol’un eline geçtiği mi? Ama hikâyedeki birçok ayrıntıda, özellikle denizciler arasındaki ölümler, sürüp giden yardım arayışlarının sonuçları, havanın inatçı durgunluğunun yarattığı sıkıntılar ve hâlâ sürmekte olan su sıkıntısı gibi felaketlerle ilgili bölümlerde, kısaca diğerleri gibi tüm bu ayrıntılarda da Don Benito’nun hikâyesinde hiçbir ayrım olmadan, beyazlar ve siyahlardan oluşan kalabalığın haykırışları vardı ki bu sahte olabilecek bir şey değildi; benzer biçimde Kaptan Delano’nun gördüğü şey davranışını doğruluyordu. Eğer Don Benito’nun hikâyesi baştan sona düzmece olsaydı, en küçük zenci kız çocuğuna kadar gemideki her bir kişi dikkatli bir biçimde bu dalaverenin içine çekilmişti ki bu akıl almaz bir çıkarım olurdu. Yine de İspanyol kaptanın dürüstlüğünden kuşkulanmak için ortaya atılan sebepler akla yakındı.</span></p>

  <p class="P_Body_Text_First_Indent"><span class="C_Current__And__No_Bold">Kısaca, dürüst denizcinin zihni duyduğu tedirginlikle biraz bulanmıştı ama aklıselim düşününce bu tedirginlik uzaklaştı. Nihayet sezilerine gülmeye başladı; bir biçimde kendileriyle aynı durumda olan yabancı gemiye güldü; garip görünüşlü zencilere, özellikle de bıçak bileyicilere, Aşantilere, elden ayaktan kesilmiş, yün ören yaşlı kadınlara, kalafat ipi yapanlara güldü. Nerdeyse baş şeytan olan gizemli İspanyol’a bile gülüyordu.</span></p>

  <p class="P_Body_Text_First_Indent"><span class="C_Current__And__No_Bold">Bunun da ötesinde, daha önce ciddi bir biçimde esrarengiz görünen her şeye şimdi, zavallı hasta adamın çoğunlukla ne yaptığının pek farkında olmadığı düşünülerek, iyimser bir yaklaşımla makul bir açıklama getiriliyordu. Ya kapkara bulutlar arasında somurtmasının ya da saçma sapan sorular sormasın nedeni de buydu. Bu adamın, şu an için geminin sorumluluğunu üstlenecek durumda olmadığı açıktı. Kaptan Delano, hiçbir çıkarı olmadığını, sadece yardım etmek istediğini belirtip kumandayı ondan alarak değerli bir insan ve iyi bir denizci olan ikinci kaptanın sorumluluğunda gemiyi Concepcion’a göndermenin bir yolunu bulmalıydı. Bu plan sadece San Dominick için değil, Don Benito için de en akılcı çözümdü, çünkü bu hasta adam, tüm endişelerinden uzaklaşmış olarak, hizmetkârının şefkat dolu bakımı altında kamarasına çekilirse yolculuğun sonunda muhtemelen bir nebze de olsa sağlığına kavuşacak ve böylelikle otoritesini yeniden kuracaktı.</span></p>

  <p class="P_Body_Text_First_Indent"><span class="C_Current__And__No_Bold">Amerikalının düşünceleri bunlardı. Yatıştırıcı düşüncelerdi bunlar. Don Benito’nun, Kaptan Delano nun kaderini esrarengiz bir biçimde önceden belirlemesi düşüncesiyle Kaptan Delano’nun Don Benito’nun kaderini ölçülü bir biçimde tayin etmesi arasında fark vardı. Bütün bunlara rağmen, uzakta kendi kayığını görmek bu yardımsever denizciyi rahatlattı. Kayık, fok avcısı geminin yanında beklenmedik kadar uzun bir süre alıkonulmuştu; üstelik dönüş yolculuğu ulaşılacak noktanın durmaksızın uzaklaşması yüzünden uzun sürmüştü.</span></p>

  <p class="P_Body_Text_First_Indent"><span class="C_Current__And__No_Bold">Yaklaşmakta olan karaltı zenciler tarafından dikkatle izleniyordu. Bağırışları, tekrar nazik bir havaya bürünüp kısa ve geçici bir süre için de olsa çok gerekli erzakın geliyor olmasından dolayı memnuniyetini dile getirerek Kaptan Delano’ya yaklaşmakta olan Don Benito’nun dikkatini çekti.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano da ona doğru adım attı; ama bunu yaparken alt güvertedeki bir olay dikkatini çekti. Gelmekte olan kayığı merakla izleyen iki zenci, kara tarafındaki küpeşteden yukarıya tırmanan kalabalıktaki bir denizci tarafından, görünüşe göre istemeyerek rahatsız edildi; bunun üzerine bu iki zenci, küfrederek onun üzerine saldırdı ve bu duruma sinirlenen denizciyi kalafat ipi yapıcılarının canhıraş bağırışlarına rağmen güverteye iterek üzerine atladılar.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, anında “Don Benito, bakın şurada olanı görüyor musunuz?” dedi.</span></p>

  <p class="P_Body_Text_First_Indent"><span class="C_Current__And__No_Bold">Ama öksürük nöbetine tutulan İspanyol, iki eliyle yüzünü kapatırken neredeyse düşüyordu. Kaptan Delano tam onu tutacaktı ki ondan daha tetikte olan hizmetkâr bir eliyle efendisini tuttu, diğer eliyle likörünü uzattı. Don Benito toparlanınca zenci onu bıraktı ve saygılı bir ifadeyle fısıldasa duyabileceği bir mesafeye çekildi. Sergilenen böylesi bir sağduyu, konuğun gözünde, daha önce söz edilen uygunsuz konuşmalardan dolayı hizmetkâra yakıştırabilecek her türlü kötü damgayı sildi. Bu durum, kendi haline bırakıldığında gayet düzgün davrandığına göre o konuşma tarzından dolayı suçlanması gerekenin hizmetkâr değil, efendisi olduğunu gösteriyordu.</span></p>

  <p class="P_Body_Text_First_Indent"><span class="C_Current__And__No_Bold">Bakışları karmaşa görüntüsünden karşısındaki daha hoş bir görüntüye kayan Kaptan Delano, böylesi bir hizmetkâra sahip olduğu için Don Benito’yu bir kez daha kutlamaktan kendini alamadı. Ara sıra biraz ileri gidiyor olabilirdi, ama her ne olursa olsun hasta adamın durumundaki biri için çok değerli olmalıydı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, gülümseyerek “Bu adamınıza sahip olmayı çok isterim. Söyleyin, onun karşılığında ne istersiniz? Elli altın</span><a id="ref_footnotebookmark_start_82_10"></a><span style=" font-size: 0.75em; vertical-align: super;"><a href="#ref_footnotebookmark_end_82_10">10</a></span> <span class="C_Current__And__No_Bold">yeterli olur mu?”</span></p>

  <p class="P_Body_Text_First_Indent"><span class="C_Current__And__No_Bold">Bu konuşmaya kulak misafiri olan ve teklifi ciddiye alan zenci, efendisi tarafından değeri bilinen sadık bir kölenin garip kibri ve bir yabancı tarafından kendisine bu kadar düşük bir değer biçilmiş olmasını küçümser bir edayla “Sahip bin altın için bile Babo’dan ayrılmaz” diye mırıldandı. Ama henüz tam anlamıyla kendini toparlayamamış görünen ve bir kez daha öksürük nöbetine tutulan Don Benito, yarım yamalak bir cevap verdi.</span></p>

  <p class="P_Body_Text_First_Indent"><span class="C_Current__And__No_Bold">Çok geçmeden fiziksel rahatsızlığı, o kadar arttı ki zihnini de etkiledi ve hizmetkârı bu üzücü görüntüyü saklamak ister gibi efendisini aşağıya doğru yönlendirdi.</span></p>

  <p class="P_Body_Text_First_Indent"><span class="C_Current__And__No_Bold">Yalnız kalan Amerikalı, kayığı gelene kadar vakit geçirmek üzere gördüğü birkaç İspanyol denizciden birine yanaşıp keyifle sohbet etmeyi düşündü; ama Don Benito’nun onların kötü davranışlarıyla ilgili söylediklerini hatırlayınca bir kaptan olarak denizcilerdeki alçaklığa veya sadakatsizliğe göz yumuyor olmayı istemediğinden kendini tuttu.</span></p>

  <p class="P_Body_Text_First_Indent"><span class="C_Current__And__No_Bold">Bu düşüncelerle az ilerideki bir avuç denizciye gözlerini dikmiş bakarken aniden birkaçının anlamlı bir ifadeyle karşılık verdiğini hissetti. Gözlerini ovuşturup bir kez daha baktı; ama gene aynı şeyi görüyordu. Eski şüpheler, yeni bir biçimde ama daha öncekilerden daha karmaşık olarak geri geldi. Yine de Don Benito’nun yokluğunda öncekinden daha az paniğe kapılmıştı. Denizciler hakkında anlatılan olumsuz hikâyelere rağmen, Kaptan Delano, birine yaklaşıp konuşmaya karar verdi. Kıç güverteye inip, zencilerin arasından kendine yol açmaya çalışırken onun hareketini gören kalafat yapıcıları tuhaf bir biçimde bağırarak diğerlerini uyardılar. Bunun üzerine, zenciler iki yana çekilerek ona yol açtılar ama gettolarına yapılan bu ani ziyaretin amacını anlamak istercesine merakla arkasında sıra oluşturarak beyaz yabancıyı takip ettiler.</span></p>

  <p class="P_Body_Text_First_Indent"><span class="C_Current__And__No_Bold">Atlı muhafızların gelişini duyurduğu ve şeref kıtasının eşlik ettiği bir kral gibi ilerleyen Kaptan Delano, öylesine dolaşıyormuş gibi bir havayla neşeli bir tavır takınarak yürümeye devam etti; ara sıra zencilere şaka yaparken meraklı bakışlarla, zencilerin arasındaki büyük bir cesaretle rakip satranç oyuncusunun saflarına girmiş beyaz piyonlara benzeyen tek tük beyazı görmeye çalışıyordu.</span></p>

  <p class="P_Body_Text_First_Indent"><span class="C_Current__And__No_Bold">Amacına ulaşmak için hangisini seçeceğini düşünürken güvertede oturmuş gözüne kocaman bir levhaya katran sürmekte olan bir denizci ilişti; etrafında daire oluşturarak çömelmiş zenciler meraklı gözlerle yaptığı işe bakıyorlardı. Yaptığı sıradan iş, adamın görüntüsündeki daha üstün bir şeyle çelişmekteydi. Bir zencinin tuttuğu katran kabına gire çıka kapkara olmuş eli, sanki yüzüyle birebir uyumlu değildi; bu kadar bitkin olmasa güzel denebilecek bir yüzdü bu. Bu bitkinliğin suçlulukla ilgisi olup olmadığı anlaşılamıyordu; aynı olmasalar da aşırı sıcak ve soğuğun benzer duygular uyandırması gibi m asumiyet ve suç, rastlantı sonucu zihinsel acı ile birleşip gözle görülür bir iz bırakırken aynı damgayı kullanır ki çıkmayan bir damgadır bu.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, iyi niyetli bir adam olduğundan gene aklına olumsuz bir düşünce gelmedi. Oldukça farklı bir şey düşündü. Böylesi görülmemiş bir bitkinlikle birleşen esrarlı bakışların sanki sıkıntı ve utanç içindeymiş gibi başka yöne çevrildiğini görünce, mürettebat hakkında zihninde oluşan kişisel şüpheler, kaptanlarının onlar hakkındaki olumsuz söylemleriyle birleşti ve farkında olmadan, bazı genel kanıların da yönlendirmesiyle, sadece acıyla utancı erdemden ayırmadı, aynı zamanda ikisini de aynı biçimde değerlendirip ahlâksızlıkla bütünleştirdi.</span></p>

  <p class="P_Body_Text_First_Indent"><span class="C_Current__And__No_Bold">Eğer gerçekten bu gemide bir kötülük varsa diye düşündü Kaptan Delano, kesinlikle bu adam da, tıpkı elini ziftle kirlettiği gibi, o günahla da kirletmiştir. Onunla sohbet etmek istemiyorum. Şu adamla, şu ırgatın başındaki yaşlı adamla konuşacağım.</span></p>

  <p class="P_Body_Text_First_Indent"><span class="C_Current__And__No_Bold">Lime lime olmuş kırmızı pantolonu ve leş gibi bir şapkası olan, yanakları çukurlaşmış ve güneşten brozlaşmış, yüzü dikenli çalı gibi sakal kaplı yaşlı Barselonalı gemiciye doğru yürüdü. Uyuşuk görünüşlü iki Afrikalı’nın arasında oturan bu denizci, genç denizci, tıpkı arkadaşı gibi, halatları birbirlerine eklemekle meşguldü. Uyuşuk görünüşlü zencilerin işleri ise daha önemsizdi; onun için halatın ucunu tutuyorlardı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano’nun yanına yaklaşması üzerine, adam birden başını daha da aşağıya eğdi; işi için gerekenden daha aşağı bir seviyeydi bu. Tüm dikkatini işine vermiş, kendini kaptırmış görünmek ister gibi bir hali vardı. Ona seslenilince başını kaldırdı; her türlü hava koşullarına maruz kalmış yüzünde, bir boz ayının hırlayıp ısırmak yerine aptalca sırıtarak mel mel bakması kadar garip duran ürkek ve çekingen bir ifade vardı. Ona yolculukla ilgili bazı sorular soruldu ki bu sorular, kasti olarak, konuk gemiye ilk çıktığında onu selamlayan şu içgüdüsel yakarışlar tarafından desteklenmeyen Don Benito’nun hikâyesindeki bazı ayrıntılarla ilgiliydi. Sorulara, hikâyede eksik kalan noktalara açıklık getirecek biçimde kısa cevaplar verildi. Irgat civarındaki zenciler de yaşlı denizciye katıldılar, ama onların çenesi düştükçe o giderek sessizleşiyordu ve sonunda oldukça suratsız bir hale geldi; daha fazla soruya cevap vermeye istekli olmadığını gösterircesine ters bir ifade takındı. Yine de tüm bu süre boyunca bu ayılara özgü tavır ondaki koyunumsu ifadeyle garip bir biçimde iç içe girmişti.</span></p>

  <p class="P_Body_Text_First_Indent"><span class="C_Current__And__No_Bold">İki türün karışımı böylesi garip bir yaratıkla sıkıntı olmadan konuşmaktan umudunu kesen Kaptan Delano, daha umut vadeden bir çehre bulmak için etrafına bakıp kimseyi bulamayınca kibar bir ifadeyle zencilere yolu açmalarını söyledi ve türlü türlü sırıtışların ve surat ekşitmelerin arasından geçerek kıç güverteye yönelirken nedenini hiç anlamadığı bir biçimde, tüm bunlardan sonra Benito Cereno’ya tekrar güvenmediğini hissetti.</span></p>

  <p class="P_Body_Text_First_Indent"><span class="C_Current__And__No_Bold">Şuradaki sevimsiz moruk hastalıklı yabani hislerini nasıl da ayan beyan açığa vuruyor diye düşündü Kaptan Delano. Eminim mürettebatın kötü davranışları konusunda kaptanı tarafından bilgilendirildiğimin farkında; o yüzden geldiğimi görünce, ona ağır sözler sarf edip başının etini yiyeceğimi sanıp ödü koptu. Ve durum bu olunca düşünüyorum da, bu çok yaşlı adam, eğer yanılmıyorsam, bir süredir merakla beni izleyenlerden biri.</span></p>

  <p class="P_Body_Text_First_Indent"><span class="C_Current__And__No_Bold">Ah bu akıntılar, gemiyi döndürdükleri gibi insanın başını da fırıl fırıl döndürüyorlar. Hah, işte iç açıcı, aydınlık bir görüntü; üstelik oldukça sempatik de.</span></p>

  <p class="P_Body_Text_First_Indent"><span class="C_Current__And__No_Bold">Dikkatini halatların oluşturduğu dantelânın arasından görünen küpeştelerin rüzgâr altı tarafında sere serpe uzanmış, ormanlık bir arazideki bir kayanın gölgesinde sığınmış bir dişi geyik gibi, uyuklayan bir zenci kadın çekti. Elbisesinin altında gelişigüzel yayılmış göğüslerinde uzanmakta olan bebeği tamamen uyanık ve çırılçıplaktı; yarı yarıya güvertenin üzerinde olan ufak tefek kapkara bedeni annesininkine çapraz duruyordu. İki pençeye benzeyen elleriyle onun üzerine tırmanmaya çalışıyordu; amacına ulaşmak için beceriksiz bir biçimde ağzı ve burnundan yardım alıyordu. O sırada hoşnutsuzluk ifade eden yarım yamalak homurtusu, zenci kadının hafif horultusuna karışıyordu.</span></p>

  <p class="P_Body_Text_First_Indent"><span class="C_Current__And__No_Bold">Çocuğun olağanüstü enerjisi sonunda anneyi uyandırdı. Doğrulunca az ötedeki Kaptan Delano ile göz göze geldi. Ama sanki yakalandığı durumdan zerre kadar rahatsızlık duymuyorcasına sevgi dolu bir ifadeyle çocuğu kaldırdı ve annelere özgü bir coşkuyla kendinden geçerek onu öpücüklere boğdu.</span></p>

  <p class="P_Body_Text_First_Indent"><span class="C_Current__And__No_Bold">İşte doğanın yalınlığı, diye düşündü Kaptan Delano büyük bir hazla; tertemiz şefkat ve sevgi bu.</span></p>

  <p class="P_Body_Text_First_Indent"><span class="C_Current__And__No_Bold">Bu olay, diğer zenci kadınlara öncekinden daha farklı bir gözle bakmasına neden oldu. Tavırları içini ısıttı. Çoğu ilkel kadın gibi, hepsi, hassas bir yüreğe ve güçlü karaktere sahipmiş gibi görünüyorlardı ve hepsi çocukları için ölmeye ve onlar için savaşmaya hazırdılar. Dişi leoparlar gibi doğal; kumrular gibi sevgi doluydular.</span></p>

  <p class="P_Body_Text_First_Indent"><span class="C_Current__And__No_Bold">Ah! Belki de bunlardan bazıları Mungo Park’ın</span><a id="ref_footnotebookmark_start_82_11"></a><span style=" font-size: 0.75em; vertical-align: super;"><a href="#ref_footnotebookmark_end_82_11">11</a></span> <span class="C_Current__And__No_Bold">Afrika’da görüp övgüyle söz ettiği kadınlardandır, diye düşündü Kaptan Delano.</span></p>

  <p class="P_Body_Text_First_Indent"><span class="C_Current__And__No_Bold">Bu doğal görüntüler, farkında olmaksızın özgüvenini arttırdı ve onu rahatlattı. Nihayet kayığının ne durumda olduğuna bakma fırsatı buldu; hâlâ oldukça uzaktaydı. Don Benito’nun geri gelip gelmediğini görmek için döndü; ama henüz gelmemişti.</span></p>

  <p class="P_Body_Text_First_Indent"><span class="C_Current__And__No_Bold">Hem görüntüyü değiştirmek hem de gelmekte olan kayığı rahat rahat izlemek için mizana yelkeninin zincirlerinin üzerinden atlayarak sancak tarafındaki, daha önce kanala bakan boş Venedik balkonlarını andırdığından söz edilen üst güverteye tırmandı. Güverteden görünmeyen bir sığınaktı burası. Zemini bir hah gibi kaplayan yarı ıslak yarı kuru deniz yosunlarına bastığında beklenmedik bir esinti, tesadüfen orada bulunan hayalet bir kedinin patisi gibi aniden yanağına dokunup onu serinletti ve o anda bakışları yan yana sıralanmış küçük, yuvarlak lomboz kapaklarına takıldı. Hepsi, bir tabutun bakır kaplı delikleri gibi kapalıydı ve bir zamanlar güverteyle bağlantılı olan, hatta lombozlar bir zamanlar oraya açılıyormuş gibi görünen, ama artık bir lahit kapağı gibi sımsıkı kapalı kaptan köşkü, şimdi morumsu bir renge dönüşmüş zift kaplı bir kapı, bir eşik ve bir sütundan ibaretti. Kaptan köşkünün ve balkonunun İspanyol Kraliyet askerlerinin seslerini duyduğu yıllar geldi aklına. Lima Valisinin kızları belki de şu an durduğu noktada korkuluğa dayanıp eğilmişlerdi. Ve çayırda öğle uykusuna dalmış yalnız birinin huzursuz hissetmesine benzer bir duyguya kapılarak, sakin havada hayalet kedi patisini hissettiği gibi belli belirsiz bir kaygı duymaya başladı gitgide.</span></p>

  <p class="P_Body_Text_First_Indent"><span class="C_Current__And__No_Bold">Kayığa doğru bakarak tekrar oymalı korkuluğa dayandı; ama bakışları, geminin yeşil bir kutunun kenarları gibi dümdüz su çizgisi boyunca uzanan ve kıvrıla kıvrıla denizin dibindeki bir mağaraya doğru yol alıyormuş gibi yakınlaşa uzaklaşa dalgalar arasında yüzen, geniş oval ve yay şeklinde deniz yosunlarına takıldı. Koluyla dayandığı kısmen ziftle kaplı, kısmen yosun kabartmalarla bezenmiş korkuluk, büyük bir bahçe içinde uzun süredir çürümeye terk edilmiş bir yazlığın yanarak harap olmuş korkuluklarına benziyordu.</span></p>

  <p class="P_Body_Text_First_Indent"><span class="C_Current__And__No_Bold">Bir tılsımın etkisinden kurtulmaya çalışırken farklı bir biçimde yeniden tılsıma kapılıyordu. Açık denizde olmasına rağmen kıyıdan uzak bir ülkede, terk edilmiş bir şatoda, ıssız toprakları seyredip, ne yaya ne de araba geçen uçsuz bucaksız yollara bakar gibi hissediyordu.</span></p>

  <p class="P_Body_Text_First_Indent"><span class="C_Current__And__No_Bold">Ama gözü paslanmış zincirlere takılınca büyü biraz bozuldu. Hantal ve paslı bağlantıları olan eski tarz kelepçe ve cıvatalar, geminin yapılış amacından ziyade bugünkü görevine daha uygunmuş gibi görünüyordu.</span></p>

  <p class="P_Body_Text_First_Indent"><span class="C_Current__And__No_Bold">Bir an zincirlerin yakınında bir şeyin hareket ettiğini sandı. Gözlerini ovuşturdu ve dikkatle baktı. Zincirlerin yanında bir halat yığını vardı ve orada, bir katran ağacının arkasındaki bir Kızılderili gibi, büyük istralyanın arkasından etrafı kolaçan eden İspanyol bir denizci gördü; denizci, elindeki kavilya ile çıkmaya doğru yarım yamalak bir hareket yaptıktan sonra, güvertede yaklaşmakta olan ayak seslerinden ürkmüşcesine, kaçak bir avcı gibi, kenevir ormanının derinliklerinde gözden kayboldu.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Bunun anlamı neydi? Hiç kimsenin, hatta kendi kaptanının bile farkında olmadığı bir şey mi anlatmaya çalışıyordu bu adam? Bu sır, kaptanının aleyhine bir şeyler mi içeriyordu? Kaptan Delano’nun önceki kuşkuları doğrulanmak üzere miydi? Yoksa istralyayı tamir ediyormuş gibi görünen bu adamın gelişigüzel, öylesine yaptığı bir hareketi, kendisinin o andaki cin çarpışa dönmüş ruh hali yüzünden, anlamlı bir işaretleşme olarak algılama hatasına mı düşüyordu?</span></p>

  <p class="P_Body_Text_First_Indent"><span class="C_Current__And__No_Bold">Afallamış bir halde bakışlarını tekrar kayığına çevirdi. Ama kayık, kısa bir an için, adanın kayalarla kaplı çıkıntısının arkasında kalmıştı. Kayığın burnunun çıkıntının ucunda çıkışını görmek için sabırsızlıkla öne doğru eğildiği anda önündeki korkuluk yanmış kömür gibi dağılıverdi. Eğer uzanan bir halatı yakalayamasaydı denize düşecekti. Çürümüş parçacıkların parçalanması sonucu hafif de olsa bir çatırtı; düşmesinden dolayı ise belli belirsiz de olsa bir çarpma sesi duyulmuş olmalıydı. Yukarıya baktı. İçerdeki tüneğinden süzülerek dışarıdaki gümbürtüye çıkan yaşlı kalafat ipi yapıcılarından biri ciddi bir merakla tepeden ona bakarken, bu yaşlı zencinin alt kısmında kaldığı için onun görmediği, az önceki İspanyol denizci, ininin girişine sinmiş, dışarıyı gözetleyen bir tilki gibi, bir lomboz deliğinin kenarına çömelmiş neler olup bittiğini keşfetmeye çalışıyordu. Adamın tavrındaki bir şey Kaptan Delano’nun birden çılgınca bir fikre kapılmasına neden oldu: Don Benito’nun rahatsızlığını bahane ederek aşağıya çekilmesi bir oyundu; bir şekilde bunu hissetmiş olan denizcinin, belki de gemiye ilk binişinde ettiği güzel bir sözden dolayı minnet duyduğu yabancıyı uyarmaya çalıştığı planını olgulaştırmakla meşguldü. Acaba Don Benito nun, zencileri överken, daha en başta onların aksine yumuşak başlı görünen denizcilerini kötülemesinin sebebi, onların planına müdahale etme ihtimallerini önceden sezmiş olmasından mı kaynaklanıyordu? Üstelik beyazlar, doğaları gereği, daha da akıllıydılar. Bazı şeytani planları olan bir adamın, onun ahlâksızlığına kör olan ahmakları övmesi ve bunu saklayamadığı zekâyı kötülemesi olağan değil miydi? Hiç de olmayacak bir şey sayılmazdı bu. Ama eğer beyazların Don Benito’yla ilgili bazı karanlık sırları varsa, o zaman Don Benito zencilerle bir nevi suç ortaklığı olabilir miydi? Ama onlar çok aptaldı. Ayrıca, bir beyazın kendi çıkarları uğruna zencilerle birlik olup kendi soyuna karşı döneklik ettiği kim duymuştu? Bu açmazlar daha öncekileri getirdi aklına. Yeniden güverteye çıkmış olan Kaptan Delano, bu tür karmaşık düşüncelere boğulmuş bir halde, endişe içinde yürürken yeni bir sima dikkatini çekti. Ana ambar kapağının yanında bağdaş kurup oturmuş yaşlı bir zenciydi bu. Derisi, kırışıklıktan pelikanın kesesi gibi sarkmış; saçlarına karlar düşmüştü. Ciddi ve sakin bir yüzü vardı. Eli kolu kocaman bir düğüm yapmaya çalıştığı halatlarla doluydu. Çevresi, gerektiğinde sağdan soldan topladıkları halat liflerini ona uzatarak yardımcı olmaya çalışan birkaç zenciyle çevriliydi.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano onun yanma gitti ve düğümü inceleyerek sessizce karşısında dikilmeye başladı. Zihni bir anda kendi karmaşıklığından kenevir liflerinin karmaşıklığına geçiş yapmıştı. Böylesi birbirinin içine geçmiş bir düğümü ne bir Amerikan gemisinde görmüştü ne de başka bir gemide. Yaşlı adam, Amon Tapınağı için</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Gordion düğümleri</span><a id="ref_footnotebookmark_start_82_12"></a><span style=" font-size: 0.75em; vertical-align: super;"><a href="#ref_footnotebookmark_end_82_12">12</a></span> <span class="C_Current__And__No_Bold">yapan Mısırlı bir rahip görünümündeydi. Düğüm, izbarço bağı, anale bağı, camadan bağı, dülger bağı, kazık bağı gibi içi içe geçmiş birçok düğümün birleşimiydi sanki.</span></p>

  <p class="P_Body_Text_First_Indent"><span class="C_Current__And__No_Bold">Bu düğümümden bir anlam çıkartamayan Kaptan Delano, sonunda dayanamayıp adama “Ne düğümü atıyorsun, dostum?” diye sordu.</span></p>

  <p class="P_Body_Text_First_Indent"><span class="C_Current__And__No_Bold">Adam başını kaldırmadan, “düğüm,” diye cevapladı kısaca.</span></p>

  <p class="P_Body_Text_First_Indent"><span class="C_Current__And__No_Bold">“Onu görüyorum ama ne için?”</span></p>

  <p class="P_Body_Text_First_Indent"><span class="C_Current__And__No_Bold">Yaşlı adam, “Başka birinin çözmesi için,” diye homurdanırken neredeyse bitmek üzere olan düğümde parmakları daha hızlı hareket etmeye başladı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano durmuş onu seyrederken adam birdenbire düğümü ona doğru fırlattı ve gemide ilk kez duyduğu bozuk bir İngilizce ile şu anlamda bir şeyler söyledi: “Çöz, kes, çabuk.” Bu kelimeler alçak sesle söylenmişti ama öyle hızlı kullanılmıştı ki öncesi ve sonrasında tane tane kullanılan uzun İspanyolca kelimeler, bu kısacık İngilizce kelimeleri örten bir örtü gibi kalmıştı.</span></p>

  <p class="P_Body_Text_First_Indent"><span class="C_Current__And__No_Bold">Bir an için, elimde ve zihninde düğüm bir şey söyleyemeden kalakaldı Kaptan Delano; yaşlı adam, artık ona aldırış etmeksizin dikkatini başka halatlara yöneltmişti. O sırada Kaptan Delano nun arkasında hafif bir hareket oldu. Dönünce zincirlenmiş zenci Atufal’ın orada sessizce dikildiğini gördü. Hemen ardından yaşlı denizci homurdanarak ayağa kalktı ve onu takip eden emrindeki zencilerle birlikte geminin ön tarafına geçerek kalabalığın arasında gözden kayboldu.</span></p>

  <p class="P_Body_Text_First_Indent"><span class="C_Current__And__No_Bold">Ardından çocuğu andıran giysiler içinde kır saçlı ve avukat edalı yaşlı bir adam yanaştı Kaptan Delona’ya. Babacan bir ifadeyle bilgiç bilgiç göz kırparak, anlaşılabilir bir İspanyolca ile düğüm atan yaşlı adamın biraz kıt akıllı ama zararsız biri olduğunu ve sık sıkbu tür eski numaralar yaptığını söyledi. Yabancıyı bununla uğraştırıp rahatsız etmenin doğru olmadığını söyledi ve düğümü ona vermesini rica ederek bitirdi sözlerini. Kaptan Delano, bilinçsizce düğümü ona uzattı. Hafif bir reveransla onu alan zenci arkasını dönerek, çalıntı kutsal bir yayı araştıran bir gümrük memuru gibi dikkatle onu incelemeye koyuldu. Kısa süre sonra, Afrika dilinde oflamayı andıran birkaç kelime sarf ederek düğümü denize fırlattı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, midesi bulanıyormuş gibi bir duyguyla bütün bunlar çok garip diye düşündü, ama ilk kez deniz tutması yaşıyor olup, rahatsızlık hissetmemek için belirtileri yok sayan biri gibi kendi kendiyle mücadele ediyordu. Bir kez daha kayığını aradı gözleriyle. Kayalıklı çıkıntıyı arkasında bırakarak tekrar görüş alanına girdiğini görünce rahatladı.</span></p>

  <p class="P_Body_Text_First_Indent"><span class="C_Current__And__No_Bold">O an yaşadığı duygu, önce rahatlamasını, hemen ardında da beklenmedik bir biçimde huzursuzluğundan kurtulmasını sağladı. Çok iyi tanıdığı kayığın daha öncekinden farklı olarak yarı yarıya sisle kaplı olsa da şahsiyetini bir insan gibi ortaya koyan görüntüsü az ileride açığa çıkmıştı. Şimdi yabancı sularda olsa da, Kaptan Delano’nun ülkesinin sahillerine sık sık yanaşmış ve tamirat için bu kıyılara götürülmüş olan Rover isimli bu kayık, sadık bir köpek gibi, o tanıdık kıyılarda uzanmıştı. Aileden biri gibi olan bu kayığın görüntüsü, önceki kuşkularla ters düşen, binlerce güven veren şeyi çağrıştırıyor; sadece neşe veren bir güvenle dolmasını sağlamıyor, aynı zamanda daha önce bunu hissetmediği için yarı alaycı bir tutumla kendini suçlamasına neden oluyordu.</span></p>

  <p class="P_Body_Text_First_Indent"><span class="C_Current__And__No_Bold">“Ben Amasa Delano; henüz delikanlıyken, ‘Denizlerin Fatihi’ denilen Amasa; elinde yelken bezinden yapılmış bir sırt çantasıyla kıyı boyunca sudan yürüyerek eski bir tekneden yapılmış okula giden; kuzeni Nat ve diğer çocuklarla birlikte meyve toplamaya giden ben ‘Denizlerin Fatihi’ küçük Amasa, burada, bu lanetli korsan gemisinde iğrenç bir İspanyol tarafından öldürülecek miyim? Bunu düşünmek bile çok saçma. Amasa Delano’yu kim öldürebilir? Onun vicdanı temiz. Yukarıda Tanrı var. Ayıp, ayıp Denizlerin Fatihi! Tam bir çocuksun; ikinci çocukluğunu yaşayan bir çocuk; koca adam; korkarım beynin sulanmaya başladı senin.”</span></p>

  <p class="P_Body_Text_First_Indent"><span class="C_Current__And__No_Bold">Yüreği hafifleyen ve dizlerine tekrar derman gelen Delano kıç tarafa doğru yürüdü ve orada, o anki duygularına cevap niteliğinde bir cana yakınlıkla, Don Benito’nun hizmetkârı tarafından karşılandı. Adam efendisinin öksürük nöbetini atlatıp iyileştiğini ve kendisinden değerli konuğu Don Amasa’ya saygılarını iletmesini ve az sonra ona katılma mutluluğuna erişeceğini iletmesini istediğini söyledi.</span></p>

  <p class="P_Body_Text_First_Indent"><span class="C_Current__And__No_Bold">Kıç güverteye doğru yürürken “İşte görüyor musun?” diye düşündü Kaptan Delano bir kez daha. Ne eşeklik etmişim. Daha on dakika önce, bana saygılarını gönderme nezaketini gösteren bu beyefendinin elinden loş bir fenerle, ambardaki eski bileği taşının arkasına sinmiş, beni öldürmek için balta bilediğini düşünüyordum. Olacak şey değil; Daha önce hiç inanmamış olsam da uzun süren durgun havanın hastalıklı düşüncelere neden olduğunu sık sık duymuştum. Kayığa bakarak, "Hah! İşte Rover; ağzında beyaz bir kemik olan iyi köpek,” dedi kendi kendine. “Oldukça büyük bir kemik gibi göründü bana. Ne bu? Evet, şurada köpük köpük kabaran dalgaların arasına girdi. Şu an akıntı onu ters yöne çekiyor. Sabır.”</span></p>

  <p class="P_Body_Text_First_Indent"><span class="C_Current__And__No_Bold">Neredeyse öğlen olmuştu; ama her şey o kadar griydi ki sanki akşam karanlığı bastırıyordu.</span></p>

  <p class="P_Body_Text_First_Indent"><span class="C_Current__And__No_Bold">Hava hâlâ durgundu. Açıklarda, karanın etkisinden uzakta, kurşuni bir renge bürünmüş deniz, gideceği yere varmış, ruhu tükenerek yok olmuş gibi uzanıyordu. Ama geminin bulunduğu noktada karadan gelen akıntı artmış; onu ilerideki kendinden geçmiş sulara doğru usul usul sürüklüyordu.</span></p>

  <p class="P_Body_Text_First_Indent"><span class="C_Current__And__No_Bold">Gene de bu sular hakkındaki bilgilerine dayanarak, Kaptan Delano her an güçlü bir esinti çıkabileceğini umuyor ve mevcut duruma karşın, gece olmadan San Dominick’i güvenli bir biçimde demirleyeceğine inanıyordu. Sürüklenen mesafe fazla bir şey değildi; altmış dakikadan fazla sürüklenme sonucu kat edilen yol, iyi bir rüzgârla on dakikada geri dönülebilirdi. O sırada bir akıntıyla boğuşan Rover’a bir yaklaşmakta olan Don Benito ya bakarak kıç güverteye doğru yürüyordu.</span></p>

  <p class="P_Body_Text_First_Indent"><span class="C_Current__And__No_Bold">Kayığının gecikmesinden dolayı gitgide rahatsızlık duymaya başlamıştı; bu duygu kısa bir süre sonra endişeye dönüştü ve sonunda bakışları, tıpkı sahneden suflöre kayan aktörler gibi, sık sık aşağıdaki garip kalabalığa kaymaya başladı, ve çok geçmeden ana zincirin oradan işaret veriyormuş gibi görünen İspanyol denizciyi fark etti; eski endişeleri geri döndü.</span></p>

  <p class="P_Body_Text_First_Indent"><span class="C_Current__And__No_Bold">Ah, sıtma nöbeti gibi bir şey bu, diye düşündü oldukça ciddi bir biçimde. Geçmiş olması bir daha tekrarlamayacağı anlamına gelmiyor.</span></p>

  <p class="P_Body_Text_First_Indent"><span class="C_Current__And__No_Bold">Bu gelgitlerden utanç duysa da, bu duygusunu bir türlü bastıramıyordu. Bu yüzden yardımsever mizacını elinden geldiğince ortaya çıkarmaya çabalayarak bu bir orta yol buldu.</span></p>

  <p class="P_Body_Text_First_Indent"><span class="C_Current__And__No_Bold">Evet, bu garip bir gemiydi; garip bir de hikâyesi vardı; gemidekiler de garipti. Ama hepsi buydu işte.</span></p>

  <p class="P_Body_Text_First_Indent"><span class="C_Current__And__No_Bold">Kayık gemiye ulaşana kadar bu rahatsızlık verici düşüncelerden beynini uzak tutmak için kaptan ve mürettebatla ilgili bazı küçük gariplikleri, tamamen varsayımlara dayalı bir biçimde, evirip çevirerek zihnini meşgul etmeye çalışmaya başladı. Hepsinin arasında tekrar tekrar aklına gelen dört garip nokta vardı.</span></p>

  <p class="P_Body_Text_First_Indent"><span class="C_Current__And__No_Bold">Birincisi, köle çocuk tarafından bıçakla saldırıya uğrayan İspanyol delikanlı olayıydı ki Don Benito nun görmezden geldiği bir davranıştı bu. İkincisi, Don Benito’nun zenci Atufal’a karşı sergilediği, bir çocuğun burnuna halka takılan boğayı çekmesine benzer zalim tutumuydu. Üçüncüsü denizcinin iki zenchtarafından ayaklar altında ezilmesiydi ki küstahlık bir azar dahi olmaksızın geçiştirilmişti. Dördüncüsü ise, çoğu zenci olan alt kadronun, dikkatsizlik yaparak kaptanlarının zalim öfkesini çekmekten korkuyormuşçasına efendilerine yalaka bir biçimde boyun eğmeleriydi.</span></p>

  <p class="P_Body_Text_First_Indent"><span class="C_Current__And__No_Bold">Bu noktalar bir araya getirildiğinde oldukça çelişkili görünüyorlardı. “O zaman ne?” diye diye düşündü Kaptan Delano artık yaklaşmakta olan kayığına bakarak. “O zaman ne?” Çünkü şu Don Benito denen adam çok kaprisli bir kumandan. Gerçi, çoğunu geride bıraksa da, şimdiye kadar gördüklerimin arasında bir numara değil. Ama şu îspanyollar millet olarak garip insanlar diye düşünmeye devam etti; İspanyol kelimesinde bile olağandışı, komplocu, Guy Fawkesvari</span><a id="ref_footnotebookmark_start_82_13"></a><span style=" font-size: 0.75em; vertical-align: super;"><a href="#ref_footnotebookmark_end_82_13">13</a></span> <span class="C_Current__And__No_Bold">bir tını vardı. Gene de bana kalırsa, denizdeki îspanyollar, Duxbury, Massachusetts’dekiler kadar iyi insanlar. Oh, neyse! Nihayet Rover geldi.</span></p>

  <p class="P_Body_Text_First_Indent"><span class="C_Current__And__No_Bold">Kayık sevinçle karşılan yüküyle gemiye yanaşırken kalafat ipi yapıcıları, saygı uyandıran hareketlerle, kayığın kıç tarafındaki balık artıklarına bulanmış üç su varilini ve baş tarafındaki pörsümüş kabakları görünce, sevinçten deliye dönmüş bir halde küpeştelerden sakan zencileri zapt etmeye çalıştılar.</span></p>

  <p class="P_Body_Text_First_Indent"><span class="C_Current__And__No_Bold">Muhtemelen sesleri duyunca hızlanan Don Benito, yanında hizmetkârı ile belirdi. Kaptan Delano, suyun dağıtılması için ondan izin istedi; böylece su eşit olarak paylaşılacak ve hakkı olandan fazlasını almak için kimse kimseye zarar vermeyecekti. Ama bu duyarlı ve nazik öneri, Don Benito tarafından, bir kumandanın sahip olması gereken erkten yoksun olduğunun farkındaymış gibi tahammülsüz bir ifadeyle karşılandı, Yetersizlikten kaynaklanan kıskançlıkla, her tür müdahaleyi hakaret olarak algılayıp sinirleniyordu. En azından Kaptan Delano bu sonucu çıkartmıştı.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Az sonra, fıçılar yukarıya çekilirken, sabırsız birkaç zenci, ip merdivenin yanında duran Kaptan Delano’yu kazara itti; bunun üzerine ani bir dürtüye kapılan Kaptan Delano, Don Benito’yu fark etmeyerek, yumuşak ama otoriter bir ifadeyle zencilere geri çekilmelerini söyledi. Yarı neşeli kelimeler, yarı tehditkâr hareketlerle kelimelerini güçlendirmeye çalışıyordu. Söylenenleri duyar duymaz, kadını erkeği bütün zenciler oldukları yerde kalakaldılar. Bu birkaç saniye sürdü. Bu sırada kalafat ipi yapıcıları, başkalarının anlamadığı tıkırtılarla karşılıklı haberleşen telgraf memurları gibi, birbirlerine yabancı bir kelimeyle seslenmeye başladılar. Kaptan Delano’nun tüm dikkati bu sahneye yoğunlaşmışken balta parlatıcıları birden hafifçe doğruldu ve o anda Don Benito’nun ani haykırışı duyuldu.</span></p>

  <p class="P_Body_Text_First_Indent"><span class="C_Current__And__No_Bold">İspanyol’un bu haykırışının acımasızca katledilmek üzereyken kendisine verdiği bir sinyal olduğunu düşünen Kaptan Delano, neredeyse kayığa atlayacaktı, ama durdu. Bu arada, canhıraş bağırışlarla kalabalığın üzerine atlayan kalafat ipi yapıcıları, bütün beyazları ve bütün zencileri geriye doğru iteklemeye başladılar. Aslında şakacı bir ifade kullanarak, dostane ve samimi hareketlerle aptalca davranmamalarını söylüyorlardı. Aynı anda balta parlatıcıları yerlerine geri döndüler ve onlar, sessiz sedasız işlerini yapan terziler gibi çalışmaya başlar başlamaz, zenciler ve beyazlar, hiçbir şey olmamış gibi, şarkı söyleyerek yeniden palangayla fıçıları yukarı çekmeye başladılar.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, Don Benito’ya bir bakış attı. Hastalıktan iyice sarsılmış bu adamın, hizmetkârının kolları arasında toparlanmaya çalışan sıska bedenini gördüğünde, bu haldeki bir kumandanın, az önce gerçekleşen türdeki önemsiz ve sıradan olaylar karşısında bile kontrolünü kaybedip, günahkâr bir ruh hali içinde, kendini öldürebileceği varsayımını nasıl aklına getirdiğine şaşırdı.</span></p>

  <p class="P_Body_Text_First_Indent"><span class="C_Current__And__No_Bold">Fıçılar güverteye çıkarılınca, ambar görevlisinin yardımcılarından biri Kaptan Delano’nun eline birkaç kavanoz ve kap tutuşturarak, Don Benito adına, teklif ettiği şeyi yapmasını, yani suyu paylaştırmasını rica etti. Kaptan Delano, eşitlik ilkesinin temel prensibi olan, seviye farkı gözetmeyen tarafsızlıkla, rütbesi yüzünden değil, durumu yüzünden daha fazlasına ihtiyacı olan zavallı Don Benito dışında, en yaşlı beyazdan en genç zenciye kadar herkese eşit miktarda su dağıtarak kendisine söyleneni yaptı. İlk önce, Don Benito ya oldukça büyük bir testi su uzattı; ama İspanyol susuzluktan ölüyor olmasına karşın, gösteri izlemeyi seven Afrikalıların alkışlayarak ödüllendirdikleri bu kibarlığa karşılık olarak ağırbaşlı birkaç reverans yapmadan bir damla bile içmedi.</span></p>

  <p class="P_Body_Text_First_Indent"><span class="C_Current__And__No_Bold">Daha az pörsümüş kabaklardan iki tanesi, kaptan sofrası için ayrıldı; kalanlar herkese ziyafet çekmek için hemen orada doğrandı. Ama Kaptan Delano, yumuşak ekmek, şeker ve şişelenmiş elma şarabını, başta Don Benito olmak üzere sadece İspanyollara verecekti. Ancak buna karşı çıkıldı; böylesi bir tarafsızlık Amerikalının hiç hoşuna gitmedi. Sonuç olarak, Babo’nun efendisi için bir kenara ayırmakta ısrar ettiği bir şişe şarap dışındaki her şey bütün beyazlara ve zencilere eşit olarak dağıtıldı.</span></p>

  <p class="P_Body_Text_First_Indent"><span class="C_Current__And__No_Bold">Bu noktada, kayığın ilk gelişinde adamlarının gemiye çıkmasına izin vermeyen Amerikalının güvertedeki karmaşayı attırmamak için bu kez de izin vermediği gözden kaçmamış olabilir.</span></p>

  <p class="P_Body_Text_First_Indent"><span class="C_Current__And__No_Bold">O sırada hüküm süren yardımlaşmadan etkilenen ve o an için yardım etmek dışında hiçbir şey düşünmeyen- Kaptan Delano, son belirtilere dayanarak en fazla bir iki saat içinde rüzgâr çıkacağına güvenip, su yedeklemek için görevlendirilebilecek herkesi, sallarla fıçıları alıp su doldurulacak yere götürmeleri ve doldurmaları için fok avcı gemisine geri gönderdi. Ayrıca, ikinci kaptanına iletilmek üzere, şu anki beklentilerin aksine eğer gemi gün batımına kadar demirleyemezse, endişe etmesini gerektiren bir şey olmadığını; bu gece dolunay olacağından er ya da geç rüzgâr çıkacağını ve kendisinin kılavuzluk yapmak üzere bu gemide kalacağını söyledi.</span></p>

  <p class="P_Body_Text_First_Indent"><span class="C_Current__And__No_Bold">İki kaptan yan yana durmuş uzaklaşmakta olan kayığa bakarlarken, Amerikalı San Dominick'te, geminin ortasında yan yatmış; ters dönmüş bir çanak gibi görünen; altındaki hasırlara çömelmiş ya da karanlık kubbesindeki yüksek oturaklara tünemiş, çoğunluğunu kadın ve çocukların oluşturduğu zenci aileler için gizli bir sığınak görevi gören; uzaktan güvenli bir mağaraya sığınmış yarasalara benzer simsiyah çocukların ara sıra girip çıktığı bir in izlenimi veren; yaşlı gövdesi çöldeki bir deve iskeleti gibi yamulmuş ve neredeyse bembeyaz olmuş; denize çıkmaya elverişli olmayan büyük bir kayık dışında kayık olmamasından dolayı duyduğu üzüntüyü dile getirdi. Bu sırada hizmetkâr, sessizce efendisinin kadife ceketinin kolunda gördüğü bir lekeyi temizlemekle meşguldü.</span></p>

  <p class="P_Body_Text_First_Indent"><span class="C_Current__And__No_Bold">“Eğer üç ya da dört kayığınız olsaydı, Don Benito,” dedi Kaptan Delano; “zencileriniz de küreklere asılıp bazı konularda yardımcı olabilirlerdi sanırım. Limandan hiç kayığınız olmadan mı ayrıldınız, Don Benito?”</span></p>

  <p class="P_Body_Text_First_Indent"><span class="C_Current__And__No_Bold">“Hepsi fırtınada parçalandı, Senyör.”</span></p>

  <p class="P_Body_Text_First_Indent"><span class="C_Current__And__No_Bold">“Bu çok kötü. Ayrıca bir sürü adam da kaybettiniz. Hem kayıklar hem adamlar. Çok şiddetli fırtınalar atlatmış olmalısınız, Don Benito.”</span></p>

  <p class="P_Body_Text_First_Indent"><span class="C_Current__And__No_Bold">İspanyol sinmiş bir ifadeyle, “Kelimeler kifayetsiz,” diye yanıtladı.</span></p>

  <p class="P_Body_Text_First_Indent"><span class="C_Current__And__No_Bold">Meslektaşı artan bir ilgiyle, “Söyleyin, Don Benito,” diye devam etti. “Bu fırtınalara Ümit Burnu açıklarında mı yakalandınız?</span></p>

  <p class="P_Body_Text_First_Indent"><span class="C_Current__And__No_Bold">“Ümit Burnu mu? Kim Ümit Burnundan söz etti?”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, İspanyol’un kendi kendini yiyip bitiriyor gibi görünürken bile tükürdüğünü yalıyor olmasından dolayı büyük bir şaşkınlık duyarak, “Yolculuğunuz hakkında bilgi verirken siz, kendiniz söz ettiniz,” diye karşılık verdi. “Ümit Burnundan siz söz ettiniz, Don Benito,” diye üstüne basa basa tekrar etti.</span></p>

  <p class="P_Body_Text_First_Indent"><span class="C_Current__And__No_Bold">Bir an duraksayan İspanyol, omuzları düşmüş, konuyu değiştirip havadan sudan söz etmek üzere olan birinin edasıyla döndü.</span></p>

  <p class="P_Body_Text_First_Indent"><span class="C_Current__And__No_Bold">Tam o anda, beyaz bir delikanlı olan ulak, kaptan köşkündeki saate göre, son yarım saatin dolduğunu bildiren çanı çalma görevini yerine getirmek için koşar adımlarla ön güverteye gitti.</span></p>

  <p class="P_Body_Text_First_Indent"><span class="C_Current__And__No_Bold">Hizmetkâr, giysinin kolundaki lekeyle uğraşmayı bırakıp bir görev verilen ve bunu yerine getirmediği takdirde görevi veren kişinin sinirleneceğini bilen birinin ürkek ve endişeli ifadesiyle dalgın İspanyol’a hitaben, “Sahip, nerede olursa olsun, ne kadar meşgul olursa olsun, dakika sektirmeden tıraş vaktini hatırlatmamı söylemişti/” dedi. Miguel, saatin yarım olduğunu bildiren çanı çalmaya gitti. Vakti geldi, Sahip. Sahip salona geçecek mi?”</span></p>

  <p class="P_Body_Text_First_Indent"><span class="C_Current__And__No_Bold">“Ah, evet,” diye cevap verdi İspanyol. Düşten gerçeğe dönmüş gibiydi. Sonra Kaptan Delano’ya dönerek kısa bir süre sonra sohbete kaldıkları yerden devam edeceklerini söyledi.</span></p>

  <p class="P_Body_Text_First_Indent"><span class="C_Current__And__No_Bold">“Madem Sahip Don Amasa ile biraz daha sohbet etmek istiyor, kendisini salonda sahibin yanında oturmaya davet edelim,” dedi hizmetkâr. “Babo usturayı bileyip, fırçayı köpürtürken Sahip konuşur, Don Amasa dinler.”</span></p>

  <p class="P_Body_Text_First_Indent"><span class="C_Current__And__No_Bold">“Tabii,” diye karşılık verdi Kaptan Delano; bu nazik tekliften memnun olmuştu. "Eğer siz aksini yeğlemiyorsanız sizinle gelirim, Don Benito.”</span></p>

  <p class="P_Body_Text_First_Indent"><span class="C_Current__And__No_Bold">"Buyurun, Senyör.”</span></p>

  <p class="P_Body_Text_First_Indent"><span class="C_Current__And__No_Bold">Üçü birlikte kıç tarafa doğru yürürlerken, Amerikalı, günün ortasında böyle alışılmadık bir dakiklikle tıraş olmanın ev sahibine özgü başka tuhaf bir kapris olduğunu düşünmekten kendini alamadı. Ama bunun, daha ziyade efendisine bağlı, onun için endişe duyan bir hizmetkârın, efendisini belirgin bir biçimde girmek üzere olduğu karamsar ruh halinden çıkartmak amacıyla tam zamanında yaptığı bir tür söze karışma olduğuna karar verdi.</span></p>

  <p class="P_Body_Text_First_Indent"><span class="C_Current__And__No_Bold">Salon denilen yer, geminin arka tarafında, alttaki kamaranın çatı katı komunda olan aydınlık bir kasaraydı. Eskiden bir bölümü, gemi zabitleri tarafından kullanılmaktaymış; ama onların ölümünden sonra bütün ara bölmeler kaldırılmış, içerisi geniş ve havadar bir gemi salonuna dönüştürülmüş. Doğru düzgün eşya olmaması ve az sayıda aksesuarın ilginç düzensizliği, bu büyük, darmadağınık salona, avcı ceketiyle tütün kesesini duvardaki geyik kafasının boynuzlarına asan; oltasını, maşasını ve bastonunu aynı köşeye koyan uçarı, bekâr bir beyefendinin taşradaki evinin geniş ve düzensiz salonu havasını veriyordu.</span></p>

  <p class="P_Body_Text_First_Indent"><span class="C_Current__And__No_Bold">İlk akla gelen olmasa da, kır ve okyanus bir bakıma öz kuzenlerdir; çevreleyen denize bir anlık bakış, bu benzerliği arttırıyordu.</span></p>

  <p class="P_Body_Text_First_Indent"><span class="C_Current__And__No_Bold">Salonun yeri hasırla kaplıydı. Yukarıda, kemerelerdeki yatay deliklere sıkıştırılmış dört ya da beş adet eski tüfek asılıydı. Bir köşede, güverteye bağlanmış aslan pençesi ayaklı bir masa bulunuyordu; üzerinde sayfaları yıpranmış bir dua kitabı vardı ve arkasındaki duvarda küçük, sıradan bir haç asılıydı. Masanın altında, yoksul keşişlerin kuşak kordonlarından oluşmuş bir yığına benzer, iç acıtacak kadar eski görünüşlü halatların arasında eğilmiş bükülmüş bir, iki kılıç ve zıpkın göze çarpıyordu. Ayrıca, bambudan yapılmış, zamanla rengi koyulaşmış, sert hatlı iki büyük kanepe; engizitörlerin germe aletine benzerliğiyle görüntüsü bile rahatsızlık veren, kaba saba bir berber koltuğu gibi bir sırtı olan, bir kolla yatıp kalkan, ortaçağ işkence aleti görünümünde, büyük ve çirkin bir koltuk vardı. Bir köşedeki dolapta, birkaçı sarılı, birkaçı yarı sarılı, diğerleri ise karman çorman duran renkli flamalar görünüyordu. Karşısında, bir vaftiz kurnası gibi bir kaidenin üzerine oturtulmuş, tek parça koyu renk maundan, hantal bir el yüz yıkama leğeni vardı. Üzerinde ise tarakların, fırçaların ve diğer tuvalet takımlarının bulunduğu bir raf asılıydı. Yanında asılı duran, lekeli ot bir şiltesi olan hamağın üzerindeki dertop olmuş çarşaflar ve kırış kırış yastık, burada uyuyan kişinin, birbiri peşi sıra gelen kötü düşüncelerin ve karabasanların ziyaretiyle son derece rahatsız uyumuş olduğunu gösteriyordu.</span></p>

  <p class="P_Body_Text_First_Indent"><span class="C_Current__And__No_Bold">Salonun dışarı, geminin dümenin üstüne doğru uzanan, uç kısmında, pencere ya da lomboza benzer, insan ya da top namlularının açık açık veya gizlice dışarısını gözetleyebileceği türden üç delik açılmıştı. Ahşap doğramanın üzerindeki devasa cıvatalar ve pasla kaplı diğer demir aksam bir zamanlar orada büyük topların olduğunun ipucunu veriyor olsa da şu anda ne bir insan görünüyordu ne bir top namlusu.</span></p>

  <p class="P_Body_Text_First_Indent"><span class="C_Current__And__No_Bold">İçeri girdiğinde gözü hamağa ilişen Kaptan Delano “Burada mı uyuyorsunuz, Don Benito?” diye sordu.</span></p>

  <p class="P_Body_Text_First_Indent"><span class="C_Current__And__No_Bold">“Evet, Senyör. Hava durulduğundan beri.”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, etrafına bakınarak ekledi: “Burası yatakhane, oturma odası, tavanarası, şapel, cephanelik ve özel giyinme odası karışımı bir yer.”</span></p>

  <p class="P_Body_Text_First_Indent"><span class="C_Current__And__No_Bold">“Maalesef, Senyör. Şansım rast gitmedi.”</span></p>

  <p class="P_Body_Text_First_Indent"><span class="C_Current__And__No_Bold">Bu sırada, tıraş örtüsünü koluna asmış olan hizmetkâr, efendisinin keyfini bekler gibi bir hareket yaptı. Don Benito, hazır olduğunu belirtince onu bambu koltuğa oturttu; misafirin rahat etmesi için koltuğu kanepelerden birinin karşısına çekti ve efendisinin yakasını ve kravatını gevşeterek işe koyuldu.</span></p>

  <p class="P_Body_Text_First_Indent"><span class="C_Current__And__No_Bold">Zencide, olağandışı bir biçimde işine hâkim edası vardı. Zencilerin çoğu doğuştan uşak ve berberdirler; tarak ve fırçayı o kadar uyumlu ve öylesi gösterişli hareketlerle kullanırlar ki sanki kastanyet çalıyor gibidirler.</span></p>

  <p class="P_Body_Text_First_Indent"><span class="C_Current__And__No_Bold">Bu tür işleri, başkaları tarafından mecbur bırakıldıkları için yapıyor olmalarına rağmen olağanüstü bir sakinlikle ve zarif bir dansöz kıvraklığıyla hoş bir zarafet de sergiliyorlar; pür dikkat kesilmekten tuhaf bir keyif alıyorlardı. Hepsinden önemlisi güleryüzlüydüler. Burada kast edilen salt bir sırıtış ya da gülüş değil. Zaten bunlar uygunsuz kaçardı. Onlarınki, Tanrı bütün zencileri hoş bir melodiyle yaratmış gibi, her bakış ve her hareketle uyum içinde olan doğal bir neşeydi.</span></p>

  <p class="P_Body_Text_First_Indent"><span class="C_Current__And__No_Bold">Buna bir de hırslı olmamaktan kaynaklanan yumuşak başlılığı, sınırlı bir zekâdan kaynaklanan kanaatkar olmayı ve tartışmasız alt tabaka olan bu insanların doğasındaki körü körüne bağlılıktan kaynaklanan duyarlığı ekleyince Johnson</span><a id="ref_footnotebookmark_start_82_14"></a><span style=" font-size: 0.75em; vertical-align: super;"><a href="#ref_footnotebookmark_end_82_14">14</a></span> <span class="C_Current__And__No_Bold">ve Byron</span><a id="ref_footnotebookmark_start_82_15"></a><span style=" font-size: 0.75em; vertical-align: super;"><a href="#ref_footnotebookmark_end_82_15">15</a></span> <span class="C_Current__And__No_Bold">gibi kuruntulu kişilerin (kuruntulu bir insan olan Don Benito için de aynı şey geçerli olabilir) hemen hemen tüm beyaz ırkı dışlayarak neden kendilerine hizmet eden zenciler olan Barber ve Fletcher’e düşkün oldukları rahatlıkla anlaşılmaktadır. Ancak, bir zencide kendini hastalıklı ve kötümser bir beynin rahatsız edici hırçınlığının bile dışında tutma becerisi varsa, acaba en hoş özellikleri söz konusu olduğunda iyi kalpli bir insana nasıl görünür? Dış etkenler hususunda huzurlu olduğunda, Kaptan Delano’nun sadece yumuşak değil, aynı zamanda samimi ve şakacı bir yapısı vardı. Memleketindeyken sık sık kapısının önünde oturup çalışan ya da oyun oynayan özgür zenci adamları seyretmekten ender rastlanan türden bir zevk alırdı. Seferde zenci bir denizci denk gelirse onunla her zaman sohbet eder; şakalar yapardı. Aslında iyi kalpli ve mutlu çoğu insan gibi, Kaptan Delano da zencilere yardım etmek amacıyla değil; diğer insanların köpeklerine yaklaşımları gibi candan yaklaşırdı.</span></p>

  <p class="P_Body_Text_First_Indent"><span class="C_Current__And__No_Bold">Şimdiye dek, San Dominick’i bulduğu koşullar altında, bu eğilimini bastırmıştı. Ama daha önceki huzursuzluğundan sıyrıldığı ve çeşitli nedenlerle günün önceki saatlerinden daha dostça kabul gördüğü bu salonda, kolundaki tıraş örtüsüyle, tıraş gibi çok aşikâr olduğu bir işle uğraşan ve efendisine bu denli güleryüzlü davranan bu zenci hizmetkârı görünce zencilere karşı olan eski zaafı geri dönmüştü.</span></p>

  <p class="P_Body_Text_First_Indent"><span class="C_Current__And__No_Bold">Diğer tüm şeylerin arasında, Afrikalıların parlak renklere ve göz alıcı gösterilere olan düşkünlüğünün garip bir örneği olarak, zencinin bayrak dolabından hiç sormadan aldığı rengarenk bir flamayı, bir önlük gibi efendisinin çenesinin altında öylesine sarıvermesi de hoşuna gitmişti.</span></p>

  <p class="P_Body_Text_First_Indent"><span class="C_Current__And__No_Bold">İspanyolların tıraş yöntemi, diğer uluslardan biraz farklıdır. Bir kenarında çene dayamaya uygun bir çukur olan ve berber çanağı denilen, sabunu köpürtmek için kullandıkları bir çanakları vardır. Fırçayla değil; leğendeki suya daldırılan sabunla elde edilen köpük yüze sürülür.</span></p>

  <p class="P_Body_Text_First_Indent"><span class="C_Current__And__No_Bold">Şu anki durumda daha iyisi olmadığı için tuzlu su kullanılıyordu ve köpürtülen kısımlar sadece dudağın üst kısmıyla boynun en altıydı; geri kalan her yer sakalla kaplıydı.</span></p>

  <p class="P_Body_Text_First_Indent"><span class="C_Current__And__No_Bold">Bu ön hazırlıklar Kaptan Delano için o kadar değişikti ki oturmuş meraklı gözlerle izliyordu; bu yüzden de ne o konuşuyor ne de Don Benito yeni bir sohbet başlatacakmış gibi görünüyordu.</span></p>

  <p class="P_Body_Text_First_Indent"><span class="C_Current__And__No_Bold">Çanağı hazırlama işini bitiren zenci usturaların en keskini bulmaya çalıştı; bulduktan sonra avucunun pürüzsüz, sert ve yağlı derisinde onu ustalıkla bileyerek daha da keskinleştirdi. Ardından başlayacakmış gibi bir hareket yaptı ama kısa bir an bundan vazgeçip, bir elinde usturayı tutarken, diğer eliyle İspanyol’un uzun ve ince boynunu köpüklü suyla hafifçe ıslattı. Parlayan çeliğin bu kadar yakından görüntüsünden etkilenen Don Benito irkildi. Zencinin kara bedeninin yanında rengi iyice ortaya çıkan beyaz köpükler solgun görüntüsünü daha da arttırmıştı. Görüntü bütünüyle garipti; en azından Kaptan Delano için. Bu iki adamın duruşuna bakarken çılgınca düşünmekten kendini alamıyor; zenciyi cellat, beyazı ise idam mahkûmu gibi görüyordu. Ama bu, en sağlıklı beynin bile üretebileceği göz açıp kapayana kadar gelip geçen şu tuhaf düşüncelerden biriydi.</span></p>

  <p class="P_Body_Text_First_Indent"><span class="C_Current__And__No_Bold">O sırada, gergin olan İspanyol’un gevşetmiş olduğu boynunki flamanın geniş bir kıvrımı bir perde gibi koltuğun kolundan sarkmış yeri süpürüyordu; fondaki siyah, mavi ve sarı renklerin üzerindeki armanın rengârenk çizgilerinin arasında beyaz bir zemin üzerinde kükreyen bir aslan ve onun çapraz köşesinde kan kırmızısı bir alanda korunaklı bir kale görünüyordu.</span></p>

  <p class="P_Body_Text_First_Indent"><span class="C_Current__And__No_Bold">“Kale ve aslan,” diye haykırdı Kaptan Delano. “Bu kullandığınız İspanyol bayrağı, Don Benito. Neyse ki kral değil de ben gördüm,” diye ekledi gülerek. Sonra zenciye doğru dönerek “ama renkler çok canlı olduğu için fark etmezdi sanırım,” dedi şakacı bir ifadeyle. Öyle ki zenci gülümsemesini engelleyemedi.</span></p>

  <p class="P_Body_Text_First_Indent"><span class="C_Current__And__No_Bold">“Başlıyorum, sahip,” dedi zenci flamayı düzeltip Don Benito’nun başını hafifçe koltuğun sırtına doğru yaslayarak. “Başlıyorum, sahip.” Çelik İspanyol’un boğazında parıldıyordu.</span></p>

  <p class="P_Body_Text_First_Indent"><span class="C_Current__And__No_Bold">Don Benito, yine hafifçe ürperdi.</span></p>

  <p class="P_Body_Text_First_Indent"><span class="C_Current__And__No_Bold">Böyle titrememelisiniz, sahip. Sahip onu ne zaman tıraş etsem böyle titriyor, Don Amasa. Oysa bugünde dek bir damla kan akıtmadığımı biliyor; ama böyle titremeye devam ederse bir gün akıtabilirim, dedikten sonra devam etti: “Başlıyorum, sahip. Artık fırtınayla ilgili sohbetinize devam edebilirsiniz, Don Amasa. Sahip söylediklerinizi duyabilir ve arada bir yanıtlayabilir.”</span></p>

  <p class="P_Body_Text_First_Indent"><span class="C_Current__And__No_Bold">“Ah, evet şu fırtınalar,” dedi Kaptan Delano, “Ama seyahatinizi düşündükçe daha da merak ediyorum, Don Benito. Fırtınalardan ziyade ki eminim onlar da korkunçtu, onlardan sonra yaşanan talihsizlikleri. Çünkü, anlattığınıza göre Ümit Burnundan St. Mariaya ulaşmanız iki aydan uzun sürmüş; bu, iyi bir rüzgâr yardımıyla benim birkaç günde katettiğim bir mesafe. Evet, durgun havalar olmuş; hem de uzun süren durgunluklar bunlar. Ama yine de iki ay boyunca rüzgâr olmadığı için yol alamama oldukça olağandışı. Başka bir beyefendi bana böyle bir hikâye anlatsaydı, Don Benito, az da olsa kuşkulanırdım.”</span></p>

  <p class="P_Body_Text_First_Indent"><span class="C_Current__And__No_Bold">O anda, İspanyol’un yüzünde, az önce güvertedekine benzer, isteksiz bir ifade belirdi ve ya kımıldadığı için veya durgun denizdeki geminin aniden beklenmedik sallantısı yüzünden ya da hizmetkârın elinin sarsaklığından, her ne olduysa, boğazın alt kısmını saran kaydan köpüğün üzerinde kan lekeleri oluştu. Zenci berber çeliği derhal geri çekti ve arkası Kaptan Delano’ya yüzü Don Benito ya dönük bir halde, usta tavrını bozmaksızın ucundan kan damlayan usturayı yukarı kaldırarak, şakayla karışık bir üzüntü ifadesiyle “Gördünüz mü, sahip,” dedi. “Siz titrediniz ve Babo ilk kanı akıttı.”</span></p>

  <p class="P_Body_Text_First_Indent"><span class="C_Current__And__No_Bold">Ne İngiltere Kralı I. James’ın</span><a id="ref_footnotebookmark_start_82_16"></a><span style=" font-size: 0.75em; vertical-align: super;"><a href="#ref_footnotebookmark_end_82_16">16</a></span> <span class="C_Current__And__No_Bold">huzurunda çekilen bir kılıç, ne de o ürkek kralın huzurunda alınan bir kelle şu an Don Benito nun dehşetinden daha büyük bir dehşete neden olabilirdi.</span></p>

  <p class="P_Body_Text_First_Indent"><span class="C_Current__And__No_Bold">“Zavallı adam,” diye düşündü Kaptan Delano. “O kadar gergin ki tıraş olurken bile akan kana dayanamıyor. Sinirleri alt üst olmuş, kendi kanının bir damlasını görmeye bile tahammül edemeyen bu hasta adamın, benim kanımı akıtmaya kalkışacağını düşünmüş olmam inanılır gibi değil. Amasa Delona, sen kesinlikle bugün çıldırdın. Memlekete döndüğünde bundan kimseye söz etme, budala Amasa. Ha ha, tam bir katil gibi görünüyor, değil mi? Daha çok kendini öldürecek gibi duruyor. Bu deneyim iyi bir ders olacak sana.”</span></p>

  <p class="P_Body_Text_First_Indent"><span class="C_Current__And__No_Bold">Dürüst denizcinin zihninden bu düşünceler geçerken, hizmetkâr örtüyü kolundan aldı ve Don Benito ya “Ben usturadan bu şeyi silip, onu tekrar bilerken siz Don Amasa’yı cevaplayın lütfen, sahip,” dedi.</span></p>

  <p class="P_Body_Text_First_Indent"><span class="C_Current__And__No_Bold">Bunları söylerken, yüzü hem İspanyol’un hem de Amerikalının görebileceği biçimde yarı dönüktü ve yüzündeki ifadeden de anlaşılabileceği gibi efendisinin sohbete devam edip az önceki tatsız olaydan uzaklaşmasını istiyordu. Kendisine sunulan çareye dört elle sarılan Don Benito, Kaptan Delano ya sadece olağandışı bir süre devam eden durgun havadan değil, geminin kapıldığı sert akıntılardan ve araya öncekilerden daha az sayıda olsa da, zencilerin genelinin iyi davranışlarını öven sözcükler katarak, Ümit Burnundan St. Maria olan yolculuğun neden bu kadar çok uzadığını açıklamak üzere, bazıları daha önce söylediklerinin tekrarı olan başka şeylerden ve söz etti.</span></p>

  <p class="P_Body_Text_First_Indent"><span class="C_Current__And__No_Bold">Bu arada hizmetkâr usturayı kullanmaya devam ettiğinden, bu ayrıntılar, arka arkaya verilemiyor; tıraş aralarında anlatıldığı için hem hikâye hem de methiye, her zamankinden daha titrek bir sesle aktarılıyordu.</span></p>

  <p class="P_Body_Text_First_Indent"><span class="C_Current__And__No_Bold">Tekrar bütünüyle huzur içinde olmayan Kaptan Delano’nun hayal gücüne göre İspanyol'un tavrında ve hizmetkârın gizemli suskunluğunda öylesi bir sahtelik vardı ki gerek sahip gerekse köle bilinmeyen bir nedenden ötürü hem sözleriyle hem de hareketleriyle rol yapıyor gibiydiler; yoo, hayır, Don Benito’nun her yerinin titremesine bakılırsa onun gözü önünde birtakım dolaplar dönüyordu. Daha öncede söz edilen fısıldaşmalar göz önüne alındığında danışıklı dövüş şüphesinin bariz bir dayanağı vardı. Peki öyleyse gözünün önünde sergilenen bu berbercilik oyununun amacı neydi? Nihayet, Kaptan Delano, bunu, belki de Don Benito’nun rengârenk flamaya sarınmış teatral görünüşünden kaynaklanan saçma sapan ve insafsız bir düşünce olarak ele alıp hızla kafasından uzaklaştırdı.</span></p>

  <p class="P_Body_Text_First_Indent"><span class="C_Current__And__No_Bold">Tıraş bittince hizmetkâr, eline içinde kokulu su olan küçük bir şişe alarak birkaç damlasını Don Benito’nun başına döktü ve öyle gayretle ovuşturmaya başladı ki bu şiddetli uygulama İspanyol’un yüzündeki bütün kasların oldukça garip bir biçimde seğirtmesine neden oldu.</span></p>

  <p class="P_Body_Text_First_Indent"><span class="C_Current__And__No_Bold">Bundan sonraki işi tarak, makas ve fırçaylaydı; döne döne orada bir bukle düzeltiyor, burada favorideki asi bir saç telini kırpıyor; ustalığını ortaya çıkaran doğaçlama dokunuşlarla şakaklardaki buklelere zarif kıvrımlar veriyordu. Bu arada berberin ellerinde kaderine boyun eğmiş her beyefendi gibi Don Benito da çok sıkılmıştı ama en azından ustura faslından daha rahattı. Aslına bakılırsa o anda o kadar solgundu ve o kadar kaskatı oturuyordu ki zenci, bir beyazın büstünü bitirmek üzere olan Nübyeli</span><a id="ref_footnotebookmark_start_82_17"></a><span style=" font-size: 0.75em; vertical-align: super;"><a href="#ref_footnotebookmark_end_82_17">17</a></span> <span class="C_Current__And__No_Bold">bir heykeltıraş gibi görünüyordu.</span></p>

  <p class="P_Body_Text_First_Indent"><span class="C_Current__And__No_Bold">Nihayet her şey bittiğinde, İspanyol’un boynundaki bayrak kaldırılıp karman çorman bir halde flama dolabına tıkıldıktan sonra zenci, efendisinin boynunda kalmış olabilecek tek tük kılı ılık nefesiyle üfleyerek uzaklaştırdı; yakası ve kravatı düzeltildi; bir bez parçacığıyla kadife klapalar fırçalandı. Tüm bunlar yapıldıktan sonra hafifçe geri çekilen ve bastırmaya çalıştığı kendinden hoşnut bir ifadeyle duran hizmetkâr, en azından tıraş ve taranma bakımından kendi zevkli elleriyle yarattığı efendisini bir süre inceledi.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, şakacı bir ifadeyle hem onun başarısını övdü hem de Don Benito’yu tebrik etti.</span></p>

  <p class="P_Body_Text_First_Indent"><span class="C_Current__And__No_Bold">Ama ne hoş kokular, ne sabun köpükleri, ne sadakat ne de sohbet İspanyol’u memnun etmişti. Onu çekilmez karamsarlığın depreştiğini ve hâlâ yerinde oturduğu fark eden Kaptan Delano, oradaki varlığının artık istenmediğini düşünerek, beklediği rüzgârın çıkıp çıkmadığına bakma bahanesiyle oradan uzaklaştı.</span></p>

  <p class="P_Body_Text_First_Indent"><span class="C_Current__And__No_Bold">Ana direğe doğru yürürken bir süre durup gördüğü sahneyi tekrar düşündü ve salonun yakınından gelen bir ses duyarak dönünce eli yanağındaki zenciyi görüp nedenini anlayamadığı bir kaygı duydu. O tarafa doğru gittiğinde zencinin yanağının kanadığını fark etti. Tam ne olduğunu soracaktı ki zenci, ağlamaklı bir ifadeyle anlatmaya başladı.</span></p>

  <p class="P_Body_Text_First_Indent"><span class="C_Current__And__No_Bold">“Ah, sahip ne zaman kurtulacak bu illetten? Babo’ya böyle çektirmesinin tek nedeni bu kötü hastalığın neden olduğu acı dolu yürek. Usturayla Babo’nun yüzünü kesti, çünkü Babo kazara küçük bir sıyrığa neden oldu; hem de bu kadar zamandır ilk kez. Ah, ah, ah,” dedi yüzünü tutarak.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, "Don Benito’nun surat asarak beni oradan uzaklaşmaya zorladıktan sonra İspanyollara özgü bir kindarlıkla şu zavallı adamdan intikam almış olması mümkün mü?” diye düşündü. “Ah, bu kölelik düzeni, insanoğlunun içindeki ne çirkin hırsları ortaya çıkarıyor. Zavallı adamcağız!”</span></p>

  <p class="P_Body_Text_First_Indent"><span class="C_Current__And__No_Bold">Sevecen bir ifadeyle zenciyle konuşmak üzereydi ki adam, ürkek ve isteksiz bu halde salona geri döndü.</span></p>

  <p class="P_Body_Text_First_Indent"><span class="C_Current__And__No_Bold">Az sonra, efendi ve köle dışarı çıktılar; Don Beııito, hiçbir şey olmamış gibi hizmetkârına yaslanmıştı.</span></p>

  <p class="P_Body_Text_First_Indent"><span class="C_Current__And__No_Bold">Herhalde iki sevgilinin kavgası gibi bir şeydi, diye düşündü Kaptan Delano.</span></p>

  <p class="P_Body_Text_First_Indent"><span class="C_Current__And__No_Bold">Don Benito’ya yaklaştı ve birlikte ağır adımlarla yürümeye başladılar. Henüz birkaç adım atmışlardı ki üç ya da dört adet pamuklu kumaşı Hint usulü türban gibi kafasına sararak doğulu havasına bürünmüş, uzun boylu, raca görünüşlü bir melez iki büklüm bir halde yaklaşıp, selam vererek öğle yemeğinin salonda hazır olduğunu haber verdi.</span></p>

  <p class="P_Body_Text_First_Indent"><span class="C_Current__And__No_Bold">Oraya doğru giden iki kaptana, bir yandan yürürken bir yandan da yüzünde sürekli bir gülümsemeyle yerlere kadar eğilerek sık sık arkaya dönen melez eşlik ediyordu ki bu, daha alt kademede kaldığının farkında değilmişçesine yan yan zarif uşağa bakan, ufak tefek, başı açık Babo nun değersizliğini daha da ortaya çıkaran bir zarafet gösterisiydi.</span></p>

  <p class="P_Body_Text_First_Indent"><span class="C_Current__And__No_Bold">Ama Kaptan Delano, onun bu kıskanç bakışlarını safkan bir Afrikalının, başka ırkla karışmış birine karşı hissettiği garip bir duygu olarak algıladı. Uşağa gelince, tavrı, eğer özsaygısından kaynaklanan asalet göstergesi değilse, memnun etme arzusunu fazlasıyla açığa çıkarıyordu ki aynı anda hem sade bir Hıristiyan hem de bir Chesterfieldli</span><a id="ref_footnotebookmark_start_82_18"></a><span style=" font-size: 0.75em; vertical-align: super;"><a href="#ref_footnotebookmark_end_82_18">18</a></span> <span class="C_Current__And__No_Bold">gibi davranıyor olması iki kat övgüye değerdi.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, melezin ten rengi açısından kırma, yüz olarak da Avrupalı olmasını ilgiyle izliyordu; öylesi mükemmel bir görüntüydü ki bu.</span></p>

  <p class="P_Body_Text_First_Indent"><span class="C_Current__And__No_Bold">“Don Benito,” diye fısıldadı; "böylesi değerli bir uşağınız olduğunu görmek beni mutlu etti. Bu görüntü, bir zamanlar Barbadoslu bir çiftçiden duyduğum çirkin sözlerin aksini kanıtlıyor. Eğer bir melez Avrupalı bir yüze sahipse ondan uzak durun; şeytanın tekidir, demişti bana. Ama görüyorum ki uşağınızın İngiltere Kralı George’dan bile daha düzgün yüz hatları var ve buna rağmen tam bir kral gibi, yüce gönüllü nazik insanları kralı gibi, başıyla selam veriyor, reverans yapıyor ve gülümsüyor. Üstelik çok hoş bir sesi var.”</span></p>

  <p class="P_Body_Text_First_Indent"><span class="C_Current__And__No_Bold">“Öyledir, Senyör.”</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano “Lütfen söyler misiniz? Onu tanıdığınızdan beri hep iyi ve saygıdeğer biri oldu, değil mi?” dedikten sonra uşağın son bir reveransla salona girerek gözden kaybolmasıyla bir an durakladı. Sonra “Lütfederseniz az önce söz ettiğim nedenden dolayı öğrenmek istiyorum,” diye devam etti.</span></p>

  <p class="P_Body_Text_First_Indent"><span class="C_Current__And__No_Bold">Ne kusur bulan ne de övgüler yağdıran duygusuz bir denetleyici gibi cansız bir ifadeyle “Francesco iyi bir adam,” diye cevap verdi Don Benito.</span></p>

  <p class="P_Body_Text_First_Indent"><span class="C_Current__And__No_Bold">“Ben de öyle düşünmüştüm. Çîarip ve biz beyaz ırk için pek de övünülecek bir şey değildir ama eğer kanımız azıcık da olsa Afrikalılarla karışsa, onları geliştirmek şöyle dursun, zencilerin özünü bozarak üzücü sonuçlara neden oluruz; belki renk düzelir ama ahlâki bozulmalar yaşanır.</span></p>

  <p class="P_Body_Text_First_Indent"><span class="C_Current__And__No_Bold">“Elbette, Senyör, elbette,” dedi; sonra Babo ya bir bakış atarak, “Söz ettiğiniz çiftçinin söylediklerine benzer sözlerin, zenciler için değil de bizim taşramızdaki Ispanyol-Hint karışımları için söylendiğini duymuştum. Ama konuyu bilmiyorum,” diye ekledi ilgisiz bir ifadeyle.</span></p>

  <p class="P_Body_Text_First_Indent"><span class="C_Current__And__No_Bold">Ve o anda salona girdiler.</span></p>

  <p class="P_Body_Text_First_Indent"><span class="C_Current__And__No_Bold">Öğle yemeği oldukça sadeydi. Kaptan Delano’nun getirdiği birkaç taze balık ve kabak, çörek, tuzlu et, Don Benito için ayrılmış olan elma şarabı ve San Dominick’teki son kalan tatlı şaraptan oluşuyordu.</span></p>

  <p class="P_Body_Text_First_Indent"><span class="C_Current__And__No_Bold">Içeri girdiklerinde, Francesco ve yanında iki ya da üç zenci yardımcıyla masanın etrafında dolanarak son düzenlemeleri yapıyordu. Efendilerini görünce yardımcılar geri çekildi; Francesco ise gülümseyerek yol gösterdi; ama İspanyol, bunu dikkate almaya bile tenezzül etmeden müşkülpesent bir ifadeyle refakatçisine dönerek bu tür fuzuli refakatten hoşlanmadığını söyledi.</span></p>

  <p class="P_Body_Text_First_Indent"><span class="C_Current__And__No_Bold">Don Benito eliyle Kaptan Delano’ya oturacağı yeri işaret edip, son derece güçsüz olmasına rağmen, beyefendinin kendinden önce oturmasında ısrar etti ve ev sahibiyle misafiri refakatçiler olmadan çocuksuz evli çiftler gibi iki masanın karşılıklı uçlarına oturdular.</span></p>

  <p class="P_Body_Text_First_Indent"><span class="C_Current__And__No_Bold">Zenci, Don Benito’nun ayağının altına bir kilim ve sırtına bir yastık yerleştirdikten sonra geri çekildi ama efendisinin sandalyesinin arkasında değil, Kaptan Delano’nun sandalyesinin arkasında durdu. Başta, bu Kap,tan Delano’yu biraz şaşırttı. Ama kısa bir süre sonra, hâlâ efendisine sadık olan zencinin, Don Benito’nun en ufak bir arzusunu bile hemen yerine getirmeye hazır olmak için yüzü ona dönük durduğu ortaya çıktı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano “Adamınız eşine az rastlanır bir zekâya sahip,” diye fısıldadı masanın karşı tarafından.</span></p>

  <p class="P_Body_Text_First_Indent"><span class="C_Current__And__No_Bold">“Doğru söylüyorsunuz, Senyör.”</span></p>

  <p class="P_Body_Text_First_Indent"><span class="C_Current__And__No_Bold">Yemek sırasında, misafir, tekrar Don Benito’nun hikâyesinin belli bölümlerine dönerek, bazı konularda daha fazla ayrıntı anlatmasını rica etti. İskorbüt ve hummanın zencilerin yarısından azını telef ederken nasıl olup beyazlarda bu kadar büyük çapta bir kayba neden olduğunu sordu. Bu soru, sanki salgına ait sahneleri gözünün önüne getirerek, bir zamanlar yanında çok sayıda arkadaşı ve zabiti olan bu salondaki acınası yalnızlığını hatırlatmış gibi elleri titremeye başladı, beti benzi attı, bir şeyler geveledi; görünüşe bakılırsa geçmişin güzel anılarının yerini şimdinin delice korkuları almıştı. Korku dolu gözlerini boşluğa dikti. Hizmetkârı tatlı şarabı ona doğru uzatıncaya dek hiçbir şey görmeden baktı. Nihayet şarabından aldığı birkaç yudum biraz toparlanmasına yardımcı oldu. Farklı ırk yapılarının, bazı hastalıklara karşı diğerlerine göre daha dirençli olduğu konusunda rastgele bir şeyler söyledi. Bu, misafirinin daha önce duymadığı bir görüştü.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, mal sahiplerine harfi harfine hesap vermek zorunda olduğundan, artık, onun adına üstlendiği işin maddi boyutunu, özellikle de yeni yelken takımı ve buna benzer konuları ev sahibiyle konuşmak istiyor ve doğal olarak, bu tür işleri yalnızken konuşmayı tercih ettiğinden hizmetkârın dışarı çıkmasını arzu ediyordu. Yine de sohbet devam ederken Don Benitonun, bir uyarıya ihtiyaç duymadan, uygun olanın bu olduğunu anlayacağını düşünerek bir süre bekledi.</span></p>

  <p class="P_Body_Text_First_Indent"><span class="C_Current__And__No_Bold">Ama öyle olmadı. Nihayet, ev sahibiyle göz göze gelmeyi başaran Kaptan Delano, başparmağı ile geriye doğru bir belli belirsiz hareket yaparak, “Don Benito, beni bağışlayın ama sizinle yalnız konuşmam gereken konular var, diye fısıldadı.</span></p>

  <p class="P_Body_Text_First_Indent"><span class="C_Current__And__No_Bold">Bunun üzerine, İspanyol'un yüzü öyle bir değişti ki sanki hizmetkârı hakkında yapılan bu imadan dolayı içerlemişti. Bir anlık sessizlikten sonra, zabitlerini kaybettiğinden beri (asıl görevinin köleleri yönetmek olduğu artık açıkça anlaşılan) Babo’nun sadece sadık hizmetkârı ve bakıcısı değil, aynı zamanda her konuda sırdaşı olması nedeniyle onların yanında kalmasının bir sakıncası olmadığına temin etti.</span></p>

  <p class="P_Body_Text_First_Indent"><span class="C_Current__And__No_Bold">Aslında Kaptan Delano, kendisine önemli yardımlar yapmayı düşündüğü birinin, böylesi sıradan bir isteği yerine getirilmemesinden dolayı sinirlendiğini belli etmemek için zorlanmış olsa da bunun üzerine söyleyecek bir şey kalmamıştı. Bunun sadece kendi şikâyeti olduğunu düşündü ve bardağını doldurarak işle ilgili konuşmaya devam etti.</span></p>

  <p class="P_Body_Text_First_Indent"><span class="C_Current__And__No_Bold">Yelkenleri fiyatları ve diğer konular üzerinde anlaşmaya varıldı. Ama bunlar konuşulurken, baştaki yardım teklifi coşkuyla karşılanmış olan Amerikalı, olayın maddi boyutunun konuşulduğu şu an ilgisiz ve mesafeli davranıldığını fark etti. Aslına bakılırsa, Don Benito, tüm bu detayları duymaya kendisi ve seyahati açısından önemli olan faydalardan ziyade görgü kuralları yüzünden katlanıyormuş gibi görünüyordu.</span></p>

  <p class="P_Body_Text_First_Indent"><span class="C_Current__And__No_Bold">Çok geçmeden daha da içine kapandı. Onu sohbete dâhil etmeye çalışma çabası boşunaydı. Huysuz bir ifadeyle sakalmı çekiştirerek oturmuş, kendini yiyip bitiren bir görüntü sergiliyordu. O anda bir duvar kadar sessiz durmakta olan hizmetkârı onu biraz rahatlatmak amacıyla efendisine şarabı uzattı.</span></p>

  <p class="P_Body_Text_First_Indent"><span class="C_Current__And__No_Bold">Yemek bittikten sonra kıç taraftaki minderli kemereye oturdular; hizmetkâr efendisinin sırtına yastık koydu. Uzun süren hareketsizlik artık ortamı da etkilemeye başlamıştı. Don Benito, soluksuz kalmış gibi derin derin iç çekti.</span></p>

  <p class="P_Body_Text_First_Indent"><span class="C_Current__And__No_Bold">“Neden salona geçmiyoruz?” diye sordu Kaptan Delano. “Orası daha havadar.” Ama ev sahibi sessiz ve hareketsiz oturmaya devam etti.</span></p>

  <p class="P_Body_Text_First_Indent"><span class="C_Current__And__No_Bold">O sırada, hizmetkârı elinde tüyden yapılmış büyük bir yelpazeyle önünde diz çöktü. Aynı anda Francesco, parmak ucunda gelip, zenciye içinde kokulu su olan küçük bir kap verdi. Zenci, tıpkı bir dadının küçük bir çocuğa yaptığı gibi ara sıra, bu suyla efendisinin favorilerini düzelterek alnını ovuşturuyordu. Hiç konuşmuyordu. Sanki tüm ıstırabının arasında, sadakatin sessiz ifadesiyle Don Benito’nun ruhunu ferahlatmak istermişçesine gözlerini sadece efendisine dikmişti.</span></p>

  <p class="P_Body_Text_First_Indent"><span class="C_Current__And__No_Bold">O sırada geminin çanı saatin 14:00 olduğunu haber verdi; kamaranın pencerelerinden denizde hafif bir çalkantının başladığı görünüyordu; hem de istenilen yönden.</span></p>

  <p class="P_Body_Text_First_Indent"><span class="C_Current__And__No_Bold">“İşte” diye haykırdı Kaptan Delano. “Size söylemiştim, Don Benito. Bakın!”</span></p>

  <p class="P_Body_Text_First_Indent"><span class="C_Current__And__No_Bold">Heyecanlı bir tonla konuşarak, daha ziyade meslektaşını canlandıracak bir ifadeyle ayağa fırlamıştı. Ama yanında oturduğu kıçtaki pencerenin kıpkırmızı perdesi uçarak solgun yanağına değdiği halde Don Benito, esintiyi durgun havadan daha hoşnutsuz karşılamış görünüyordu.</span></p>

  <p class="P_Body_Text_First_Indent"><span class="C_Current__And__No_Bold">Zavallı adam diye düşündü Kaptan Delano. Acı deneyimler ona, tekbir çiçekle bahar olmayacağı gibi, tek bir kıpırtının da rüzgâr anlamına gelmediğini öğretmiş. Ama bu kez yanılıyor. Gemisini koya sokup bunu ona kanıtlayacağım.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, rüzgârı en iyi biçimde değerlendirme sorumluğunu zevkle üzerine aldığını söyleyip, ev sahibinin güçsüz düşmüş olduğunu ima ederek, sakin sakin oturmaya devam etmesi konusunda ısrar etti.</span></p>

  <p class="P_Body_Text_First_Indent"><span class="C_Current__And__No_Bold">Güverteye çıkan Kaptan Delano, hiç beklemediği bir anda, Mısır Piramitleri koruyan siyah mermerden oyulmuş muhafız heykeli gibi girişte hareketsiz durmakta olan Atufal’ı görünce irkildi.</span></p>

  <p class="P_Body_Text_First_Indent"><span class="C_Current__And__No_Bold">Ama bu seferki irkilme belki de sadece bedenseldi. Atufal’ın somurtkan bir ifadeyle bile uysal olunabileceğini garip bir biçimde gösteren duruşu, sabırla işlerini yapan nacak parlatıcılarının tam tersiydi. Her iki görüntü de, Don Benito nun otoritesi gevşek olsa da, her hâlükarda bunu kullanmaya kalkıştığında vahşi ya da iri yapılı olup olmadığı fark etmeksizin herkesin öyle ya da böyle önünde eğilmek zorunda olduğunu kanıtlıyordu.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, küpeşteye asılı bir borazanı kapıp rahat adımlarla güvertenin ön kısmına, doğru ilerleyerek, mükemmel İspanyolcasıyla emirlerini verdi. Hepsi bu emirlerden hoşnut kalan birkaç denizci ve zencilerin çoğu, itaakâr bir tavırla geminin rotasını limana doğru çevirdiler.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, cunda yelkeninin alçaltılması için bazı komutlar verirken sadakat dolu bir ifadeyle emirlerini tekrar eden bir ses duydu. Döndüğünde efendisinin kontrolünde o an için asıl görevi olan kölelerin liderliğini üstlenmiş olan Babo'yu gördü. Bu yardım çok işe yaradı. Lime lime olmuş yelkenler ve eğilmiş serenler kısa sürede rüzgâra göre ayarlandı. Ve keyifleri yerine gelmiş zencilerin neşeli şarkıları eşliğinde bütün prasyalar</span><a id="ref_footnotebookmark_start_82_19"></a><span style=" font-size: 0.75em; vertical-align: super;"><a href="#ref_footnotebookmark_end_82_19">19</a></span> <span class="C_Current__And__No_Bold">ve kandilisa</span><a id="ref_footnotebookmark_start_82_20"></a><span style=" font-size: 0.75em; vertical-align: super;"><a href="#ref_footnotebookmark_end_82_20">20</a></span> <span class="C_Current__And__No_Bold">da çekildi.</span></p>

  <p class="P_Body_Text_First_Indent"><span class="C_Current__And__No_Bold">İyi adamlar, diye düşündü Kaptan Delano. Az bir eğitimle iyi birer denizci olurlar. Baksana kadınlar bile hem halat çekiyor hem de şarkı söylüyorlar. Mükemmel denizciler olduklarını duyduğum Aşanti kadınları olmalı bunlar. Ya dümende kim var? Orada gayretli biri gerekli bana.</span></p>

  <p class="P_Body_Text_First_Indent"><span class="C_Current__And__No_Bold">Kim olduğunu görmeye gitti.</span></p>

  <p class="P_Body_Text_First_Indent"><span class="C_Current__And__No_Bold">San Dominick, hantal bir dümen yekesi ve ona bağlı büyük, yatay palangalarla idare ediliyordu. Her iki palanganın arkasında zenci bir görevli vardı ve aralarında, dümenin başında, yani asıl sorumluluk isteyen görevde, hafif hafif başlayan esintiyle, herkes gibi umut ve inanç dolmuş olduğu açıkça belli olan İspanyol bir denizci duruyordu.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Nihayet bu adamın, daha önce ırgatın başındaki çekingen tavırlı adam olduğu ortaya çıktı.</span></p>

  <p class="P_Body_Text_First_Indent"><span class="C_Current__And__No_Bold">“Demek sensin, dostum,” diye haykırdı Kaptan Delano. “Artık melül melül bakmak yok; dümdüz karşıya bak ve gemiyi o yönde tut. İyi iş çıkaracağına güveneyim mi? Sanırım limana girmeyi sen de istiyorsun, değil mi?”</span></p>

  <p class="P_Body_Text_First_Indent"><span class="C_Current__And__No_Bold">Adam, dümeni sımsıkı kavrarken için için gülerek “Evet, senyör,” diye onayladı. Bunun üzerine, iki zenci, Amerikalıya sezdirmeden şüpheyle denizciye baktılar.</span></p>

  <p class="P_Body_Text_First_Indent"><span class="C_Current__And__No_Bold">Dümende işlerin yolunda olduğunu gören kaptan, oradaki durumu görmek için baş kasaraya doğru gitti.</span></p>

  <p class="P_Body_Text_First_Indent"><span class="C_Current__And__No_Bold">Gemi, artık akıntıya karşı yol alacak duruma gelmiş sayılırdı. Akşamın yaklaşmasıyla esintinin artacağı kesindi.</span></p>

  <p class="P_Body_Text_First_Indent"><span class="C_Current__And__No_Bold">O an için yapılması gereken her şeyi yapan Kaptan Delano, denizcilere son komutları verdikten sonra kamarasında bulunan Don Benito’ya durum hakkında bilgi vermek için ve aynı zamanda hazır hizmetkârı güvertede meşgulken özel konuşmak için birkaç dakika yakalamayı umut etmenin verdiği hevesle kıç tarafa doğru yöneldi.</span></p>

  <p class="P_Body_Text_First_Indent"><span class="C_Current__And__No_Bold">Güvertenin alt kısmında kamaraya giden karşılıklı iki yol vardı; birinin girişi diğerinden daha ileride olduğundan dolayı daha uzun bir geçitten geçmek gerekiyordu. Hizmetkârın hâlâ yukarıda olduğunu gören Kaptan Delano, daha uzun olan geçide açılan, Atufal’ın hareketsiz dikilmekte olduğu, yakındaki girişi kullanarak kamaranın kapısına varana kadar koşar adımlarla ilerledi. Kapıya vardığında, hevesini bastırmak için bir süre durdu. Sonra söylemeyi tasarladığı sözcükler dudaklarının ucunda içeri girdi. Kemerede oturmakta olan İspanyol’a doğru ilerlerken kendisininkine eşlik eden başka ayak sesleri duydu. Elinde bir tepsi olan hizmetkâr da karşı kapıdan girmiş, efendisine doğru ilerliyordu.</span></p>

  <p class="P_Body_Text_First_Indent"><span class="C_Current__And__No_Bold">“Kahretsin, yine bu sadık adam,” diye düşündü Kaptan Delano; “ne can sıkıcı bir tesadüf.”</span></p>

  <p class="P_Body_Text_First_Indent"><span class="C_Current__And__No_Bold">Eğer rüzgâr çıkmış olmasının yarattığı neşeli hava olmasaydı, bu “can sıkıcı tesadüf” muhtemelen başka türlü değerlendirilirdi. Ama bu durumda bile, hiç düşünmeden aniden fark ettiği Babo ve Atufal ilişkisinden dolayı hafif bir sızı duydu.</span></p>

  <p class="P_Body_Text_First_Indent"><span class="C_Current__And__No_Bold">“Size sevindirici bir haberim var, Don Benito,” dedi. “Rüzgâr artarak devam edecek. Bu arada, saat gibi dakik, şu uzun boylu adamınız, Atufal, tek başına dışarıda dikiliyor. Elbette sizin emrinizle, değil mi?”</span></p>

  <p class="P_Body_Text_First_Indent"><span class="C_Current__And__No_Bold">Don Benito, sanki nezaketten kaynaklandığı açık seçik belli olduğundan dolayı karşılık vermeye fırsat vermeyecek türden yapılmış ince bir hicivle karşı karşıya kalmış gibi irkildi.</span></p>

  <p class="P_Body_Text_First_Indent"><span class="C_Current__And__No_Bold">Sanki canlı canlı derisi yüzülmüş biri gibi bu adam, diye düşündü Kaptan Delano? Canını yakmadan neresine dokunulabilir ki?</span></p>

  <p class="P_Body_Text_First_Indent"><span class="C_Current__And__No_Bold">Hizmetkâr efendisinin yanına giderek yastığını düzeltti; bu arada İspanyol, nezaketini bozmadan, resmi bir ifadeyle cevap verdi. “Haklısınız. Köle, sizin onu gördüğünüz yerde benim emrimle duruyor; çünkü eğer belirtilmiş olan saate ben aşağıda olursam soruma cevap vermek üzere gelişimi beklemesi gerekiyor.”</span></p>

  <p class="P_Body_Text_First_Indent"><span class="C_Current__And__No_Bold">“Ah, şimdi anladım. Beni bağışlayın ama o zavallı adama tahttan indirilmiş eski bir kral gibi davranmakla aynı şey bu. “Ah Don Benito,” dedi gülümseyerek, “bazı konularda özgürlük tamsanız bile, korkarım ki özünüzde çok sert bir kaptansınız.”</span></p>

  <p class="P_Body_Text_First_Indent"><span class="C_Current__And__No_Bold">Don Benito, bir kez daha içine kapandı; iyi kalpli denizci, bu kez vicdan azabından olduğunu düşündü.</span></p>

  <p class="P_Body_Text_First_Indent"><span class="C_Current__And__No_Bold">Sohbet artık zoraki devam eder hale gelmişti. Kaptan Delano, boş yere, denizi usul usul yararak ilerleyen geminin fark edilebilir hareketine dikkat çekmeye çalıştı. Donuk gözlere bakan Don Benito, duygularını ele vermeyen birkaç kelimeyle karşılık verdi.</span></p>

  <p class="P_Body_Text_First_Indent"><span class="C_Current__And__No_Bold">San Dominick, gitgide artan ve hâlâ limana doğru esmekte olan rüzgâr sayesinde hızla yol aldı. Bir burnu döner dönmez ilerideki fok avcısı gemisi açık seçik görünmeye başladı.</span></p>

  <p class="P_Body_Text_First_Indent"><span class="C_Current__And__No_Bold">O sırada, Kaptan Delano, bir kez daha güverteye gitti ve bir süre orada kaldı. Nihayet sığ kayalıklardan uzaklaşacak biçimde geminin rotasını değiştirdiklerinde birkaç dakikalığına aşağıya geri döndü.</span></p>

  <p class="P_Body_Text_First_Indent"><span class="C_Current__And__No_Bold">Bu kez zavallı dostumu neşelendirebileceğim diye düşündü Kaptan Delano.</span></p>

  <p class="P_Body_Text_First_Indent"><span class="C_Current__And__No_Bold">“Gittikçe daha iyiye gidiyor, Don Benito,” diye seslendi sevinç içinde tekrar içeri girerek. “Yakında sıkıntılarınız sona erecek; en azından bir süreliğine. Bilirsiniz, uzun ve zor bir yolculuktan sonra bir limana demirleyince, kaptanın yüreğinden büyük bir yük kalkar. Çok iyi gidiyoruz, Don Benito. Gemim göründü. Şu lombozdan bakın; işte orada; gayet iyi durumda. Bachelor’s Delight, benim sevgili dostum. Ah, bu rüzgâr insanı nasıl da neşelendiriyor. Bu akşam gelip,benimle bir fincan kahve içmelisiniz. Emektar hizmetkârım size bir sultanın bile tatmamış olduğu lezzette kahve yapacaktır. Ne dersiniz, Don Benito, gelecek misiniz?”</span></p>

  <p class="P_Body_Text_First_Indent"><span class="C_Current__And__No_Bold">İspanyol, önce heyecanla başını kaldırıp, fok avcısı gemisine özlem dolu bir bakış attı; hizmetkârı endişeli bir sessizlikle dik dik yüzüne bakıyordu. Bir anda o tanıdık soğuk duruş geri döndü ve Don Benito, hiçbir şey söylemeden tekrar yastıklara gömüldü.</span></p>

  <p class="P_Body_Text_First_Indent"><span class="C_Current__And__No_Bold">“Cevap vermediniz. Haydi ama gün boyu siz beni ağırladınız. Misafirperverliğinizin karşılığını vermek isterim.”</span></p>

  <p class="P_Body_Text_First_Indent"><span class="C_Current__And__No_Bold">Cevap, “gidemem,” oldu.</span></p>

  <p class="P_Body_Text_First_Indent"><span class="C_Current__And__No_Bold">“Gidemez misiniz? Bu sizi yormaz ki. İki gemi, birbirlerine çarpmayacak mesafede, mümkün olduğunca yakın duracaklar. Sanki bir odadan diğerine geçer gibi bir güverteden diğerine geçeceksiniz. Haydi ama beni reddetmeyin.”</span></p>

  <p class="P_Body_Text_First_Indent"><span class="C_Current__And__No_Bold">Don Benito, kararlı ve soğuk bir ifadeyle “gidemem,” diye tekrarladı.</span></p>

  <p class="P_Body_Text_First_Indent"><span class="C_Current__And__No_Bold">Son göstermelik nezaketi de bir kenara bırakıp, ölü gibi solgun, asık bir suratla ve tırnaklarını kemirerek oturuyor ve misafirine dinlenmekle geçireceği zamanı çalan bir yabancıya katlanmaya çalışan hasta bir adam gibi neredeyse düşmanca bir ifadeyle bakıyordu. Bütün bunlar olurken, geminin yararak ilerlediği suyun huzur verici sesi gitgide daha artarak lombozlardan içeri geliyordu. Sanki doğa sanki huysuzluğu yüzünden onu azarlar; ne kadar surat asarsa asın, ne kadar sinirlenirse sinirlensin zerre kadar umurunda olmadığını söyler; bunun kimin hatası olduğunu sorar gibiydi. Ama rüzgâr arttıkça onun karmaşık ruh hali de yoğunlaşmıştı.</span></p>

  <p class="P_Body_Text_First_Indent"><span class="C_Current__And__No_Bold">Bu adamda, daha önce de açığa çıkan, sabırlı yardımsever misafirinin bile artık tahammül edemediği çekingenlikten ve huysuzluktan öte bir şeyler vardı.</span></p>

  <p class="P_Body_Text_First_Indent"><span class="C_Current__And__No_Bold">Böyle bir davranışa daha fazla açıklama getiremeyen, bu garipliği hastalık olarak kabul etse bile aşırıya gittiğini düşünerek artık geçerli bir mazeret bulamayan ve tavırlarıyla bu davranışı hak edecek bir şey yapmadığından emin olan Kaptan Delano’nun gururu harekete geçmeye başlamıştı. O da içine kapandı. Ama İspanyol için bir şey fark etmiyordu. Bu yüzden Kaptan Delano, onu orada bırakarak tekrar güverteye çıktı.</span></p>

  <p class="P_Body_Text_First_Indent"><span class="C_Current__And__No_Bold">Artık gemi, fok avcı gemisinden en fazla iki mil uzaktaydı. Balina avcı gemisinin hızla arayı kapattığı görülüyordu.</span></p>

  <p class="P_Body_Text_First_Indent"><span class="C_Current__And__No_Bold">Uzun lafın kısası, kaptanın ustalığı sayesinde, çok geçmeden bu iki gemi iki komşu görüntüsünde, yan yana demir atmışlardı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, kendi gemisine dönmeden önce, sunulması önerilen yardımların uygulama ayrıntıları hakkında Don Benito ile konuşmaya niyetlenmişti. Ancak, daha önce olduğu gibi, bir kez daha ters cevaplara maruz kalmaya istekli olmadığından ve artık San Dominick’in güvenle demirlemiş olduğunu görmüş olduğundan, misafirperverlik ve iş konusundan daha fazla söz etmeksizin hemen oradan ayrılmaya karar verdi. Gizli planlarını belirsiz bir süre erteleyerek, bundan sonra nasıl hareket edeceğini gelecekteki şartlara göre belirleyecekti. Kayığı onu almaya hazırdı, ama ev sahibi hâlâ aşağıda oyalanıyordu. Öyle olsun, diye düşündü Kaptan Delano; eğer o bu kadar görgüsüzse benim daha fazla görgülü davranmam gerek. Resmi ve belki de üstü kapalı bir sitemle veda etmek üzere kamaraya indi. Ama Don Benito nun sanki misafirine karşı sergilediği saygısız tutumun ağırlığını hissetmeye başlamış bir tavırla ve oldukça terbiyeli bir edayla ona karşılık vererek, hizmetkârının yardımıyla ayağa kalkıp, konuşamayacak kadar tedirgin bir halde Kaptan Delano’nun eline yapışmasından dolayı memnuniyet duydu. Ancak, bu iyiye işaret, karamsarlığı daha da artmış bir halde eski içe kapanıklığına geri dönüp, gözlerini hafifçe ondan kaçırarak, sessizce tekrar yastıklara gömülmesiyle aniden yok oldu. Bu davranışa, benzer biçimde mesafeli karşılık veren Kaptan Delano, reverans yaparak oradan ayrıldı.</span></p>

  <p class="P_Body_Text_First_Indent"><span class="C_Current__And__No_Bold">Bir tünel gibi loş, kamaradan merdivenlere çıkan dar koridoru henüz yarılamıştı ki bir hapishane avlusundaki idamı duyurmak için çalınan çana benzer bir ses geldi kulağına. Bu yeraltı mahzeninde hüzünlü bir biçimde yankılanarak saati bildiren geminin arızalı çanıydı bu. Karşı koyulamayacak bir felaketin habercisi olarak algıladığı bu ses karşısında zihni batıl inançlara dayalı kuşkularla dolup taşmaya başladı. Durdu. Önceki bütün kuşkularının en ince ayrıntıları, yazılmakta olan bu cümlelerden daha hızlı bir akış içindeki imgelerle düşüncelerini ele geçirdi.</span></p>

  <p class="P_Body_Text_First_Indent"><span class="C_Current__And__No_Bold">O ana dek, her şeye inanan iyi yürekli yapısı, makul korkulara bahaneler bulmaya fazlasıyla hazırdı. Zaman zaman gereksiz yere resmi davranan İspanyol, şimdi neden görgü kurallarını hiçe sayarak gemiden ayrılmakta olan misafirine eşlik etmiyordu? Hastalığı mı buna izin vermiyordu? Oysa hastalığı, gün boyu daha yorucu konularda çaba göstermesini engellememişti. Son anda sergilediği ne olduğu belli olmayan davranışı birçok kez yinelenmişti. Ayağa kalkmış, misafirinin eline yapışmış, elini şapkasına götürmüş; sonra aniden her şey uğursuz bir sessizliğe ve karamsarlığa gömülmüştü. Bu davranış, acımasız bir sonu olan insafsız bir komplodan dolayı duyulan gelip geçici bir pişmanlığın neden olduğu bir anlık yumuşama işareti miydi? Son bakışı, bir felaketi uysallıkla kabullenmiş bir halde Kaptan Delano’ya sonsuza dek veda ediyormuş gibiydi. O gece fok avcı gemisini ziyaret etmesi için yapılan daveti neden reddetmişti? Yoksa İspanyol, aynı gece ihanet etmeyi amaçladığı kişinin masasında yemek yemekten çekinmeyen Yahudi’den</span><a id="ref_footnotebookmark_start_82_21"></a><span style=" font-size: 0.75em; vertical-align: super;"><a href="#ref_footnotebookmark_end_82_21">21</a></span> <span class="C_Current__And__No_Bold">daha mı merhametliydi? Gün boyu süren bu gizemli ve çelişkili tavırlar, eğer sinsice hazırlanan gizli bir ayaklamanın ön hazırlığı değilse neydi? Atufal, sözüm ona isyankâr ve tam zamanında hareket eden gölge; o sırada kapının önüne sinmişti. Sanki bir nöbetçiydi; hatta daha da fazlası. Kimin isteğiyle orada duruyordu? Yoksa zenci pusu mu kurmuştu?</span></p>

  <p class="P_Body_Text_First_Indent"><span class="C_Current__And__No_Bold">İspanyol arkada, kölesi önde, karanlıktan aydınlığa atılmak zorunlu bir seçimdi.</span></p>

  <p class="P_Body_Text_First_Indent"><span class="C_Current__And__No_Bold">Bundan sonra, çenesi kenetlenmiş ve yumrukları sıkmış bir halde Atufal’ın yanından geçti ve savunmasız bir halde aydınlıkta durdu. Neredeyse sesini duyurabileceği uzaklıkta demirlemiş, sakin sakin duran ve San Dominick’in yarattığı dalgalarla nazlı nazlı alçalıp yükselen, içindeki tanıdık yüzlerle artık evi gibi olmuş zarif gemisini gördüğünde ve ardından durmakta olduğu güverteden bakıp da parmakları hâlâ ağır ağır çalışan kalafat ipi yapıcılarına baktığında; nacak parlatıcılarının bitmez tükenmez işleri için kendilerini gayrete getirmek için hafif hafif çaldıkları ıslıklığı ve çalışırken çıkarttıkları mırıltıları duyduğunda; hepsinden ötesi, Hz. İbrahim’in çadırından</span><a id="ref_footnotebookmark_start_82_22"></a><span style=" font-size: 0.75em; vertical-align: super;"><a href="#ref_footnotebookmark_end_82_22">22</a></span> <span class="C_Current__And__No_Bold">saçılan yumuşak ışık gibi parlayan güneş batıdaki sakin kampına çekilirken huzurlu uykusuna dalan doğanın şefkatli yanma şahit olduğunda ve nihayet büyülenmiş gözleri ve kulakları, zincirlenmiş köleyle birlikte bütün bunları da fark ettiğinde kenetlenmiş çenesi ve yumruk yaptığı elleri gevşedi. Onunla alay eden hayaletlere bir kez daha güldü ve hatta onlara bir an için bile teslim olmuş olmanın her şeyi gören Tanrıhm huzurunda tanrıtanımazlık olarak değerlendirilebileceği düşüncesiyle hafif bir pişmanlık duydu.</span></p>

  <p class="P_Body_Text_First_Indent"><span class="C_Current__And__No_Bold">Onun komutu doğrultusunda, kayık asma merdivene bağlanırken birkaç dakikalık gecikme oldu. Bu süre boyunca, o gün bir yabancı için iyi niyetle yaptıklarını düşünen Kaptan Delano’nun yüreğini hüzünlü bir doyum duygusu kapladı. Karşı tarafa ne kadar faydalı olursa olsun iyi bir şey yaptıktan sonra insanın vicdanı asla rahatsız olmaz diye düşündü Kaptan Delano.</span></p>

  <p class="P_Body_Text_First_Indent"><span class="C_Current__And__No_Bold">Az sonra, kayığa binmek için yüzü güverteye dönük, yandaki ip merdivenin ilk basamağına adım atmıştı ki nazik bir sesle kendisine seslenildiğini duydu. Ve aynı anda onu mutlu eden bir şaşkınlıkla ondan beklenmeyen bir canlılıkla Don Benito’nun yaklaşmakta olduğunu gördü. Son anda az önceki kabalığı için özür dileyecekmiş gibi görünüyordu. İçine iyi bir his doğan Kaptan Delano, ayağını yukarı çekerek döndü ve kendisine yaklaşmakta olan kaptana doğru yürüdü. Adımını attığı anda, İspanyol’un gerginliği ve sabırsızlığı artmış ama bedensel gücü azaltmıştı; bu yüzden ona destek olmak için hizmetkârı efendisinin elini kendi çıplak omzuna koyup hafifçe o eli tutarak bir koyluk değneği konumunu aldı.</span></p>

  <p class="P_Body_Text_First_Indent"><span class="C_Current__And__No_Bold">İki kaptan yan yana geldiklerinde İspanyol, hararetli bir biçimde tekrar Amerikalının elini tuttu ve aynı anda içten bir bakışla gözlerinin içine baktı ama önceden olduğu gibi, gene konuşamayacak kadar halsiz düşmüştü.</span></p>

  <p class="P_Body_Text_First_Indent"><span class="C_Current__And__No_Bold">Ona haksızlık ettim diye düşündü Kaptan Delona kendisini ayıplayarak; soğuk görüntüsü beni yanılttı; asla kabalık etmek istemedi.</span></p>

  <p class="P_Body_Text_First_Indent"><span class="C_Current__And__No_Bold">O sırada, hizmetkârın, bu sahnenin uzaması efendisinin sinirlerinin daha fazla bozulmasına neden olabilir korkusuyla bu duruma son vermek ister gibi bir hali vardı. Ve hâlâ bir kol değneği görevi görürken iki kaptanın arasında yürüyerek onlarla ip merdivene doğru ilerledi. Bu arada, Don Benito, sanki gerçekten pişman olmuş bir içtenlikle Kaptan Delano’nun elini bırakmıyor; zencinin üstünden tutmaya devam ediyordu.</span></p>

  <p class="P_Body_Text_First_Indent"><span class="C_Current__And__No_Bold">Az sonra geminin yan tarafında durmuş, bütün mürettebatı meraklı gözlerle yukarıya bakmakta olan kayığa bakıyordu. Kaptan Delano, İspanyol’un elini bırakması için bir süre bekledikten sonra, artıkbu durumdan sıkılmış olarak asma merdivene basmak için ayağını küpeşteye doğru kaldırdı. Ama Don Benito, hâlâ elini bırakmıyordu. Bu durumda beklerlerken “Ben daha ileri gidemem; burada size veda etmek zorundayım, çok sevgili dostum Don Amasa,” dedi tedirgin bir ses tonuyla. “Gidin, haydi gidin. Gidin ve Tanrı sizi benden daha iyi korusun, can dostum,” diye ekleyerek birden elini bıraktı.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Bu durumdan etkilenmiş olan Kaptan Delano, oradan ayrılamıyordu; ama hizmetkârın hiçbir şey söylemeden ona uyaran bakışlarla baktığını görünce alelacele vedalaşıp kayığına bindi; güvertede kımıldamadan duran Don Benito’nun ardı arkası kesilmeyen veda sözleri hâlâ duyuluyordu.</span></p>

  <p class="P_Body_Text_First_Indent"><span class="C_Current__And__No_Bold">Kayığın kıç tarafına oturan Kaptan Delano, son bir selam vererek kayığın hareket etmesini emretti. Mürettebat kürekleri indirdi. Kayığın pruvasındaki adamlar, küreklerin çekilebilmesi için gereken mesafeye ulaşmak için küreklerini gemiye dayayarak kayığı itmeye başladılar. Tam o anda, Don Benito, küpeşteden atlayarak Kaptan Delano’nun ayaklarının dibine düştü. Aynı zamanda, gemiye doğru öyle kendini kaybetmiş bir tonla bağırıyordu ki kayıktakilerin hiçbiri ne dediğini anlayamadı. Ama onu anlayabilen üç İspanyol denizci, geminin birbirinden uzak üç farklı yerinden denize atlayıp sanki kaptanlarını kurtarmak ister gibi onun arkasından yüzmeye başladılar.</span></p>

  <p class="P_Body_Text_First_Indent"><span class="C_Current__And__No_Bold">Kayığın dehşet içindeki zabiti, sabırsız bir ifadeyle bunun ne anlama geldiğini sordu. Buna karşılık olarak, Kaptan Delano, anlaşılması güç İspanyol’a küçümser bir ifadeyle gülümseyerek, kendi adına hiçbir şey bilmediğini ve hatta umursamadığını; ama İspanyol’un kendi adamlarına kayığın onu kaçırmaya çalıştığı izlenimini vermeyi kafasına koymuş göründüğünü söyledi. “Ya da sizin canınıza kastediyor,” diye ekledi öfkeden çılgına dönmüş bir ifadeyle. Nacak parlatıcılarının uyarı sinyaliyle başlayan gemideki bağrış çağırışı duyunca Don Benito’nun boğazına yapışıp “bu düzenbaz korsan hepimizi öldürmeyi planlıyor,” dedi. O anda, onun sözlerini doğrularcasına, yukarıdaki parmaklıklarda elinde bir hançerle hizmetkâr belirdi. Sanki ölümü göze almış bir sadakatle sonuna kadar efendisine yardım etmeye ant içmiş gibi aşağıya atlamaya hazırdı. Görünüşte, zenciye yardım etmeye çalışan üç İspanyol denizci pruvadan hareket etmesi engellenmiş kayığa tırmanmaya çalışıyordu. O sırada zenciler, kaptanlarının tehlikede olduğunu görüp çılgına dönmüş bir halde küpeştelerin üzerinden sarkmışlardı. Öyle kalabalıktılar ki çamurla karışıp kapkara olmuş çığ gibi görünüyorlardı.</span></p>

  <p class="P_Body_Text_First_Indent"><span class="C_Current__And__No_Bold">Öncesi ve sonrasıyla tüm bunlar öyle hızlı gelişti ki sanki geçmiş, o an ve gelecek bir bütün olmuştu.</span></p>

  <p class="P_Body_Text_First_Indent"><span class="C_Current__And__No_Bold">Zencinin geldiğini gören Kaptan Delano, neredeyse boğazına yapışmasına benzer bir hareketle İspanyol'u yana savurdu ve kendini kaybetmiş bir halde geri çekilerek ellerini kollarını kaldırıp, hançeriyle görünüşe göre Kaptan Delano’nun kalbini nişan almış bir halde sıçrayarak aşağıya atlayan hizmetkârı tam zamanında yakaladı. Ama silahı zorla çekip elinden aldı ve saldırganı, kürekleri indirmiş hızla denizde ilerlemekte olan kayığın dibine fırlattı.</span></p>

  <p class="P_Body_Text_First_Indent"><span class="C_Current__And__No_Bold">Kaptan Delano, bu kritik anda, bir yandan sol eliyle tekrar, konuşamayacak kadar bitkin olmasına bakmaksızın, yarı yarıya yere uzanmış olan Don Benito’yu yakaladı; öte yandan sağ ayağıyla yere serilmiş zencinin üzerine basarak hareket etmesini engelledi. Gözünü ileriye dikmiş bir halde sağ koluyla da kıça yakın olan küreğe asılmış, ellerinden geleni yapmaları için adamlarını teşvik ediyordu.</span></p>

  <p class="P_Body_Text_First_Indent"><span class="C_Current__And__No_Bold">Ama o sırada, arkadan gelen İspanyol denizcileri nihayet püskürtmüş ve artık yüzünü kıç tarafa dönmüş, pruvadaki kürekçiye yardım etmekte olan kayığın zabiti, aniden Kaptan Delano’ya seslenerek zencinin ne yapmak üzere olduğuna bakmasını söyledi; aynı anda Portekizli bir kürekçi, İspanyol’un ne dediğine dikkat etmesi için onu uyardı.</span></p>

  <p class="P_Body_Text_First_Indent"><span class="C_Current__And__No_Bold">Ayağının altındaki zenciye bakan Kaptan Delano, hizmetkârın boşta olan eliyle önceden kıvırcık saçlarının arasına gizlemiş olduğu küçük bir hançer çıkartmış; yüzünde ruhunun derinliklerindeki asıl amacı açığa vuran öfke dolu kindar bir ifadeyle, efendisinin kalbini hedef almış, bir yılan gibi kıvrıla kıvrıla kayığın dibinde ilerliyordu. Aynı anda, beyhude bir çabayla uzaklaşmaya çalışan İspanyol yarı boğuk bir sesle, Portekizli’den başka kimsenin anlamadığı bir şeyler geveliyordu.</span></p>

  <p class="P_Body_Text_First_Indent"><span class="C_Current__And__No_Bold">O an, Kaptan Delano’nun ne zamandır karanlıklar içinde hapsolmuş zihninde, Don Benito nun esrarengiz tavırlarını, gün boyu olan bütün anlaşılmaz olayları ve San Dominick’in tüm yolculuk serüvenini beklenmedik bir biçimde aydınlatan bir ışık çaktı. Sert bir biçimde Babo’nun eline vurdu ama asıl onu can evinden vuran kendi yüreğiydi. Büyük bir acıma duygusuyla Don Benito’yu bıraktı. Zenci, kayığa atlarken niyeti, Kaptan Delano yu değil, Don Benito’yu hançerlemekti.</span></p>

  <p class="P_Body_Text_First_Indent"><span class="C_Current__And__No_Bold">Artık gözü açılan Kaptan Delano, zencinin iki elini birden kavrayıp, başını kaldırarak San Dominick’e baktığında maskeleri düşmüş, nacaklarını ve bıçaklarını sallamakta olan zencilerin, bir karmaşa, ufak çapta bir arbede içinde olmadıklarını ya da Don Benito için kaygılandıklarında çılgına dönmediklerini; tam tersi acımasız korsanlar gibi isyan başlatmış olduklarını gördü. Altı Aştanti, kıç kısmında, kendilerinden geçmiş zenci dervişler gibi dönüp duruyorlardı. Denize atlamaları düşmanları tarafından engellenen İspanyol gençler, bütün güçleriyle en üsteki direğe tırmanmaya çalışırken, daha az atik olduklarından henüz denize atlayamamış ve zencilerin arasına karışmış birkaç İspanyol denizcinin çaresizlikleri fark ediliyordu.</span></p>

  <p class="P_Body_Text_First_Indent"><span class="C_Current__And__No_Bold">Bu sırada Kaptan Delano, kendi gemisine seslenerek, kapakların açılıp topların çıkarılmasını emretti. Ama bu emir yerine getirilene kadar, San Dominick’in halatı kesilmiş, dışarıda kırbaç gibi sallanan ucu çekilirken pruvadaki yelken aniden açılmış ve geminin rengi solmuş gövdesi salına salına okyanusa doğru açılmaya başladığında gemiaslanı yerinde duran bir insan iskeleti ve altında beyaz boyayla yazılmış şu sözlükler ortaya çıkmıştı: "Liderini takip et.”</span></p>

  <p class="P_Body_Text_First_Indent"><span class="C_Current__And__No_Bold">Bunu görünce, Don Benito yüzünü kapatarak acı acı haykırmaya başladı: "Bu o; Aranda! Katledilen ve gömülmeyen dostum!”</span></p>

  <p class="P_Body_Text_First_Indent"><span class="C_Current__And__No_Bold">Fok avcı gemisine vardıklarında aşağıya ip atılmasını isteyen Kaptan Delano, hiç direnç göstermeyen zenciyi bağlayarak güverteye çektirtti. Sonra artık neredeyse hareket edemeyecek durumda olan Don Benito nun yukarı çıkmasına yardım etmeye çalıştı; ama İspanyol son derece bitkin olmasına rağmen, zenci aşağıya indirilip gözden kaybolana kadar ne kımıldamayı ne de kımıldatılmayı kabul etti. Ne zamanki onun ortada olmadığından emin oldu ancak o zaman yukarı çıkmamak için sinmekten vazgeçti. Kayık, hemen yüzmekte olan üç denizciyi almak için gönderildi. Bu arada, toplar hazırlanmıştı; ama San Dominick, fok avcı gemisinin pupasında süzülerek uzaklaştığından sadece kıça en yakın olan topla ateş edilebiliyordu. Ana direği aşağıya indirerek kaçak gemiye zarar vermeyi düşünerek, bu topla altı kez ateş ettiler. Ama sadece önemsiz birkaç halat isabet aldı. Kısa süre sonra gemi, koydan çıkıp açılarak top menzilinin dışına çıktı. Cıvadranın</span><a id="ref_footnotebookmark_start_82_23"></a><span style=" font-size: 0.75em; vertical-align: super;"><a href="#ref_footnotebookmark_end_82_23">23</a></span> <span class="C_Current__And__No_Bold">çevresinde kümelenmiş zenciler, bir süre bağrışarak beyazlarla alay ediyor; ardından abartılı el kol hareketleriyle denizin artık koyulaşan enginliğine doğru haykırıyorlardı. Bet sesiyle çığlıklar atan karga avcının elinden kaçmıştı.</span></p>

  <p class="P_Body_Text_First_Indent"><span class="C_Current__And__No_Bold">Akla ilk gelen, halatları salıverip peşlerine düşmekti. Ama bir kez daha düşünülünce, kayık ve filikayla takip etmek daha umut verici görünüyordu.</span></p>

  <p class="P_Body_Text_First_Indent"><span class="C_Current__And__No_Bold">Don Benito’ya, San Dominick’te ne tür ateşli silahlar olduğunun sorulması üzerine, Kaptan Delano’ya verilen yanıt, daha sonra ölen bir kamara yolcusu, isyanın ilk günlerinde, ellerindeki birkaç tüfeğin ateşleme tertibatını gizlice bozduğundan, kullanılabilir durumda hiçbir şeyin olmadığı yönündeydi. Buna rağmen, Don Benito, hâlihazırda ne kadar gözü dönmüş olduklarını ispat eden zencilerin, şu an bir saldırıda bulunulduğu takdirde, beyazların toplu olarak katledebileceklerini söyleyerek, takip etmemeleri için kalan tüm gücüyle yalvardı. Ama Kaptan Delano, bu uyarının geçirdiği sıkıntıdan dolayı paramparça olmuş birinden geldiğini düşününce kararından vazgeçmedi.</span></p>

  <p class="P_Body_Text_First_Indent"><span class="C_Current__And__No_Bold">Kayıklar silahla donatılıp hazırlandı. Kaptan Delano, yirmi beş kişiyi görevlendirdi. Kendisi de onlarla birlikte gitmek üzereyken Don Benito koluna yapıştı. “Ne yapıyorsunuz? Benim hayatımı kurtardınız; şimdi kendi hayatınızı mı tehlikeye atıyorsunuz, Senyör?”</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Zabitlerde hem kendi hem de yolculuğun menfaati açısından, hem de mal sahiplerine duydukları sorumluluktan dolayı kaptanlarının gitmesine şiddetle karşı çıktılar. Bu itirazları bir süre düşünüp taşman Kaptan Delano, sonunda kalması gerektiğine karar verip, bir zamanlar askeri bir ticaret gemisinde</span><a id="ref_footnotebookmark_start_82_24"></a><span style=" font-size: 0.75em; vertical-align: super;"><a href="#ref_footnotebookmark_end_82_24">24</a></span> <span class="C_Current__And__No_Bold">çalışmış ve bu yüzden düşmanlarının kendi aralarında geminin yönetiminde bir korsan bulunduğunu konuştukları, güçlü kuvvetli ve cesur bir adam olan ikinci kaptanını görevlendirdi. Denizcileri daha fazla yüreklendirmek için İspanyol kaptanın, gemisini harap bir gemi olarak addettiği; ayrıca altın ve gümüşün de bulunduğu yükünün değerinin on bin altından fazla ettiği söylendi. Onu ele geçirin; en ufak bir parçasını bile isyancılara bırakmayın. Denizciler coşkuyla bağırarak karşılık verdiler.</span></p>

  <p class="P_Body_Text_First_Indent"><span class="C_Current__And__No_Bold">Kaçaklar, oldukça açılmışlardı. Gece olmak üzereydi; ay gökyüzünde yükseliyordu. Uzun ve zorlu bir kürek çekme serüveninden sonra kayıklar geminin yakınlarına ulaşmıştı; uygun bir mesafede, silahları ateşlemek üzere kürekler bırakıldı. Karşılık verecek mermileri olmayan zenciler, naralar atarak karşılık verdiler. Ama yaylım ateşi ikinci kez açıldığında, Kızılderililer gibi nacaklarını fırlattılar. Bunlardan biri, bir denizcinin parmaklarını koparttı. Bir başkası kayığın burnuna çarparak oradaki halatı kesti ve bir oduncunun baltası gibi küpeşteye saplanıp kaldı. Saplandığı yerin yakınlığından dolayı titreyerek onu çekip alan ikinci kaptan gerisin geriye fırlattı. Geri fırlatılan bu düello eldiveni, geminin kırık dökük üst güvertesine saplanarak öylece kaldı.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent"><span class="C_Current__And__No_Bold">Zenciler, o kadar şiddetle karşılık veriyorlardı ki beyazlar güvenli mesafeyi arttırarak korumaya devam ettiler. Artık fırlatılan nacakların ulaşmayacağı bir mesafede durup, yakında başlayacak olan kaçınılmaz çatışmayı düşünen beyazlar, en öldürücü silahlarını, hedefine ulaşmayan mızraklar gibi aptalca denize fırlatan zencileri göğüs göğse bir çarpışmada savunmasız bırakmak için tuzağa düşürmeye çalışıyorlardı. Ama çok geçmeden bu taktiği fark eden zenciler, bundan vazgeçtiler; çoğu kaybettikleri nacakların yerine demir çubuklar buldularsa da, sonuçta saldırganların lehinde bir değişiklik oldu bu.</span></p>

  <p class="P_Body_Text_First_Indent"><span class="C_Current__And__No_Bold">Bütün bunlar olurken, güçlü rüzgâr sayesinde gemi hâlâ suları yararak ilerliyordu; geride kalan kayıklar, yeni bir yaylım ateşi açmak için ona yetişmeye çalışıyorlardı.</span></p>

  <p class="P_Body_Text_First_Indent"><span class="C_Current__And__No_Bold">Ateş ederken, çoğunlukla zencilerin o sırada yoğun olarak toplandığı kıç taraf hedef alınıyordu. Ama amaç, zencileri öldürmek ya da yaralamak değildi. Amaç, gemiyi onlarla birlikte ele geçirmekti. Bunu yapmak için gemiye çıkılması gerekiyordu ki gemi bu kadar hızlı yol alırken kayıklarla bunu yapmak imkânsızdı.</span></p>

  <p class="P_Body_Text_First_Indent"><span class="C_Current__And__No_Bold">Birden ikinci kaptanın aklına bir fikir geldi. Çıkabildikleri kadar direğin tepesine çıkmış ve hâlâ orada duran İspanyol gençleri fark edince, serenlere inip yelkenleri serbest bırakmaları için onlara seslendi. Dediği yapıldı. Bu arada, denizci kıyafetleri içinde bariz biçimde dikkat çeken iki İspanyol, daha sonra açıklanacak nedenlerden dolayı, yaylım ateşi yüzünden değil, nişancıların kasti hedef olması sonucu öldürüldü. Daha sonra ortaya çıktı ki yaylım ateşlerinden biri sırasında zenci Atufal ve dümendeki İspanyol da ölmüştü. Ve artık yelkensiz ve kumandasız kalan gemi zencilerin kontrolünden çıkmıştı.</span></p>

  <p class="P_Body_Text_First_Indent"><span class="C_Current__And__No_Bold">Gemi, yelken direkleri gıcırdayarak, ağır ağır rüzgâr yönünde dönüyordu. Kayıkların görüş alanı içindeki pruvası yavaş yavaş sallanıyor; ufuktaki ay ışığında parlayan gövdesi suyu üzerinde dev bir gölge oluşturuyordu. Sanki bir hayalet kolunu uzatmış, beyazları intikam almaya çağırıyordu.</span></p>

  <p class="P_Body_Text_First_Indent"><span class="C_Current__And__No_Bold">“Liderinizi takip edin!” diye bağırdı ikinci kaptan ve iki kayık, her biri pruvanın iki yanından olmak üzere gemiye yanaştılar. Fok balığı avlamak için kullanılan mızraklar ve kılıçlar, nacaklar ve demir çubuklar karşı karşıya geldiler. Büyük geminin ortasında toplanan zenci kadınlar, çelik seslerinin eşlik ettiği bir ağıda başladılar.</span></p>

  <p class="P_Body_Text_First_Indent"><span class="C_Current__And__No_Bold">Hücum bir süre durdu; zenciler, saldırıyı geri püskürmek için bir araya toplandılar. O ana kadar tam olarak güverteye çıkamamış olan yarı geri çekilmiş denizciler, at üzerinde savaşan süvariler gibi, bir bacakları küpeştelerin üzerinden içeri sarkıtılmış, diğeri dışarıda, kılıçlarını arabacıların kamçılarını salladığı gibi kullanarak mücadele ediyorlardı. Ama boşunaydı. Tam bastırılmak üzereydiler ki tek bir vücut olmuş bir manga gibi bir araya geldiler ve naralar atarak gemiye atladılar ama oradaki karışıklıktan dolayı farkında olmadan gene birbirlerinden ayrıldılar. Kısa bir süre, denizin altında bir o yana bir bu yana akın ederek sinarit sürüsüne saldıran kılıç balıkları gibi belli belirsiz, bastırılmış sesler duyuldu. Hemen ardından yeniden bir araya gelen ve İspanyol denizcilerin de katılımıyla sayıları artan beyazlar, üstünlüğü ele alarak kendilerine karşı koyamayan zencileri geminin kıç tarafına doğru sürdüler. Ama orada, ana direğin yanında, yan yana konmuş variller ve çuvallardan gelişigüzel yapılmış bir barikat vardı; barış ve ateşkes akıllarının ucunda bile geçmese de bir süre soluklanmak hoşlarına giderdi. Ama bu yılmaz denizciler bir an bile durmadan barikatı aşarak tekrar bir araya geldiler. Bitkin düşmüş zenciler, çaresizlik içinde savaşıyorlardı. Kırmızı dilleri, bir kurt gibi, siyah dudaklarının arasından sarkıyordu. Ama soluk ) üzlü denizcilerin pes etmeye niyetleri yoktu; tek bir kelime etmeden beş dakika içinde gemiyi ele geçirdiler.</span></p>

  <p class="P_Body_Text_First_Indent"><span class="C_Current__And__No_Bold">Zencilerin büyük bir kısmı öldürülmüştü. Top mermileriyle ölenlerin dışında çok sayıda ezilen de vardı; uzun saplı mızrakların açtığı yaralarının çoğu, Preston Pans’de İngilizlere saldıran İskoçların sırıklara bağladıkları tırpanlarıyla açtıkları yaraları andırıyordu. Karşı tarafta ise ikinci kaptanın da içlerinde olduğu birkaç kişi yaralanmıştı ama ölen yoktu. Kurtulan zenciler, geçici olarak kapatıldı ve gemi, gece yarısı tekrar limana çekilerek, bir kez daha demirlendi.</span></p>

  <p class="P_Body_Text_First_Indent"><span class="C_Current__And__No_Bold">Bunu takip eden olayları ve düzenlemeleri atlayıp, iki günü tamiratla geçirdikten sonra, her iki geminin de önce Şili’deki Conception’a ve oradan bütün olanların baştan sona soruşturulacağı genel valinin huzuruna çıkacakları Peru'daki Lima’ya gitmek üzere birlikte yelken açtıklarını söylemekle yetinelim.</span></p>

  <p class="P_Body_Text_First_Indent"><span class="C_Current__And__No_Bold">Artık baskı altında olmaktan kurtulan bahtsız İspanyol, yolculuğun ortalarına doğru hür iradesiyle iyileşme belirtileri gösterdiyse de, Lima’ya varmadan kısa bir süre önce kötü bir şeyler olacağını için doğmuş gibi, hastalığı depreşti; sonunda o kadar kötüleşti ki karaya başkaları tarafından taşınmak zorunda kaldı. Hikâyesini ve durumunu duyan Krallar Şehrinin</span><a id="ref_footnotebookmark_start_82_25"></a><span style=" font-size: 0.75em; vertical-align: super;"><a href="#ref_footnotebookmark_end_82_25">25</a></span> <span class="C_Current__And__No_Bold">çok sayıdaki dini kuramlarından biri, büyük bir misafirperverlik sergileyerek, ona sığınacak bir yer verdi. Burada bir hekim ve bir rahibin gözetimi altında olacaktı; ayrıca tarikat üyelerinden biri de, gece gündüz özel gözetmeni ve yoldaşı olmaya gönüllü olmuştu.</span></p>

  <p class="P_Body_Text_First_Indent"><span class="C_Current__And__No_Bold">İspanyolca resmi evraktan tercüme edilmiş aşağıdaki alıntıların buraya kadar anlatılanlara bir ışık tutacağı ve öncelikle San Dominick’in yola çıktığı limandan Santa Maria Adasına ulaşana kadar başından geçenleri açığa çıkartacağı umulmaktadır.</span></p>

  <p class="P_Body_Text_First_Indent"><span class="C_Current__And__No_Bold">Ama alıntılara geçmeden önce, bir görüş bildirmek belki de daha doğru olacaktır.</span></p>

  <p class="P_Body_Text_First_Indent"><span class="C_Current__And__No_Bold">Sayısız evrak arasından seçilen ve dilimize kısmen tercüme edilen bir evrak, davanın ilk aşamasında Don Benito’nun görevden alınmasıyla ilgi bilgi içermektedir. Buradaki bazı açıklamalar, o dönemlerde, hem bilgi bazında gerekse doğal nedenler konusunda kuşkular içermekteydi. Mahkeme kurulu, son olaylar yüzünden tanığın zihinsel sağlığının yerinde olmadığı, gerçekleşmesi asla mümkün olmayan bazı şeyler hakkında abuk sabuk konuştuğu görüşünde birleşmişti. Ancak, hayatta kalan denizcilerin, kaptanlarıyla ilgili bazı garip ayrıntıları ifşa ettikleri ifadeleri, onun ifadesini destekleyerek geri kalan kısmını inanır kılmaktaydı. Bu yüzden, mahkeme, idam cezası hükmüne dayalı kararını, ifadelerde yeterli kanıt olmadığından reddetmeye karar vermişti.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent__And__Left_Indent"><span class="C_Current__And__No_Bold">BEN, DON JOSE ABOS VE PADILLA, Majestelerinin Yetkili Noteri; Resmi Eyalet Yetkilisi ve Piskoposun Kutsal Temsilcisi, vs olarak kanunların gerektiği biçimde resmen açıklar ve doğrularım ki Bin Yedi Yüz Doksan Dokuz yılının Eylül ayının yirmi dördünde, San Dominick gemisinin Senegalli zencilerine karşı başlatılan suç niteliğindeki eylem hakkında aşağıdaki beyanat huzurumda verilmiştir:</span></p>

  <p class="P_Body_Text_First_Indent__And__Centre_Alignment__And__Left_Indent"><span><span class="C_Current__And__No_Bold">***</span></span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">Ilk Tanık, DON BENITO CERENO'nun Beyanatı Aynı gün, ay ve yıl, Krallığın Yüce Mahkemesinin Encümen Üyesi ve Bölge Yönetim Kurulu Başkanı Saygıdeğer Doktor Juan Martinez de Dozas, San Dominick’in kaptanı Don Benito Cereno’nun mahkemede hazır bulunmasını emretmiş ve o da Rahip Infelez’in eşliğinde sedye ile gelerek, Kutsal Hacın Temsilcisi Don Jose de Abos ve Padilla huzurunda bildiği her şeyi anlatacağı ve sorulan sorulara doğru cevap vereceği hususunda Tanrı, İsa ve Kutsal Hac üzerine yemin ettikten sonra seyirin başlangıcından itibaren olan olaylar hakkında kendi rızasıyla gerçekleşen sorgulamada geçen yılın Mayıs ayının yirmisinde, ülkede üretilen ürünlerin yanı sıra, çoğu Mendozalı bir beyefendi olan Don Alexandra Arandaya ait her iki cinsten de toplam yüz altmış zenci, otuz altı kişilik gemi mürettebatı ve yolcularla Callao’ya bağlı Valparaiso limanından yelken açarak gemisiyle yola çıktığını söylemiş ve zencilerle ilgili aşağıdaki bilgileri vermiştir:</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">(Asıl belgede, bu kısımda, Arandanın kurtarılmış olan bazı belgelerinden derlenmiş; tanığın hatırladıklarına dayalı ve burada sadece bazı bölümlerden alıntılar yapılmış olan ifadesine istinaden hazırlanmış yaklaşık elli adamın adları, yaşları ve her biriyle ilgili açıklamalardan oluşan bir liste vardı)</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-On sekiz, on dokuz yaşlarında Jose adında biriı; bu adam efendisi Don Alexandro’ya hizmet ediyor ve dört beş yıldır onun hizmetinde olduğundan dolayı çok iyi İspanyolca konuşuyor.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-Francesco adında bir melez. Kamarot. Düzgün bir kişiliği ve güzel bir sesi var. Valparaiso kilise korolarında ilahiler söylemiş; Buones Ayres’in yerlisi. Yaklaşık otuz beş yaşlarında.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-Dago adında, uzun yıllar İspanyolların arasında bulunmuş bir mezar kazıcısı. Zeki bir adam. Kırk beş yaşlarında.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-Yaşları altmışla yetmiş arası değişen Afrika doğumlu dört yaşlı zenci. Sağlıkları yerinde. Çekirdekten yetişme kalafat ustaları. İsimler şöyle: İlki Muri. Öldürüldü. (Diamelo</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">adındaki oğlu gibi); İkincisi Nacta; üçüncüsü Yola, o da öldürüldü; dördüncüsü Ghofan.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-Ve yaşları otuzla kırk beş arası değişen altı yetişkin zenci. Hepsi tecrübesiz. Aştantiler arasında doğup büyümüşler. Martinqui, Yan, Lecbe, Mapenda, Yambaio, Akim. Dördü öldürüldü.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-Atufal adında güçlü kuvvetli bir zenci. Afrika’da bir kabilenin reisi olduğu tahmin ediliyor. Sahipleri ona çok değer veriyorlar.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">-Senegalli ufak tefek bir zenci. Birkaç yd İspanyolların arasında bulunmuş. Adı Babo olan bu zenci otuz yaşı civarında.</span></p>

  <p class="P_Body_Text_First_Indent__And__Left_Indent"><span class="C_Current__And__No_Bold">Ötekilerin adını hatırlayamadığını ama Don Alexandro’nun belgelerinin kalanlarının bulunacağından hâlâ umutlu olduğunu; o zaman bunların tümünü tam olarak inceleyeceğini ve mahkemeye sunacağı belirtmiş ve ayrıca otuz dokuz kadın ve her yaştan çocuklar olduğunu söylemişti.</span></p>

  <p class="P_Body_Text_First_Indent__And__Left_Indent">&nbsp;</p>

  <p class="P_Body_Text_First_Indent__And__Left_Indent"><span class="C_Current__And__No_Bold">(Liste burada bitiyor ve ifade şu şekilde devam ediyordu:)</span></p>

  <p class="P_Body_Text_First_Indent"><span class="C_Current__And__No_Bold">... Bu tür yolculuklara adet olduğu üzere bütün zencilerin güvertede uyuduklarını ve sahipleri, sevgili dostu Aranda onların uysal olduğunu söylediği için hiçbirine pranga takılmadığını; ...limandan ayrılmalarının yedinci günü, sabaha karşı üç sularında biri Juan Robles adındaki lostromo</span><a id="ref_footnotebookmark_start_82_26"></a><span style=" font-size: 0.75em; vertical-align: super;"><a href="#ref_footnotebookmark_end_82_26">26</a></span><span class="C_Current__And__No_Bold">, diğeri Juan Bautista adındaki marangoz olan nöbetçi iki zabit ve serdümen ile yardımcısı hariç tüm İspanyollar uyurken zenciler ansızın ayaklanarak lostromo ve marangozu ağır biçimde yaralayıp, güvertede uyumakta olan on sekiz adamın bazılarını demir çubuklar ve baltalarla, diğerlerini ise bağlayıp canlı canlı denize atarak öldürdüklerini; Ispanyollardan yedi kadar kişiyi bağlayarak muhtemelen gemiyi kullanmak için sağ bıraktıklarını düşündüğünü; saklanabilen üç ya da dört kişinin ise sağ kaldığını beyan etmiştir. İsyan sırasında zenciler lombar ağzını ele geçirmiş olsalar da altı ya da yedi yaralının, onlar tarafından engellenmeden buradan geçirilerek kıç taraftaki alt güverteye götürüldüklerini; ama ikinci kaptana ve o an ismini hatırlayamadığı bir başka kişiye aynı yerden geçmeye kalkıştıkları için saldırıp yaralayarak kamaraya dönmek zorunda bırakıldıklarını; gün doğarken güverteye çıkmaya karar veren tanığın, orada isyancıların elebaşı Babo ve ona yardım eden Atufal ile karşılaşıp konuştuğunu; böylesi gaddar davranmaktan vazgeçmeleri konusunda onları ikaz ettiğini; aynı zamanda ne istediklerini, niyetlerinin ne oduğunu sorduğunu; kendisinin onların isteklerine uymaya hazır olduğunu söylediğini; buna karşın bağlamış oldukları üç adamı canlı canlı gözleri önünde denize attıklarını; tanığa yukarı gelmesini, onu öldürmeyeceklerini söylediklerini; kendisinin söyleneni yaptığını; zenci Babo’nun bu sularda gidebilecekleri zencilerin özgür yaşadığı bir ülke olup olmadığını sorduğunu; onun olmadığı yönünde cevap verdiğini; bunun üzerine zenci Babo’nun kendisinden onları Senegal’e ya da St. Nicholas yakınlarındaki adalara götürmesini istediğini; kendisinin buna karşılık, mesafe çok uzun olduğundan, Ümit Burnunu dönmek zorunda olduklarından, geminin kötü durumda olmasından ve erzak, yelken ve suya ihtiyaçları olacağından dolayı bunun imkânsız olduğunu söylediğini; ama zenci Babo’nun her olursa olsun onları götürmek zorunda olduğunu ve yiyecekle su konusunda tanığın talimatlarına uyacaklarını belirttiğini; bu uzun konuşmadan sonra, koşullar ne olursa olsun, onları Senegal’e götürmezse bütün beyazları öldürmekle tehdit ettikleri için isteklerini yerine getirmek zorunda kaldığını; onları yolculukta en gerekli şeyin su olduğunu, kıyıya yaklaşıp su temin edeceklerini, ondan sonra yola devam edceklerini söylediğini; zenci Babo’nun bunu kabul ettiğini; tanığın, kendilerini kurtaracak İspanyol ya da başka bir yabancı gemiyle karşılaşmayı umarak orta noktadaki limanlardan birine dümen kırdığını; on ya da on bir gün sonra karanın göründüğünü ve Nazca yakınlarında karaya paralel olarak seyre devam ettiklerini; tanığın, su bulmayı başaramamış olmasından dolayı zencilerin artık huzursuz ve isyankâr davranmaya başladıklarını gözlemlediğini; zenci Babo’nun tehditler savurarak bu işin aksatılmadan ertesi gün yapılmasını istediğini; kendisinin ona kıyının sarp olduğunu net bir biçimde gördüğünü ve haritada gösterilen ırmakların gerçekte olmadığını, elverişsiz şartlar yüzünden başka nedenlerin de olduğunu ve yapılacak en doğru şeyin, bütün yabancıların yaptığı gibi kolayca su ve erzak bulabilecekleri ıssız bir ada olan Santa Maria Adasına gitmek olduğunu; zenci B?bo, ona birkaç kez, hepsini satabilecekleri herhangi bir şehir, kasaba ya da kıyıdaki bir yerleşim bölgesine yaklaştığı anda bütün beyazları öldüreceği ima ettiğinden dolayı tanık Pisco’ya gitmediğini ya da kıyıdaki diğer limanlardan birine yanaşmadığını; tanığın, daha önce planladığı gibi, yolda veya adada kendilerine yardım edebilecek bir gemi bulabilmek ya da kayıkla yakındaki Arruco sahiline kaçabilmek amacıyla Santa Maria Adasına gitmeye karar verdiğini; gerekli her tür çareye başvurarak rotasını hemen adaya gitmek üzere çevirdiğini; Babo ve Atufal’ın Senegal’e geri dönme amaçları gerçekleştirmek için neler gerektiğini ve tanık başta olmak üzere bütün İspanyolları öldürüp öldürmemeyi tartıştıkları günlük toplantılar yaptıklarını; Nasca’dan ayrıldıktan sekiz gün sonra, gün doğuşunun hemen ardından tanık nöbetteyken, zenciler toplantıları bitirdikten sonra Babo’nun tanığın yanına gelerek sahibi Don Alexandra Aranda’yı öldürmeyi düşündüğünü, aksi takdirde ne onun ne de arkadaşlarının tam anlamıyla özgür olamayacaklarını ve bunun, aynı zamanda denizcileri kontrolü altında tutmak için kendisine karşı geldiklerinde neler olabileceğini anlayacakları bir uyarı niteliğinde olduğunu, bu uyarının en iyi Don Alexandra nun öldürülmesiyle verileceğini söylediğini;&nbsp;</span><span class="C_Current__And__No_Bold" style="font-size: 1em; text-align: initial; text-indent: 1.2em;">ama Don Alexandra yu öldürmeye niyet etmesi dışında son söylenenlerin tanık tarafından ne o anda ne de daha sonra algılanamadığını; daha da ötesi, zenci Babo nun bu gerçekleşmeden önce tanıktan kamarasında uymakta olan ikinci kaptan Raneds’ı çağırmasını istediğini ve tanığın, o anki korku içinde, iyi bir denizci olan ikinci kaptanın da Don Alexandra ve diğerleriyle öldürüleceğini anladığını; gençliğinden beri Don Alexandro’nun dostu olan tanığın yalvarıp yakardığını, ama işe yaramadığını; zenci Babo’nun bunun kaçılmaz bir şey olduğunu ve bu ya da başka bir konuda onu engellemeye çalışan her İspanyol’un hayatını tehlikeye atmış olacağını söylediğini; anlaşma sağlanamayınca tanığın ikinci kaptan Raneds’i çağırdığını; adamın zorla oradan götürüldüğünü ve zenci Babo’nun Aşanti Martinqui ve Aşanti Lecbe’ye onu hemen öldürmelerini emrettiğini; ardından bu ikisinin ellerinde nacaklarla aşağıya Don Alexandro’nun kamarasına inip yarı sağ yarı ölü durumdaki bu adamı sürüleyerek güverteye çıkarttıklarını; onu bu durumda denize atmak üzerelerken zenci Babo nun onları engelleyerek bunun güvertede gözlerinin önünde gerçekleşmesini emrettiğini ve öyle yapıldığını; daha sonra gene onun emriyle aşağıya pruva tarafına taşındığını; tanığın ondan sonraki üç gün cesedi hiç görmediğini;... Don Alonzo Sidonia adında, uzun süre Valparaiso’da yaşamış ve daha sonra Peru’daki bir devlet dairesinde görevlendirildiği için bu yolculuğa çıkmış, yaşlı bir adam olan Alonzo Sidonia, o sırada Don Alexandro’nun yatağının karşısındaki yatakta uyumak olduğunu; onun haykırışlarıyla uyanıp, ellerindeki kanlı nacaklarla zencileri görünce dehşete kapılarak yatağının yanındaki pencereden kendini denize attığını ve boğulduğunu; tanığın ona yardım etmek ya da onu denizden çıkartmak konusunda elinden bir şey gelmediğini; ... Aranda’nın ölümünden kısa bir süre sonra Mendozalı, orta yaşlı bir adam olan kuzeni Don Francisco Masa ve son yıllarda İspanyol uşağı Ponce ile birlikte Ispanya’da yaşayan Aramboalza Markisi, genç Don Joaquin ve Aranda’nın katibi olan, hepsi Cadizli üç genç, Jose Mozairi, Lorenzo Bargas ve Hermenegildo’nun güverteye çıkarıldığını; zenci Babo’nun, daha sonra açıklanacak nedenlerden dolayı, Don Joaquin ve Hermenegildo Gandix’in hayatını bağışladığını; ama hiçbiri karşı koymadığı ya da merhamet dilemek dışında bir şey söylemediği halde, Don Francisco Masa, Jose Mozairi ve Lorenzo Bargas ile uşak Ponce’yi; lostromo Juan Robles, lostromo yardımcıları Manuel Viscaya , Roderigo Hurta ve dört denizci ile birlikte canlı canlı denize atılmalarını emrettiğini; yüzme bilen lostromo Juan Robles’in en uzun süre suyun üstünde kalan kişi olduğunu ve günah çıkartır gibi hareketler yapıp, son sözleriyle tanıktan ruhu için yardımsever Meryem Anaya bir ilahi okumasını dilediğini; bunu takip eden üç gün boyunca Don Alexandro’nın cesedinin akıbetinden habersiz olan tanığın, zenci Babo’ya sık sık cesedin nerede olduğunu, hâlâ gemide olup olmadığını, karada gömülmek üzere muhafaza edilip edilmediğini sorarak, bunun için emir vermesi konusunda rica ettiğini; zenci Babo’nun dördüncü güne kadar hiçbir cevap vermediğini; dördüncü gün güneş doğarken tanık güverteye çıktığında, ona, gemiaslanında daha önce Yeni Dünyanın kaşifi Kristof Kolomb’un görüntüsünün durduğu yere asılmış bir iskelet gösterdiğini; bu iskeletin kime ait olduğunu, yüzünü kapattığında iyice yaklaşarak, pruvayı işaret edip “Senegal’e gidinceye kadar zencilere sadık ol. Yoksa bedenin gibi ruhunda liderini takip eder,” dediğini; aynı sabah zenci Babo’nun bütün İspanyolları sırayla ön tarafa götürüp, her birine bu iskeletin kime ait olduğunu ve beyazlığından dolayı bunun bir beyaza ait olabileceğini düşünüp düşünmediğini sorduğunu; her İspanyol eliyle yüzünü kapattığını ve zenci Babo’nun hepsine tanığa söylediği sözlerini aynısını söylediğini; ... İspanyolları kıç güverteye toplayıp onlar için her şeyi yaptığını söyleyerek bir nutuk çektiğini; tanığın, zencilerin denizcisi olarak, rotayı izlemesi gerektiğini söyleyip; onu ve diğerlerini eğer İspanyolların zenciler hakkında kötü bir şey söylediği duyar ya da arkalarından bir dolap çevirdikleri fark ederse hem ruh hem beden olarak Don Alexandro’nun yolundan gidecekleri konusunda uyardığını; bu tehdidin her gün tekrarlandığını; son söz edilen olaylardan önce, ne söylediği bilinmese de, aşçıyı denize atmak üzere bağladıklarını, ama sonunda tanığın ricası üzerine zenci Babo’nun onun hayatını bağışladığını; birkaç gün sonra, geri kalan beyazların hayatlarını korumak için elinden gelen her çabayı gösteren tanığın zencilerle konuşup barış ve huzur yolları aradığını; tanığın, okuma yazma bilen denizcilerin, kendi ve diğer zenciler adına Babo’nun imzalayacağı, tanığın onları&nbsp;</span><span class="C_Current__And__No_Bold" style="font-size: 1em; text-align: initial; text-indent: 1.2em;">Senegal’e götüreceğini ve onların da daha fazla kimseyi öldürmeyeceklerini, buna karşılık tanığın gemiyi yükü ile birlikte remi olarak onlara devredeceğini ihtiva eden bir antlaşma hazırlanmasına karar verildiğini; bu kararın bir kısa süre için huzur ve sükuneti sağladığını, ama ertesi gün denizcilerin kaçmasını engellemeyi garanti altına almak isteyen Babo’nun denize açılmaya elverişsiz durumdaki şalupa</span><a id="ref_footnotebookmark_start_82_27" style="font-size: 1em; text-align: initial; text-indent: 1.2em;"></a><span style="text-align: initial; text-indent: 1.2em; font-size: 0.75em; vertical-align: super;"><a href="#ref_footnotebookmark_end_82_27">27</a></span> <span class="C_Current__And__No_Bold" style="font-size: 1em; text-align: initial; text-indent: 1.2em;">ve su varillerini taşımak için gerekli olacağını bildiği ve daha önce ambara kaldırmış olduğu iyi durumdaki büyük bir sandal dışındaki bütün kayıkların parçalanmasını emrettiğini söylemiştir.</span></p>

  <p class="P_Body_Text_First_Indent"><span class="C_Current__And__No_Bold">(Bunu, durgun havada yaşananların da anlatıldığı uzun ve zorlu bir yolculukla ilgili çeşitli ayrıntılar izliyor ki, sonraki olanlarla bağlantı kurulabilmesi için burada sadece bir bölümden alınan tek bir paragrafa yer verilecektir.)</span></p>

  <p class="P_Body_Text_First_Indent"><span class="C_Current__And__No_Bold">-Durgun havanın beşinci gününde, gemideki herkes sıcaktan ve susuzluktan perişan olduğunu; beş kişinin delilik nöbetleri geçirerek öldüğünü; zencilerin daha da hırçınlaştığını ve ikinci kaptan Raneds’in tanığa açıölçer verirken tesadüfen yaptığı, zararsız bir el hareketinden şüphelenerek onu öldürdüklerini; ama ikinci kaptan tanıktan başka gemide kalmış olan tek denizci olduğu için sonradan üzüldüklerini ifade etmiştir.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent__And__Centre_Alignment"><span><span class="C_Current__And__No_Bold">***</span></span></p>

  <p class="P_Body_Text_First_Indent"><span class="C_Current__And__No_Bold">Her gün olan ve geçmişte yaşanan talihsizlikleri hatırlatmaktan başka bir işe yaramayan olayları atlayıp, Nasca dan yelken açtıktan sonra, daha önce söz edilen susuzluk ve durgun hava yüzünden sıkıntılarla geçen yolculuğun yetmiş üçüncü günü olan Ağustos ayının on yedisinde, saat akşamüstü altı gibi nihayet Santa Maria Adasına vardıklarını ve aynı koyda demir atmış olan, yüce gönüllü Kaptan Amasa Delano kumandasındaki Bachelor s Delight adlı Amerikan gemisinin yakınına bir yere demirlediklerini; ama sabah saat altıda koydan çıkmış olduklarını; zencilerin orada bir gemi görmeyi beklemedikleri halde uzaktaki gemiyi görünce huzursuz olduklarını; zenci Babo’nun korkmalarını gerektirecek bir şey olmadığını söyleyerek onları sakinleştirdiğini; hemen pruvadaki iskeletin sanki tamirat ediliyormuş gibi bir yelken beziyle örtülmesini ve güvertelere biraz çeki düzen verilmesini.emrettiğini; zenci Babo ile Atufal’ın konuyla ilgili bir süre görüştüklerini; Atufal’ın açılıp oradan uzaklaşmak, Babo’nun ise orada kalmaktan yana olduğunu ve ne yapılacağına tek başına karar verdiğini; sonunda tanığa gelerek tanığın daha sonra Amerikalı kaptana öyle söylemek ve davranmak zorunda olduğunu açıkladığı şeyleri söylemesini ve yapmasını istediğini; ... zenci Babo’nun üzerinde sakladığı hançeri gösterip, anladığı kadarıyla hançerin de gözü gibi tetikte olacağı gibi bir şeyler söyleyerek, geçmişteki olayları ve şu andaki durumu ima eden en ufak bir davranış değişikliğinde bulunması, ağzından bununla ilgili bir kelime çıkması ya da bir bakış atması halinde onu ve tüm arkadaşlarını hemen öldürmekle tehdit ettiğini; daha sonra bu planını tüm arkadaşlarına açıkladığını ve bunun hepsini hoşnut ettiğini; gerçeği daha iyi gizlemek için, bazıları kandırmak ve savunmak amaçlı olan çok sayıda önlem aldığını; bunların bazıları, daha önce adları verilen onun yardakçısı altı Aşanti’nin konumlarının gerçek bir zekâ ürünü olduğunu; onları, sanki ambardaki sandıklardan çıkarılan nacakları temizliyorlarmış gibi bir görüntüyle kıç taraftaki açıklaya yerleştirdiğini; ama asıl amacının ihtiyaç olduğunda onları dağıtarak kullanmak olduğunu; tüm bu oyunun bir parçası olarak da sağ kolu Atufal’ı zincire vurulmuş bir halde gösterdiğini; oysa zincirlerin bir anda açılabilecek durumda olduğunu; tanığa her oyunda ondan beklenen rolü ve herhangi bir durumda anlatacağı hikâyeyi tüm ayrıntılarıyla anlattığını ve en ufak farklı davranışında hemen öldürmekle tehdit ettiğini; zencilerin çoğunun kavgacı olduğunun bilincinde olduğundan, kalafatçı olan dört yaşlı zenciyi güvertedeki düzeni sağlamakla görevlendirdiğini; Ispanyollarve arkadaşlarına amacını, bunun için planladıklarını ve tanığın anlatacağı düzmece hikâyeyi tekrar tekrar açıklayarak, içlerinden biri bu hikâyenin dışına çıkarsa bedelini hepsinin ödeyeceğini söylediğini; bu planları, gemiyi ilk görüşleriyle Kaptan Delano’nun gemiye çıkması arasındaki iki ya da üç saat içinde yaptığını; Kapan Delano'nun sabah yedi buçuk gibi kayığıyla geldiğini; herkesin onu coşkuyla karşıladığını; tanığın da kendini zorlayarak, geminin asıl sahibi ve bağımsız kaptanı olarak davrandığını; Kaptan Delano’nun sorusu üzerine üç yüz zenciyle birlikte Lima’ya bağlı Bounes Ayres’ten geldiğini, Ümit Burnu açıklarında ve bunu takip eden hummada çoğunun öldüğünü söylediğini; benzer felaketler sonucu ise bütün gemi zabitlerini ve mürettebatın büyük bir kısmım kaybettiğini açıkladığını ifade etmiştir.</span></p>

  <p class="P_Body_Text_First_Indent"><span class="C_Current__And__No_Bold">(Ve ifade, Babo tarafından tanığa zorla kabul ettirilen ve tanık tarafında da Kaptan Delano’ya aktarılan düzmece hikâyenin ayrıntılı bir biçimde anlatılmasının yanı sıra Kaptan Delano’nun dostane önerileri ve burada hepsine yer verilmeyen diğer konulara yer verilerek devam ediyor. Bu düzmece ve garip hikâyeden sonra ifade şöyle sürüyor:)</span></p>

  <p class="P_Body_Text_First_Indent"><span class="C_Current__And__No_Bold">-Yüce gönüllü Kaptan Delano’nun akşam saat altıda gemi demirleyene kadar bütün gün gemide kaldığını; daha önce söz edilen kurallar doğrultusunda, tanığın ona sürekli bu düzmece talihsizliklerden söz ettiğini; ona gerçeği ya da olanları ima-edecek tek bir kelime etmesinin ya da en ufak bir ipucu vermesinin mümkün olmadığını; zenci Babo’nun itaatkâr, aciz bir köle görüntüsündeki işgüzar bir hizmetkâr görevini oynamasının nedeninin tanığı bir an bile yalnız bırakmamak için olduğunu; bunların hepsinin tanığın söylediklerini ve davranışlarını gözlemlemek için yapıldığını; aslında Babo’nun Ispanyolcayı çok iyi anladığını; bunun yanında, aynı derecede İspanyolca bilen başkalarının da sürekli yakınlarında nöbet tutuklarını; bir keresinde, tanık güvertede durmuş Amasa Delano ile konuşurken, zenci Babo’nun kimsenin görmediği bir işaretle onu (tanığı) oradan uzaklaştırdığını ve bu davranışın tanıktan kaynaklanmış gibi gösterildiğini; oradan uzaklaştıktan sonra zenci Babo’nun tanıktan, gemisi, mürettebatı ve silahları hakkında detaylı bilgi almasını istediğini; tanığın “Neden?” diye sorduğu; zenci Babo’nun bunun cevabını tanığın tahmin edebileceğini söylediğini; yüce gönülli Kaptan Delano’nun başına neler gelebilecekleri düşünerek üzülen tanığın, başta istenen soruları sormayı reddettiğini ve zenci Babo’yu yeni planından vazgeçmesi konusunda ikna etmek için her yolu denediğini; bunun üzerine zanci Babo’nun hançerinin ucunu gösterdiğini; istenen bilgiler alındıktan sonra, zenci Babo’nun onu tekrar kenara çekerek, o gece bir yerine iki geminin kaptanı olacağını, Amerikan gemisinin mürettebatının büyük bir kısmı balığa gittikleri için gemide bulunmadıklarından, altı Aşanti’nin kimsenin yardımı olmadan gemiyi kolaylıkla ele geçireceğini söylediğini; bu sırada aynı amaca hizmet eden başka şeyler de söylediğini; yalvarıp yakarmasının hiçbir yararı olmadığını; Amasa Delano’nun gemiye gelmesinden önce Amerikan gemisini ele geçirmek hususunda en ufak bir ipucu verilmemiş olduğunu; tanığın bu engelleyecek güçte ve konumda olmadığını; ... bazı konularda aklının karışık olduğunu ve her olayı net olarak hatırlayamadığını; ... Amerikalı kaptanın, akşam saat altıda demir atar atmaz, daha önceden belirttiği gibi, gemisine dönmek için vedalaştığını; vedalaşıldıktan sonra, tanığın, Tanrı ve melekleri tarafından gönderilmiş olduğuna inandığı ani bir dürtüyle, filika küpeştesine kadar Kaptan Delano’nun arkasından gittiğini ve Kaptan Delano kayığına yerleşene kadar onu yolcu etme bahanesiyle orada kaldığını; palamar çözülür çözülmez tanığın küpeşteden çıkarak kayığa atladığını; bu nasıl yaptığını bilmediğini; Tanrının onu koruduğunu; ve ...</span></p>

  <p class="P_Body_Text_First_Indent"><span class="C_Current__And__No_Bold">(Orijinal metinde, bunu kaçış sırasında neler olduğu, San Dominick’in tekrar nasıl geri alındığı ve kıyıya kadar olan yolculuk izliyor ve “yüce gönüllü” Kaptan Delano’ya “sonsuz minnettarlık” sunan çok sayıda ifade içeriyor. İfadede, daha sonra, mahkemenin isteği üzerine, ceza hükmünün karara bağlanması için gereken esasların sağlanması açısından, yaşanan olaylarda zencilerin bireysel üstlendikleri rollerle ilgili önemli noktalara değinilen ve zencilerin bir bölümünü kapsayan bilgilere yer veriliyor. Bu bölümden sonrası şöyle devam ediyor:)</span></p>

  <p class="P_Body_Text_First_Indent"><span class="C_Current__And__No_Bold">-Tanık, zencilerin tümünün başlangıçta bir isyan planladığından haberi olmadığına inandığını ama başlatıldığında hepsinin bunu onayladığını; ... isyandan önce zenci Baboya, kamarada olan bitenlerle ilgili bilgiyi sağlayan kişinin Don Alexandra nun kişisel hizmetinde olan on sekiz yaşındaki zenci Jose olduğunu; bir gece önce, kamarada efendisinin ranzasının altındaki yatağından çıkıp elebaşının ve yandaşlarının bulunduğu güverteye giderek, zenci Babo ile gizli gizli konuşmuş ve aynı davranışı yaptığının daha önce birkaç kez ikinci kaptan tarafından görülmüş olmasından dolayı bundan emin olduğunu; bir gece ikinci kaptanın onu iki kez kovaladığını; ... aynı zenci Jose nin, ona Babo tarafından öyle bir emir verilmemiş olmasına rağmen, Lecbe ve Martinqui’yle bir olup, yarı canlı bir halde sürüklenerek güverteye getirilen efendisi Don Alexandra yu hançerlediğini; ... melez uşak Francesconun isyanın ön saflarında olduğunu; her konuda zenci Babo’nun kuklası ve maşası olduğunu; onun gözüne girmek için, salondaki yemekten önce, zenci Baboya yüce gönüllü Kaptan Delano’nun tabağına zehir koymayı önerdiğini; zenciler bunu söylediği için haberi olduğunu ve onlara inandığını; ama başka bir planı olan zenci Babo nun Francesco yu engellediğini; ... Aşanti Lecbe nin içlerindeki en kötülerden biri olduğunu; çünkü geminin geri alındığı gün, her iki elinde birer hançerle gemiyi savunmaya destek olduğunu ve bu hançerlerden biriyle, Amasa Delano’nun ikinci kaptanını gemiye ilk çıktığı anda göğsünden yaraladığını; bunu herkesin bildiğini; daha önce söz edilen Don Alexandro Aranda’nın ve diğer kamara yolcularının öldürülmelerinde rol almasının yanı sıra, zenci Babo’nun emriyle, Don Francisco Masayı canlı canlı denize atmaya götürürken tanığın gözü önünde onu hançerlediğini; Aşantiler’in canlarını ortaya koyup kayıklarla çılgınca mücadele ettiklerini ama Lecbe ve Yanın hayatta kaldıklarını; Yanın da Lecbe kadar kötü olduğunu; Babo’nun emri üzerine, Don Alexandro nun iskeletini büyük bir şevkle hazırlayan kişinin Yan olduğunu; bunu nasıl yaptığını daha sonra zencilerin tanığa anlattıklarını ama yaşadığı sürece bunu asla açıklayamayacağını; havanın durgun olduğu bir gece iskeleti pruva bağlayan kişilerin Yan ve Lecbe olduğunu; bunu da kendisine zencilerin anlattığını; onun altındaki yazıyı yazan kişinin zenci Babo olduğunu; zenci Babo’nun en başından en sonuna kadar her şeyi planlayan kişi olduğunu; her ölüm emrini onun verdiğini; isyanın hem beyni hem de omurgası olduğunu; her durumda Atufal ııı onun yardımcısı olduğunu; ama ne Atufal’ın ne de zenci Babo’nun kendi elleriyle kimseyi öldürdüklerini; Atufal’m gemiye çıkılmadan önce kayıklarla savaşırken vurulduğunu; belli bir yaşın üstündeki zenci kadınların isyandan haberdar olduklarını ve sahipleri Don Alexandro’nun ölümüne büyük bir keyifle tanıklık ettiklerini; zencilerin, Babo’nun emriyle katledilen İspanyolları sadece öldürmekle yetinmeyip öldürene dek işkence etmemek için kendilerini zor zapt ettiklerini; zenci kadınların, tanığı öldürtmek için ellerinden gelen her şeyi yaptıklarını; bazı ölümler sırasında, ilahilere benzer şarkılar söyleyip dans ettiklerini; hem kayıklarla çatışmadan önce hem de çatışma sırasında zenci erkekler için hüzünlü şarkılar söylediklerini ve bu hüzünlü tonun başka herhangi bir tondan daha ateşleyici olduğunu; zaten bunun amaçlandığını; buna inanıldığını çünkü zencilerin böyle söylediğini;</span></p>

  <p class="P_Body_Text_First_Indent"><span class="C_Current__And__No_Bold">-Hepsi ölmüş olan yolcular hariç, otuz altı mürettebattan -tanığın bilgisi dâhilinde- sadece altısının sağ kaldığını; bunun dışında mürettebata dâhil olmayan dört kamarot ve dört miço olduğunu; ... zencilerin, kamarotlardan birinin kolunu kırıp nacaklarıyla ona burduklarını ifade etmiştir.</span></p>

  <p class="P_Body_Text_First_Indent"><span class="C_Current__And__No_Bold">(Bunu farklı zamanlara ait düzensiz bir sıralamayla yapılmış açıklamalar izliyor. Aşağıdakiler, bu bölümden yapılan alıntılar:)</span></p>

  <p class="P_Body_Text_First_Indent"><span class="C_Current__And__No_Bold">-Kaptan Amasa Delano, gemide bulunduğu sırada, denizcilerin ve bir kez de Hermenegido Gandix’in, ona gerçek durum hakkında ipucu vermek için bazı girişimlerde bulunduklarını; ama bu girişimlerinin, öldürülme korkusu, gerçek durumla çelişen oyunlar ve Amasa Delano’nun böylesi bir günahkârlığı algılayamayacak kadar yüce gönüllü ve inançlı olması nedeniyle etkisiz kaldığını; ... daha önce Kraliyet Ordusunda görev yapmış, Luys Galgo adında altmış yaşlarında bir denizcinin Kaptan Delano’ya ipucu vermeye çalışanlardan biri olduğunu; ama ne yapmaya çalıştığı fark edilemese de şüphelenildiğinden dolayı bir bahaneyle göz önünde uzaklaştırılarak ambara kapatıldığını ve orada öldürüldüğünü; bunu da zencilerin söylediğini; Kaptan Delano’nun orada olmasından dolayı kurtulma umuduna kapılan miçolardan birinin, yeterince tedbirli davranmayıp, ağzından beklentilerini yansıtan birkaç kelime kaçırdığını; o sırada yemek yemekte olan köle bir çocuğun bunu duyarak bıçakla miçonun başına vurup kötü bir biçimde yaraladığını; oğlanın şu an iyileşmekte olduğunu; gemi demirlemeden kısa bir süre önce, o sırada dümen başında olan bir denizcinin de, yukarıdakine benzer nedenlerle, yüzünde şuursuzca beliren umut dolu ifade yüzünden zencilerin dikkatini çekerek kendisini tehlikeye attığını; ama bu tavrından sonra ihtiyatlı davranıp kaçtığını; ... bu açıklamaların, isyanın başından sonuna kadar tanığın ve adamlarının başka türlü davranmalarının mümkün olmadığını mahkemeye ispat etmek için yapıldığını; ... daha önce denizciler gibi giyinerek, onların arasında yaşamaya zorlanan ikinci zabit Hermenegildo Gandix’in gemiye yanaşılmadan evvel Amerikan kayıklarından açılan ateş sonucu yanlışlıkla öldürüldüğünü; kayıkların gemiye yanaşması durumunda zencilerin onu öldüreceği korkusuyla mizana direğine tırmanıp kayıklardakilere “yanaşmayın,” diye bağırdığını; bu hareketinin, her nedense, Amerikalıların, onun zencileri desteklediğini düşünmesine sebep olduğunu; bu yüzden ona iki kez ateş ettiklerini ve bunun sonucu yaralanarak direkten denize düşüp boğulduğunu; ... Aramboalza Markizi genç Don Joaquín de, ikinci zabit Hermenegildo Gandix gibi, rütbesi düşürülüp sıradan bir denizci görünüme sokulduğunu; bir konuya karşı çıkması üzerine, zenci Babo’nun, Aşanti Lecbe ye katran ısıtıp Don Joaquin’in ellerine dökmesini emrettiğini; Don Joaquin’in de Amerikalıların başka bir hatası yüzünden öldürüldüğünü, ama bunun kaçınılmaz olduğunu, çünkü kayıkların yaklaşması üzerine zenciler tarafından eline keskin tarafı dışa bakan bir balta bağlanarak küpeştelerin üzerine çıkarıldığını; şüphe uyandıran bir tavırla ve elinde silahlarla görünmesi yüzünden bir hain olduğu düşünülerek vurulduğunu; Don Joaquin’in üzerinde kâğıda sarılarak saklanmış değerli bir taş bulunduğunu ve bunun, son liman olan Peru’ya vardıklarında, Ispanya’dan başlayan yolculuğunun güvenli bir biçimde bitmiş olmasından dolayı, minnettarlığının göstermek için, Lima’daki Meryem Ana tapınağına sunulacak bir adak olarak önceden hazırlanıp muhafaza edildiğinin ispatlandığını; bu taşın, merhum Don Joaquin’in diğer özel eşyaları ile birlikte, yüce mahkemenin kararı belli olana kadar Hospital de Sacerdotes</span><a id="ref_footnotebookmark_start_82_28"></a><span style=" font-size: 0.75em; vertical-align: super;"><a href="#ref_footnotebookmark_end_82_28">28</a></span> <span class="C_Current__And__No_Bold">rahipleri tarafından muhafaza edildiğini; kayıkların saldırı için gemiden telaşla ayrılmış olmaları ve tanığın içinde bulunduğu şartlar yüzünden, kıyafetleri değiştirilerek zenci Babo tarafından mürettebatın arasında sokulmuş bir yolcu ve bir zabit olduğu hakkında Amerikalıların önceden uyarılamadığını; saldırı sırasında ölen zenciler dışında, gemi ele geçirildikten ve akşam tekrar demirledikten sonra güvertedeki mapalar zincirlenirken de öldürülenlerin olduğunu; bu ölümlerin denizciler tarafından gerçekleştirildiğini ve engellemeye fırsat bulunamadığını; olaydan haberdar edilir edilmez, Kaptan Delano’nun tüm yetkisini kullandığını; hatta zincire vurulmuş zencilerden birinin eski ceketinin cebinde bulduğu bir usturayla zencinin boğazını kesmeye kalkan Martinez Gola ya vurarak yere devirdiğini; soylu kaptan Amasa Delano nun beyazlar katledilirken sakladığı bir hançer ile aynı gün başka bir zenciyle onu yere yatırıp tekmeyen zincire vurulmuş bir zenciyi öldürmeye kalkıştığı sırada Bartholomew Barlo’nun kolunu bükerek elindeki hançeri aldığını söylemiş ve uzun süre önce, gemi zenci Babo’nun eline geçmişken yaşanan tüm bu olayların açıklamasını yapamayacağını ama anlattıklarının şu anki durumu açıklayan en önemli kısımları olduğunu ve ettiği yemin doğrultusunda gerçeği söylediğini ifade etmiş; kendine okunan ifadesini dinledikten sonra doğruluğunu kabul ve beyan etmiştir.</span></p>

  <p class="P_Body_Text_First_Indent"><span class="C_Current__And__No_Bold">Yirmi dokuz yaşında olduğunu; bedensel ve zihinsel açıdan iflas ettiğini; mahkeme tarafından serbest bırakıldığında memleketi Şili'ye dönmeyeceğini; Şili dışındaki Agonia Dağı nda bulunan manastıra gideceğini söylemiş ve namusu üzerine yemin edip haç çıkartarak ifadesini imzalamış; geldiği gibi sedyede, Rahip Infelez’in eşliğinde Hospital de Sacerdotes’e geri dönmüştür.</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent__And__Right_Alignment"><span class="C_Current__And__No_Bold">DOKTOR ROZAS</span></p>

  <p class="P_Body_Text_First_Indent__And__Right_Alignment"><span class="C_Current__And__No_Bold">BENITO CERENO</span></p>

  <p class="P_Body_Text_First_Indent">&nbsp;</p>

  <p class="P_Body_Text_First_Indent__And__Centre_Alignment"><span><span class="C_Current__And__No_Bold">***</span></span></p>

  <p class="P_Body_Text_First_Indent"><span class="C_Current__And__No_Bold">Eğer Benito Cereno nun ifadesi, kilide uyan bir anahtar gibi yaşanan karışıklığı çözebilseydi; San Dominick, günümüzde de, kapıları herkese ardına kadar açık bir mahzen olurdu.</span></p>

  <p class="P_Body_Text_First_Indent"><span class="C_Current__And__No_Bold">Şu ana kadar, bu hikâyenin anlatılış tarzı, başlangıçta kaçınılmaz olan anlaşılması güç betimlemelerin yanı sıra, çoğu olayı oluş sırasına göre değil, geriye dönük ve düzensiz bir biçimde anlatılmasını gerektirmiştir. Hikâye, aşağıdaki bölümlerde anlatılanlarla son bulacaktır:</span></p>

  <p class="P_Body_Text_First_Indent"><span class="C_Current__And__No_Bold">Lima’ya yapılan uzun ve sorunsuz yolculuk sırasında, daha önce de değinildiği gibi, Don Benito’nun az da olsa sağlığına kavuştuğu, en azından bir nebze huzur bulduğu bir dönem oldu. Eski haline dönmeden önce, ki sonunda öyle oldu, iki kaptan samimi sohbetler yaptılar; iki yakın arkadaş gibi içten tavırları, önceki içe kapanmalarla taban tabana zıttı.</span></p>

  <p class="P_Body_Text_First_Indent"><span class="C_Current__And__No_Bold">Babo’nun İspanyol’a zorla kabul ettirdiği rolün ne kadar zor olduğu tekrar, tekrar konuşuldu.</span></p>

  <p class="P_Body_Text_First_Indent"><span class="C_Current__And__No_Bold">Don Benito, bir keresinde “Ah, sevgili dostum Don Amasa, benim ne huysuz ne nankör olduğumu düşündüğünüz o anlarda, daha da ötesi şimdi itiraf ettiğiniz gibi, sizi öldürmek için komplo kuruyor olduğum olasılığı aklınıza geldiğinde, işte o anlarda benim yüreğim buz kesiyordu. Kendi geminizde, yabancı eller tarafından asılmanıza engel olamayacağımı düşündükçe yüzünüze bakamıyordum. Ve Tanrı şahidim ki, Don Amasa, her şeyden habersiz geminize döndüğünüzde, siz sevgili dostumun ve yanınızdaki kişilerin o gece yataklarında gafil avlanarak bir daha asla uyanmayacakları düşüncesi olmasaydı, sadece kendi canımı kurtarmak için kayığınıza atlamaya cesaret edebilir miydim bilmiyorum. Düşünün, ayağınızın altındaki her milimetre delik deşik edilirken nasıl bu güvertede yürür, nasıl bu salonda oturursunuz? Eğer en ufak bir ipucu verseydim, anlayabilmenizi sağlayacak en ufak bir adım atsaydım, hem sizin hem de benim ölümümüze neden olurdum,” dedi.</span></p>

  <p class="P_Body_Text_First_Indent"><span class="C_Current__And__No_Bold">“Doğru, haklısınız,” diye karşılık verdi Kaptan Delano irkilerek. “Hayatımı kurtardınız, Don Benito. Kendinizinkinden ziyade benimkini; üstelik benim hiçbir şeyden haberim yokken.”</span></p>

  <p class="P_Body_Text_First_Indent"><span class="C_Current__And__No_Bold">“Hayır, dostum,” diye cevap verdi İspanyol ve dindarlığa varan hürmetkâr bir ifadeyle devam etti: “Sizin hayatınızı Tanrı korudu; siz benimkini kurtardınız. Yaptığınız bazı şeyleri düşündükçe... O gülümsemeler, sohbetler, gözü kara dokundurmalar, hareketler. Bunların binde biri için ikinci kaptanım Raneds’i vahşice öldürdüler; ama sizi bu tuzaklardan koruyan İsa vardı yanınızda.”</span></p>

  <p class="P_Body_Text_First_Indent"><span class="C_Current__And__No_Bold">“Evet, biliyorum, bütün bunlar Tanrı nın lütfü; ama o sabah, ruh halim her zamankinden daha iyimserdi; göründüğünden daha gerçek olan bu kadar acı karşısında, çok şükür ki, yardımseverlik, merhamet ve iyimserlik duygularım birleşti. Eğer tersi olsaydı, zencilere, sizin de değindiğiniz türden, mutsuz bir sonla noktalanacak bir karşılık vereceğimden eminim. Bunun yanında, sözünü ettiğim bu duygular, anlık şüpheleri aşmamı sağladılar ve başkalarının hayatını kurtaramadan kendi hayatıma mal olabilecek şiddete engel oldular. Kuşkularım sadece son anda galip geldiler ama sonradan bunların ne kadar yanlış çıktığını biliyorsunuz.”</span></p>

  <p class="P_Body_Text_First_Indent"><span class="C_Current__And__No_Bold">“Gerçekten yanlış çıktı,” dedi Don Benito üzgün bir ifadeyle. “Bütün gün benimleydiniz; benimle ayakta durdunuz; benimle oturdunuz; benimle konuştunuz; bana baktınız; benimle birlikte yemek yediniz, benimle içtiniz; ama sonunda, hain diye kıskıvrak yakaladığınız kişi, sadece masum değil; hepsinin içindeki en acınacak durumda olan adam oldu. Böylesi kötü oyunlar ve düzenbazlıklar aldatıcı olabilirler. Belli bir noktaya kadar, en akıllı insanlar bile, ne şartlar altında olduğunu bilmediği, bir şeyler saklayan birinin davranışını değerlendirirken yanılgıya düşebilirler. Siz de buna zorlandınız; ama tam zamanında fark ettiniz. Her iki durumda da, her zaman herkes için aynı şey geçerli olabilirdi.”</span></p>

  <p class="P_Body_Text_First_Indent"><span class="C_Current__And__No_Bold">“Sanırım ne demek istediğinizi anlıyorum. Genelleme yapıyorsunuz, Don Benito; hatta yeterince acı dolu bir ifadeyle yapıyorsunuz bunu. Ama hepsi geçmişte kaldı. Bunları ahlâki yönden değerlendirmeye ne gerek var? Unutun gitsin. Bakın, güneşe hepsini unuttu; masmavi deniz ve gökyüzü de öyle. Onlar tertemiz sayfalar açtılar.”</span></p>

  <p class="P_Body_Text_First_Indent"><span class="C_Current__And__No_Bold">"Çünkü onların hafızası yok,” diye yanıtladı karamsar bir ifadeyle. “Çünkü onlar insan değiller.”</span></p>

  <p class="P_Body_Text_First_Indent"><span class="C_Current__And__No_Bold">“Ama şu an yanaklarınızı serinleten ılıman esintiye ne demeli, Don Benito? İnsancıl bir dokunuşla rahatlatmıyor mu sizi? Rüzgârlar, sıcacık, sebatkâr arkadaşlardır.”</span></p>

  <p class="P_Body_Text_First_Indent"><span class="C_Current__And__No_Bold">Sanki kötü bir şey olacağını sezmiş gibi “Sebatkâr olmaları beni yavaş yavaş mezarıma sürüklemekten başka bir işe yaramıyor, Senyör,” diye cevap verdi.</span></p>

  <p class="P_Body_Text_First_Indent"><span class="C_Current__And__No_Bold">“Güvendesiniz, Don Benito,” dedi Kaptan Delano; üzüntüsü ve şaşkınlığı gitgide artıyordu. “Güvendesiniz; sizi böylesi bir karamsarlığa iten ne?”</span></p>

  <p class="P_Body_Text_First_Indent"><span class="C_Current__And__No_Bold">“Zenci.”</span></p>

  <p class="P_Body_Text_First_Indent"><span class="C_Current__And__No_Bold">Bu umutsuz ve karamsar adam, üzerindeki örtüye, sanki bir kefenmiş gibi farkında olmaksızın yavaşça dolanırken ikisi de susmuştu.</span></p>

  <p class="P_Body_Text_First_Indent"><span class="C_Current__And__No_Bold">O gün başka konuşma olmadı.</span></p>

  <p class="P_Body_Text_First_Indent"><span class="C_Current__And__No_Bold">Ama İspanyol, yukarıdaki konulara benzer konularda konuşurken zaman zaman hüzne kapılıp sessizleşse de, hiç söz etmediği konular da vardı ki bu durum, geçmişteki ağız sıkılığının birikimiydi. En kötüleri geçip, bazı şeylere ışık tutmak amacıyla bunların bir ya da iki tanesinden söz edelim. Olayların anlatıldığı gün üzerinde olan son derece düzgün ve pahallı kıyafet kendi isteğiyle giyilmemişti. Ve bir belirgin bir biçimde zorba bir kumandanın simgesi olan gümüş kakmalı kılıç, gerçek değil, sahte bir kılıçtı. Doluymuş gibi görünen kını aslında boştu.</span></p>

  <p class="P_Body_Text_First_Indent"><span class="C_Current__And__No_Bold">İsyanı bedeniyle değil beyniyle planlamış ve yönetmiş olan zenciye gelince, kalkıştığı oyun için güçsüz olan bedeni kayıkta onu sımsıkı tutan kişinin kendisininkinden daha üstün kas gücüne anında teslim olmuştu. Her şeyin sona erdiğini anlayınca ne ses çıkarmış ne de zorla ağzından bir kelime alınabilmişti. Tavrı sanki bir şey yapamadığıma göre bir şey de söylemeyeceğim der gibiydi. Diğerleriyle birlikte zincire vurularak ambara koyuldu ve Lima’ya götürüldü. Yolculuk sırasında Don Benito onu görmeye gitmedi. Ne o sırada ne de daha sonra bir an bile ona bakmadı. Mahkemenin huzurunda da bunu yapmayı reddetti. Yargıçlar onu zorladığında ise baygınlık geçirdi. Babo’nun resmi kimliği sadece denizcilerin ifadelerinde yer aldı. Yine de ifadede de görüldüğü gibi, gerekli olduğunda zenci hakkında konuştu; ama ona ne baktı ne de bakabildi.</span></p>

  <p class="P_Body_Text_First_Indent"><span class="C_Current__And__No_Bold">Birkaç ay sonra, bir keçinin kuyruğuna bağlanarak idam edilemeye götürülen zenci, sonunu sessiz sedasız karşıladı. Bedeni yakıldı; ama şeytani fikirlerle dolu kellesi günlerce, meydandaki bir kazığa geçirilmiş olarak küstah bir ifadeyle beyazların bakışlarını karşıladı ve artık Aranda’nin kemiklerinin kurtarılan parçalarının mezarında huzur bulduğu meydanın karşısındaki Aziz Bartholomew Kilisesiyle, Don Benitonun mahkeme tarafından serbest bırakıldıktan üç ay sonra, gerçekten liderini izleyerek tabutuyla taşındığı Agonia Dağındaki manastırına bakan Rimac Köprüsünü seyretti.</span></p>

  <p class="P_css1__And__Centre_Alignment"><span><img alt="" src="../Images/image6.jpg" style=" max-width: 100%; max-height: 100%;" /></span></p>
  <hr style="text-align:left; width:30%;" />

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_1" id="ref_footnotebookmark_end_82_1">1</a></span> <span class="C_Current__And__No_Bold">Black Friars: Dominicka tarikatına üye keşişler giydikleri siyah cüppelerden dolayı Siyah Keşişler diye de adlandırılırlar, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_2" id="ref_footnotebookmark_end_82_2">2</a></span> <span class="C_Current__And__No_Bold">İncil'den alıntı. Hezekiel 37:l-28'de tasvir edilen bir görüntüye gönderme yapılmıştır, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_3" id="ref_footnotebookmark_end_82_3">3</a></span> <span class="C_Current__And__No_Bold">Ortaçağ ispanya’sında birbirlerine düşman olan iki krallık.(ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_4" id="ref_footnotebookmark_end_82_4">4</a></span> <span class="C_Current__And__No_Bold">Yarısı insan yarısı keçi biçimde bir yarı Tanrı. (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_5" id="ref_footnotebookmark_end_82_5">5</a></span> <span class="C_Current__And__No_Bold">16. yüzyıldan 20. yüzyılın başlarına kadar Avrupa gemilerinde çalışan Doğu Hindistanlı ya da Filipinli denizciler.(ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_6" id="ref_footnotebookmark_end_82_6">6</a></span> <span class="C_Current__And__No_Bold">Kutsal Roma imparatoru ve İspanya Kralı. Oğlu Philip uğruna tahtından feragat edip inzivaya çekilmiştir, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_7" id="ref_footnotebookmark_end_82_7">7</a></span> <span class="C_Current__And__No_Bold">Brezilya ormanlarında bulunan ve uyuşturucu etkisi olan bir çeşit çay. (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_8" id="ref_footnotebookmark_end_82_8">8</a></span> <span class="C_Current__And__No_Bold">1600'lerdeki bir korsan gemisi. Burada Kaptan Delano'nun gemisinin adı. (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_9" id="ref_footnotebookmark_end_82_9">9</a></span> <span class="C_Current__And__No_Bold">Güney Gana'da yaşayan etnik bir grup, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_10" id="ref_footnotebookmark_end_82_10">10</a></span> <span class="C_Current__And__No_Bold">1. Orijinal metinde eski bir İspanyol altını olan "doubloon" kelimesi kullanılmıştır, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_11" id="ref_footnotebookmark_end_82_11">11</a></span> <span class="C_Current__And__No_Bold">(1771-1806) Afrika kıtası ve Nijer Nehri ile ilgili önemli keşiflerde bulunmuş İskoç kâşif ve doktor, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_12" id="ref_footnotebookmark_end_82_12">12</a></span> <span class="C_Current__And__No_Bold">Gordion Düğümü: Midas'ın babası Gordios, kral ilan edildikten sonra Zeus için tapınağa adadığı kağnısı bir düğümle bağlanır ve bu düğümü çözecek kişinin Asya kıtasının hâkimi olacağı söylenir. Büyük İskender, MÖ 334 yılında Gordion'a geldiğinde düğümü çözmeye çalışır ama başaramaz. Kılıcıyla düğümü keser. Bu yüzden Gordion düğümü, Büyük İskender'e atfedilen bir ifadedir ve genellikle çözümü zor bir sorunun kaba kuvvetle halledilmesi anlamında metaforik olarak kullanılır.(ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_13" id="ref_footnotebookmark_end_82_13">13</a></span> <span class="C_Current__And__No_Bold">1605'de İngiliz Parlamento Binasını havaya uçurmakla görevli olan Guy Fawkes'a gönderme yapılmıştır. Bu olay tarihte Barut Komplosu olarak geçer, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_14" id="ref_footnotebookmark_end_82_14">14</a></span> <span class="C_Current__And__No_Bold">Samuel Johnson (1709-1784), İngiliz yazar, leksikograf, şair. Zenci hizmetkârı Francis Barber'a düşkünlüğü ile bilinirdi, (ç.n.)</span></p>

  <p class="P_Footnote">&nbsp;</p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_15" id="ref_footnotebookmark_end_82_15">15</a></span> <span class="C_Current__And__No_Bold">Lord Byron (1788-1824), Şair; romantik akımın önde gelen isimlerinden. O da zenci hizmetkârı William Fletcher'a çok düşkündü, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_16" id="ref_footnotebookmark_end_82_16">16</a></span> <span class="C_Current__And__No_Bold">İskoçya'da 5. James. Hiç çocuğu olmayan I. Elizabeth'in ölümünden sonra onun en yakın akrabası olarak tahta geçti. Korkaklığı ile tanınır, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_17" id="ref_footnotebookmark_end_82_17">17</a></span> <span class="C_Current__And__No_Bold">Nübye: Mısır'ın güneyinde yer alan ve güçlü kabilelerle yönetilen eski bir krallık, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_18" id="ref_footnotebookmark_end_82_18">18</a></span> <span class="C_Current__And__No_Bold">Bir asalet ve kibarlık emsali olan Dördüncü Chesterfield Kontu Philip Stanhope'a gönderme yapılmıştır. Stanhope'a göre dünyevi işlerin yönetilmesinde ahlâk görüntüsü ahlâk olgusundan daha önemliydi. Yazar, "hem sade bir Hıristiyan hem de bir Chesterfieldli" ifadesini kullanarak oksimoron yapmaktadır, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_19" id="ref_footnotebookmark_end_82_19">19</a></span> <span class="C_Current__And__No_Bold">Yelkeni germek için kullanılan halat, (ç.n.)</span></p>

  <p class="P_Footnote">&nbsp;</p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_20" id="ref_footnotebookmark_end_82_20">20</a></span> <span class="C_Current__And__No_Bold">Yelkeni yukarı kaldırmak için kullanılan halat, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_21" id="ref_footnotebookmark_end_82_21">21</a></span> <span class="C_Current__And__No_Bold">İsa'yı ele verdiği için Yahuda İskaryot (Katil Yahuda) diye anılan İsa'nın havarilerinden Yehuda'ya gönderme yapılmıştır, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_22" id="ref_footnotebookmark_end_82_22">22</a></span> <span class="C_Current__And__No_Bold">Incil’de Hz. İbrahim'in çadırının herkese açık olduğundan söz edilir. Bu, misafirperverlik sembolüdür ki San Dominick'te durum tam tersidir, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_23" id="ref_footnotebookmark_end_82_23">23</a></span> <span class="C_Current__And__No_Bold">Teknenin baş tarafında dışarıya doğru eğik olarak uzanan sabit seren, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_24" id="ref_footnotebookmark_end_82_24">24</a></span> <span class="C_Current__And__No_Bold">Burada kast edilen düşmana saldırmaya izinli özel ticaret gemisi ya da hükümet izniyle çalışan korsan gemisidir, .(ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_25" id="ref_footnotebookmark_end_82_25">25</a></span> <span class="C_Current__And__No_Bold">Lima, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_26" id="ref_footnotebookmark_end_82_26">26</a></span> <span class="C_Current__And__No_Bold">Ticaret gemilerinde tayfaların başı, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_27" id="ref_footnotebookmark_end_82_27">27</a></span> <span class="C_Current__And__No_Bold">Küçük bir gemi görevi görebilecek büyüklükte kayık, (ç.n.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_82_28" id="ref_footnotebookmark_end_82_28">28</a></span> <span class="C_Current__And__No_Bold">Rahiplerin yönetimindeki bir hayır kurumu, (ç.n.)</span></p>
</body>
</html>
