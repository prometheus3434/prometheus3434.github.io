<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Ter?r</title>
  <meta content="User" name="author" />
  <meta content="2014-12-14" name="creation-time" />
  <meta content="2014-12-17" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <h1>52<br />
      GOODSIR</h1>

      <p class="calibre2">&nbsp;</p>

      <p class="calibre2"><span class="none">Cerrah, çeşitli uzuvları kestiği ameliyatlardan, Bay Diggle’ın ölümü, içtima, Bay Hickey’in planları ve yiyecekleri zavallıca paylaştıktan iki gün geçtikten sonra günlük tutacak gücü kendinde bulamadı. Lekeli deri kitabı sağlık çantasına koydu ve bir daha çıkarmadı.</span></p>

      <p class="calibre2"><span class="none">Goodsir’ün</span> <span class="none">deyişiyle Büyük Paylaşım, üzücü ve bitmeyecek gibi gelen bir işti ve ağustosun kutup akşamına kadar uzadı. Kısa süre içinde -özellikle yemek konusunda- kimsenin birbirine güvenmediği ortaya çıktı. Herkes içten içe karşısındakinin yiyecek sakladığını, depoladığını, herkesten kendi yemeğini esirgediğini düşünüyordu. Gemideki her sınıf ve rütbeden adamın katıldığı temsilciler -üst, orta ve alt düzeydeki subaylar, denizciler- eşliğinde bütün filikaları, depoları boşaltmak, bütün çadırları aramak, Bay Diggle ve Bay Wall’un depolarını aramak saatler sürdü; arama ve paylaştırma işine katılan temsilcilerin dışında kalan tayfalar açgözlü bakışlarla izliyorlardı yapılanları.</span></p>

      <p class="calibre2"><span class="none">Thomas Honey, paylaşma işleminin gecesinde öldü. Goodsir, Thomas</span> <span class="none">Hamel’le</span><span class="none">, Yüzbaşı’ya haber göndermesini söyledi, marangozun cesedinin ceset torbasına konmasına yardımcı oldu. İki gemici cesedi kamp yerinin doksan metre ötesindeki kar yığınının üzerine, Bay Diggle’ın soğuk cesedinin yanına götürdü. Anık kimseyi gömmüyorlar, cenaze töreni düzenlemiyorlardı; böyle davranmaya Yüzbaşı’nın emri ya da oylamayla değil, sadece sessiz bir uzlaşma sonucunda başlamışlardı.</span></p>

      <p class="calibre2"><span class="none">Yoksa cesetleri buzun üzerinde bırakmamızın nedeni çürümemeleri ve ileride bunları yemeyi planlamamız mı? diye merak etti cerrah.</span></p>

      <p class="calibre2"><span class="none">Kendi sorusunu yanıtlayamadı. Bütün bildiği, Hickey’e -ve toplanan diğer tayfalara- insan vücudu hakkında anatomi bilgileri verirken (bunu yapmadan önce Yüzbaşı Crozier’la konuşmuş, bu konuşmayı onunla beraber kararlaştırmışlardı) kendi ağzının sulandığını dehşetle fark ettiğiydi.</span></p>

      <p class="calibre2"><span class="none">Ve çok iyi biliyordu ki taze et sözüyle beraber ağzı sulanan tek kişi o değildi. Taze et... Hangi kaynaktan gelirse gelsin.</span></p>

      <p class="calibre2"><span class="none">Ertesi sabah, 14 Ağustos Pazartesi günü, Hickey ve on beş arkadaşının kızaklarının arkasına bağladıkları filikayla kamptan ayrılışlarını izlemek için bir avuç tayfa toplanmıştı. Goodsir, Bay Honey’in gizlice kar yığınına gömüldüğünden e</span><span class="none">min olduktan sonra adamların ayrı</span><span class="none">lışlarını izledi.</span></p>

      <p class="calibre2">&nbsp;</p>

      <p class="calibre2"><span class="none">Üç adam sabah daha erken saatte ayrılmış, Goodsir onların ayrılışına yetişememişti. Bay Male, Bay Sinclair ve Samuel Honey -Samuel Honey’in yakın zamanda ölen marangozla bir akrabalığı yoktu- şafak sökmeden önce söyledikleri gibi adadan Terör Kampı’na yapacakları yolculuğa çıkmışlar, yanlarına sadece sırt çantası, battaniye, uyku tulumu, çörek, su ve bir tüfek almışlardı. Yanlarına Hollanda çadırı almamışlardı ve ciddi kış koşulları Terör Kampı’na ulaşmadan baş gösterirse korunmak için karları kazıp mağaralar oluşturacaklardı. Goodsir adamların bir gün önceden arkadaşlarına veda etmiş olmaları gerektiğini düşündü çünkü güneydeki ufka ilk gri ışık düşmeden önce yola çıkmışlardı. Bay Couch daha sonra Goodsir’e bu grubun kuzeye, adanın sahilden uzak iç kesimlerine ilerlediğini, ikinci ya da üçüncü gün kuzeybatıya dönmeyi planladığını söyledi.</span></p>

      <p class="calibre2"><span class="none">Cerrah, Hickey’in grubundaki adamların diğer grubun tam tersine ne kadar ağır yükler taşıdıklarını gördüğünde çok şaşırdı. Male, Sinclair ve Samuel Honey</span> <span class="none">dâhil</span> <span class="none">kamptaki herkes her türlü gereksiz eşyayı, yüz gündür taşıdıkları uygarlığın son kalıntılarını -tarakları, kitapları, havluları, yazı masalarını- artık taşımak istemezken, Hickey ve adamları atılan bu parçalan akıl almaz biçimde, çadırlar, uyku tulumları ve gerekli yiyeceklerle beraber yanlarına almıştı. Bir çantada yüz beş tane sarılı siyah çikolata vardı; bu çikolatalar Bay Diggle ve Bay Wall tarafından buraya getirilmişti ve bunlar on altı kişi arasında paylaştırıldı, adam başı altı buçuk çikolata düşüyordu.</span></p>

      <p class="calibre2"><span class="none">Teğmen Hodgson, Crozier’la el sıkışmıştı; bu gruptan birkaç kişi arkadaşlarına birkaç kuru veda sözcüğü söylemişti ama Hickey,</span> <span class="none">Manson</span><span class="none">, Aylmore ve gruptaki en nefret dolu tayfalar hiçbir şey söylemediler. Kalafatçı yardımcısı Johnson Hodgson’a dolu olmayan bir tüfek ve bir çanta dolusu kurşun verdi; genç teğmenin bunları ağır filikaya yerleştirişini izledi. En önde</span> <span class="none">Manson</span> <span class="none">olmak üzere on altı adamdan en az on ikisi kızaktaki yerlerini aldı; sadece kara sürtünen kızaklardan çıkan seslerin bozduğu bir sessizlik içinde” yola çıktılar; kızak tümsek oluşturan kayalara tırmanıyor, yeniden buza iniyordu. Yirmi dakika sonra, Kurtarma Kampı’nın güneyindeki hafif yükseltide gözden kayboldular.</span></p>

      <p class="calibre2"><span class="none">“Başarıp başaramayacağımızı mı düşünüyorsun, Doktor Goodsir,” diye sordu Çavuş Edward Couch; cerrahın yanında durmuş, onun sessizliğini gözlemlemişti.</span></p>

      <p class="calibre2"><span class="none">“Hayır,” dedi Goodsir. O kadar yorgundu ki içindekini açıkça söylemek zorunda kaldı. “Er Heather’ı düşünüyordum.”</span></p>

      <p class="calibre2"><span class="none">“Er Heather’ı mi?” diye sordu Couch. “Neden ki? Onun cesedini...” Durdu.</span></p>

      <p class="calibre2"><span class="none">“Evet,” dedi Goodsir. “Deniz piyadesinin cesedi Nehir Kampı’nın bu yanında bıraktığımız kızak izlerinin yanındaki yelken bezlerinin altında yatıyor. Oraya gitmeleri on iki gün alır. Hickey’in grubu bu mesafeyi, tek bir filikayı çektikleri için çok daha hızlı bir biçimde kat edecekler.”</span></p>

      <p class="calibre2"><span class="none">“Ah, aman Tanrım,” diye fısıldadı Couch.</span></p>

      <p class="calibre2"><span class="none">Goodsir başıyla onayladı. “Umarım subay yardımcısının cesedini bulamazlar. John Bridgens’i severdim. Onurlu bir adamdı ve Cornelius Hickey gibilere yem olmayı hak etmiyor.”</span></p>

      <p class="calibre2"><span class="none">O öğle vakti Goodsir, kıyıdaki dört filikanın yanında yapılacak bir toplantıya çağrıldı. Her zaman olduğu gibi iki balina avı teknesi ters çevrilmişti; kotralar kızaklara bağlanmıştı ama</span> <span class="none">üzerl</span><span class="none">erine bir şey eklenmemişti. Burası çadırlarda nöbet tutan ya da uyuyan tayfaların duyamayacakları kadar uzaktı onlara. Toplantıda Yüzbaşı Crozier, Çavuş Des Voeux, Çavuş Robert Thomas, Çavuş Couch, kalafatçı yardımcısı Johnson, kalafatçı John Lane, deniz piyade Onbaşı Pearson katılıyordu; Pearson ayakta duramayacak kadar güçsüz olduğundan ters çevrilmiş teknenin zarar görmüş gövdesine yaslanmak zorunda kalıyordu.</span></p>

      <p class="calibre2"><span class="none">“Çabuk geldiğiniz için teşekkür ederim doktor,” dedi Crozier. “Cornelius Hickey’in grubunun geri gelme ihtimaline karşı kendimizi nasıl koruyacağımızı ve önümüzdeki haftalarda neler yapabileceğimizi konuşmak üzere toplandık.”</span></p>

      <p class="calibre2"><span class="none">“Gerçekten de Hickey, Hodgson ve diğerlerinin geri geleceğini düşünüyor musunuz?” diye sordu cerrah.</span></p>

      <p class="calibre2"><span class="none">Crozier eldivenli ellerini yukarı kaldırdı ve omuz silkti. Adamların etrafına ve arasına hafif kar taneleri düşüyordu. “Hâlâ David Leys’i almak isteyebilirler. Ya da Bay Diggle ve Bay Honey’in cesetlerini. Hatta belki de sizi isterler doktor.”</span></p>

      <p class="calibre2"><span class="none">Goodsir başını iki yana salladı ve Terör Kampı’na giden yolda donmuş yemek depoları gibi duran er Heather ve diğerlerinin cesetleri ile ilgili görüşlerini anlattı oradakilere.</span></p>

      <p class="calibre2"><span class="none">“Evet,” dedi Charles Des Voeux. “Bunu</span> <span class="none">biz de düşündük. Hickey’in Terör’</span><span class="none">e gitmek istemesinin en önemli nedeni bu olmalı.</span></p>

      <p class="calibre2"><span class="none">Ama bundan emin olmak için kalafatçı yardımcısı Johnson ve bir iki adamı daha Hickey’in grubunu birkaç günlüğüne takip etmelerini söyledik. Emin olmak için.”</span></p>

      <p class="calibre2"><span class="none">“Buradaki geleceğimizle ilgili olarak, Doktor Goodsir,” dedi Crozier, “ne düşünüyorsunuz?”</span></p>

      <p class="calibre2"><span class="none">Omuz silkme sırası cerrahtaydı. “Bay Jopson, Bay Helpman ve Mühendis Thompson birkaç gün sonra ölürler,” dedi yumuşak bir sesle. “On beşe yakın iskorbüt hastasına gelince, bilmiyorum. Bazıları kurtulabilir</span> <span class="none">Yani iskorbütten demek istiyorum. Özellikle de onlara taze et bulabilirsek. Ama Kurtarma Kampı’nda benimle kalan on sekiz adamdan -bu arada Thomas Hartnell benimle kalmaya gönüllü oldu- sadece üç ya da belki dört tanesi buzda tilki avlamaya çıkacak güçte. Bunu da uzun süre yapabilecek durumda değiller. Tahminime göre burada kalanlarımız on beş Eylül’e kadar açlıktan ölmüş oluruz. Çoğumuz bu tarihe kadar bile dayanmaz.”</span></p>

      <p class="calibre2"><span class="none">Bazılarının, diğerlerini yiyerek hayatta kalabileceği ihtim</span><span class="none">ali üzerinde durmadı. Doktor Harr</span><span class="none">y Goodsir, hayatta kalmak için yamyamlık yapmamaya ve yamyamlık yapanlara da yardım etmemeye karar vermişti. Geçen gün içtima sırasında verdiği insan kesme talimatları bu konuda yaptığı son konuşma olacaktı. Bununla birlikte Kurtarma Kampı’nda kalanlar ya da güneye doğru ilerleyenler içinde kısa süre içinde insan eti yemek isteyen kişiler çıkarsa, bunlar hakkında herhangi bir görüş belirtmemeye de kararlıydı. Franklin seferinde insan vücudunun ruhu bulunan bir makine olduğunu -ve bu ruh bedenden çıktıktan sonra insan cesedinin bir et parçasından başka bir şey olmayacağını- Bay Goodsir’den iyi bilen biri olamazdı. Ölülerin etinin yiyerek hayatını birkaç hafta ya da birkaç hafta uzatmayı reddetmesi kendi kararıydı ve bu karar kendine ait</span> <span class="none">ahlaki</span> <span class="none">ve felsefi temellere dayanıyordu. Hiçbir zaman iyi bir Hıristiyan olmamıştı ama hiç değilse iyi bir Hıristiyan olarak ölmek istiyordu.</span></p>

      <p class="calibre2"><span class="none">“Bir alternatifimiz olabilir,” dedi Crozier yavaşça, sanki Goodsir’ün düşüncelerini okurcasına. “Bu sabah, Back Nehri’ne gidecek grubun bir hafta daha burada kalmasına karar verdim. Hava koşullarına bağlı olarak bu süre on güne çıkabilir. Buzların çözüleceğini ve ölüler</span> <span class="none">dâhil</span> <span class="none">herkesin filikalarla yol alabileceğini umuyorum.</span></p>

      <p class="calibre2"><span class="none">Goodsir etraflarındaki dört filikaya kaşlarını çatarak şüpheyle baktı. “Bu kadar çok kişi bunlara sığar mı?” diye sordu.</span></p>

      <p class="calibre2"><span class="none">“Unutmayın ki doktor,” dedi Edward Couch, “on dokuz bozguncunun bu sabahki ayrılışlarından sonra sayımız azaldı. Ayrıca dün sabahtan bu yana iki kişi daha öldü. Böylece biz de</span> <span class="none">dâhil</span> <span class="none">dört filikaya karşılık elli üç kişiyiz.”</span></p>

      <p class="calibre2"><span class="none">“Ayrıca,” dedi Thomas Johnson, “önümüzdeki hafta daha çok kişinin öleceğini söylemiştiniz.”</span></p>

      <p class="calibre2"><span class="none">“Bir de taşımamız gereken çok az yiyeceğimiz kaldı,” dedi Onbaşı Pearson ters konmuş filikaya yaslandığı yerden. “Keşke böyle olmasaydı.”</span></p>

      <p class="calibre2"><span class="none">“Ve tüm çadırları arkada bırakmaya karar verdim,” dedi Crozier.</span></p>

      <p class="calibre2"><span class="none">“Peki, bir fırtına olursa nereye sığınacağız?” diye sordu Goodsir.</span></p>

      <p class="calibre2"><span class="none">“Filikaları buzda ters çevirip altına gireceğiz,” dedi Des Voeux “ya da açık denizdeysek yelken bezlerinin altına. Geçen mart ayında Boothia Yarımadası’na ulaşmaya çalışırken denizdeyken böyle yapmıştım. Ayrıca, teknelerin altı bu boktan çadırlardan daha sıcak oluyor</span> <span class="none">Affedersiniz Yüzbaşım.”</span></p>

      <p class="calibre2"><span class="none">“Ö</span><span class="none">nemli değil,” dedi Crozier. “Ayrı</span><span class="none">ca, Hollanda çadırları bu yolculuğa başladığımız sıradaki ağırlıklarına göre üç ya da dört kat daha ağırlar. Hiç kurumuyorlar. Kutbun neminin yarısını emmişler sanki.”</span></p>

      <p class="calibre2"><span class="none">“İç çamaşırlarımız da öyle,” dedi çavuş Robert Thomas.</span></p>

      <p class="calibre2"><span class="none">Bu espriye kimisi az, kimisi çok güldü. İki kişi gülmekten öksürüklere boğuldular.</span></p>

      <p class="calibre2"><span class="none">“Üç su fıçısı dışında kalan büyük fıçıları da bırakmayı düşünüyorum,” dedi Crozier. “Yola çıktığımızda bunların ikisi boşalacak. Her bir filikaya bir tane küçük fıçı düşecek.”</span></p>

      <p class="calibre2"><span class="none">Goodsir başını iki yana salladı. “Denizde ya da buzdayken adamlarınızın susuzluğunu nasıl gidermeyi düşünüyorsunuz?”</span></p>

      <p class="calibre2"><span class="none">“Sadece benimle gelenlerin değil, herkesin sorunu bu,” dedi Yüzbaşı. “Unutmayın ki buz çözülürse siz ve hastalar da bizimle geleceksiniz. Burada kalıp ölmenize izin veremem. Back Nehri’nin tatlı sularına ulaştığımızda fıçılarımızı doldururuz. Bu arada, bir şeyi itiraf edeceğim. Bizler –subaylar- dünkü bölüşmede diğerlerinden bir şey sakladık. Kalan son rom fıçılarının altına ocak için eter yerleştirmiştik.”</span></p>

      <p class="calibre2"><span class="none">“Buz ve karları içmek için eritebiliriz,” dedi Johnson.</span></p>

      <p class="calibre2"><span class="none">Goodsir başıyla onayladı. Son günlerde ve haftalarda kendisini ölüme öylesine alıştırmıştı ki kurtulma umudu ona acı verdi. Tekrar umutlanmak istemiyordu. Bütün veriler herkesin -Hickey’in grubunun, Bay Male’in üç kişilik grubunun ve Crozier’ın güneye ilerleyen grubunun- önümüzdeki ay öleceğine işaret ediyordu.</span></p>

      <p class="calibre2"><span class="none">Crozier, Goodsir’ün düşüncelerini okurcasına sordu: “Büyük Esir Gölü’ne gitmemiz için gereken üç ay boyunca iskorbüt ve zayıflığa karşı hayatta kalmamız için ne gerekiyor, Doktor?”</span></p>

      <p class="calibre2"><span class="none">“Taze et,” dedi cerrah basitçe. “Taze et bulabilirsek bazı tayfaların hastalığını yenebiliriz. Sebze ve meyve olsaydı çok daha kolay üstesinden gelirdik hastalığın. Ama bunları bulmak olanaksız. O yüzden taze et, özellikle de yağlı et gerekiyor bize.”</span></p>

      <p class="calibre2"><span class="none">“Neden taze et ya da yağ bu hastalığı önlüyor, Doktor?” diye sordu Onbaşı Pearson.</span></p>

      <p class="calibre2"><span class="none">“Hiçbir fikrim yok,” dedi Goodsir, başını iki yana sallayarak. “Ama taze et bulmazsak hepimizin öleceğine emin olduğum gibi taze etin iskorbüte iyi geldiğine eminim. İskorbüt, bizi açlıktan ölmeden önce öldürecek güçte.”</span></p>

      <p class="calibre2"><span class="none">“Hickey ve diğerleri Terör Kampına ulaşırlarsa,” dedi Des Voeux, “bozulmamış konserve yemekler de aynı işlevi görür mü?”</span></p>

      <p class="calibre2"><span class="none">Goodsir yine omuz silkti. “Belki. Ama meslektaşım cerrah yardımcısı McDonald’la taze etin konserveden daha iyi olduğu konusunda aynı fikirdeyim. Ayrıca,</span> <span class="none">Goldner’in</span> <span class="none">konservelerinde iki çeşit zehir olduğuna eminim. Biri yavaş ve sinsice yayılıyor. Diğeri ise, Yüzbaşı Fitzjames ve diğerlerinin başına gelenlerden bildiğimiz gibi ani ve korkunç bir etki gösteriyor. Sonuç olarak taze et ya da balık avlamak, eski konservelere ulaşmaya çalışmaktan daha akıllıca.”</span></p>

      <p class="calibre2"><span class="none">“Umarım, kış gelmeden önce koyun açık sularına ulaştığımızda, suda yüzen buz kütlelerinin arasında bol bol fok balığı ve deniz ayısı buluruz,” dedi Crozier. “Nehre gelince zaman zaman karaya çıkıp tilki, deniz ayısı ya da geyik avlamaya çıkarız ama balık avlama umudumuz da var. George Back ve Sör John Franklin gibi kâşifler böyle bir olasılığın bulunduğunu yazmışlardı.”</span></p>

      <p class="calibre2"><span class="none">“Sör John ayakkabılarını da yemişti,” dedi Onbaşı Pearson.</span></p>

      <p class="calibre2"><span class="none">O anda kimse açlık çeken deniz piyadesini kınamadı ama söylediğine gülen ya da yanıt veren de olmadı. Crozier sert ve ciddi bir ses tonuyla devam etti: “Yanımızda yüzlerce fazladan bot getirmemin nedeni de bu. Sadece tayfaların ayaklarını kuru tutmak amacıyla getirmedim. Zaten, sizin de gördüğünüz gibi Doktor, bu olanaksız bir şey. Güneye doğru yapacağımız yolculuğun son günlerinde bunları yemek zorunda kalabiliriz.”</span></p>

      <p class="calibre2"><span class="none">Goodsir öylece kaldı. “Yanımıza sadece bir fıçı su alıyoruz ama yemek için Donanma’ya ait yüzlerce bot götürüyoruz, öyle mi?”</span></p>

      <p class="calibre2"><span class="none">“Evet,” dedi Crozier.</span></p>

      <p class="calibre2"><span class="none">Bir anda sekiz adam birden kahkahalar atmaya başladı. O kadar çok kahkaha atıyorlardı ki kendilerini tutamıyorlardı. Herkes sustuğu zaman birisi gülmeye başlıyor, sonra herkes ona katılıyordu.</span></p>

      <p class="calibre2"><span class="none">“</span><span class="none">Şşşşttt</span><span class="none">!” dedi Crozier sonunda. Çocukları susturmaya çalışan ama kendi de gülen bir öğretmene benziyordu.</span></p>

      <p class="calibre2"><span class="none">On sekiz metre ötede çadırlarındaki tayfalar, Galler perukları ve kepleri altındaki solgun yüzlerinde bir merakla onlardan tarafa bakıyordu.</span></p>

      <p class="calibre2"><span class="none">Goodsir gözyaşlarını yanaklarından donmadan önce silmek zorunda kaldı.</span></p>

      <p class="calibre2"><span class="none">“Burada, sahilde buzların çözülmesini beklemeyeceğiz,” dedi Crozier birdenbire sessizleşen gruba. “Yarın, kalafatçı yardımcısı Johnson gizlice kuzeybatı yönünde, sahil boyunca Hickey’in grubunu izlerken Bay Des Voeux en güçlü tayfalardan oluşan bir grubu buzun güney tarafına götürecek. Yanlarına sadece sırt çantalarını ve battaniyelerini</span> <span class="none">alacaklar. Şansın da yardımıyla Reuben Male ve iki arkadaşı kadar hızlı yol alacaklardır. Boğazın içine doğru en az on altı kilometre kadar ilerleyecekler, açık deniz olup olmadığına bakacaklar. Eğer kampın sekiz kilometre ötesinde açık deniz varsa, hepimiz gidiyoruz.”</span></p>

      <p class="calibre2"><span class="none">“Adamların gücü yok...” diyecek oldu Goodsir.</span></p>

      <p class="calibre2"><span class="none">“Açık denize ve dolayısıyla kurtuluşa kızakla sadece bir ya da iki gün mesafede olduklarını öğrenince hepsi kendinde ilerleme gücünü bulacaktır,” dedi Yüzbaşı Crozier. “Denizin bizi beklediğini duyunca bacakları kesilen adamlar bile zıplaya zıplaya</span> <span class="none">ilerleyeceklerdir, merak etmeyin.”</span></p>

      <p class="calibre2"><span class="none">“Hele bir de şansımız olursa,” dedi Des Voeux, “fok, denizayısı ve yağ getirebiliriz.”</span></p>

      <p class="calibre2"><span class="none">Goodsir güneydeki alçak, gri bulutların altında çatlayan, hareket eden, basınç sırtlarının fırladığı buz yığınına baktı. “Şu beyaz kâbusun ötesine gidip de fok ve denizayılarını çekerek getirebilecek misiniz?”</span></p>

      <p class="calibre2"><span class="none">Yanıt olarak, Des Voeux’nun yüzüne bir gülümseme yayıldı. “Sevinmemiz gereken bir şey var,” dedi kalafatçı Johnson. “Nedir o, Tom?” diye sordu Crozier.</span></p>

      <p class="calibre2"><span class="none">“Anlaşılan buzdaki dostumuz artık bizimle ilgilenmiyor; galiba çekip gitti,” dedi hâlâ iri yapılı olan kalafatçı. “Nehir Kampı’ndan beri onu görmüyoruz ve duymuyoruz.”</span></p>

      <p class="calibre2"><span class="none">Johnson da</span> <span class="none">dâhil</span> <span class="none">sekiz adam filikalara uzanıp tahtaya vurdular.</span></p>

      <p class="calibre2">&nbsp;</p>

      <p class="calibre2">&nbsp;</p>

      <h1 id="sigil_toc_id_1">53<br />
      GOLDING</h1>

      <p class="calibre2">&nbsp;</p>

      <p class="calibre2"><span class="none">Yirmi iki yaşındaki Robert Golding, 17 Ağustos Perşembe günü nefes nefese, titreyerek, konuşamayacak kadar heyecanlı bir biçimde Kurtarma Kampı’na geldi. Çavuş Robert Thomas onu Crozier’ın çadırı önünde karşıladı.</span></p>

      <p class="calibre2"><span class="none">“Golding, senin Bay Des Voeux’nun grubuyla gittiğini sanıyordum.”</span></p>

      <p class="calibre2"><span class="none">“Evet komutanım. O gruptayım Bay Thomas. O gruptaydım.” “Des Voeux döndü</span> <span class="none">mü?”</span></p>

      <p class="calibre2"><span class="none">“Hayır, Bay Thomas. Bay Des Voeux Yüzbaşıya beni bir mesaj göndermem için yolladı.” “Bana söyleyebilirsin.”</span></p>

      <p class="calibre2"><span class="none">“Evet, komutanım. Bay Des Voeux bunu sadece Yüzbaşı’ya söylememi emretti. Sadece ona söyleyebilirim, komutanım. Özür dilerim. Teşekkürler, komutanım.”</span></p>

      <p class="calibre2"><span class="none">“Nedir bu karmaşa böyle?” diye sordu Crozier çadırının dışına çıkarak.</span></p>

      <p class="calibre2"><span class="none">Golding çavuşunun kendisine verilen mesajı sadece Yüzbaşı’ya söyleme emrini tekrarladı, özür diledi, kekeledi. Crozier onu çadırların bulunduğu yerden uzaklaştırdı. “Şimdi neler olduğunu söyle, Golding. Neden Bay Des Voeux ile birlikte değilsin? Ona ve diğerlerine bir şey mi oldu?”</span></p>

      <p class="calibre2"><span class="none">“Evet, komutanım. Yani... Hayır, Yüzbaşım. Demek istiyorum ki, orada, buzda, bir şey oldu komutanım. Olay gerçekleştiği sırada ben yoktum. Biz Francis Pocock, Josephus Greater’la beraber fok avlamaya gitmiştik. Bay Des Voeux, Robert Johns, Bill Mark, Tom Tadman ve diğerleriyle beraber bir gün önce daha güneye gitmişti. Ama bu akşam geldiler. Yani gelenler arasında sadece Bay Des Voeux ve iki kişi daha vardı. Yani tüfek seslerini duyduktan bir saat sonra oldu bunlar.”</span></p>

      <p class="calibre2"><span class="none">“Sakin ol, genç adam,” dedi Crozier, ellerini titreyen çocuğun omuzlarına sıkıca koydu. “Bana Bay Des Voeux’nun mesajını bildir. Kelimesi kelimesine. Ve bana neler gördüğünü anlat.”</span></p>

      <p class="calibre2"><span class="none">“İkisi de öldü, Yüzbaşım. İkisi de. Birisini gördüm. Bay Des Voeux kadının vücudunu bir battaniyeye sarmıştı ama diğerini görmedim.</span></p>

      <p class="calibre2"><span class="none">“Kim öldü, Golding?” diye sordu Crozier. Gerçi ölen kişinin kadın olması sorusunu yanıtlıyordu aslında.</span></p>

      <p class="calibre2"><span class="none">“Bayan Sessizlik ve o yaratık, Yüzbaşım. Eskimo fahişe ve buzdaki o şey. Vücudunu gördüm kadının. Yaratığın vücudunu görmedim henüz. Bay Des Voeux yaratığın bir polipin yanında yattığını söyledi; burası bizim fok avladığımız yerin bir kilometre ötesine denk geliyor. Sizinle beraber doktoru inceleme için çağırmaya geldim, komutanım.”</span></p>

      <p class="calibre2">&nbsp;</p>

      <p class="calibre2"><span class="none">“Polip mi?” diye sordu Crozier. “Polinia mı demek istiyorsun? Buzdaki küçük göletleri mi kastediyorsun?”</span></p>

      <p class="calibre2"><span class="none">“Evet, Yüzbaşım. Henüz görmedim ama Bay Des Voeux ve onunla beraber battaniyeyi bir kızak gibi çeken Şişman Wilson’un söylediğine göre yaratığın cesedi oradaymış. Kadın da battaniyedeydi, komutanım. Parçalanmış ve ölmüştü. Bay Des Voeux sizi ve doktoru çağırıyor. Sadece siz gelecekmişsiniz. Bu mesajı bile sizden başkasına iletmememi emretti. Yoksa geri döndüğümüzde Bay Johnson’a beni kırbaçlatacakmış.”</span></p>

      <p class="calibre2"><span class="none">“Neden doktoru çağırdı?” diye sordu Crozier. “Yaralı mı var?”</span></p>

      <p class="calibre2"><span class="none">“Galiba var, Yüzbaşım. Emin değilim. Onlar hâlâ</span> <span class="none">buzun oradaki delikteler. Pocock ve Greater Bay Des Voeux ve Şişman Alex Wilson ile beraber güneye gittiler. Bay Des Voeux böyle emir verdi. Ama sadece sizi ve doktoru, başka kimseyi çağırmamamı söyledi. Henüz gelmemelilermiş. Ah... Doktor bıçaklarını ve tıbbi malzemelerini getirse iyi olurmuş, belki de yaratığın cesedini parçalamak için bunlar gerekli olabilir. Dün akşamki silah seslerini duydunuz mu Yüzbaşım? Pocock, Greater ve ben duyduk. Polipten en az bir kilometre ötedeydik üstelik.”</span></p>

      <p class="calibre2"><span class="none">“Hayır. Buradaki lanet olan buz kırılmaları ve inlemeleri yüzünden üç kilometre öteden gelen silah seslerini duyamıyoruz,” dedi Crozier. “İyi düşün Golding. Görülmesi gereken şey neyse onu görmemiz için Bay Des Voeux neden sadece benim ve doktorun gelmesini istemiş olabilir?”</span></p>

      <p class="calibre2"><span class="none">“Yaratığın öldüğüne emin olduğunu söyledi. Bay Des Voeux bunun düşündüğümüz şey olmadığını söyledi, Yüzbaşım. Dedi ki... Kullandığı sözcükleri hatırlamıyorum. Ama Bay Des Voeux bunun tüm durumu değiştireceğini söyledi. Sizin ve doktorun orada olanları kamptaki herhangi bir kişiden önce görmeniz ve bilmeniz gerekiyormuş.”</span></p>

      <p class="calibre2"><span class="none">“Orada ne oldu?” diye ısrar etti Crozier.</span></p>

      <p class="calibre2"><span class="none">Golding başını iki yana salladı. “Bilmiyorum, Yüzbaşım. Pocock, Greater ve ben fok avındaydık, komutanım. Bir tane avladık ama buzdaki delikten içeri düştü ve ona ulaşamadık. Özür dilerim komutanım. Sonra güneyden gelen silah seslerini işittik. Kısa süre sonra, belki de bir saat sonra, Bay Des Voeux, yüzü kan içinde olan George Cann ve Şişman Wilson’la beraber göründü. Wilson Bayan Sessizlik’in cesedini bir battaniyede taşıyordu. Kadın parçalara ayrılmıştı, sadece</span> <span class="none">çabuk olmamız gerekiyor, komutanım. Ay hâlâ tepemizde.”</span></p>

      <p class="calibre2"><span class="none">Gerçekten de, nadir görülen, açık, kırmızı bir gün doğumunu takip eden, nadir görülen açık bir geceydi bu. Crozier yıldızların konumunu hesaplamak için ölçüm aletini ku</span><span class="none">tusundan çıkarttığı sırada bağırı</span><span class="none">şları duymuştu. Güneydoğudaki buzdağlarının ve buz yığınının üzerinde büyük, mavi-beyaz bir dolunay çıkmıştı.</span></p>

      <p class="calibre2"><span class="none">“Neden bu gece?” diye sordu Crozier. “Sabahı bekleyemez miyiz?”</span></p>

      <p class="calibre2"><span class="none">“Bay Des Voeux bekleyemeyeceğini söyledi, Yüzbaşım. Size selamlarını söyledi ve yanınıza Doktor Goodsir’ü de alarak üç kilometrelik mesafeye gelip gelemeyeceğinizi sordu. Buz duvarlarına rağmen iki saatte</span><span class="none">n fazla sürmez, komutanım. “Poli</span><span class="none">ana’nın orada neler olduğunu görmeniz gerekiyormuş.”</span></p>

      <p class="calibre2"><span class="none">“Pekâlâ,” dedi Crozier. “Doktor Goodsir’e onu çağırdığımı, yanına tıbbi malzemelerini almasını ve sıkıca giyinmesini söyle. İkinizi filikaların bulunduğu yerde bekliyorum.”</span></p>

      <p class="calibre2"><span class="none">Golding dört adama yol gösteriyordu. Crozier, Des Voeux’nun sadece doktorla beraber gelmesine ilişkin mesajını önemsememişti. Kalafatçı John Lane ve depodan sorumlu William Goddard’ın da yanlarına tüfeklerini alarak gelmelerini emretmişti. Buzdağlarını, buz yığınları ve üç tane basınç sırtını aşıp, Golding’in daha önce geldiği yolda bıraktığı ayak izlerinin ve işaret olarak bıraktığı Terör’den getirdikleri bambu sopalarının bulunduğu buz bacası ormanına ulaştılar. Des Voeux’nun grubu iki gün önce geçtikleri yolları hatırlamak ve açık denizlere ulaşmak için filikaları kızaklarla çekerken mümkün olan en uygun geçitleri işaretlemek için yanlarına sopalar almışlardı. Ay ışığı o kadar aydınlıktı ki gölgelerin oluşmasına bile neden oluyordu. Bambudan yapılma sopalar bile mavi-beyaz buzun üstüne kırbaç kadar ince de olsa gölgeler gönderiyordu.</span></p>

      <p class="calibre2"><span class="none">İlk saatte adamların nefes alışlarından, botlarının karlarda ses çık</span><span class="none">armasından ve etraflarındaki kırı</span><span class="none">lma seslerinden başka ses yoktu ortada. Sessizliği Crozier bozdu: “Kadının öldüğüne emin misin, Golding?”</span></p>

      <p class="calibre2"><span class="none">“Kimin?”</span></p>

      <p class="calibre2"><span class="none">Crozier’ın sabırsızlığını yansıtan iç çekişi ay ışığında parlayan buz kristallerine dönüştü. “Lanet olsun, burada kaç tane kadın var? Tabii ki Bayan Sessizlik’ten bahsediyorum.”</span></p>

      <p class="calibre2"><span class="none">“Ah, evet, komutanım.” Genç adam burnunu çekti. “Evet, öldü. Göğüsleri kesilmişti.”</span></p>

      <p class="calibre2"><span class="none">Bir başka alçak basınç sırtına tırmanırlarken Crozier genç adama sert bir bakış fırlattı ve mavi renk veren, yüksek buzdağının gölgesine geçti. “Ama onun Bayan Sessizlik olduğuna emin misin? Başka bir yerli kadın olamaz mı?”</span></p>

      <p class="calibre2"><span class="none">Bu soru Golding’in kafasını k</span><span class="none">arış</span><span class="none">tırmışa benziyordu. “Burada başka bir Eskimo kadın mı var, komutanım?”</span></p>

      <p class="calibre2"><span class="none">Crozier başını iki yana salladı ve genç adama eliyle yoluna devam etmesini işaret</span> <span class="none">etti.</span></p>

      <p class="calibre2"><span class="none">Kampı terk edeli bir buçuk saat geçtikten sonra, Golding’in deyişiyle “polyana”ya ulaştılar.</span></p>

      <p class="calibre2"><span class="none">“Daha ileride olduğunu söylemiştin,” dedi Crozier.</span></p>

      <p class="calibre2"><span class="none">“Ben daha önce hiç bu kadar uzağa gitmemiştim. Bay Des Voeux o şeyi bulduğunda ben fok avlıyordum.” Buz açıklığının yanında bulundukları yerin arkasını ve solunu işaret etti belli belirsiz.</span></p>

      <p class="calibre2"><span class="none">“Yaralılar olduğunu söylemiştin, neredeler?” diye sordu Goodsir.</span></p>

      <p class="calibre2"><span class="none">“Evet, komutanım. Alex Wilson’un yüzü kan içindeydi.”</span></p>

      <p class="calibre2"><span class="none">“Ama George Cann’ın yüzünün kan içinde olduğunu söylemiştin,” dedi Crozier.</span></p>

      <p class="calibre2"><span class="none">Golding kendinden emin bir biçimde başını iki yana salladı. “Hayır, Yüzbaşım. Yüzü kan içinde olan şişman Alex’ti.”</span></p>

      <p class="calibre2"><span class="none">“Peki, bu kendi kanı mıydı, yoksa bir başkasının kanı mıydı?” diye sordu Goodsir.</span></p>

      <p class="calibre2"><span class="none">“Bilmiyorum,” diye yanıtladı Golding. Neredeyse somurtuyordu. “Bay Des Voeux yanınızda tıbbi malzemeleri getirmenizi istemişti. Ben de birinin yaralı olduğunu düşündüm. Sizin birisini iyileştirmenizi istemiş olacak.”</span></p>

      <p class="calibre2"><span class="none">“Burada kimse yok,” dedi kalafatçı John Lane. Buzun iki buçuk metre altındaki karanlık sulara bakarak polinidnın buzlu köşeşinde dikkatle yürüyor, sonra tekrar buza geri dönüyordu. “Neredeler? Bay Des Voeux’nun buradan ayrılırken yarlında senin dışında se</span><span class="none">kiz adam daha vardı, Golding.”</span></p>

      <p class="calibre2">“Bilmiyorum, Bay Lane. Sizi buraya getirmemi söyledi.”</p>

      <p class="calibre2">Depodan sorumlu Goddard ellerini ağzında birleştirdi ve bağırdı: “Heeeey? Bay Des Voeux? Heeeey?”</p>

      <p class="calibre2">Sağ taraflarından birisi bağırarak yanıt verdi. Ses belirsiz, boğuk çıkıyordu ama taşıdığı heyecan da seziliyordu.</p>

      <p class="calibre2">Crozier, tekrar Golding’e işaret ederek üç buçuk metre yüksekliğindeki buz bacaları arasından ilerledi. İşlenmiş kuleler gibi duran buz bacaları arasından geçen rüzgâr uğulduyordu ve oradakiler buz bacalarının sivri uçlarının gemideki bıçakların çoğuna göre daha güçlü olduğunu biliyorlardı.</p>

      <p class="calibre2">Ay ışığında, önlerinde, buz bacalarının arasındaki küçük, buzlu açıklığın ortasında bir adamın karanlık figürü belirdi.</p>

      <p class="calibre2">“Eğer bu Des Voeux ise,” diye fısıldadı Lane Yüzbaşı’ya, “sekiz adam kayıp demektir.”</p>

      <p class="calibre2">Crozier başıyla onayladı. “John, William, siz önden gidin. Yavaşça. Tüfeklerinizi ateşe hazır duruma getirin. Doktor Goodsir, lütfen benimle burada kalın. Golding, sen burada bekle.”</p>

      <p class="calibre2">“Emredersiniz, komutanım,” diye fısıldadı William Goddard. Goddard ve Lane parmaklarını kullanabilmek için dişleriyle eldivenlerini çıkardılar, çift namlulu tüfeklerini ateşe hazır halde doğrulttular, buz bacası ormanının ucunda bulunan, ay ışığının vurduğu açıklığa geldiler.</p>

      <p class="calibre2">Son buz bacasının arkasından iri bir gölge çıktı ve Lane ile Goddard’ın kafalarını birbirine vurdu. İki adam mezbahada kesilen davarlar gibi yere düştü.</p>

      <p class="calibre2">Bir başka gölge Crozier’ın kafasına arkadan vurdu, kollarını toparlanmaya çalışan adamın etrafında sardı ve boğazına bir bıçak dayadı.</p>

      <p class="calibre2">Robert Golding, Goodsir’ü yakaladı ve boğazına bir bıçak dayadı. “Kımıldamayın, Doktor,” diye fısıldadı genç adam. “Yoksa ameliyat yapma sırası bana gelir.”</p>

      <p class="calibre2">İri gölge Goddard ve Lane’i paltolarının yakasından çekerek buz açıklığa doğru çekti. Adamların botları buzu çiziyordu. Buz bacalarının arkasından üçüncü bir kişi geldi, Goddard ve Lane’in tüfeklerini aldı, bunların birini Golding’e verdi, diğerini kendisine aldı.</p>

      <p class="calibre2">“Çık oradan,” dedi Richard Aylmore, tüfeğinin ucuyla işaret ederek.</p>

      <p class="calibre2">Crozier boğazına bıçak dayanan gölgenin George Thompson’a ait olduğunu anladı adamın kokusundan. Yüzbaşı doğruldu, arkasındaki adamın da hafif itişiyle, hafif sendeleyerek buz bacalarından kendisini ay ışığında bekleyen adama doğru yaklaştı.</p>

      <p class="calibre2">Magnus <span class="none">Manson</span><span class="none">, Lane ve Goddard’ın bedenlerini efendisi Cornelius Hickey’in önüne attı.</span></p>

      <p class="calibre2"><span class="none">“Yaşıyorlar mı?” diye sordu Crozier. Thompson hâlâ Yüzbaşı’nın kollarını arkadan tutuyordu. Boğazına artık bıçak dayamıyor olsalar da, iki tüfeğin namlusu Crozier’a çevrilmişti.</span></p>

      <p class="calibre2"><span class="none">Hickey adamları incelercesine eğildi, birdenbire elinde biten bıçakla iki düzgün, basit hareketle adamların boğazlarını kesti.</span></p>

      <p class="calibre2"><span class="none">“Artık yaşamıyorlar, Bay Yüce ve Güçlü Crozier,” dedi kalafatçı yardımcısı.</span></p>

      <p class="calibre2"><span class="none">Buza akan kan, ay ışığında simsiyah görünüyordu.</span></p>

      <p class="calibre2"><span class="none">John Irving’i de bu teknikle mi öldürdün?” diye sordu Crozier öfkeden titreyen sesiyle.</span></p>

      <p class="calibre2"><span class="none">“Canın cehenneme,” dedi Hickey.</span></p>

      <p class="calibre2"><span class="none">Crozier Robert Golding’e baktı. “Umarım otuz parça gümüşünü almışsmdır.”</span></p>

      <p class="calibre2"><span class="none">Golding kıs kıs güldü.</span></p>

      <p class="calibre2"><span class="none">“George,” dedi kalafatçı yardımcısı, Crozier’ın arkasında duran Thompson’a. “Crozier’ın sağ cebinde bir tabanca var. Onu al. Dickie, tabancayı bana getir. Crozier hareket edecek olursa, onu öldür.”</span></p>

      <p class="calibre2"><span class="none">Thompson tabancayı alırken Aylmore ele geçirdiği tüfeği Crozier’a doğrultmuştu. Sonra ilerledi, tabancayı ve Thompson’ın bulduğu kurşun kutusunu aldı, tüfeği indirmeden geri çekildi. Ay ışığının düştüğü boşluğu geçti ve tabancayı Hickey’e verdi.</span></p>

      <p class="calibre2"><span class="none">“Doğa zaten canımıza okuyor,” dedi Doktor Goodsir aniden. “Neden bir de birbirimize giriyoruz? Neden insan türü Tanrı’nın verdiği sefaleti, dehşeti ve ölümü daha da kötü bir hale getirir? Bunu yanıtlayabilir misin, Bay Hickey?”</span></p>

      <p class="calibre2"><span class="none">Kalafatçı yardımcısı,</span> <span class="none">Manson</span><span class="none">, Aylmore, Thompson ve Golding cerraha sanki anlamadıkları bir dilde konuşmuşçasına baktılar.</span></p>

      <p class="calibre2"><span class="none">Orada geriye kalan tek canlı olan Crozier de öyle.</span></p>

      <p class="calibre2"><span class="none">“Ne istiyorsun, Hickey?” diye sordu Crozier. “Yolculuğunda iyi insanları yemek dışında?”</span></p>

      <p class="calibre2"><span class="none">“Boktan çeneni kapatmanı, sonra yavaş yavaş acı içinde ölmeni istiyorum,” dedi Hickey.</span></p>

      <p class="calibre2"><span class="none">Robert Golding bu söze çılgın gibi güldü. Elinde tuttuğu tüfeğin namlusu Goodsir’ün boynunda iz bırakıyordu.</span></p>

      <p class="calibre2"><span class="none">“Bay Hickey,” dedi Goodsir. “Ölen arkadaşlarımın cesetlerini parçalama işinde sana asla yardımcı olmayacağımı biliyorsun, değil mi?”</span></p>

      <p class="calibre2"><span class="none">Hickey, ay ışığında küçük dişlerini gösterdi. “Yardımcı olacaksın, cerrah. Seni temin ederim. Yoksa vücudunun parçalarını teker teker kesip sana yediririz.”</span></p>

      <p class="calibre2"><span class="none">Goodsir yanıt vermedi.</span></p>

      <p class="calibre2"><span class="none">“Tom Johnson ve diğerleri seni bulacaktır,” dedi Crozier bakışlarını Cornelius Hickey’in yüzünden hiç ayırmadan.</span></p>

      <p class="calibre2"><span class="none">Kalafatçı yardımcısı güldü. “Johnson bizi buldu bile, Crozier. Daha doğrusu, biz onu bulduk.”</span></p>

      <p class="calibre2"><span class="none">Kalafatçı yardımcısı arkasına uzandı ve karın içinden bir çuval parçası çıkardı. “Yalnızken Johnson’ı nasıl çağırırdınız Kral Crozier? Sağ kolum mu derdiniz onun için? İşte burada.” Dirseğin tam üzerinden kesilmiş, çıplak ve kanlı, beyaz, parlayan kemiği görünen bir sağ kol çıkardı ve Crozier’ın ayağının dibine attı.</span></p>

      <p class="calibre2"><span class="none">Crozier yere bakmadı. “Seni küçük tükürük parçası. Sen hep bir hiçtin ve öyle kalacaksın.”</span></p>

      <p class="calibre2"><span class="none">Hickey yüzünü buruşturdu; ay ışığı sanki insan olmayan bir şeye vuruyordu. Son saatlerini yaşayan bir iskorbüt hastalarında görüldüğü gibi dudakları küçük dişlerini gösterecek şekilde içe doğru çekildi. Bakışlarında deliliğin, öfkenin çok ötesinde bir şeyler vardı.</span></p>

      <p class="calibre2"><span class="none">“Magnus, Yüzbaşı’yı boğ,” dedi Hickey. “Hemen, şimdi.” “Tamam, Cornelius,” dedi Magnus</span> <span class="none">Manson</span> <span class="none">ve yürümeye başladı.</span></p>

      <p class="calibre2"><span class="none">Goodsir öne fırlayacak oldu ama Golding bir eliyle namluyu doktorun kafasına doğrultup diğer eliyle onu sıkıca tuttu.</span></p>

      <p class="calibre2"><span class="none">Dev adam kendisine doğru gelirken Crozier kılını bile kımıldatmadı. Manson’ın gölgesi Yüzbaşı ve onu tutan George Thompson’ın üzerine çöktüğünde, Thompson hafifçe irkildi, Crozier geriye doğru hareket etti, sonra öne çıktı, kollarını kunardı, elini paltosunun sol cebine soktu.</span></p>

      <p class="calibre2"><span class="none">Goodsir az daha kazayla tüfeğinin tetiğini çekip Goodsir’ün beynini dağıtacaktı. Yüzbaşı’nın cebinde bir parlama gördüğünde ve çifte merminin patlamasıyla buz bacalarına kadar giden bir ses duyduğunda çok şaşırmıştı.</span></p>

      <p class="calibre2"><span class="none">“Ah,” dedi Magnus</span> <span class="none">Manson</span> <span class="none">ellerini yavaşça karnına götürerek.</span></p>

      <p class="calibre2"><span class="none">“Lanet olsun,” dedi Crozier sakin bir biçimde. İstemeden tabancasındaki iki kurşunu da harcamıştı.</span></p>

      <p class="calibre2"><span class="none">“Magnus!” diye bağırdı Hickey ve dev adama doğru koştu.</span></p>

      <p class="calibre2"><span class="none">“Galiba Yüzbaşı beni vurdu, Cornelius,” dedi</span> <span class="none">Manson</span><span class="none">. Dev adamın kafası karışmış ve biraz şaşırmıştı.</span></p>

      <p class="calibre2"><span class="none">“Goodsir,” diye bağırdı Crozier bu karmaşanın ortasında. Döndü, Thompson’ın yumurtalıklarına diz attı ve kunuldu. “Kaç!”</span></p>

      <p class="calibre2"><span class="none">Cerrah kaçmayı denedi. Genç Golding’i çekti, itti ve Golding ona çelme takmasaydı kurtulacaktı. Goodsir göbeğinin üstüne düştü. Golding diziyle Goodsir’ün sırtına bastırdı, çift namlulu tüfeği sertçe Goodsir’ün kafasına dayadı.</span></p>

      <p class="calibre2"><span class="none">Crozier buz bacalarına</span> <span class="none">doğru</span> <span class="none">kaçmaya başlamıştı.</span></p>

      <p class="calibre2"><span class="none">Hickey soğukkanlı bir biçimde tüfeği Richard Aylmore’dan aldı, nişan aldı ve iki mermiyi de ateşledi.</span></p>

      <p class="calibre2"><span class="none">Bir buz bacasının üzeri parçalandı ve yere düştü. O sırada Crozier yüzünün üstüne düştü, buzun üstünde kaydı. Yerde kendi kanının izini bırakıyordu kayarken.</span></p>

      <p class="calibre2"><span class="none">Hickey tüfeği Aylmore’a verdi, Manson’ın paltosunu, kazaklarını, gömleğini ve kirli fanilasını çıkardı. “Getir şu lanet olası cerrahı buraya,” diye bağırdı Golding’e.</span></p>

      <p class="calibre2"><span class="none">“Çok acımıyor, Cornelius,” dedi Magnus</span> <span class="none">Manson</span><span class="none">. “Biraz gıdıklıyor, sadece.”</span></p>

      <p class="calibre2"><span class="none">Golding, Goodsir’ü ite kaka getirdi. Cerrah gözlüklerini taktı ve iki kurşun yarasına baktı. “Emin değilim ama küçük kalibreli kurşunların Bay Manson’ın deri altındaki yağ ve kas tabakasına girdiğini sanmıyorum. Ama korkarını, bunlara iki küçük yara da diyemeyiz. Şimdi de Yüzbaşı Crozier’ın durumuna bakabilir miyim, Bay Hickey?”</span></p>

      <p class="calibre2"><span class="none">Hickey güldü.</span></p>

      <p class="calibre2"><span class="none">“Cornelius!” diye bağırdı Aylmore.</span></p>

      <p class="calibre2"><span class="none">Crozier, kan kaybederek, paltolarını çıkarmış, dizlerinin üzerine kalkmış, buz bacalarının arasına</span> <span class="none">doğru</span> <span class="none">emekleyerek ilerliyordu. Acı içinde ayağa kalkmıştı şimdi de. Sarhoş gibi buz bacalarının arkasına doğru ilerledi.</span></p>

      <p class="calibre2"><span class="none">Golding kıkırdadı ve tüfeğini doğmlttu.</span></p>

      <p class="calibre2"><span class="none">“Hayır!” diye bağırdı Hickey. Crozier’ın tabancasını paltosunun cebinden çıkardı ve dikkatle nişan aldı.</span></p>

      <p class="calibre2"><span class="none">Buz bacalarına ulaşmasına altı metre kala Crozier, yaralı omzunun üzerinden baktı.</span></p>

      <p class="calibre2"><span class="none">Hickey ateş etti.</span></p>

      <p class="calibre2"><span class="none">Kurşun Crozier’ın kendi etrafında dönmesine ve dizlerinin üzerine çökmesine neden oldu. Vücudu aşağı doğru çöktü ama Crozier ayağa kalkmak istercesine elini buzun üzerine koydu.</span></p>

      <p class="calibre2"><span class="none">Hickey beş adım daha attı ve yeniden ateş etti.</span></p>

      <p class="calibre2"><span class="none">Crozier sırtüstü düştü, sadece dizleri yukarıya kalkmış halde yatıyordu.</span></p>

      <p class="calibre2"><span class="none">Hickey iki adım daha attı, nişan aldı ve yine ateş etti. Crozier’ın bir bacağı yana yattı. Kurşun dizinden girmiş, dizinin altındaki kastan çıktı. Yüzbaşı ses çıkarmadı.</span></p>

      <p class="calibre2"><span class="none">“Cornelius, sevgilim.” Magnus Manson’ın sesi, canı yanmış bir çocuğunkine benziyordu. “Karnım ağrımaya başladı.”</span></p>

      <p class="calibre2"><span class="none">Hickey arkasını döndü. “Goodsir, ona acısını dindirecek bir şey ver.”</span></p>

      <p class="calibre2"><span class="none">Cerrah başıyla onayladı. Konuşunca sesi zayıf, gergin ve kuru çıktı: “Yanımda bir şişe Dover Tozu var. Bir çeşit koka bitkisinden yapılıyor. Buna bazen kokain derler. Ona bunu vereceğim. İsterseniz hepsini vereyim. Biraz adamotu, afyon tentürü ve morfin de veririm. Bu acısını dindirecektir.” Çantasına uzandı.</span></p>

      <p class="calibre2"><span class="none">Hickey silahını kaldırdı, cenahın sol gözüne nişan aldı. “Eğer Magnus’u daha kötü yapacak bir şey vereceksen, hele bir de çantandan ilaç yerine neşter çıkaracak olursan, lanet olası İsa adına yemin ederim ki seni hayalarından vurur, onları yediririm s’ana. Anlıyor musun, doktor?”</span></p>

      <p class="calibre2"><span class="none">“Anlıyorum,” dedi Goodsir. “Eylemlerimi Hipokrat yemini altında gerçekleştiriyorum.” Bir şişe ve bir</span> <span class="none">kaşık</span> <span class="none">çıkardı, bunun üzerine az miktarda morfin sıvısı koydu. “Bunu iç,” dedi dev adama.</span></p>

      <p class="calibre2"><span class="none">“Teşekkür ederim, Doktor,” dedi Magnus</span> <span class="none">Manson</span><span class="none">. Ses çıkararak içti.</span></p>

      <p class="calibre2"><span class="none">‘Cornelius!” diye bağırdı Thompson ileriyi işaret ederek. Crozier yerinde yoktu. Kan izleri buz bacalarına doğru gidiyordu.</span></p>

      <p class="calibre2"><span class="none">“Ah, lanet olsun,” dedi kalafatçı yardımcısı iç çekerek. “Bu bok herif boyundan büyük sorunlar çıkarıyor. Dickie, silahını yeniden doldurdun mu?” Hickey bu soruyu sorarken kendi tabancasını dolduruyordu.</span></p>

      <p class="calibre2"><span class="none">“Evet,” dedi Aylmore tüfeğini doğrultarak.</span></p>

      <p class="calibre2"><span class="none">“Thompson, getirdiğim diğer tüfeği al, cerrah ve Magnus’la beraber burada kal. Eğer doktor hoşuna gitmeyecek bir hareket yaparsa, hayalarını havaya uçur.”</span></p>

      <p class="calibre2"><span class="none">Thompson başıyla onayladı. Golding kıkırdadı. Hickey’in elinde tabanca, Golding ve Aylmore’un ellerinde tüfekler, ayın aydınlattığı buza doğru ilerlediler ve sonra, tek sıra halinde, dikkatli bir biçimde buz bacası ve gölge dolu ormana daldılar.</span></p>

      <p class="calibre2"><span class="none">“Burada onu bulmak zor olabilir,” diye fısıldadı Aylmore karanlığı buz bacaları arasındaki boşluklardan geçerek delen ay ışığı altında.</span></p>

      <p class="calibre2"><span class="none">“Sanmıyorum,” dedi Hickey, buz blokları arasında siyah noktalı telgraf mesajı gibi uzanan kan izlerini göstererek.</span></p>

      <p class="calibre2"><span class="none">“Elinde hâlâ tabancası var,” diye fısıldadı Aylmore buz bacaları arasında dikkatle ilerlerken.</span></p>

      <p class="calibre2"><span class="none">“Onun da tabancasının da canı cehenneme,” Hickey botlarıyla buzda bir</span><span class="none">az kayard</span><span class="none">k ilerlerken.</span></p>

      <p class="calibre2"><span class="none">Golding yüksek sesle kıkırdadı. “Onun da tabancasının da canı cehenneme,” diye tekrarladı neşeli bir sesle.</span></p>

      <p class="calibre2"><span class="none">Kan izleri on</span> <span class="none">iki metre ötedeki siyah polinia’d</span><span class="none">a bitiyordu. Hickey ileri doğru fırladı ve aşağı baktı. İki buçuk metre derinliğindeki kuyunun yan tarafında yatay kan izleri dikey kan izlerine dönüşmüştü. Oradan suya girmiş olmalıydı.</span></p>

      <p class="calibre2"><span class="none">“Lanet olsun, lanet olsun!” diye haykırdı Hickey volta atarak. “Beni izlerken bu büyük kralın lanet yüzüne son kurşunu sıkmak istiyordum. Canı cehenneme. Beni kazıkladı.”</span></p>

      <p class="calibre2"><span class="none">“Bakın Bay Hickey,” dedi Golding kıkırdayarak. Karanlık suda yüzüstü duran bir figüre benziyordu gösterdiği şey.</span></p>

      <p class="calibre2"><span class="none">“Bu sadece lanet olası paltosu,” dedi Aylmore. Tüfeğini doğrulmuş, dikkatle gölgelerin arasından çıkmıştı.</span></p>

      <p class="calibre2"><span class="none">“Lanet olası paltosu,” diye tekrarladı Robert Golding.</span></p>

      <p class="calibre2"><span class="none">“Demek orada,” dedi Aylmore. Des Voeux ve diğerleri tüfek seslerini duyup gelmeden buradan gitsek nasıl olur? Diğerleriyle aramızda iki gün var ve daha cesetleri parçalatmamız lazım.”</span></p>

      <p class="calibre2"><span class="none">“Şimdilik kimse burayı terk etmeyecek, “ dedi kalafatçı yardımcısı. “Crozier bâlâ bayatta olabilir.”</span></p>

      <p class="calibre2"><span class="none">“Paltosuz haldeyken, bu kadar kurşun yedikten sonra mı?” diye sordu Aylmore. “Şu paltoya bak, tüfekten çıkan kurşunlar onu parça parça etmiş.”</span></p>

      <p class="calibre2"><span class="none">“Hâlâ hayatta olabilir. Öldüğüne emin olmalıyız. Hem belki cesedi suyun yüzüne</span> <span class="none">çıkar.”</span></p>

      <p class="calibre2"><span class="none">“Ne yapacaksın?” diye sordu Aylmore. “Cesedine ateş mi edeceksin?”</span></p>

      <p class="calibre2"><span class="none">Hickey arkasını döndü, Aylmore’a sertçe baktı. Ondan çok daha uzun boylu olan Aylmore geri çekildi. “Evet,” dedi Cornelius Hickey. “Tam da bunu yapacağım.” Golding’e bağırdı. “Git Thompson, Magnus ve doktoru getir. Doktoru bir buz bacasına bağlarız. Bu sırada Aylmore ve Thompson da aramaya katılabilirler. Sen de o sırada Magnus’a göz kulak olduğu ve Lane ile Goddard’ı küçük parçalara ayır.”</span></p>

      <p class="calibre2"><span class="none">“Küçük parçalara mı ayırayım?” diye bağırdı Golding. “Goodsir’ü bu işi yapsın diye yakaladığımızı söylemiştin Cornelius. Kesme işini o yapacaktı, ben değil.”</span></p>

      <p class="calibre2"><span class="none">“Goodsir bunu daha sonra yapacak, Bobby,” dedi Hickey. “Bu gece bu işi sen yapmalısın. Henüz Doktor Goodsir’e güvenenleyiz. Önce onu buradan uzaklaştırıp bizim adamların yanına götürmeliyiz. Şimdi iyi bir çocuk ol, doktoru getir, onu bir buz bacasına sıkıca bağla, en iyi bildiğin düğümleri at, Magnus’a cesetleri buraya sürüklemesini söyle. Ondan sonra cesetleri kesersin. Ayrıca Goodsir’ün malzemelerini getir. Bir de yanımdaki çantada getirdiğim bıçakları ve marangoz testeresini de al.”</span></p>

      <p class="calibre2"><span class="none">“Ah, tamam,” dedi Golding. “Ama ben aramayı tercih ederdim.” Buz bacası tarlasından çıktı.</span></p>

      <p class="calibre2"><span class="none">“Yüzbaşı kanının yarısını onu vurduğun yere dökmüş olmalı, Cornelius,” dedi Aylmore. “Suya girmese, iz bırakmadan kaçamazdı.”</span></p>

      <p class="calibre2"><span class="none">“Bu</span> <span class="none">çok</span> <span class="none">doğru</span><span class="none">, sevgili Dickie,” dedi Hickey garip bir gülümsemeyle. “Suda değilse sürünmeye devam edebilir ama bu kadar yaralandıktan sonra kan kaybetmeye devam edecektir. Suyun altında olmadığına ya da sürünüp, ölmeyi beklediği buz bacalarının arkasında olmadığın</span><span class="none">a emin olmalıyız. Sen polinia’n</span><span class="none">ın güney tarafından aramaya başla.</span></p>

      <p class="calibre2"><span class="none">Ben kuzeye bakarım. Saat yönünde ilerleyelim. Herhangi bir iz bulursan, bir damla kan bile olsa bu, ya da buz üstünde bir ayak izi, hemen haber ver. Ben yanına ge lirim. Dikkatli olduğu. Ölmek üzere olan bir köpeğin gölgelerden çıkıp üzerine atlamasına ve silahını almasına izin veremeyiz.”</span></p>

      <p class="calibre2"><span class="none">Aylmore şaşırmış ve korkmuştu. “Gerçekten bunu yapabilecek kadar güçlü olduğunu düşünüyor musun? Vücudunda üç kurşun ve bir sürü saçma parçası varken bunu yapabilir mi? Üzerinde paltosu yokken birkaç dakika içinde zaten donar. Gerçekten bize pusu kurup bekleyebileceğini mi düşünüyorsun, Cornelius?”</span></p>

      <p class="calibre2"><span class="none">Hickey gülümsedi ve siyah havuzu işaret etti. “Hayır. Bence o öldü ve orada boğuldu. Ama emin olmamız gerekiyor. Emin olana kadar buradan gitmeyeceğiz. Gerekirse sabaha kadar ararız.</span></p>

      <p class="calibre2"><span class="none">Yükselen ve sonra alçalan ay ışığında üç saat daha aradılar. Polinia, buz bacaları, dört bir yana uzanan buz düzlük, kuzey, güney ve doğudaki basınç sırtları, kana ve ayağa en ufak bir iz taşımıyordu.</span></p>

      <p class="calibre2"><span class="none">Hickey’in emrinden sonra Robert Golding’in John Lane ve William Goddard’ı parçalara ayırması tam üç saat sürdü; üçüncü saatin sonunda bile genç adam bu işi tam becerememişti. Sanki bir patlama olmuşçasına etrafına kaburga, kafa, el, ayak ve omurilik parçaları saçılmıştı. Hickey ve diğerleri geri döndüğünde Golding o kadar çok kana bulanmıştı ki, ortaçağ ayinlerindeki kurbanlara benzemişti. Aylmore, Thompson ve hatta Magnus</span> <span class="none">Manson</span> <span class="none">genç adamın bu halinden irkilmişlerdi ama Hickey bu sahneye katıla katıla güldü.</span></p>

      <p class="calibre2"><span class="none">Yanlarında getirdikleri çuvallar muşambaya sarılı et parçalarıyla dolmuştu. Buna rağmen çuvallardan kan sızıyordu.</span></p>

      <p class="calibre2"><span class="none">Soğuktan ve şoktan titreyen Goodsir’ü çözdüler.</span></p>

      <p class="calibre2"><span class="none">“Gitme zamanı, cerrah,” dedi Hickey. Diğer çocuklar on altı kilometre ileride, batıda size hoş geldin demek için bekliyorlar.”</span></p>

      <p class="calibre2"><span class="none">“Bay Des Voeux ve diğerleri peşinizden gelecektir.”</span></p>

      <p class="calibre2"><span class="none">“Hayır,” dedi Hickey kendinden emin bir sesle. “Gelmeyecekler. Elimizde en az üç tüfek ve bir tabanca bulunduğunu öğrenince bundan vazgeçerler. Tabii her şeyden önce burada olduğumuzu anlamaları gerekir ama hiç sanmıyorum.” Golding’e döndü: “Yeni arkadaşımıza taşıması için bir çuval et ver, Bobby.”</span></p>

      <p class="calibre2"><span class="none">Goodsir ağır çuvalı taşımayı reddedince Magnus</span> <span class="none">Manson</span> <span class="none">ona öyle bir vurdu ki az kalsın kaburgaları kırılacaktı. Kan sızan çuvalı almayı bu şekilde dört kez reddeden Goodsir, daha fazla darbe yememek için çuvalı aldı.</span></p>

      <p class="calibre2"><span class="none">“Gidelim,” dedi Hickey. “Burada işimiz bitti.”</span></p>

      <p class="calibre2">&nbsp;</p><br class="calibre3" id="calibre_pb_55" />
    </div>
  </div>
</body>
</html>
