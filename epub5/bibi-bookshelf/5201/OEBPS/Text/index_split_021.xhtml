<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Ter?r</title>
  <meta content="User" name="author" />
  <meta content="2014-12-14" name="creation-time" />
  <meta content="2014-12-17" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <h1>21<br />
      BLANKY</h1>

      <p class="calibre2">&nbsp;</p>

      <p class="calibre2"><span class="none">Blanky dişleriyle eldivenini çıkardı, eldiveninin yere düşmesine izin verdi ve tüfeğini doğrulttu. Geleneklere göre nöbetçi subayın silah taşımaması gerekiyordu ama Yüzbaşı Crozier tek bir emir vererek bunu değiştirdi. Güvertedeki herkes sürekli silahlı olacaktı. Şimdi, eldivenlerini çıkardıktan sonra alta giydiği daha ince pamuk eldivenle tüfeğinin tetiğini çekebilirdi. Ama rüzgârın iğneleyici soğuğunu hemen hissetti.</span></p>

      <p class="calibre2"><span class="none">Nöbetteki Denizci Berry’nin feneri sönmüştü. Tüfekten gelen kurşun sesi, geminin ortasındaki yelken direğinden gelmiş gibiydi ama buz uzmanı, rüzgâr ve karın sesleri bozduğunu biliyordu. Blanky sancak tarafında yanan fenerin ışığını görebiliyordu ama fener hareket ediyordu.</span></p>

      <p class="calibre2"><span class="none">“Berry?” diye bağırdı karanlık nöbet noktasına. Ama rüzgârın bu iki heceli sözcüğü arkaya savurduğunu hissediyordu. “Handford?”</span></p>

      <p class="calibre2"><span class="none">Sancak tarafındaki fener söndü. Pruvadaki Davey Leys’in feneri ise açık bir gecede geminin ortasındaki yükseltiden görünebilirdi; ama bugün hava açık değildi.</span></p>

      <p class="calibre2"><span class="none">‘“Handford?” Blanky sağ elinde tüfeği, sol elinde feneriyle nöbet yerine doğru ilerlemeye çalıştı. Paltosunun sağ cebinde üç kurşunu daha vardı ama bu soğukta kurşunu yerine yerleştirmenin ne kadar uzun zaman aldığını tecrübelerinden biliyordu.</span></p>

      <p class="calibre2"><span class="none">“Berry!” diye bağırdı. “Handford! Leys!” Alex Berry silahını ateşlemiş olmasına rağmen, şimdi, karanlıkta ve buzlu, eğik güvertede üç adamın birbirini vurma tehlikesi vardı. İkinci bir el ateş edilmemişti. Ama Blanky donmuş çadır piramidin bulunduğu ön tarafa gidecek olursa ve Handford ya da Leys aniden ne olduğunu araştırmak için ortaya çıkarsa, bu sinirli halleriyle elinde fener taşıyan bir adama bile ateş edebilirlerdi.</span></p>

      <p class="calibre2"><span class="none">Buna rağmen ilerlemeye devam etti.</span></p>

      <p class="calibre2"><span class="none">“Berry!” diye bağırdı. Geminin önündeki nöbet yerine on metre mesafedeydi.</span></p>

      <p class="calibre2"><span class="none">Yağan karların içinde bulanık bir hareket sezdi; sonra herhangi bir tüfek sesinden çok daha yüksek bir ses duydu. Ardından ikinci bir patlama. Blanky, geminin kıçına, geriye doğru on adım attı ve birdenbire havada fıçılar, tahta sandıklar, kutular ve geminin diğer malzemeleri uçuşmaya başladı. Blanky’nin neler olduğunu anlaması için birkaç saniye geçmesi gerekti. Güvertenin ortasında ileri geri uçuşan donmuş yelkenler aniden yıkılmış, her bir yöne binlerce kiloluk birikmiş kar ve buz saçmış ve hatta arka tarafındaki güverte deposunu bile yerinden fırlatmıştı, depoda genelde yanıcı zift, lostromoların malzemeleri ve akan suyu güverteye yönlendirmek için kullanılan kum torbaları bulunuyordu. Ayrıca, ana direğin dışında kalan, bir yıldan uzun bir süre önce ileriye ve geriye kaydırılıp çadır direği haline getirilen daha alçak direkler ana kapağın ve merdivenlerin üzerine düşmüştü.</span></p>

      <p class="calibre2"><span class="none">Artık Blanky’nin ve nöbetteki diğer üç adamın orta güverteye inme şansı yoktu. Orta güvertedekilerin de güvertede meydana gelen patlamaların ne olduğuna bakmak için yukarı çıkma şansları yoktu. Direkler kapağın üstüne düştükten sonra buna yelkenlerin de ağırlığı eklenince yukarı çıkmaları olanaksızdı. Buz uzmanı aşağıdaki adamların kısa süre sonra ön taraftaki kapağa koşacaklarını ve kış boyunca kapalı kalması için sıktıkları vidaları açmaya başlayacaklarını biliyordu. Ama bu zaman alacaktı.</span></p>

      <p class="calibre2"><span class="none">Yukarı çıktıklarında biz hayatta olacak mıyız acaba, diye düşündü Blanky.</span></p>

      <p class="calibre2"><span class="none">Kum ve kar kaplı eğik güverte üzerinde elinden geldiğince hızlı yürüyen Blanky, yıkılmış çadır bölgesindeki enkazın etrafından geçti ve yığının sancak tarafında kalan dar koridora girdi.</span></p>

      <p class="calibre2"><span class="none">Önünde bir şekil belirdi.</span></p>

      <p class="calibre2"><span class="none">Hâlâ sol elinde feneri tutarken tüfeğini kaldırdı, parmağını tetiğe götürdü ve ateş etmeye hazırlandı. “Handford!” dedi siyah elbise ve atkı yığını içinde solgun bir yüz görünce. Adamın Galler peruğu dağınıktı. “Fenerin nerede?”</span></p>

      <p class="calibre2"><span class="none">“Düşürdüm,” dedi denizci. Adam şiddetle titriyordu, elleri çıplaktı. Buz uzmanı bir ısı kaynağıymış gibi Blanky’ye yaklaştı. “O şey direği yıkınca fenerimi yere attım. Karın içinde söndü.”</span></p>

      <p class="calibre2"><span class="none">“Ne demek “direği yıkınca’?” diye sordu Blanky. “Yaşayan hiçbir canlı ana direği yıkamaz.”</span></p>

      <p class="calibre2"><span class="none">“Yıktı işte!” dedi Handford. “Berry’nin silahını ateşlediğini duydum. Sonra bir şeyler bağırdı. Ardından feneri söndü. Sonra bir şey gördüm... Büyük, çok büyük bir şey... o şey direğin üzerine sıçradı ve her şey yıkıldı. Direğin üzerindeyken ona ateş etmeye çalıştım ama tüfeğim tutukluk yaptı. Sonra silahı yere attım.”</span></p>

      <p class="calibre2"><span class="none">Direğe mi sıçradı diye düşündü Blanky. Ana direk güverteden üç buçuk metre yükseklikteydi. Hiçbir şey onun üzerine sıçrayamazdı. Buzla kaplı olduğu için hiçbir şey ona tırmanamazdı da. “Berry’yi bulmalıyız,” dedi yüksek sesle.</span></p>

      <p class="calibre2"><span class="none">“Hiçbir şekilde ön tarafa gidemem, Bay Blanky. Beni rapor edebilir ve kalafatçı yardımcısı Johnson’a bana elli kırbaç vurması için emir verebilirsiniz. Ama kesinlikle oraya gitmiyorum Bay Blanky.”</span> <span class="none">Handfort’un</span> <span class="none">dişleri öylesine birbirine vuruyordu ki söyledikleri güçlükle anlaşılıyordu.</span></p>

      <p class="calibre2"><span class="none">“Sakin ol,” dedi Blanky. “Kimse kimseyi rapor etmiyor. Leys nerede?”</span></p>

      <p class="calibre2"><span class="none">Sancak tarafındaki nöbetçi yerinin avantajlı konumundan normalde David Leys’in fenerini görebilmeliydi. Ama pruva tarafı karanlıktı.</span></p>

      <p class="calibre2"><span class="none">Handfort birbirine çarpan dişleri arasından “Ben fenerimi attığımda onun feneri de söndü,” dedi. “Git tüfeğini al.”</span></p>

      <p class="calibre2"><span class="none">“Oraya kesinlikle..,” diye söze başladı Handford.</span></p>

      <p class="calibre2"><span class="none">“Lanet herif!” diye kükredi Thomas Blanky. “Eğer o silahı bir dakika içinde almazsan, o lanet kıçın yiyeceği elli kırbacı çok arar John Handford. Şimdi yürü!</span></p>

      <p class="calibre2"><span class="none">Handfort yürüdü. Blanky onu izledi, geminin ortasındaki yelken yığınına hiç arkasını dönmedi. Yağan kar yüzünden feneri üç metre ya da daha kısa bir mesafeyi aydınlatabiliyordu ancak. Buz uzmanı hem silahını doğrultmuş hem de feneri havaya kaldırmıştı. Kollan çok yorgundu.</span></p>

      <p class="calibre2"><span class="none">Handford görünüşe göre soğuktan uyuşmuş çıplak elleriyle silahını tutmaya kalktı.</span></p>

      <p class="calibre2"><span class="none">“Eldivenlerin nerede senin?” diye sordu Blanky.</span></p>

      <p class="calibre2"><span class="none">Handfort’un</span> <span class="none">dişleri yanıt vermesini engelleyecek kadar hızla birbirine çarpıyordu.</span></p>

      <p class="calibre2"><span class="none">Blanky kendi tüfeğini bıraktı, denizciyi hafifçe kenara iterek yerdeki silahı aldı. Namlunun karla kaplı olmadığından emin oldu, silahı düzeltti ve Handford’a verdi. Blanky, çıplak elleriyle tüfeğe dokunmasın diye tüfeği adamın kolunun altına sıkıştırmak zorunda kalmıştı. İki elini de kullanabilmek için kendi silahını sol kolunun altına sıkıştırdı, cebinden kurşunu çıkardı,</span> <span class="none">Handfort’un</span> <span class="none">tüfeğini doldurdu ve adama verdi. “Şu yığının arkasından benden ya da Leys</span><span class="none">’</span><span class="none">den daha büyük bir şey çıkarsa, ellerim tüfeğe yapışır diye bakmadan nişan al ve ateş et,” diye bağırdı. Rüzgâr uğuldadığı için adamın kulağının dibine kadar yaklaşmak zorunda kalmıştı.</span></p>

      <p class="calibre2"><span class="none">Handford ancak başıyla onaylayabildi.</span></p>

      <p class="calibre2"><span class="none">“Leys’i bulmaya ve ön kapağı açmasına yardım etmeye gidiyorum,” dedi Blanky. Donmuş yelken yığını, yağan kar, kırık direkler ve etrafa saçılmış sandıklar arasında pruvadan aşağı doğru hareket eden bir şey yoktu.</span></p>

      <p class="calibre2"><span class="none">“Ben burada...” diyecek oldu Handford.</span></p>

      <p class="calibre2"><span class="none">“Olduğun yerde kal,” diye onun sözünü kesti Blanky. Feneri korkmuş adamın yanına bıraktı. “Sakın Leys’le beraber gelirken bize ateş etme yoksa yemin ediyorum seni ölene kadar kovalarım John Handford.”</span></p>

      <p class="calibre2"><span class="none">Handford solgun yüzüyle söylenenleri tekrar onayladı.</span></p>

      <p class="calibre2"><span class="none">Blanky pruvaya doğru ilerledi. Bir düzine adım attıktan sonra, fenerin ışığının ötesine geçmişti ama gözlen karanlığa hemen alışmadı. Sert kar taneleri yüzüne kurşun gibi çarpıyordu. Üzerinde rüzgâr uluyor, bu bitmeyen kış direk ve yelkenlerden geriye kalan ne varsa onları sallıyordu. Burası o kadar karanlıktı ki Blanky eldivenli sol elinde silahını taşırken sağ eliyle de buzla kaplı tırabzanı tutuyordu. Anlayabildiği kadarıyla ön taraftaki ana direk de yere yıkılmıştı.</span></p>

      <p class="calibre2"><span class="none">“Leys,” diye bağırdı!</span></p>

      <p class="calibre2"><span class="none">Beyaz, büyük ve belirsiz bir şey yağan karın ortasından ve enkaz yığınının arkasından çıkarak Blanky’nin durmasına yol açtı. Buz uzmanı gördüğü şeyin beyaz bir ayı mı, dövmeli bir şeytan mı, bunun karanlıkta üç metre mi yoksa on metre mi ilerisinde kaldığını anlayamadı ama bu şeyin pruvaya doğru giden yolu kestiğine emindi.</span></p>

      <p class="calibre2"><span class="none">Sonra o şey arka ayakları üzerinde şahlandı.</span></p>

      <p class="calibre2"><span class="none">Blanky yaratığı tam olarak görememişti -savrulan karlar arasında yaratık görülmekten çok seziliyordu- ama onun kocaman bir şey olduğunu anladı. Küçük üçgen kafası -tabii buna bir kafa denebilirse- bir zamanlar direğin olduğu yerden daha yüksekteydi. Bu solgun üçgen kafanın içine oyulmuş gibi duran iki delik -göz müydü bunlar acaba?- vardı ama bunlar güvenenin en azından dört metre üstündeydi. Olanaksız diye düşündü Thomas Blanky. Yaratık ona doğru hareket etti. Blanky tüfeği sağ eline aldı, dipçiği omzuna yapıştırdı, sol eliyle tüfeği sağlamlaştırdı ve ateş etti.</span></p>

      <p class="calibre2"><span class="none">Silahın ateşlenmesiyle çıkan bir saniyelik kıvılcım buz uzmanına bu siyah, ölü, ona bakan duygusuz köpekbalığı gözlerini bir an görme şansı verdi. Hayır, bunlar köpekbalığı gözü değil, diye düşündü bir saniye sonra, çıkan kıvılcım gözlerini kamaştırmıştı. Bunlar bir köpekbalığının siyah gözlerinden çok daha kötücül, çok daha zekice bakan gözler. Sizi sadece bir yiyecek olarak gören acımasız bakışlar. Bu dipsiz gözler onun çok üstündeydi. Blanky’nin kollarını açsa aynı genişliğe ulaşamayacağı omuzlarının hemen üstündeydi ve giderek kendisine yaklaşıyordu.</span></p>

      <p class="calibre2"><span class="none">Blanky işe yaramayan tüfeği yaratığın üzerine doğru fırlattı -silahı tekrar dolduracak zaman yoktu- ve tırmanma halatlarına yöneldi.</span></p>

      <p class="calibre2"><span class="none">Kırk yıllık denizcilik tecrübesi sayesinde buz uzmanı, karanlıkta ve fırtınada, bakmaya bile gerek görmeden buzlu tırmanma halatlarının yerini buluyordu. Eldivensiz sağ eliyle halatı kavradı, bacaklarını yukarı çekti, altından sarkan halatı ayaklarıyla buldu, sol elindeki eldiveni dişleriyle çıkardı ve iplerin içe doğru eğik kısmını tutarak neredeyse baş aşağı durarak yukarı tırmanmaya başladı.</span></p>

      <p class="calibre2"><span class="none">Kalçasının ve bacaklarının on beş santim altında bir şey iki ton ağırlığında bir</span> <span class="none">makinenin şiddetiyle havayı savurdu. Blanky halatı oluşturan üç kalın, diken ipin koptuğunu, yırtıldığını... olanaksız!... İçe doğru savrulduğunu gördü; bu savrulma yüzünden az daha yere düşecekti.</span></p>

      <p class="calibre2"><span class="none">Tutundu. Sol ayağını halatın hâlâ sağlam kalan kısmının dışına dolayıp buzlanmış da olsa ondan destek aldı ve bir saniye bile beklemeden daha yukarı tırmanmaya başladı. Thomas Blanky on iki yaşındayken Kraliyet Donanması’nın bu direkleri, yelkenleri, halatları ve üç direkli geminin direklerini oynaması için yapıldığını sandığı yıllardaki gibi atik bir biçimde tırmanıyordu yukarıya.</span></p>

      <p class="calibre2"><span class="none">Şimdi altı metre yükseklikteki ikinci direğin seviyesine ulaşmıştı, direğin açısı geminin yana yatmış açısına uydurulmuştu. Aşağıdaki o şey halata bir kez daha vurdu ve tahtaları, raptiyeleri, buzu ve demir blokları küpeşteden kopararak etrafa savurdu.</span></p>

      <p class="calibre2"><span class="none">Tırmanma halatı ana direğe, iç tarafa doğru savruldu. Blanky bu hızla direğe çarparsa aşağıya, yaratığın kollarına ve ağzının içine düşeceğini biliyordu. Buz uzmanı rüzgârlı karanlıkta bir buçuk metre ötesini göremez halde yelkenlere tutunmaya çalıştı.</span></p>

      <p class="calibre2"><span class="none">Donan parmakları direği ve direğin hemen altındaki halatları yakaladı, aynı anda ayaklarını ayaklığa yerleştirdi. Bu ayaklığa normalde çıplak ayakla basmak gerekiyordu ama bu gece değil.</span></p>

      <p class="calibre2"><span class="none">İkinci direğin üzerine geldi, güvertenin yedi metre üstündeydi; korkmuş bir atlının atının vücuduna tutunması gibi hem ayakları hem de elleriyle buzlu meşeye tutundu. Yelken halatlarından destek almak için ayağıyla buzlu yelkeni çılgınca yokluyordu.</span></p>

      <p class="calibre2"><span class="none">Karanlığa, rüzgâra, kara ve doluya rağmen normalde ortalama bir denizci direğin en üst noktasına tırmanabilir, çıkılabilecek en üst noktaya çıkar, tıpkı bir ağacın üstünde güvencede olan ve başarısız avcısına hindistancevizi fırlatan bir maymun gibi rahat bir durumda olabilirdi. Ama aralık ayına gelmişlerdi ve Terörde</span> <span class="none">daha yüksek bir direk yoktu. Ayrı</span><span class="none">ca ana direği yıkabilen bir yaratık tarafından kovalanırken güvende olmaktan söz edilemezdi. Blanky gidebileceği en yüksek noktaya gitmişti.</span></p>

      <p class="calibre2"><span class="none">Bir yıl önce eylül ayında Blanky, Crozier ve güverteden sorumlu çavuş Harry Peglar’a, Terör gemisini ikinci kez kışa hazırlamalarında yardım etmişti. Kolay bir iş değildi bu. Tehlikesiz de değildi. Önce bazı halatlar ve yelkenler çıkarılmış ve aşağıya konmuştu. Sonra en yüksek direkler büyük bir dikkatle aşağı indirilmişti. Bu iş büyük bir dikkatle yapılmak zorundaydı; çünkü direkler aşağıya büyük bir hızla düşerse bir zırhı delen mızrak gibi güverteyi, orta güverteyi ve alt güverteyi parçalayabilirdi. Bu direkleri indirirken batan gemiler olmuştu. Ama direkleri bırakmak da olmazdı; bu bitmez kış boyunca direklerde tonlarca buz birikebilirdi. Aşağıya top güllesi gibi düşen buzlar nöbet tutan ya da güvertede başka bir iş yapan denizciler için sürekli bir tehdit oluştururdu. Ayrıca, buzların ağırlığı geminin dengesini bozabilirdi.</span></p>

      <p class="calibre2"><span class="none">Sadece üç tane küçük direk bırakmışlardı. Bu görüntü denizcilere çok çirkin geliyordu, tıpkı bacakları kesilmiş bir adamın bir ressama kötü gelişi gibi. Blanky geriye kalan yelken ve halatların bollaştırılması işlemini de denetlemişti. Fazla gergin yelken ve halatlar bu kadar kar ve buzun ağırlığına dayanamazdı. Terör’ün toplam on tane olan filikaları bile, iki büyük balina avlama kayığı ve iki küçük sandal, ayrıca Yüzbaşının kayık ve salları indirilmiş, ters çevrilmiş, bağlanmış, üzeri örtülmüş ve buza konmuştu.</span></p>

      <p class="calibre2"><span class="none">Şimdi Blanky ana direğin ikinci bölümündeki yelkenlerde, güverteden yedi buçuk metre yukarıdaydı; yukarıda çıkabileceği bir seviye daha vardı ama bu üçüncü ve son seviye halat ya da tahtadan çok bir buz kütlesine benzerdi. Zaten ana direğin kendisi de, özellikle ön tarafı, kardan oluşmuş bir sütun gibiydi. Buz uzmanı direğe iki bacağı arasına sıkıştırarak tutundu karanlık ve karın arasından aşağı bakmaya çalıştı. Aşağısı zifiri karanlıktı. Ya Handford kendisine Blanky tarafından verilen feneri söndürmüştü ya da yaratığın saldırısına uğramıştı. Blanky her iki adamın da ya öldüğüne ya da karanlıkta saklandığına kanaat getirdi. Her iki durum da kendi aleyhineydi. Direkteki yelkenlere iyice eğilen Blanky sol tarafına baktı ve David Leysin nöbet tuttuğu ön tarafta hiç ışık göremedi.</span></p>

      <p class="calibre2"><span class="none">Blanky tam altındaki şeyi görmeye çalıştı ama etrafta çok fazla hareket vardı. Yırtılmış yelkenler karanlıkta uçuşuyor, fıçılar eğik güvertede dönüyor, dengede durmayan sandıklar kayıyordu. Bütün seçebildiği ana direğe doğru ilerleyen karanlık bir kütleydi. Yüz, yüz otuz kiloluk kum torbalarını sanki birer vazoymuşçasına savurarak ilerliyordu.</span></p>

      <p class="calibre2"><span class="none">Ana direğe tırmanamaz diye düşündü Blanky. Direğin soğuğunu bacaklarında, göğsünde ve karnında hissedebiliyordu. Parmakları ince eldivenlerinin içinde donmaya başlamıştı. Galiler peruğunu ve pamuk atkısını bir yerlerde düşürmüştü. Ön kapağın zorlanarak açıldığını ve bir kurtarma timinin ellerinde fenerlerle bağırdıklarını duymak istedi. Ama geminin ön tarafında savrulan karın örttüğü karanlık bir sessizlikten başka bir şey duyulmuyordu. Yoksa bu yaratık bir biçimde ön kapağın açılmasını önlemek için buraya ağırlık yerleştirmiş olabilir mi? Neyse ki ana direğe tırmanamaz. Bu boyutlardaki hiçbir şey ana direğe tırmanamaz. Hiçbir beyaz ayının, tabii bu bir beyaz ayıysa, tırmanma tecrübesi yoktur.</span></p>

      <p class="calibre2"><span class="none">Yaratık ana direğe tırmanmaya başladı.</span></p>

      <p class="calibre2"><span class="none">Blanky, o şeyin pençelerini tahtaya geçirirken çıkardığı titreşimleri hissedebiliyordu. Saplanmayı, yırtılmayı ve böğürmeyi duydu... kalın, bas bir böğürtüydü... tırmanıyordu.</span></p>

      <p class="calibre2"><span class="none">Tırmandı.</span></p>

      <p class="calibre2"><span class="none">Muhtemelen daha pençesini başının üzerinden tahtaya sapladığı anda ilk seviyeye gelmişti. Blanky karanlıkta görmeye çalıştı; tüylü ve kaslı kütlenin insan büyüklüğünde devasa ön ayaklarını,</span> <span class="none">ya da kollarını kullanarak, arka ayaklarıyla ön ayaklarının parçaladığı ve açtığı deliklere basmak suretiyle destek alarak yukarıya doğru ilerlediğini gördüğünden emindi.</span></p>

      <p class="calibre2"><span class="none">Blanky buzlu direğin daha da yukarılarına çıktı; bacakları, rüzgârın dövdüğü yirmi beş santim kalınlığındaki direğe, sevgilisine çılgınca sarılan bir kadın gibi sarılmıştı. Giderek incelen direğin ön tarafa bakan dış tarafında beş santim kalınlığında yeni kar ve onun altında buz vardı. Yelken halatlarını elinden geldiğince destek olarak kullanıyordu.</span></p>

      <p class="calibre2"><span class="none">Ana direkteki koca şey Blanky’nin direğinin seviyesine ulaşmıştı. Buz uzmanı uzanıp omuzlarının üstünden baktığı zaman yaratığın şeklini seçebiliyor, görmekten çok orada bulunduğunu tahmin ettiği ana direğin üzerinde solgun bir yokluk görüyordu.</span></p>

      <p class="calibre2"><span class="none">Bir şey direğe öyle büyük bir güçle vurdu ki Blanky havaya uçtu, sonra tekrar az önce bulunduğu direğe, hayaları ve karnının üzerine düşerek tekrar tutundu. Direğe ve kat kat olmuş yelkenlere çarpınca nefesi kesildi. Hem donmuş elleri hem de sağ ayağıyla direğin buzlu kısmının hemen altındaki yelken halatlarına tutunmamış olsaydı yere düşerdi. Bu haliyle direk onu</span> <span class="none">eyerinden</span> <span class="none">yarım .metre yukarı fırlatmış soğuk demir bir ata benziyordu.</span></p>

      <p class="calibre2"><span class="none">Direğe tekrar vuruldu ve darbe öyle şiddetliydi ki Blanky’yi güvertenin on metre üstündeki karanlığa fırlatabilirdi. Ama Blanky bu ikinci darbeye hazırlıklıydı ve bütün gücüyle tutunmuştu. Bu darbeye hazırlıklı olmasına rağmen darbenin şiddetiyle oluşan titreme o kadar fazlaydı ki Blanky kaydı ve buzlu direğin altına doğru kaymaya başladı. Uyuşmuş parmakları ve havada savrulan ayağı hâlâ orada bulunan yelken halatlarına karışmıştı. Tam direğin üst tarafında doğru tekrar tırmanmıştı ki üçüncü ve en sert darbe geldi. Buz uzmanı çatlama sesini duydu, katı direğin eğilmeye başladığını hissetti ve direk, yelken, yelken halatları ve diğer halatlarla beraber kendisinin de yedi buçuk metre altındaki döşeme güverteye ve enkaza düşmesine birkaç saniye kaldığını fark etti.</span></p>

      <p class="calibre2"><span class="none">Blanky imkânsız olanı yaptı. Çatlayan, eğik ve buzlu direk üzerinde önce dizlerinin üstüne sonra da ayağa kalktı, saçma bir biçimde uluyan rüzgârın ortasında dengesini bulmak için her iki kolunu kaldırdı, botları buzda kaydı, sonra kollarını ve bacaklarını açarak kendini boşluğa bıraktı. Havadayken elleriyle oralarda bir yerlerde asılı olması gereken -asılı olma ihtimali olan- ama şu anda göremediği halatları aradı. Geminin ön tarafa doğru hafif eğik olmasına, halatları savuran rüzgâra ve yaratığın ikinci ana direği parçalarken yaptığı titreşimin etkisine aldırmadı.</span></p>

      <p class="calibre2"><span class="none">Elleriyle havada asılı olan halata tutunamadı. Halat, aşağı düşmekte olan Blanky’nin donmuş yüzüne çarptı. Blanky asılı halatı son anda iki eliyle kavradı, buzlu halat boyunca sadece iki metre aşağı kaydı, sonra kendisini geriye kalan son ana direğin tepesine doğru çılgınca çekmeye başladı.</span></p>

      <p class="calibre2"><span class="none">Altındaki yaratık kükredi. Ardından ikinci direk yelkenleri, palangaları ve halatlarıyla beraber yere çarptı. Yaratığın kükremesi yere düşen direğin çıkardığı sesten daha güçlüydü.</span></p>

      <p class="calibre2"><span class="none">Blanky’nin tutunduğu halat ana direğin sekiz metre dışında dururdu. Oraya, yukarı çıkan denizciler aşağı çabuk inebilsin diye konmuştu. Tırmanmak için değil, inmek için yapılmıştı. Ama Blanky ona tırmandı. Halatın buzla kaplı olmasına, rüzgâra ve sağ elinin parmaklarını artık hissedememesine rağmen, tropik bir akşamda yemekten sonra en üst direklerde arkadaşlarıyla şakalaşan on dört yaşındaki miçolar gibi çabucak tırmanmıştı halata.</span></p>

      <p class="calibre2"><span class="none">Direğin en sonuna kadar gelemedi. Üst taraflar fazla buzluydu. Ama orada da yelken halatlarını buldu, ilk çıktığı halatı bırakıp direğin altındaki bol, katlanmış yelkene çıktı. Bulunduğu yerden buzlar kırılıyor, altındaki güverteye çarpıyordu. Blanky bir vurma ve darbe sesi duyar gibi oldu, ya da duymak istedi. Sanki Crozier ve tayfalar ellerindeki baltalarla güverteye açılan kapağı kırmaya çalışıyorlardı.</span></p>

      <p class="calibre2"><span class="none">Donmuş yelkenlere bir örümcek gibi tutunan Blanky aşağıya ve soluna baktı. Ya kar yağışı azalmış ya da gözleri karanlığa alışmıştı. Ya da her ikisi birden gerçekleşmişti. Yaratığın kütlesini görebiliyordu. Direğin üçüncü ve son kısmına tırmanıyordu. Ana direkteki o şey öylesine büyüktü ki Blanky onu çok ince bir fidana çıkmaya çalışan bir kediye benzetti. Tabii pençelerini buzun, meşenin ve orta boy bir top mermisinin girmeyeceği demirin derinlerine geçirerek tırmanması dışında kediye benzer bir hali yoktu.</span></p>

      <p class="calibre2"><span class="none">Blanky yelkenin ucuna doğru ilerliyor, ilerlerken aşağıya buzları düşmesine, yelkenin gerilmesine neden oluyordu.</span></p>

      <p class="calibre2"><span class="none">Altındaki dev yaratık üçüncü direğin seviyesine ulaşmıştı. Blanky direğin ve yelkenlerin titreyişini, sonra</span> <span class="none">üzerl</span><span class="none">erindeki baskıya dayanamayıp yana doğru yatmaya başlayışını hissetti. Blanky, o şeyin büyük ön ayaklarını direklere yaklaştırdığını, göğsüne eşit büyüklükteki pençesini direğe geçireceğini gözünün önüne getirdi ve daha da uca doğru ilerlemeye başladı. Direğin on iki metre üzerindeydi ve on beş metre altındaki güvenenin hizasına değildi. Yelkenleri düzeltmekle uğraşan bir denizci buradan düşecek olsa denize düşerdi normalde. Ama şimdi Blanky düşseydi on sekiz metre aşağısındaki buza çakılacaktı.</span></p>

      <p class="calibre2"><span class="none">Bir şey Blanky’nin yüzüne ve omuzlarına takıldı, bir ağ, bir örümcek ağı gibi bir şey. Köşeye sıkışmıştı. Bir an az daha çığlık atacaktı. Sonra bunun ne olduğunu fark etti. Halattı bunlar. Kare şeklinde dikilmiş, küpeşteden direklere tırmanmak için yapılmış, çalışma takımları kışın buzları temizleyebilsinler diye ana direğin ucuna bağlanmıştı. Canavarın iki darbesiyle, inanılmaz bir biçimde, küpeşteye bağlı pek çok demir parçası, güverteye savrulan halattı. Birbirine geçmiş kare ipler küçük yelken görevi görecek kadar buz tutmuş, yerinden kopan ipleri geminin sancak tarafına savrulmuştu. Blanky bir defa daha yapacağı şey üzerine düşünmeden harekete geçti. Buzun on sekiz metre üzerindeyken yapacağı eylemi düşünmek aslında onu yapmamak demekti. Kendini çatırdayan yelkenlerden sallanan küpeşteli halatlara attı.</span></p>

      <p class="calibre2"><span class="none">Tahmin ettiği gibi, vücudunun ağırlığı halatları ana direğe doğru savurdu. Direğin üzerinde bulunan tüylü kütlenin otuz santim yanından geçti. Hava, yaratığın iğrenç biçiminden daha fazlasını görmesini engelleyecek kadar karanlıktı ama yaratığın kafası Thomas Blanky’nin gövdesi kadardı ve bu dünyadan olamayacak kadar uzun ve yılanımsı bir boynu vardı. Blanky halatla beraber yaratığın tam yanından geçerken donmuş parmaklarının boyutlarında dişleri barındıran bir çene hemen yanında ÇAT diye kapandı. Buz uzmanı o şeyin nefesinin kokusunu aldı. Etobur bir hayvanın çürük yemek kokan nefesine benziyordu ama bu Blanky’nin daha önce gördüğü ve vurup derisini yüzdükleri kutup ayılarının açık ağzından gelen balık kokusu değildi. Bu, sülfürle karışmış çürüyen insan cesedinin sıcak kokuşuydu. Gemideki kazan kadar sıcaktı yaratığın nefesi.</span></p>

      <p class="calibre2"><span class="none">Thomas Blanky o anda boş inançlı aptallar deyip sessizce küfrettiği denizcilerin haklı olduğunu anladı; bu şey, bir hayvan görünümüne ve postuna sahip olduğu kadar bir şeytan ya da bir Tanrı’ydı. Sakinleştirilmesi gereken, t</span><span class="none">apılması ya da kaçılması ge</span><span class="none">reken bir güçtü.</span></p>

      <p class="calibre2"><span class="none">Blanky altında sallanan küpeştenin aşağıdaki direklere takılabileceğini ya da ön tarafta direklerle yelkenlere çarpabileceğini tahmin etmişti. Böyle olursa yaratık onu ağa takılmış bir balık gibi midesine indirebilirdi. Ama vücut ağırlığından ileri gelen momentum ve savrulma sayesinde ana direğin dört buçuk metre ötesine salındı.</span></p>

      <p class="calibre2"><span class="none">Şimdi, küpeşteli halat onu tekrar geriye, karlı ve karanlık havada görebildiği kadarıyla onu bekleyen yaratığın sol eline doğru sürükleyecekti.</span></p>

      <p class="calibre2"><span class="none">Blanky döndü, ağırlığını ileri doğru verdi, hantal, yırtık küpeştenin kendi hareketine boyun eğdiğini hissetti; sonra her iki bacağını da sarkıttı, ayaklarıyla kendi tarafındaki direğe ulaşmaya çalıştı.</span></p>

      <p class="calibre2"><span class="none">Sonunda sol ayağıyla direğe değdi. Botunun tabanı kaygandı ve direği ıskaladı ama halat geminin kıçına doğru salınınken her iki ayağıyla da buz kaplı direği yakaladı ve bacaklarında kalan tüm enerjiyle kendisini yana doğru itti.</span></p>

      <p class="calibre2"><span class="none">Karmakarışık olmuş halat tekrar ana direğe doğru salındı ama bu defa kı</span><span class="none">ç tarafına doğru</span> <span class="none">eğilen bir kavis çizerek. Blanky’nin bacakları serbestçe havada sallanıyor, yıkılmış çadır ve darmadağın olmuş kasaların on beş metre üstündeki havayı tekmeliyordu. Ana direğe ve kendisini orada bekleyen şeye doğru yaklaşırken sırtını halata iyice yapıştırdı.</span></p>

      <p class="calibre2"><span class="none">Savrulan bir pençe sırtını on santimle ıskaladı. Blanky bu dehşet içindeyken bile şaşırmıştı. Kendisini ayaklarıyla itmesi sayesinde çizdiği kavis ana direğe en az üç metre uzaklıktan geçmesini sağlamıştı. Yaratık sağ pençesini,</span> <span class="none">ya da elini ya da şeytani tırnaklarını, direğe geçirmiş, havadayken üç metre ya da daha da uzun olan diğer kolunu Blanky’ye doğru savurmuştu. Ama ıskalamıştı. Ama Blanky bir kez daha merkeze salındığında bu defa ıskalamayacaktı.</span></p>

      <p class="calibre2"><span class="none">Blanky küpeşte bağlı halatın ucunu kavradı ve büyük bir hızla aşağı doğru kaymaya başladı. Halatın içindeki her çapraz ipe sürtündüğünde parmakları yırtılıyor, her çektiği acıda halattan karanlığa düşme tehlikesi yaşıyordu. Halat boyunca inebileceği kadar alçağa inmişti; sancak tarafındaki küpeştenin üzerindeydi. Ve halat aksi yöne doğru savrulmak üzereydi. İp tekrar ana direğe doğru savrulmaya başlarken hâlâ çok yüksekteyim diye düşündü Blanky. Tekrar geminin ortasına geldiğinde yaratık halatı kolaylıkla yakaladı, ama artık Blanky altı metre daha aşağıdaydı ve donmuş elleriyle halatın daha da altına inmeye devam ediyordu. Ama yaratık bütün halatı kendine doğru çekmeye başladı. Bu lanet olası, olağanüstü kötü bir şey diye düşünmeye vakti oldu Blanky’nin. Yaratık buzla kaplı bir ya da bir buçuk tonluk halatı, oltasını çeken bir balıkçı kadar rahatça yukarı çekiyordu.</span></p>

      <p class="calibre2"><span class="none">Buz uzmanı halat içe doğru salınınken son on saniye içinde planladığı şeyi yapmaya karar verdi. Bir yandan ipin altına doğru inerken diğer yandan tıpkı salıncağa binen bir çocuk gibi ileri geri sallanıyordu. Böylece yaratık kendisini yukarı çekse bile yana doğru çizdiği kavisi arttırıyordu. Bir yandan sallanırken diğer yandan aşağı doğru inerken yaratık da onu aynı oranda yukarı çekiyordu. Yaratık halatı tamamen yukarı çektiğinde ve Blanky halatın en altına indiğinde hâlâ on beş metre yükseklikte olacaktı. Ama elinde sancak tarafına altı metre kadar kavis çizmesine yetecek kadar daha gevşek halat vardı. Her iki eli halatta, ayakları da küpeştedeydi. Gözlerini kapadı ve kendisini salıncakta sallanan bir çocuk olarak düşündü. Altı metre üstünde yaratıktan bir ses geldi. Sonra yaratık halatı aniden çekti, Blanky’nin tutunduğu halat iki ya da iki buçuk metre yukarı fırladı. Güverteden altı mı yoksa on dört metre mi yukarıda olduğuna aldırmadan, sadece dışa doğru savrulurken yapacağı zamanlamayı düşünen Blanky, sancağın karanlığı üzerindeyken bacaklarını serbest bıraktı ve kendini boşluğa saldı. Düşüşü ona sonsuzluk kadar uzun geldi.</span></p>

      <p class="calibre2"><span class="none">İlk işi, kafasının, sırtının ya da karnının üzerine düşmemek için tam ortadayken dönmekti. Buzun üzerine, küpeşteye ya da güverteye düşerse durumu iyi olmazdı. Ama bu konuda yapabileceği fazla bir şey de yoktu. Buz uzmanı düşerken hayatının basit Newton aritmetiğine kaldığını biliyordu; Thomas Blanky küçük bir balistik probleminin nesnesi olmuştu.</span></p>

      <p class="calibre2"><span class="none">Sancak tarafındaki küpeştenin, başının iki metre üstünden geçtiğini hissetti, son anda bükülerek halata iyice yapıştı ve sonunda buzun kaldırdığı Terör’den dökülen buz ve karların oluştuğu rampaya önce vücudunun alt tarafıyla temas ederek düştü. Buz uzmanı çok iyi bir hesaplama yapmış, çizdiği kavis sayesinde tayfaların gemiye çıkmak için kullandığı çimento kadar sert buza düşmekten kurtulmuş ve balina avı teknelerinin donmuş yelkenlerle üzerinin örtüldüğü yerde bulunan bir metre kalınlığındaki kar yığının üzerine düşmüştü.</span></p>

      <p class="calibre2"><span class="none">Buz rampasının tam önündeki ve karla kaplı teknelerin tam arkasındaki karlı yüzeye düşmüştü. Çarpmanın şiddetiyle nefesi kesildi. Sol bacağında bir kemik ya da bir kastan çat diye ses geldi. Blanky bu gece hangi Tanrı uyanıksa ona zarar gören uzvunun kemik değil de kas olması için dua edecek zamanı buldu. Sonra uzun, sarp eğimden aşağı küfrederek inerken etrafa kar sıçratıyor, bir yandan da üzerindeki karları temizliyordu. Geminin on metre ötesinde, kar kaplı donmuş denizin üzerinde, sırtüstü kayarak durdu.</span></p>

      <p class="calibre2"><span class="none">Elinden geldiğince çabuk toparlanmaya çalıştı. Sağ bileğini incittiği halde kolları kırılmamıştı. Başı da zarar görmemişti. Kaburgaları acıyor ve nefes almakta güçlük çekiyordu ama bunun kaburgalarının kırılmış olmasından değil, korkudan ya da heyecandan kaynaklandığını düşündü. Ama sol bacağında tahammül edilmesi güç bir ağrı vardı.</span></p>

      <p class="calibre2"><span class="none">Blanky ayağa kalkıp koşması gerektiğini biliyordu... Bunu şimdi yapması gerekiyordu... Ama kendi emrine uyamadı. Karanlık buz üzerinde sırtüstü yatmak, vücut sıcaklığını altındaki buza ve üstündeki havaya aktarmak, yeniden normal hızda nefes almak ve aklını başına toplamak istiyordu.</span></p>

      <p class="calibre2"><span class="none">Şimdi, geminin ön tarafındaki tayfalar bağırıp çağırıyordu. Her biri üç metre mesafeyi aydınlatan, yağan karı gösteren fenerlerin ışıkları pruvada göründü. Sonra Blanky yaratığın gemideki ana direği indirdiğini, direğin güverteye çarpışından anladı. Daha fazla denizcinin bağrışmaları duydu. Şimdi sesler daha heyecanlı geliyordu. Ama yaratık kırık direklerin, küpeştenin, her tarafa saçılmış fıçı ve sandık yığının ötesinde, arka tarafta olduğu için onu göremiyorlardı. Bir tüfek patladı.</span></p>

      <p class="calibre2"><span class="none">Thomas Blanky canı acıya acıya ellerinin ve dizlerinin üzerine doğruldu. Şimdi hiç eldiveni yoktu. İki eli de çıplaktı. Başı da açılmıştı ve uzun ve kargaşada bozulan gri saçları rüzgârda uçuşuyordu. Parmaklarını, yüzünü ya da açıkta kalan uzuvlarını hissedemiyor; ama bütün organlarında bir acı duyuyordu. Yaratık sancak tarafındaki küpeşteden kendisine doğru geliyordu. Yaratığın kütlesi, arkasında parlayan fenerlerle aydınlanıyordu; dört ayağı da havadaydı. Bir anda Blanky ayağa kalkmış, buzun üstünden buz tepelerinin bulunduğu karanlığa doğu koşmaya başlamıştı. Düşe kalka koşarak gemiden elli metre uzaklaşmıştı ki kendi ölüm fermanını imzalamış olabileceğini fark etti. Gemiden uzaklaşmamalıydı. Karın kapattığı teknelerin etrafından geminin sancak tarafına, oradan buza saplanmış cıvadraya çıkıp geminin önüne ulaşmalı, oradaki adamlara bağırıp kendisine yardım etmelerini istemeliydi.</span></p>

      <p class="calibre2"><span class="none">Hayır, diye fark etti hemen. Daha pruvadaki küpeşteye varmadan ölürdü. Yaratık on saniyede yakalardı onu. Peki, neden bu yöne koştum? Küpeşteye bilerek düşmeden önce bir plan yapmıştı. Neydi acaba? Blanky, buz tutmuş denizde, arkasından gelen adımların sesini duyabiliyordu. Birisi, muhtemelen</span> <span class="none">Erebus ‘un</span> <span class="none">yardımcı cerrahı Goodsir ve bazı denizcilerin ona kutup ayılarının avlarına doğru ne kadar büyük bir hızla koştuklarını anlatmıştı. Saatte kırk metre mi demişlerdi acaba? Evet, en az o kadardı. Blanky hiçbir zaman iyi bir koşucu olmamıştı. Şimdi ise önüne çıkan ve birkaç metre yakınına gelene kadar fark edemediği basınç sırtları ve çatlaklardan kurtulmak zorundaydı.</span></p>

      <p class="calibre2"><span class="none">İşte bu yüzden bu yöne koştum. Planım buydu.</span></p>

      <p class="calibre2"><span class="none">Yaratık arkasından koşuyor, Blanky’nin karanlıkta güçlükle aştığı basınç sırtları ve buz bacalarından kolayca kurtuluyordu. Buz uzmanı nefes nefese kalmıştı, arkasından koşan yaratık ise hafifçe hırıldıyordu. Acaba zevkten mi? ya da yakalayacağına emin olduğundan mı? Ön ayaklarını her yere vuruşunda Blanky’nin dört ya da beş adımına eşit mesafe kat ediyordu.</span></p>

      <p class="calibre2"><span class="none">Blanky gemiden iki yüz metre kadar uzaklaşmıştı. Bir buz bacasını son anda fark etmiş, ama duramadan omzunu çarpmış, omzunun da tıpkı diğer uzuvları gibi uyuştuğunu hissetmiş ve bu sırada hayatını kurtarmak için kaçarken aslında bir yarasa kadar kör olduğunu fark etmişti. Terördeki fenerler şimdi uzakta, çok arkasında, ulaşılması olanaksız bir mesafedeydi. Geriye dönmek için vakti ya da mantıklı bir sebebi yoktu. Bu fenerlerin ışığı yolunu aydınlatmaz, ancak dikkatini dağıtabilirdi.</span></p>

      <p class="calibre2"><span class="none">Blanky, sonunda ne yaptığını da fark etti. Terör’ü kuşatan buz karmaşasına ilişkin kafasında çıkardığı hayali haritada dönüp duruyordu. Blanky bir yıldan uzun bir zamandır buzdaki bu</span> <span class="none">karm</span><span class="none">aşık</span> <span class="none">şekilleri, buz bacalarını ve basınç sırtlarını inceliyordu ve bunun birkaç ayında ışıktan da faydalanmıştı. Kışın bile, ay ve yıldızların ışığı, buza saplanmış gemisinden bakarken profesyonel gözlerine yetecek kadar aydınlatıyordu etrafı. Buz karmaşasının iki yüz metre kadar dışında, geçtiği son basınç sırtının ötesinde yaratığın çıkardığı seslerden on metre yakınında olduğunu anladı. Eski buz parçalarının, küçük buzdağlarının bulunduğu kulübe büyüklüğündeki buz kayalarının varlığını hatırladı. Yaratık avının sonunun geldiğini anlarcasına kükredi ve hızını arttırdı. Ama çok geçti. Blanky son buz bacasından kurtulmuş, buzul bir labirentin içine girmişti. Ama burada, zihninde oluşturduğu harita onu yanılttı. Buraları daha önce sadece uzaktan ve dürbünle görmüştü. Karanlıkta bir buz duvarına çarptı, kıçının üstüne düştü ve yaratıkla arasında birkaç metre kalmışken ve dört ayak üzerindeyken Blanky kendini toparladı.</span></p>

      <p class="calibre2"><span class="none">İki orta boy buzdağı arasındaki çatlak, bir metreden az bir genişliğe sahipti. Blanky hemen bunun içine girdi, hâlâ ellerinin ve dizlerinin üzerindeydi ve çıplak ellerini tıpkı altındaki siyah buzlar kadar uzakta ve ulaşılmaz hissediyordu. O şey çatlağa doğru eğildi ve dev pençesini Blanky’ye doğru savurdu.</span></p>

      <p class="calibre2"><span class="none">İnanılmaz büyüklükteki pençe, botlarının yirmi santim yakınına geldi. Dar boşlukta ayağa kalktı, düştü, tekrar kalktı ve alacakaranlık hava içinde ilerlemeye başladı.</span></p>

      <p class="calibre2"><span class="none">Durum iyi değildi. Bulunduğu yer çok kısaydı, yüksekliği iki buçuk metreden azdı ve Blanky’yi hemen arkasındaki açıklığa atmıştı. Sağında, yaratığın ilerleyerek ve kükreyerek buz bloğunun etrafını dolaştığını duyabiliyordu. Burada kalmakla bir kriket sahasının ortasında bulunmak arasında bir fark yoktu. Ayrıca, duvarları buzdan çok kardan oluşmuş bu yarı sığınak, ancak geçici bir saklanma yeri olabilirdi. Yaratık karanlıkta pençelerini kullanarak karlar arasında bir delik açabilir ve bir dakika içinde ona ulaşırdı. Burada kalmak ölmek demekti. Dürbünüyle bakıp da gördüğü küçük buzdağları ne tarafta kalıyordu? Sol tarafımda, diye düşündü. Soluna doğru sendeleyerek ilerledi, işini zorlaştıran buz bacalarına ve basınç sırtlarına çarptı,</span> <span class="none">yakl</span><span class="none">aşık</span> <span class="none">yarım metre derinliğindeki bir buz çukuruna girdi ve çıktı, alçak bir buz yığınına çarptı, kaydı, tekrar ilerlemeye başladı, yaratığın buz bloğu boyunca ilerleyişini ve üç metre kadar yakınına geldiğini duydu.</span></p>

      <p class="calibre2"><span class="none">Daha büyük olan buzdağları şu buz yığınının arkasındaydı. Dürbünüyle gördüğü, içinde bir delik olan buzdağı ise...</span></p>

      <p class="calibre2"><span class="none">Bunlar her gün, her gece değişen şeylerdi...</span></p>

      <p class="calibre2"><span class="none">... yıkılıyor, tekrar çıkıyor, buzun baskısına göre sürekli yeniden şekilleniyordu.</span></p>

      <p class="calibre2"><span class="none">... yaratık arkasındaki eğimli buzdan düzlüğe, Blanky’nin o anda bulunduğu çıkmaz sokağa gelmişti...</span></p>

      <p class="calibre2"><span class="none">Gölgeler. Yarıklar. Çatlaklar. Buzlarca tamamen kapatılan açıklıklar. Hiçbiri Blanky’nin girebileceği büyüklükte değildi. Bir saniye.</span></p>

      <p class="calibre2"><span class="none">Sol tarafında, küçük, diklemesine uzanan dağın içinde,</span> <span class="none">yakl</span><span class="none">aşık</span> <span class="none">bir metre yükseklikte, bir delik vardı. Bulutlar hafifçe aralandı ve yıldızlardan beş saniyeliğine gelen ışık Blanky’nin karanlık buz duvarındaki biçimsiz çemberi görmesine yetti.</span></p>

      <p class="calibre2"><span class="none">Hemen ileri fırladı ve kendini o deliğin içine attı; buz tünelinin derinliği on metre mi yoksa yirmi santim miydi? Bunu bilmiyordu. Ama deliğe sığmadı.</span></p>

      <p class="calibre2"><span class="none">Kat kat giydiği elbiseler, soğuk havalar için giydikleri palto ve onun altına giydikleri, onu fazla hacimli yapmıştı.</span></p>

      <p class="calibre2"><span class="none">Blanky elbiselerini yırtarcasına çıkardı. Yaratık son eğimi de geçmiş, Blanky’nin arkasına gelmiş, dört ayak üzerinde ilerliyordu. Buz uzmanı onu göremiyor -arkasına bakmaya vakti yoktu- ama gelişini hissediyordu.</span></p>

      <p class="calibre2"><span class="none">Buz uzmanı arkasına bakmadan paltosunu ve diğer elbiselerini arkasına, yaratığın üzerine fırlattı ve ağır elbiselerinden elinden geldiğince büyük bir hızla kurtuldu.</span></p>

      <p class="calibre2"><span class="none">Buz uzmanı yaratıktan şaşkınlığı çağrıştıran bir uluma duydu, arkasında sülfür kokusu ile dolu bir rüzgâr hissetti, elbiselerinin parçalanıp buzların arasına fırlatıldığını anladı. Ama yaratığın dikkatini bir an için başka bir şeye vermesi sayesinde beş saniye kazanmıştı. Tekrar kendisini buzdaki deliğin içine fırlattı.</span></p>

      <p class="calibre2"><span class="none">Omuzları delikten güçlükle girdi. Ayakları buzun içinde tutunabileceği bir destek aradı ve buldu. Dizleri ve parmaklarıyla da tutunabileceği bir destek aradı.</span></p>

      <p class="calibre2"><span class="none">Yaratık onun yanına geldiğinde Blanky deliğin içinde emekler pozisyondaydı. Önce bir darbeyle sağ boyunu ve ayağının bir parçasını yırttı. Buz uzmanı etindeki pençenin şok edici etkisini hissetti ve parçalanan yerin sadece topuğu olduğunu düşündü, en azından böyle olmasını umdu. Neresinin parçalandığını bilecek durumda değildi. Zorlukla nefes alarak, bacağındaki uyuşukluğa rağmen hissettiği ani acının etkisinden kurtulmaya çalışarak kıvrıldı ve deliğin daha da içine girmeye çalıştı. Buz tüneli daralıyor, gittikçe daha da geçilmez oluyordu.</span></p>

      <p class="calibre2"><span class="none">Yaratık bir pençe daha savurdu ve buzu kırdı, Blanky’nin sol bacağına geldi. Küpeşteden düşerken sakatlanan bacağıydı bu. Kendi kanının kokusunu duydu; yaratık da bu kokuyu duymuş olacak ki, bir anlığına pençe savurmayı bıraktı. Sonra kükredi.</span></p>

      <p class="calibre2"><span class="none">Buz tünelinde yankılanan kükreme sağır ediciydi. Blanky’nin omuzları sıkışmıştı; daha fazla ilerleyemiyordu ve vücudunun alt kısmının yaratığın erişebileceği mesafede olduğunu biliyordu. Yaratık tekrar kükredi.</span></p>

      <p class="calibre2"><span class="none">Blanky’nin kalbi ve hayaları bu kükremeyle beraber donar gibi oldu ama hareketsiz kalacak kadar da korkmamıştı. Buz uzmanı, bu birkaç saniyelik bekleyişten yararlanarak, az önce girdiği ve onu sıkıştıran boşluktan çıktı, kollarını ileriye doğru itti, kalan son gücüyle ayaklarını ve dizlerini kullanarak kendini ileri doğru çekti; onun gibi ortalama irilikteki bir insan için bile çok dar olan bu deliğin içinde ilerlerken elbiseleri, omuz ve belindeki derisi yırtılıyordu.</span></p>

      <p class="calibre2"><span class="none">Bu en dar noktanın ötesinde tünel genişliyor ve hafif aşağıya doğru iniyordu. Blanky göbeğinin üzerinde ileriye doğru kaydı; kaydığı yerlere kan bulaşıyordu. Üzerinde kalan elbiseleri yırtık pırtık olmuştu. Karın kaslarında ve sıkışmış testislerinde korkunç soğuğu hissetti.</span></p>

      <p class="calibre2"><span class="none">Yaratık üçüncü kez kükredi ama bu defa bu iğrenç ses birkaç metre öteden geliyordu.</span></p>

      <p class="calibre2"><span class="none">Tünelin daha geniş bir açıklığa dönüştüğü noktaya geldiği anda Blanky boşuna çabaladığına emindi. Büyük ihtimalle aylar önce meydana gelen bir erimeden dolayı oluşmuş tünel küçük buzdağının içinde bir oyuk oluşmasını sağlamıştı ama şimdi tekrar buzdağının dışına çıkmıştı. Birden, sırtüstü yatıp yıldızları gördü. Kanının yeni yağan karın üzerine aktığını hem kokusundan anlıyor hem de bunu hissedebiliyordu. Yaratığın buzdağının etrafında, önce sola, sonra sağa koştuğunu, onu yakalamayı kafasına koyduğunu, delirtici insan kanının kokusunu alabildiğine göre onu yakalayacağına emin olduğunu biliyordu. Buz uzmanı daha fazla ilerleyemeyecek kadar çok yaralanmış ve tükenmişti. Ne olacaksa şimdi olsun diye düşündü. Bu şey beni yiyecekse, canı cehenneme, yesin diye geçirdi aklından. Blanky’nin son duası, umarım bu hayvan beni yedikten sonra kemiğim boğazımda kalır oldu.</span></p>

      <p class="calibre2"><span class="none">Bir dakika geçti, yaratık birkaç kez daha kükredi, her bir kükreyişte daha fazla ses çıkıyor ve çıkan sesler yaratığın umudunu yitirdiğini belli ediyordu. Her bir kükreme ayrı bir noktadan geliyordu. Sonunda Blanky, yaratığın kendisine ulaşamadığını anladı.</span></p>

      <p class="calibre2"><span class="none">Burada, açıklıkta, yıldızların altında yatıyordu ama bir buçuğa iki buçuk metreden daha büyük olmayan bir buz kutusundaydı. Bu yarı kapalı alan, denizden gelen baskıyla, en azından üç farklı buzdağının birleşmesinden oluşmuştu. Yana yatmış dağlardan biri düşen bir duvar gibi tepesine çökmüştü ama Blanky yıldızları görebiliyordu. Tabutunun iki zıt yanındaki iki dikey açıklıktan yıldızların ışığını da görüyordu. Bu katilin büyük kütlesi bu çatlakların ucundan görünen yıldızların ışıklarını kesiyordu. Yaratık ondan beş metre uzaktaydı ama buzdağlarının arasındaki açıklık on beş santimden fazla değildi. Blanky’nin kıvranarak girdiği, erime sonucu oluşmuş tünel buraya girmenin tek yoluydu.</span></p>

      <p class="calibre2"><span class="none">Yaratık on dakika daha gezinerek kükredi.</span></p>

      <p class="calibre2"><span class="none">Thomas Blanky kendisini zorlayarak oturma pozisyonuna geçti ve yırtık omuzlarıyla sırtını buza yasladı. Üzerindeki palto ve elbiseler gitmişti. Üzerinde kalan pantolon, iki süveter, pamuklu yün fanila ve don kanlı bezlere dönüşmüştü. Blanky donarak ölmeye hazırladı kendini.</span></p>

      <p class="calibre2"><span class="none">Yaratık oradan gitmiyordu. Üç buzdağının arasındaki kutunun çevresinde Londra’daki hayvanat bahçelerinde gördüğü huzursuz etoburlar gibi dönüp duruyordu. Ama bu defa kafes içinde olan Blanky’ydi.</span></p>

      <p class="calibre2"><span class="none">Blanky, bir mucize olup da yaratık gitse bile bu tünelden çıkacak enerjiye ya da iradeye sahip değildi. Bir şekilde bu tünelden çıksa bile ayın altında açıkta kalacaktı, bulanık bulutların arkasından çıkan ay, etraftaki buzdağlarına yansıttığı ışıkla mavimsi bir renk veriyordu. Bir mucizeyle bu buzdağı tarlasını aşsa bile gemiye gitmek için üç yüz metre mesafeyi</span> <span class="none">kat edemezdi</span><span class="none">. Vücudunu hissetmiyor, bacaklarını kımıldatamıyordu.</span></p>

      <p class="calibre2"><span class="none">Blanky üşüyen sırtını ve çıplak ayaklarını karın içine daha da fazla gömdü. Rüzgârın ulaşmadığı bu yerde bile hava akımı vardı. Terör’deki arkadaşlarının onu bulup bulamayacaklarını merak etti. Neden arasınlardı ki? O da yaratığın götürdüğü tayfalardan biriydi sadece. En azından yok olması Yüzbaşı’yı bir başka cesedi -ya da ceset parçasını- daha yelkene sarıp Ölüler Odası’na koyma zahmetinden kurtaracaktı.</span></p>

      <p class="calibre2"><span class="none">Tünelin ucundan daha fazla kükreme ve ses geldi ama Blanky bunları duymazdan geldi. “Sana da seni yumurtlayan şeytana da lanet olsun,” diye mırıldandı buz uzmanı donmuş dudaklarının arasından. Belki de hiç konuşmamıştı. Donarak ölmenin,</span> <span class="none">gerçi pek çok yarası donmuş olmasına rağmen kan kaybından da ölebilirdi,</span> <span class="none">hiç de acılı bir ölüm olmadığını fark etti. Aslında bu... huzur verici, dinlendirici bir ölümdü. Harika bir...</span></p>

      <p class="calibre2"><span class="none">Blanky çatlaklardan ve tünelden bir ışık geldiğini fak etti. Yaratık onu dışarı çıkmaya kandırmak için fener kullanıyordu. Ama bu hileye gelmeyecekti. Fenerin ışığı gidene kadar sessiz kalacak, sessiz, sonsuz bir uykuya dalacaktı. Bu uzun, sessiz düellodan sonra yaratığa seslenerek acısını duyma zevkini tattırmayacaktı.</span></p>

      <p class="calibre2"><span class="none">“Lanet olsun, Bay Blanky!” diye bağırdı tünelin içine doğru Yüzbaşı Crozier kalın sesiyle. “Oradaysan, yanıt ver, lanet olsun. Yoksa seni burada bırakırız.”</span></p>

      <p class="calibre2"><span class="none">Blanky gözlerini kırptı. Ya da daha doğrusu kırpmaya çalıştı. Kirpikleri ve gözkapağı donmuştu. Yoksa yaratığın bir başka numarası mıydı bu?</span></p>

      <p class="calibre2"><span class="none">“Buradayım,” diye seslendi. Ve bir kez daha ama bu defa daha yüksek sesle bağırdı: “Buradayım!”</span></p>

      <p class="calibre2"><span class="none">Kısa süre sonra Terördeki en kısa boylu adamlardan kalafatçı yardımcısı Cornelius Hickey’in başını ve omuzlarını gördü; adam deliğe kolaylıkla girebilirdi. Elinde bir fener vardı. Blanky aptalca korkunç yüzlü bir cücenin doğma sahnesine tanık olduğunu düşündü.</span></p>

      <p class="calibre2"><span class="none">Sonunda, dört cerrah onu ameliyata aldılar.</span></p>

      <p class="calibre2"><span class="none">Blanky işlerin ne durumda olduğunu görmek için arada sırada hoş uykusundan uyanır gibi oluyordu. Bazen onu ameliyat edenler kendi gemisinin cerrahları Peddie ve McDonald, bazen de</span> <span class="none">Erebus ‘un</span> <span class="none">testereleri Stanley ve Goodsir oluyordu. Bazen de bu dört kişiden sadece birini onu biçerken, dikerken ya da keserken görüyordu. Blanky Goodsir’e eğer isterlerse beyaz kutup ayılarının saatte kırk metreden daha hızlı koşabildiklerini söylemek istiyordu bir an önce. Ama sonra yine aynı soru doğdu kafasında. Bu gerçekten beyaz bir kutup ayısı mıydı? Blanky böyle düşünmüyordu. Beyaz kutup ayıları bu dünyaya ait yaratıklardı. Ama bu yaratık başka bir yerden geliyordu. Buz uzmanı Thomas Blanky’nin bundan hiç şüphesi yoktu.</span></p>

      <p class="calibre2"><span class="none">Sonuçta ortaya çıkan fatura o kadar da kötü olmadı. Hatta hiç kötü olmadı.</span></p>

      <p class="calibre2"><span class="none">John Handford hiçbir zarar görmemişti. Sancak tarafında nöbet bekleyen Handford, Blanky’nin ona bıraktığı feneri söndürmüş, geminin önünden buza inmiş, yaratık Buz Uzmanını kovalarken saklanma fırsatı bulmuştu.</span></p>

      <p class="calibre2"><span class="none">Blanky’nin öldüğünü sandığı Alexander Berry ise yaratığın ilk girdiği yer olan nöbet tuttuğu noktada yelkenlerin ve etrafa saçılmış fıçıların altında bulunmuş; yaratık onun tarafındaki direkleri yıkmıştı. Berry sert bir biçimde başını yere çarptığı için o gece olan hiçbir şeyi hatırlamıyordu; ama Crozier, Blanky’ye adamın tüfeğinin bulunduğunu ve tüfeğin ateşlenmiş olduğunu söyledi. Buz uzmanı da yaratık devasa gövdesiyle üzerine çöktüğü sırada tüfeğini ateşlemişti ama güvertenin hiçbir yerinde yaratığa ait bir kan izi bulunamadı.</span></p>

      <p class="calibre2"><span class="none">Crozier Blanky’ye bunun nasıl olabileceğini sordu. Nasıl oluyor da bir hayvana burnunun dibinden tüfekle ateş edildiği halde hayvandan hiç kan çıkmıyordu? Buz uzmanı bu konudaki fikrini belirtmedi. Ama içinden, neden böyle olduğunu biliyordu.</span></p>

      <p class="calibre2"><span class="none">Davey Leys de hayattaydı ve yaralanmamıştı. Pruva tarafında nöbet tutan bu kırk yaşındaki denizci, yaratığın güverteye ilk çıktığı an da</span> <span class="none">dâhil</span> <span class="none">olmak üzere pek çok şey görmüş ve duymuş olmalıydı ama hiçbir şey anlatmıyordu. David Leys bir kez daha sessizliğe bürünmüştü. Önce Terör’ün revirine götürülmüş ama Blanky’nin ameliyatı için yere ihtiyaç duyulduğundan Leys</span> <span class="none">Erebus ‘un</span> <span class="none">daha boş olan revirine taşındı. Buz uzmanının konuşkan ziyaretçilerinin anlattığına göre adam gözlerini kırpmadan tavana bakıyormuş yine.</span></p>

      <p class="calibre2"><span class="none">Blanky ise bu olayı yaralanmadan atlatamamıştı. Yaratık sağ ayağının topuğuna pençesini geçirmişti; ama McDonald ve Goodsir topuğun geriye kalan kısmını kesmiş ve dağlamıştı. Geminin marangozu ve malzemecisinin de yardımıyla oraya deriden ya da tahtadan bir protez yerleştirecekler, buz uzmanın yeniden yürümesini sağlayacaklardı.</span></p>

      <p class="calibre2"><span class="none">Buz uzmanı en büyük yarayı sol bacağından almıştı. Kemiğini kaplayan et ve kaslar parçalanmış, pençe sonunda kemiğe saplanmıştı. Doktor Peddie daha sonradan bütün cerrahların bacağı kesmek zorunda kalacaklarını zannettiklerini itiraf etmişti. Ama yaraların çok yavaş iltihap kapması ve çok geç kangren olması kutup bölgesinin nadir iyi yanlarından biriydi. Kemik düzeltildikten ve dört yüzden fazla dikiş atıldıktan sonra Blanky’nin bacağı bükülmüş, vahşice yaralanmış ve kasları parçalanmış olsa da yavaş yavaş iyileşiyordu. Diğer gemideki meslektaşı James Reid nezaket ziyaretine geldiğinde “bu yaralarının nasıl olduğunu torunlarına anlatırsın” demişti.</span></p>

      <p class="calibre2"><span class="none">Soğuk da önemli bir zarar vermişti; ama Blanky ayak parmaklarını kaybetmemişti. Cerrahların söylediğine göre zarar görmüş ayağıyla bu parmaklar sayesinde dengesini sağlayabilecekti. Ancak sağ elinin başparmağı ve sol elinin başparmağı ile en küçük iki parmağı dışında bütün parmaklarını kaybetmişti. Bu işleri iyi bildiği anlaşılan Goodsir ona bir gün sol elinin üç parmağı sayesinde yazı yazabileceğini, yemek yiyebileceğini ve sağ elinin başparmağını da kullanarak pantolon ve gömleğinin düğmelerini ilikleyebileceğini söyledi.</span></p>

      <p class="calibre2"><span class="none">Thomas Blanky pantolon ve düğmelerini ilikleyebilecek olmasıyla fazla ilgilenmedi. Henüz bunları düşünmüyordu. Hayattaydı. Buzdaki o şey hayatta kalmaması için elinden geleni yapmış ama onu öldürmeyi başaramamıştı. Yemek yiyebiliyor, arkadaşları ile sohbet ediyor, günlük romunu içebiliyordu, daha şimdiden sargılı elleriyle kalaylı kupasını tutabiliyordu. Hatta birisi kitabı tutarsa kitap bile okuyabiliyordu. Bu revirden çıkana kadar Wakefield Papazı adlı romanı bitirmeye kararlıydı.</span></p>

      <p class="calibre2"><span class="none">Blanky hayattaydı ve yaşayabildiği kadar yaşamak istiyordu. Tekrar, Teğmen Irving ve Jopson’un kendi kamarası kadar küçük kamaralarının ortasındaki yerine geçmek için can atıyordu. Yerine dönmesine çok da fazla zaman kalmamıştı, cerrahlar yaraları üzerinde son işlemlerini de tamamlamak üzereydiler.</span></p>

      <p class="calibre2"><span class="none">Thomas Blanky mutluydu. Revirdeki yatağında yatarken geceleri tayfaların karalıkta kendi bulunduğu yerden bir bölmeyle ayrılan yatakhanelerinden gelen horlamalarını, fısıldamalarını, yellenmelerini ve gülmelerini, Bay Diggle’ın geceleri çörek pişirirken yardımcılarına yağdırdığı emirleri duyuyordu. Thomas Blanky Terör’ü parçalamaya çalışan buzun gıcırdamalarını ve inlemelerini dinliyor, bu sesler ona ninni gibi geliyordu.</span></p>

      <p class="calibre2">&nbsp;</p><br class="calibre3" id="calibre_pb_21" />
    </div>
  </div>
</body>
</html>
