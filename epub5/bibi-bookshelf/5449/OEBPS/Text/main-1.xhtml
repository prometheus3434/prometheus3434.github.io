<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p>Annie'yi sık sık yanı başımda buluyordum; ama bunun şiddetle karşı koyan ve beni geri götürmeye çalışan her günkü hikâyenin marifeti olduğunu biliyordum. Her günkü hikâye bana asılıyor, gözüme batıyor, gırtlağıma sarılıyor, yayın organıma yapışıyor, kaçma girişimlerimi engellemek için günde elli damla haloperidol yutturuyordu bana. Hiçbir kurbanla yetinip geri çekilmiyor, bomba atıyor, ağzında piposu, elinde makineli tüfeğiyle ceset yığınlarının üzerine kurulup oturuyordu. Her günkü hikâyenin adı Kalaşnikov'du ve cephanesi konusunda cimrilik etmiyordu. Ayrıca biyolojik savaş imkânı ve karşılıklı yok etme amacıyla Tanrı'ya ulaşmayı kolaylaştırmak için koruyucu ozon tabakasını ortadan kaldırma imkânları vardı.</p>

  <p>Bu arada, ben de Pliyuç gibi SSCB düşmanı Sovyet psikiyatrlarının teşhisine göre gizlice 'reformcu, mesihçe eğilimler'e kapıldıysam da, insülin ve sakinleştirici koma tedavisi görmedim.</p>

  <p>Doktor Christianssen gerçeklik dozlarını boşaltarak azaltmam için günde dokuz on saat yazmamı öğütlüyordu. Yazının benim için sağlıklı bir dışkılama olduğunu söylüyordu. Ben de dediğini yaptım. Azar azar öteki ilaçların hepsini kesti.</p>

  <p>Dediklerini yapıyordum, çünkü bütün gönüllü göçmenler gizlice bir gün dönecekleri umudunu beslerler ve ne yazık ki en kararlı şizofrenlerin bile çoğunlukla geri dönmeyi kabul ettikleri bilinen bir gerçektir.</p>

  <p>Yazıyordum. Yazıyorum. Metnin 77. sayfasındayım. Kuşkusuz, hile yapıyorum. Burada ne 'den, ne 'den, özellikle de  'den söz etmiyorum, çünkü bu, tehlike anında</p>

  <p>kullanılacak çıkışları sürdüren ve tıkayan, kesinlik dediğimiz parmaklıkları pencerelerden kaldıran açık seçik, doğru bir dil olurdu.</p>

  <p>Örneğin, kurbasanı ele alalım. Bu, temel bir organ nakli ve Sacco Vanzetti unsurudur ve hiçbir anlamı yoktur. Yani, umut var demektir. Gündelik, bildik anlam yokluğu söz konusu olduğu sürece bir umut ışığı var demektir.</p>

  <p>Kitabımı bitireceğim, çünkü kelimeler arasındaki boşluklar bana bir şans tanıyor.</p>

  <p>Biraz daha iyiydim. Dünya özel muhabirinin Kopenhag'a gelmediğini, benim de bunalımlar ve düşlemler içinde olduğumu öğrendim; bunun üzerine Madam Yvonne Baby'ye bir mektup yazıp onu boş yere rahatsız ettiğim için özür diledim.</p>

  <p>Devlet adamları hastalığım ara sıra hâlâ beni yokluyordu. O zaman, yılda bir iki kez Doktor Christianssen'e tedaviye gelen ünlü bir yurttaşımı ziyarete gidiyordum. Eski bir bakandı, geçmişin adamı olarak hâlâ parlak bir geleceğe sahipti. Belirli aralıklarla kapıldığı korkulara Doktor Christianssen 'aybaşı' diyordu; böyle zamanlarda çürüyor ve çevresinde bir hareket olduğu an toza dönüşüyordu. Üstelik ona öyle geliyordu ki, her şey yıpranmış, boşalmış, içten kemirilmişti ve en ufak bir hava akımında her şey toz olacak, geride hiçlik kalacaktı. Portekiz'den sonra durumu iyice ciddileşmişti, çünkü gösteriden hiçbir şey anlamamıştı. Toz suyla karıştığı zaman çamur olduğundan banyo yapmamakta direniyordu. Dağılıp toz olmasın diye onun çevresinde ayak ucuna basa basa yürümek, soluğunu tutmak gerekiyordu. Böyle zamanlarında dediklerine kulak verilse, kendisine yaklaşılmasını önlemek için çevresine orduyu, polis birliklerini yerleştirmek gerekirdi. Hemşire onu teskin etmek ve toz olmayacağına inandırmak, kendini dayanıklı hissetmesine yardımcı olmak için mumya gibi sargılara dolamak zorundaydı. Ama bu buhranlar hiçbir zaman uzun sürmezdi, çünkü kamuoyu yoklamaları inandırıcılığı ve yutturma yeteneği konusunda onu teskin ederdi. Böylece gerçekten, somut olarak var olduğunu hissederdi. Adı Mösyö de Pussy; seçmenlerin ve kamuoyunun gözünde çok yakışıklıdır ve ekranda, iyi bir aydınlatmayla, canlılık kaynağı gibi görünür. Bir süre daha bu durumunu koruyacağa benzer. Onun da tek isteği bu zaten.</p>

  <p>Onu her gördüğümde, korkutmak için hapşırmak gelir içimden. Ama hapşırırsam hiç vakit geçirmeden yerine bir eşini koyarlar, beni de yakalayıp Pliyuç gibi 'reformcu ve mesihçe eğilimler'e sahip olmakla suçlarlar.</p>

  <p>Biliyor musunuz ki Oslo'da Norveç Akademisi, Barış Ödülü'nü vermek için kolsuz, bacaksız, zamanımızın tarihine hiçbir katkıda bulunmamış bir sağır dilsiz bulmak için araştırmalar yapmaktadır?</p>

  <p>Mösyö de Pussy bizi -kendimden sık sık çoğul olarak söz ederim- müzeler ve şaheserlerle dolu, tam bir kıpırtısızlık içinde kabul ederdi. Çevresinde yığınla başka nesne olurdu, ama ben iyice sakinleştirilmiş olduğumdan korkmazdım. Bütün nesnelerin üzerime atlamaya hazır gizli kaplanlar olduğunu söylemiyorum. Söylemiyorum, çünkü ketum ve tedbirli olmaya karar verdim. Lot'a dönmek, dünyadan uzak olmak istiyorum. Orada, burada olduğumdan daha iyi hasta hissediyorum kendimi.</p>

  <p>"Ah, Mösyö Ajar, galiba bize yeni bir kitap hazırlıyormuşsunuz."</p>

  <p><span style="font-style:italic;">Bize,</span> düşünebiliyor musunuz? Ben lezzetli bir armudum ve sırf onların keyfi için yaşıyorum.</p>

  <p>"Uzun süredir buradasınız, Mösyö Ajar..."</p>

  <p>"Evet, yazıyorum. Aynca gözlemliyorum. Tedavi görüyorum da denebilir, ama normal olduğum için. Dışarıdayken normal davranışlarım dikkati çekiyor. Uyum sağlamayı öğrenmek için delilerin yanındayım. Böylece hiç değilse Paris'te sürücü ehliyetimi geri alırım."</p>

  <p>Yine Madam Rosa'yla ilgili çalışmalar yapmıştım, çünkü ondan ayrılmak istemiyordum; <span style="font-style:italic;">Onca Yoksulluk Varken</span>'den sonra beyin sklerozuyla benim için bir anne olmuştu. Yani onun yanında olabilmek için odasına çıkan altı kat merdiveni tırmanmış, soluk soluğa kalmıştım.</p>

  <p>Nefes nefeseydim.</p>

  <p>"Dikkat edin!" diye bağırdı Mösyö de Pussy. "Nefesinizi tutsanıza canım! Üzerime soluyorsunuz! Toz olup uçacağım!"</p>

  <p>"Sizin yapınıza ve kuramlarınıza saygı göstermek zorunda değilim," dedim. "Kalıcı olması için nefesimi tutmayı da reddediyorum. Biz solcular nefes tüketerek her şeyi çökerteceğiz, bunu bilmeyen yok."</p>

  <p>Alyette elini usulca omzuma koydu.</p>

  <p>"Böyle sözler söyleme, Alex, korkutursun kendini."</p>

  <p>Mösyö de Pussy afallamıştı.</p>

  <p>"Siz solcu musunuz?" diye sordu büyük bir ilgi ve saygıyla, çünkü kendisi sağcıydı ve bu nedenle yardımıma ihtiyacı vardı.</p>

  <p>"Politik değilim ben," dedim, "saltanat sürmüyorum ki".</p>

  <p>Ayrıca insanlardan nefret de etmem. Şizofrenler arasında böyleleri bulunmaz. Hiç görülmemiştir. Onlar ne olmuşlarsa sevgiden olmuşlardır.</p>

  <p>Nefret edemem, çünkü benim türümden lifsiz tekesakalları kimseden nefret edemez.</p>

  <p>İnsanca düşüncelerim beni öyle coşturmuştu ki, Mösyö de Pussy toz bulutları çıkarmaya başladı. Açık seçik görüyordum toz bulutlarını, bu da sandığımdan daha deli olduğunu gösteriyordu.</p>

  <p>"Özür dilerim," dedim, çünkü onlara asla karşı çıkmamak gerekir.</p>

  <p>Konuyu değiştirmek için ekledim:</p>

  <p>"Birleşmiş Milletler bir bok yılı ilan edecekmiş, Yahudileri dışlayarak elbette."</p>

  <p>Yüzünde, 'her şeyi anladım' demeye gelen bir ifade belirdi.</p>

  <p>"Demek nihilistsiniz," dedi.</p>

  <p>Karşı çıkmadım. Yanlıştı hiç kuşkusuz, uydurmaydı, dolayısıyla beni gizliyordu.</p>

  <p>"Özür dilerim, ama kolunuzda soykırımlar var," deyip elimi uzattım, sanki dokunacakmış gibi.</p>

  <p>"Ellemeyin!" diye bağırdı; buhran doruk noktasında olmalıydı, çünkü yine paranoyak toz bulutları kaldırmaya koyulmuştu. "Dokunmayın bana!"</p>

  <p>"Bu bir şey değil, daha oyun başlamadı," dedim, müthiş bir acımasızlıkla; benden daha çok korkan birini görmek olağanüstüydü, rahatlatıcıydı.</p>

  <p>"İmdat!" diye mırıldandı; mırıldanmakla haykırmanın aynı şey olduğunu biliyordu.</p>

  <p>"İneklere ölüm!" diye önerdim, her şeyi sığırların sırtına yükleyip onurumu kurtarmak için.</p>

  <p>"Ben ömrümde Uganda'ya ayak basmadım!" dedi. Doğru da söylüyordu; neye yarar ki, her yerde durum aynı.</p>

  <p>"Bunu size kahvaltıda sunarlar!" diye söz verdim; artık bu noktaya gelindiğinde kıyameti papatyadan ayıramaz insan.</p>

  <p>Tam o sırada, odanın bir köşesinde, bizden biraz uzakta neler olduğunu fark ettim. Nini Ajar'ı becermeye çalışıyordu. Nini, adından da anlaşılacağı gibi, kendinin yer almadığı edebî bir eserin var olmasına dayanamaz. Umut hasta eder onu. Nini öteden beri ve giderek artan biçimde, bütün eserleri hiçlik, başarısızlık, umutsuzlukla damgalamak için her yazarı, her yaratıcıyı becermeye çalışmıştır. Terbiyeli kimseler arasında Nihilette dedirtir kendine, Çekçe <span style="font-style:italic;">nihil, nihilizm</span> kelimelerinden yola çıkarak, ama biz ona Nini deriz, büyük harfle Nini, çünkü küçültülmekten nefret eder. Şu anda halının üzerinde Ajar'a kendini tohumlatmaya çalışıyordu; daha sonra ona hiçlik çocukları doğurmak için.</p>

  <p>Ajar kendini aslanlar gibi savunmaktaydı. Ama insan Nini'yle her zaman kendini koyverme dürtüsü duyar, ruhsuz ve vicdansız huzurun bulunduğu hiçliğin dibine varabilmek için. Arjar'ın yakasını sıyırmasının tek yolu, yokluğunu, balon ve 'mış gibi' durumunu, Nini'nin onu kirletmesine layık bir insanlık durumunda kesinlikle bulunmadığını iyice kanıtlamaktı; çünkü hiçlik, teknik nedenler yüzünden asla hiçlikle düzüşemez. Ya da tam tersine, savaş alanında gerçek ve korunaklı bir yer bulmalıydı; korkusuz ve kusursuz Şövalye Bayard, eli maşalı Nini'ye karşı; her tür boşluk ve çukurdan korunmuş bir yer olmalıydı, çünkü Nini boşluklarda, çukurlarda saklanıp yumurtluyor ve böylece yumurtalar her şeyi hiççi çürümeleriyle kaplıyorlardı. Annie'nin elini tutmuştum, tıpkı bugüne kadar kimselerin ayıramadığı, en eski, beylik sevgililer gibi. Ben birbirini sevenleri düşünüyordum, Nini de korkunç kasılmalarla yerde kıvranıyor, ölümde hep gelecek bir hayatın varlığını haber veren o ünlü karanlık, çınlayan sarnıçta çukuru bulamıyordu.</p>

  <p>Bir kez daha paçayı sıyırmıştım. Bu sonuncu değildi. Hayatla ölüm arasındaki kavga edebî süreçler kavgasıdır.</p>

  <p>Sinirliydim; Macoute dayı artık beni görmeye gelmiyor, telefon etmiyor, ilgisizliğiyle Paris'ten işkence ediyordu bana. Bu konuyu Annie'ye açıyordum, ama Lot'un kızıydı o, çok sağlam aile köklerine sahipti.</p>

  <p>"İşi çoktur."</p>

  <p>"İşinin başından aşkın olduğunu biliyorum. İşi de kendisi. Eskisi gibi yine Direniş yapabilir biraz, değil mi? Tam zamanıdır. Ama sesi bile çıkmıyor. Çatlayacağım."</p>

  <p>"Seni çok seviyor."</p>

  <p>"Ne demezsin! Benimle ne alıp veremediği var, anlamıyorum."</p>

  <p>"Hiçbir alıp veremediği yok."</p>

  <p>"Evet, ümranda değilim."</p>

  <p>"Onu her gördüğünde inekçe sözler söylüyorsun."</p>

  <p>"Hep tersten konuşmaya çalışıyorum, belki gerçek bir şeyler söylemeyi beceririm diye."</p>

  <p>"Ama o bunu çok iyi anlıyor, edebî bir eser yaratman konusunda seni hep destekledi..."</p>

  <p>Hapı yutmuşu yutmuşuna, edebiyatı edebiyatına tekrarladım:</p>

  <p>"Gerçek bir şeyler söyleyebilmek için tersten konuşuyorum..."</p>

  <p>"Evet ama, o tersten konuşmadığına göre, üstelik de tersin düze denk olduğunu düşündüğüne göre, anlaşmanız gerekir. Sen tersten, o da düzden konuşuyorsanız, gerçekten anlamıyorum, sizi ayıran nedir, farkınız ne, anlaşmanızı engelleyen nedir..."</p>

  <p>"Ondan beni anlamasını istemiyorum ki, tam tersine. Bunu kimseden istemiyorum. Bir bu eksikti. Bana böyle iğrenç şeyler söylemenin ne gereği var?"</p>

  <p>"Peki, ne istiyorsun ondan?"</p>

  <p>"Hiçbir şey."</p>

  <p>Yanlıştı söylediğim, ama inandırıcı olacak kadar değil. Gülümsedi.</p>

  <p>"ikiniz de güldürüyorsunuz beni. Baba oğul gibisiniz."</p>

  <p>İşte orada patladım.</p>

  <p>"Tanrı aşkına, böyle saçmalamana izin veremem!"</p>

  <p>"Saçmalamama izin vermemen bir işe yaramaz. Kadınlar yılı bu yıl. Sizinle aynı haklara sahibiz."</p>

  <p>"O herif gerçekten babam olsaydı, hiçbir özrü olmayan alçağın teki olurdu. İnsana bu yapılır mı?"</p>

  <p>"Ne? Ne yaptı sana?"</p>

  <p>"Hiçbir şey. Biliyorum. Beni dünyaya getirmedi ve ben on iki yaşındayken evlat edinmedi. Kendini suçlayabileceği hiçbir şey yapmadı. İşte bunu biraz fazla hissettiriyor bana. Kusursuz olduğunu. Kusursuzluk diye bir şey olamaz oysa. Aslında aşağılık herifin teki o. Kusursuz adamlar, kendilerini tanımayanlardır."</p>

  <p>"Kendini tanımadığını sanmıyorum. Hep biraz hüzünlü, ya da biraz alaylı durur."</p>

  <p>"Alaylı mı, 1975'te ha? İyice aşağılık olmalı o zaman."</p>

  <p>"1976'dayız."</p>

  <p>"Fark etmez. Aynı tıkanma var gene de."</p>

  <p>"Başlama yine, Paul. Kedi yavrusu öldü. Diriltemeyiz onu. Ne sen, ne o, ne de başkası."</p>

  <p>Sustum. Haklıydı. Bütün kedi yavruları büyüdükleri için ölürler.</p>

  <p>Doktor Christianssen'den beklenmedik bir şey öğrendim. Macoute dayının niçin Kopenhag'daki kliniğe detoksa geldiğini öğrendim.</p>

  <p>Purolar yüzünden değilmiş.</p>

  <p>Artık yazmamayı becerebilmek içinmiş.</p>

  <p>Afallamıştım. Sanırım ömrümün en küçük şaşkınlıklarından birini geçirdim. Yanılmıştım. Kendini sergilemek isteyen bir edebiyat orospusu, Don Juan'ı değildi demek. Gerçekten var olmak için savaşıyordu. Benim gibi yürekten istiyordu. Ütopyanın sonunu istiyordu.</p>

  <p>Biraz daha savundum kendimi. Annie'ye dedim ki:</p>

  <p>"Esrara, uyuşturucuya, alkole olan şu horgörüsü yok mu... Ne pahasına olursa olsun, farklı, kendinden ayrı hissetmek istemiyor kendini... Egomani bu. Alkol ya da uyuşturucu onu farklılaştırır, anlıyor musun, bir başkası olur, bunu da kesinlikle kabul edemez... Kendisine âşık o, her türlü ayrılıktan da kaçınıyor."</p>

  <p>"İlişkinizi hiçbir zaman anlamadım zaten" dedi Annie. "Ensest gibi bir şey bu."</p>

  <p>Ara sıra oldukça korkunç bunalımlara giriyordum hâlâ. Doktor Christianssen bunun bunalım değil kaygı olduğunu söylüyor, ama sanırım beni teskin etmek için öyle diyor. Ben bunalıma girince Alyette kalkıp iskemleleri, masayı, duvarları okşuyor, beni sakinleştirmeye, onların her günkü hikâyeler, cici köpekler olduğunu ve beni boğazlamak için üzerime atlamayacaklarını göstermeye çalışıyordu.</p>

  <p>İskemlelerden özellikle korkuyorum, çünkü biçimleri bir insan yokluğunu çağrıştırıyor.</p>

  <p>Ertesi sabah, hasta kişiliğim yüzünden, benim katkım olmadan saplantıya dönüşen en büyük hayalim bütün korkunçluğuyla ansızın gerçekleşti.</p>

  <p>Yayıncım Paris'ten aradı beni.</p>

  <p>"Ajar, size iyi bir haberim var. Dünya özel muhabiri Yvonne Baby sizinle görüşmek için Kopenhag'a geliyor."</p>

  <p>Anlamam biraz zaman aldı.</p>

  <p>"Kopenhag'a mı? Ama ben Brezilya'da olduğumu sanıyordum. Gazetelerde kendi gözlerimle okudum."</p>

  <p>"Bakın, Ajar, Brezilya çok uzak, çok pahalıya patlar. İkiniz de orada olmadığınıza göre Yvonne Baby'nin kalkıp Brezilya'ya gitmesine gerek yok."</p>

  <p>Avazım çıktığı kadar bağırdım, çünkü kurmaca bir edebî eserde kahramanın kararlı ve kusursuz olması çok önemlidir:</p>

  <p>"Kabul etmiyorum! Hasta mısınız siz kuzum? Benimle görüşmek için psikiyatri kliniğine mi gelecek? Bunun ne demek olduğunu anlamıyor musunuz?"</p>

  <p>"Dinleyin beni, sevgili Emile, aptal numarası yaptığınız yeter. Dediğiniz gibi 'psikiyatrik' değil, <span style="font-style:italic;">politiksiniz</span> siz."</p>

  <p>"Politik ha? <span style="font-style:italic;">Ben</span> mi?"</p>

  <p>"Tamam, kesin artık. 'Psikiyatrik' değilsiniz. <span style="font-style:italic;">Politiksiniz.</span> Merkezî Haberalma'da dosyanız var. Orada yazılı. <span style="font-style:italic;">Dört yaşındayken bir kedi yavrusunu öldürmüşsünüz."</span></p>

  <p>Az kalsın bayılıyordum. <span style="font-style:italic;">Biliyorlardı.</span></p>

  <p>Auschwitz, cinayetler, sefalet, korku, Pinochet, Pliyuç değildi; kedi yavrusuydu.</p>

  <p>Psikanalistler bazen gerçekten iğrenç oluyorlar.</p>

  <p>"Onunla görüşmek istemiyorum!"</p>

  <p>"Pekâlâ, ama Paris'te aşağı yukarı herkesin dilinde dolaşan bir dedikoduyu söylemeliyim size."</p>

  <p>"Nedir?"</p>

  <p>"Kitabınızı sizin değil, bir başkasının yazdığı ya da yazmanıza yardım ettiği söyleniyor."</p>

  <p>Yayın organıma indirilen korkunç bir darbeydi bu. Çöktüm, gerçekten çöktüm, parçalandım, toparlandım; korkunç bir yaralanma, öfke ve korku çığlığı attım...</p>

  <p><span style="font-style:italic;">"Ben değil ha? Ben değil ha? Ben değil ha? Kim o zaman?"</span></p>

  <p>"Aragon. Queneau. Sizin var olmadığınız bile söyleniyor."</p>

  <p>Boğuluyordum. Yazarlık özsaygım öylesine zedelenmişti ki, onurumu kurtarmak için hiç çekinmeden yüz kedi yavrusu öldürebilirdim.</p>

  <p>"Peki, gelsin bakalım gazeteci. Gerekirse havaalanında çiçeklerle karşılarım."</p>

  <p>"Abartmayın. Rolünüze bağlı kalmalısınız, Ajar."</p>

  <p>"Hangi role?"</p>

  <p>"Sizin rolünüze."</p>

  <p>Bilmem neden, ansızın gerçek bir umutsuzluk içinde Macoute dayıyı düşündüm. Haiti'de gücü her şeye yeten büyücüler vardır. Ünlüdürler. İnsanı ânında toz ederler.</p>

  <p>"Şimdiden bir efsane sayılırsınız, Ajar."</p>

  <p>"Ne efsanesi?"</p>

  <p>"Biraz esrarengiz, yasadışı bir yanınız var, belki terörist, geçimsiz, it, pezevenk. Bir efsanesiniz, bunu korumanız gerek. Yazar reklamı deniyor buna. Sahn alınamıyor, ama gerçekten iyi sattırıyor."</p>

  <p>Bir yerlerde şöyle dediğimi duydum, ses çok uzaktan geliyordu, belki de konuşan başkasıydı:</p>

  <p>"Haiti'de, Macoute dayıların ülkesinde gücü her şeye yeten büyücüler uzaktan, alçakça büyülerle, mesela hep kendiniz ve savunmasız olduğunuz bir fotoğrafın üzerinde yayın organınıza bir iğne saplayarak sizi istedikleri biçime sokarlar."</p>

  <p>Yine çok uzaktan, sanki Haiti'den şöyle dediğini de duydum kendi sesimin:</p>

  <p>"Satışlar nasıl gidiyor? Kaç kitap satıldı?"</p>

  <p>"Otuz bin," dedi, biraz hayal kırıklığına uğradım; ne yani, haksız mıyım?</p>

  <p>O gece Tunus'ta çiçek açan bir portakal ağacıydım. Çiçek açan, ama ilke olarak meyve vermeyen bir portakal ağacı olmayı hep istedim.</p>

  <p>Elimden geldiğince kendimi savunuyordum. En çok sevdiğim yazar Hans Christian Andersen'dir.</p>

  <p>Ama tek başıma kendimi savunacak güçte olmadığımı bildiğimden, bir avukat tutmuştum; ân meselesi olduğunu biliyordum; gerçi ne olacağını bilmiyordum, ama yapılabilecek suçlamalar o kadar bol ki. Avukat olarak Üstat Fernand Bossat'yı seçmiştim, onunla hiç tanışmadığım için bende güven uyandırıyordu, ama Üstat Bossat'dan ayrılmak zorunda kaldım, çünkü benim hiçbir şeyle suçlanmadığımı söylüyordu. Tanıdığım en namuslu, dürüst insanlardan biriydi; benim gibi yamuk birinin onun yanına bile yaklaşmaması gerekiyordu.</p>

  <p>Bir başka avukat tuttum, sonra yine bir başkasını; ama hepsi vazgeçiyordu. Kimse savunmamı üzerine almak istemiyordu. Bazıları var olmadığımdan emindiler ve ücretlerini alamazlar diye korkuyorlardı. Bazıları var olduğumu biliyorlar ve avukata değil, psikiyatra ihtiyacım olduğunu söylüyorlardı. Kedi yavrusu öykülerimle her türlü sınırın ötesinde sıkıyordum canlarını.</p>

  <p>Hatta bir tanesi savunulacak bir durumum olmadığını, parmak izlerimin toplumun her yanına bulaşmış olduğunu söylemişti.</p>

  <p>Madam Yvonne Baby ertesi sabah gelecekti. Karanlıkta uzanmış yatıyor, ne halt edeceğimi bilemiyordum. Kendimi köşeye sıkıştırılmış, keşfedilmiş, öyle bir gerçeklik içinde yakalanmış hissediyordum ki, beni bin parçaya bölecek olan kılıçların vınlamalarını her yanda duyuyordum. Gerçeklik ortada kol geziyordu, sonunda da ölümlülük vardı. Bir ara ölümden kaçmaya çalışırken yirmi tane sahte kimlik çıkartmıştım kendime.</p>

  <p>Tanınmak istemiyordum. Bilinmedik bir kır yerinin bilinmedik bir köşesinde bilinmedik bir kadınla bilinmedik bir hayat, bilinmedik bir aşk, daha da bilinmedik bir aile, çevremde yine bilinmedik insanlar ve belki bu insanların kurabileceği hiç bilinmedik bir dünyaydı istediğim.</p>

  <p>Bunları yazarken korkuyorum. Sayın İçişleri Bakanı'ndan korkuyorum. Bütün içişleri bakanları sonunda insanın kendinde, içinde taht kurar.</p>

  <p>Sabah saat sekizde yeni avukatım beni Paris'ten aradı.</p>

  <p>"Yaymanızın söylediğine göre dünyaya röportaj verecekmişsiniz."</p>

  <p>"Evet."</p>

  <p>"Tanınmak istemediğinizi sanıyordum."</p>

  <p>"Ben de."</p>

  <p>Sert konuştu:</p>

  <p>"Ajar, müphemsiniz."</p>

  <p>"Müphem değilim. Kalıtımsalım, yani yazarlarımdan kaçmak için çelişkili davranıyorum. Zaten genlerden kaçamıyoruz, bu kadarı yeter. Gazetelerde benim ortak bir eser olduğumu okumadınız mı?"</p>

  <p>"Tanınmak istiyor musunuz, istemiyor musunuz?"</p>

  <p>"İstemiyorum!" diye bağırdım. "Kesinlikle istemiyorum! Ama kendimi tanıtmazsam kitaplarımı başkasının yazdığını söylemeye devam edecekler. Buna dayanamam!"</p>

  <p>"Polis peşinize düşecek! Unutmayın ki Fransa'yla Danimarka arasında suçluların ülkelerine iade edilmesi konusunda anlaşma var!"</p>

  <p>Soğuk terler dökmeye başladım. Bu adama neler anlattığımı hiç hatırlamıyordum, ama belki de doğruydu.</p>

  <p>Ölü gibiydim. İstediğim kadar yalan söyleyeyim, numara yapıyormuş numarası yapayım, suçlu benim. Her zaman suçlu benim. Bu konuda en küçük bir kuşkuya yer yok. Kanıtları var. Parmak izleri var. Binlerce yıldan bu yana.</p>

  <p>"Dinleyin Üstat, o kedi yavrusunu öldürdüğümde dört yaşındaydım. Otuz yıl önceydi. Hâlâ dosyamda kayıtlı olamaz. Zaman aşımı diye bir şey yok mu canım? Ayrıca yemin ederim ki artık hemen hiç otuzbir çekmiyorum."</p>

  <p>"Ajar, kendinize yeni bir avukat bulun. Ben vazgeçiyorum bu işten. Bana bombayı Drugstore'a sizin attığınızı, yaşlılara otuz iki saldırı düzenlediğinizi, asıl adınızın Hamil Raja olduğunu, babası bilinmeyen bebekleri kürtajla aldığınızı, pezevenk olduğunuzu, gizli polis olduğunuzu, Ben Barka olduğunuzu, CIA'den, KGB'den olduğunuzu söylemiştiniz. Yani şu kedi yavrusuyla kafa ütülemeyin. Atom bombası da sizin işiniz miydi yoksa?"</p>

  <p>"Evet, benim işimdi," diye kesin karşılık verdim, çünkü bu konuda kuşkuya yer yoktu. Ağzı köpürerek avaz avaz haykırmaya başladı bunun üzerine, öyle ki, Paris'ten Kopenhag'a telefonla yüzümü tükürük içinde bırakmayı başardı.</p>

  <p>Madam Yvonne Baby'nin öğlen gelmesi gerekiyordu. Sabahın onunda Macoute dayı telefon etti.</p>

  <p>"Şimdi de <span style="font-style:italic;">Le Monde</span>'dan gazetecilerle mi görüşüyorsun?"</p>

  <p>"Ne var yani? Bir sen mi görüşeceksin?"</p>

  <p>"Her neyse, rica ederim, benim... yeğenim olduğunu söyleme."</p>

  <p>Yeğen demeden önce hep duraksar. Çünkü kuzininin oğlu insanın tam olarak neyi olur? Ya da...</p>

  <p>"Niçin? Benden utanıyor musun?"</p>

  <p>"Senin açından iyi olmaz. Sana yardım ettiğimi yazarlar."</p>

  <p>Megaloman! Hem de nasıl megaloman! Gülemedim bile, <span style="font-style:italic;">hork</span> diye bir ses çıkarmışım.</p>

  <p>Ondan sonra hiç gülmedim artık. Hafıza boşlukları oluşturuyorum, beyin sağlığı için; ama bazen olmuyor. İkinci kitabımı yazdığımda çok hoşuma giden bir ad bulmuştum: <span style="font-style:italic;">La Tendresse des Pierres.</span> Bir akşam, niçin hatırlamıyorum, Macoute dayı odama çıkmıştı. Ara sıra nezaket gereği şöyle bir uğrar bana. Kitabı gördü.</p>

  <p>"Evet, bitirdim."</p>

  <p>"Adım koydun mu?"</p>

  <p><span style="font-style:italic;">"La Tendresse des Pierres."</span></p>

  <p>Afalladı. Tam anlamıyla afalladı. Bir şey geçti aklından. Sonra gülümsedi. Alaylı. Kötü bir şey olacağını tahmin etmeliydim.</p>

  <p>"Çok, çok güzel bir ad," dedi üsteleyerek.</p>

  <p>Sonra da gitti.</p>

  <p>Kitap baskıya girdi. Provalar hazırdı. Kapak da öyle. Kitabın kapağında sevecenliği ve taşları hâlâ görebilirsiniz...</p>

  <p>Ben Caniac'taydım, rahatım yerindeydi. Sonra pencereden Roveı'ini gördüm. Çıktım, el sıkışık, hatta ailenin anısına Rus usulü kucaklaştık. Onun annesi de benimki de Rus'tu. Hiç değilse bu yanımız ortaktı.</p>

  <p>Suratsızdı.</p>

  <p>"Ben İspanya'ya gidiyorum..."</p>

  <p>Ispanya'da güzel bir evi vardır, on yıl süresince bir kez Annie'yle beni de çağırdı.</p>

  <p>"Kendi kendime yolumu uzatıp buradan geçeyim dedim."</p>

  <p>Yemek yiyorduk.</p>

  <p>"Kitap basıldı mı?"</p>

  <p>"Evet."</p>

  <p>"Kapağı?"</p>

  <p>"André François'nın çok güzel bir resmi var kapakta."</p>

  <p>Burnu neredeyse salatanın içindeydi.</p>

  <p>"Adı hâlâ aynı mı?"</p>

  <p>"Elbette. <span style="font-style:italic;">La Tendresse des Pierres."</span></p>

  <p>"Bak Paul, bilip bilmediğini bilmiyorum... Benim için fark etmez... Ama bu ad benim kitaplarımın birinde geçiyor."</p>

  <p>Yüzüne baktım.</p>

  <p>"Bu adda kitap yazmadın sen."</p>

  <p>"Hayır, ama romanlarımdan birinde genç bir Amerikalı kadın, <span style="font-style:italic;">La Tendresse des Pierres</span> diye bir roman yazıyor..."</p>

  <p>Bütün kitapları vardır bende. Sanırım kalkarken bir iskemleyi ya da içeride bir şeyi devirdim; koşarak bakmaya gittim. Evet, işte. Sayfa 81. <span style="font-style:italic;">La Tendresse des Pierres.</span> Üstelik de alay eder gibi: Romanı yazan kız kaçıktı.</p>

  <p>Dışarı koştum, hemen otomobilime binip Madam Gallimard'a telefon etmek için Labastide-Murat'ya gittim.</p>

  <p>"Kitabın adı değişecek. Kesinlikle istemiyorum bu adı."</p>

  <p>"Ama kapak ba..."</p>

  <p>"Biliyorum, biliyorum."</p>

  <p>Rezil herif, beni 'uyarmak' için çok geç olmasını beklemişti. <span style="font-style:italic;">Kendi</span> etkisinin kitabımın kapağına damgasını vurmasını istiyordu. Tefe koyuyordu beni!</p>

  <p>"Bakın Madam Gallimard, adım değiştirmezseniz ölürüm."</p>

  <p>"Peki."</p>

  <p>"Nasıl peki? Ölmem umurunuzda değil mi? Bir yazar eksilmiş olur, öyle mi? Bunu mu demek istiyorsunuz?"</p>

  <p>"Tamam, olur, demek istiyorum, değiştiririz adını. Niçin ama?"</p>

  <p>"Bomboş bir ad bu. Uydurma. Ucuz. Özenti..."</p>

  <p>"Ne olsun adı?"</p>

  <p>Düşündüm. Ama artık kendimi tehlikeye atmak istemiyordum. Haitili büyücüler çok güçlüdür, Macoute dayı belki de çaktırmadan içeriye sızmıştı. Yine kendi düşüncesini yutturabilirdi bana. Bilinçaltı Macoute dayılarla doludur. En rahat ettikleri yer bilinçaltıdır onların.</p>

  <p>"Adını siz seçin. Ben bilmek istemiyorum."</p>

  <p>Ben eve döndüğümde gitmişti. Annie olmasaydı, gerçekten gelmiş miydi, diye merak edecektim. Belki bilinçaltım -nasıl olduysa- kurtarmıştı beni.</p>

  <p>Sonra bir şeyi hatırladım: <span style="font-style:italic;">La Tendresse des Pierres</span> adını bana o önermişti. Bilerek. Damgasını basmak için. Manevi bir oğlu olsun diye. Benim saygınlığımı lekelemek için.</p>

  <p>Bilmeden bir kitap adı aşıracak kadar etkilenmemiştim onun kitaplarından. Kendisi önermişti bu adı.</p>

  <p>Annie bunun doğru olmadığını söyledi. Hiç böyle bir ad önermemiş. Lot'lu kızcağız Haitili büyücülerin şeytanca kurnazlıklarından habersizdi tabii.</p>

  <p>Ruhsallık, tanıdığım en başarılı Haiti büyücüsüdür.</p>

  <p>Zaten kitaplardan birinde kendi edebî etkisinin izlerini bulmuştu. İki kitabımdan birinde, bir paket mavi Gauloises sigarası vardı. Onun kitaplarından birinde de. O, 'piton' ve 'fil' kelimelerini kullanmıştı; ben de öyle. 'Ah Tanrım' ve 'ağzının tadını bilir' deyişlerini kullanmıştı; ben de öyle. Ben her iki kitabımda da 'of ve 'edebiyat' kelimelerini kullanmıştım; o da öyle. Alfabenin aynı harflerini kullanıyoruz ikimiz de. Etkisi altında kalmıştım anlayacağınız.</p>

  <p>Telefonda konuşurken, Madam Yvonne Baby'ye yeğeni olduğumu söylemememi rica ettiğinde, önce <span style="font-style:italic;">yalan söylememe engel olmak</span> istiyor sanmıştım. Belki bir kez olsun gerçekten utanmıştı. Zaten Doktor Christianssen kesinlikle söyledi: Bir kuzinle kurulan ilişki, kan bağı olan bir akrabayla ilişki sayılmaz. Kanbağı açısından bir sakınca bulunamazdı. Utanacak bir şeyi yoktu.</p>

  <p>"Adından söz etmeyeceğim, merak etme."</p>

  <p>"Bunu senin iyiliğin için söylüyorum. Aslında er veya geç ortaya çıkacak. Ama şimdilik kimin etkisi altında olduğunu pek araştırmasalar daha iyi olur."</p>

  <p>İşte bunun üzerine çok güldüm. Acayip güldüm.</p>

  <p>"Etki falan yok ki. Hiçbir zaman da olmadı. Sen her zaman uzakta durmayı başardın."</p>

  <p>Telefonu vedalaşmadan kapadık.</p>

  <p>Saat onda Doktor Christianssen'i görmeye gittim. Bir yığın sakinleştirici verdi, Danimarka sakinleştiricileri ötekilerden daha sakinleştirici oluyor.</p>

  <p>Size söylemeyi unuttum, Doktor Christianssen 1975 Aralığında Addis Ababa'nın doksan kilometre uzağında, tifüs salgını olan bir köye yardım yetiştirirken tifüsten öldü.</p>

  <p>Doğru değil bu, ama onun gerçekten çok iyi bir adam olduğunu anlamanız ve ona duyduğum hayranlığı sizin de duymanız için öyle söyledim.</p>

  <p>Naziler Danimarka'daki Yahudiler'in -Yahudiler her yerdedir- sarı yıldız takmalarını buyurduğunda kral Christian bizzat bir sarı yıldız takıp Kopenhag'ı boydan boya at üstünde geçeceğini bildirmiş kendilerine.</p>

  <p>Kopenhag'da tedavi görmemin nedenlerinden biri de bu.</p>

  <p>Madam Yvonne Baby geldiğinde bütün ailem yanımdaydı.</p>

  <p>Karadağlı olan babam, Nice'te, bir kahkaha tufanının iç kanamaya yol açması sonucu ölmüştü. Bana oynadığı oyunu düşünüp gülüyor olmalıydı. Düşünebileceğiniz en yüksek, en korkunç kahkahaları atan bir adamdı; çünkü aldırmadığını göstermek için kahkahanın bütün gücüne ihtiyacı vardı. Keldi. Ayrıca, günde otuz aperitif içerdi, gerisi de caba. Aperitiflerden sonra her şeyi içebilirdi. Ardından, hepsini sindirmek için dijestiflere geçerdi. Sonra, gülmekten patladığı zamanlar ben koşarak kaçardım, çünkü onun her şeyi tersti. Önce gökgürültüsü gelir, arkasından şimşek çakardı. Annem de dünya özel muhabirini karşılamak üzere bizimleydi, ama burada ondan söz etmeme gerek yok, onu yeterince kullandım.</p>

  <p>Annie kılığına girmiş olan Alyette de yanımızdaydı, hatta iyice gerçek olsun diye bize kahve bile pişirdi. Ajar da vardı, bir yetmiş dört boyunda bir hanım böceğine benziyordu ve yangın çıkışını arıyordu. Kırmızı yangın söndürücüler ve alarm düdükleri de vardı. Madam Simone Gallimard da gerçekliğe katkıda bulunuyordu, çünkü yayıncımın önünde annemi son nefesine, son çığlığına kadar sömürdüğümü ve bundan bir kitap çıkardığımı inkâr etmem zordu. Dört dörtlük bir yazar olduğumu kimse inkâr edemezdi artık.</p>

  <p>Annemin babası bir Kazak deviydi, Kursk kenti itfaiyecisi kılığındaki fotoğrafını hâlâ saklarım. Onunkine benzer bıyık bıraktım ve yangın söndürücülerine hep bir düşkünlüğüm oldu.</p>

  <p>Dedem İlya iflah olmaz bir kumarbazdı. Ömrü iskambil kâğıtları, rulet masası ve akla gelebilecek her tür kumarla geçmiş, ölmeden kısa bir süre önce bütün bu oyunların bir listesini hazırlamıştı. Annemin bana anlattığına göre, yarı felçli durumdayken günlerini bu listeyi defalarca okumakla geçirir, <span style="font-style:italic;">otchko</span> -göz-, 21 gibi büyülü oyun adlarını söyleyerek biraz daha keyiflenmeye çalışırmış, son sözleri de, haliyle, "Oyun kapanmıştır beyler," olmuş. Zamanında Vilna'da önemli bir petrol şirketinin müdürüymüş, şirketin parasını Balük kıyısındaki Zopot'ta, rulette kaybetmiş. Ama ailemizin üyeleri birbirini çok tuttuğundan hemen yardımına koşmuşlar, çünkü böyle bir ayıbı kabullenmek söz konusu olamazmış. İki erkek, dört de kız kardeş -Macoute dayının annesi de aralarında- hep birlikte ailenin yüz karasına yardıma koşmuşlar. Bir gece yarısı, hepsi onun evinde toplanmış, onu kıskıvrak bağlayıp kasayı da açarak olaya hırsızlık süsü verdikten sonra pencereden çıkıp bahçeden kaçmışlar. Onurun ne demek olduğunu iyi biliyorlarmış.</p>

  <p>İlya dede hakkında soruşturma açılmamış, ama petrol şirketi kanıt olmadığı halde onu işten kovmuş. Bunun üzerine dedem Almanya'ya yerleşip dünyaya meydan okuyarak Berlin'de kaçak bir oyun salonu açmış ve kazandığı çok büyük paraları hiç vakit kaybetmeden gidip başka kaçak oyun salonlarında kaybetmiş. Son derece dinine bağlı bir Yahudi kadınla evliymiş, kadına çok çektirmiş, çünkü karısını havrada kendisi için de dua etmekle suçlarmış, bu da şansı küplere bindirirmiş; kumar dince çok kötü görüldüğünden şans kesinlikle günahın yanındaymış. İlya dede borçlarını ödemek üzere karşılıksız çek verdiği için Almanya'dan sınır dışı edilmiş; borçlarını hep ödermiş, onun için bir ilke sorunuymuş bu. Biraz parayla Monte Carlo'ya gidip iyi bir oyun kurmuş: Nice'te bir kuyumcu dükkânı varmış, rulette ne zaman varını yoğunu kaybetse dükkânı kundaklayıp sigortadan para alırmış. Oyun iyi para getiriyormuş, ama ikinci kundaklamada -Buffa Sokağı'ndaki <span style="font-style:italic;">Mascotte</span> kuyumcusu- öyle güzel bir yangın çıkarmış ki boğularak ölmesine ramak kalmış. Bundan sonra biriyle ortak olmuş. Ama üçüncü yangında, sigorta kuşku buhranı geçirmiş, buna bir de 1929 büyük buhranı eklenince İlya dedenin kumar oynayacak parası kalmamış. Bunun üzerine kızı, annem, yine Nice'te, France Sokağı'nda <span style="font-style:italic;">Au Rubis</span> diye bir kuyumcu dükkânı açmış. Ama sigortadan para almak için asla dükkânı kundaklamamış, babasının etkisiyle son derece dürüst yetişmiş bir kadınmış çünkü. Babasına günde on Frank kumar parası verirmiş.</p>

  <p>İlya dede, kumar oynayamadığı zamanlarda Rusça psikolojik dramlar yazar, bunları karısına zorla yüksek sesle okuturmuş. Büyükannem de böylelikle dinine iyice bağlanmış, okuması biter bitmez havraya gidip dua edermiş. Dedem Nice'te bulunduğu süre içinde Rusça elli üç psikolojik dram yazmış; bunlar Rusya'ya döndüğünde, Bolşevikler ortadan yok olduktan sonra -ki bu da ân meselesiymiş- onu üne kavuşturacakmış. O dönemde Nice'e göçmüş bütün Beyaz Ruslar ve Paris'teki bütün Beyaz Rus taksi şoförleri -sayıları iki bini aşkındı- bugün Soljenitsin'in sahip olduğu görüşlere sahiptiler, ama o dönemde gericiydiler. Dedem, karısından nefret edermiş; Yahudi olduğu için değil ama -Kazak olduğu halde Yahudi düşmanı değilmiş- karısına acı çektirdiği için nefret edermiş. Çektirdikçe hınçlanırmış. Psikoloji böyle gerektirdiği için.</p>

  <p>Dedem İlya Ossipoviç'in yazdığı elli üç dramı sık sık hatırlar, dahice olduklarını düşünürüm, onun hoşuna gideceğini bildiğim için. Onu hiç görmedim, bu yüzden de çok severim. Bana sorarsanız, kumarı kaybetmek için oynuyordu, çünkü dramsız yaşayamıyordu.</p>

  <p>Dedem tam anlamıyla kelmiş, babam da öyleydi, oysa biri Karadağlı bir Yugoslav, öteki Kursklu bir Rus'tu. Benim saçlarım çok gürdür; bu da insanın kalıtımdan kaçabileceğini kanıtlar.</p>

  <p>Ana tarafımdan ailemin bütün üyeleri dram tutkunuydu. Dedemin kız kardeşlerinden biri on yedi yaşında evlenmiş ve zifaf gecesi kocasından frengi kapmış. Kadın çıldırmış. Bir başka kız kardeşinin, Olga'nınsa bir Kazak ırzına geçmiş, tıpkı Babel'in <span style="font-style:italic;">Kızıl Süvari</span>'sinde olduğu gibi. Ruslar hep dramdan hoşlanmışlardır. Bu nedenle de, soyumuzdan kalanlar 1943'te gaz odalarında buldular kendilerini.</p>

  <p>Bağırdığım için kusura bakmayın, sesim çıkmıyor da ondan.</p>

  <p>Annemin dramı da namusluluktu. Belki de bu, dramların en büyüğü, çünkü insana pek fırsat bırakmıyor.</p>

  <p>Kanıtlayabilirim bunu. Annem namuslu bir hayat yaşamış, namusuyla üç çocuk yetiştirmişti. Namussuzca öldü, ağır bir beyin sklerozundan, arada bir bilincini bütünüyle bularak, daha da çok acı çeksin diye.</p>

  <p>Annem yirmi yaşındayken göğsüne tabancayı dayayıp tetiği çekmiş. Nice'teki Profesör Kojine kurtarmış onu, ben de böylece doğmuşum. Annem beni de ıskalamış ateş ederken.</p>

  <p>Annemin kime âşık olduğunu ve niçin kalbine ateş ettiğini bilmiyorum. Ancak tahmin edebiliyorum.</p>

  <p>Macoute dayı küçük bir aylık bağlamıştı anneme. Bunu söylemek zorunda hissediyorum kendimi.</p>

  <p>Annemin bir resmi var onda, yirmi yaşındayken çekilmiş. Bunu da söylemek zorunda hissediyorum kendimi. Fotoğraf General de Gaulle'ün fotoğrafıyla yan yana duruyor. Pes doğrusu.</p>

  <p>Babam Scribe ve Continental Otelleri müdürlüğü yapmıştı. Hâlâ Nice'te bana saygıyla bakan adamlarla karşılaşıyorum, babam dillere destan bir içkici olduğu için. Kimse onu sarhoş görmemiş. On dokuz yaşındayken güne yarım şişe slivoviçle başlarmış.</p>

  <p>Annemi beş parasız, ama ardında bir efsaneyle bırakmış.</p>

  <p>Gazeteler Emile Ajar'ın var olmadığını, bir 'uydurma' olduğunu yazmakta haklıydılar. Yemin ederim size, acayip uyduruldum, süslenip püslendim ben.</p>

  <p>Hepimiz çaktırmadan yapılmış çocuklarız, hiçbirimizin olaydan haberi olmamış.</p>

  <p>Madam Yvonne Baby sordu:</p>

  <p>"Ajarca yazmak nereden aklınıza geldi?"</p>

  <p>Bu fikir bana gelmedi. Verdiler onu bana. Üstelik karşılıksız.</p>

  <p>Nice Lisesi'nde bir arkadaşım vardı, annesi akıl hastanesindeydi. Babası da alkolikti.</p>

  <p>Arkadaşlar ona Gegene derdi.</p>

  <p>Bana gelince, liseyi Toulouse'da bitirdim.</p>

  <p>Gegene. Vermot almanağı hani.</p>

  <p>İşte böylece, Ajarca yazma fikrini bir arkadaştan çaldım.</p>

  <p>Bir akşam, annem karton bir kutuya birkaç mücevher ve bir yığın saat tıktı <span style="font-style:italic;">-Au Rubis</span> aynı zamanda saatçiydi; beni görmek için Nice'ten Paris'e yürüyerek yola çıktı.</p>

  <p>Onu kırlarda, sapa yollarda, konuşamayacak halde buldular.</p>

  <p>Ondan sonra bir buçuk yıl daha sürdü böyle, gidip gelerek.</p>

  <p>Bana derdi ki:</p>

  <p>"Sen de yazar olacaksın, tıpkı..."</p>

  <p>Belki de tıpkı 'dayın' gibi derdi, pek hatırlamıyorum.</p>

  <p>Annem Björko'da huzur içinde yaşayan altmış dört yaşında Danimarkalı bir hanımdır; cici köpekler besler, çiçekler yetiştirir. Saçları bembeyazdır, hep güler. Günde birkaç kez onu görmeye giderim, özellikle Kopenhag'da olduğumdan bu yana. Babam da DanimarkalIdır, Doktor Christianssen'in uzak bir akrabasıdır. Sanıyorum benim gerçek babam Doktor Christianssen ve galiba ben de Danimarkalı'yım. Danimarkalılar Yahudi düşmanı değildir.</p>

  <p><span style="font-style:italic;">Onca Yoksulluk Varken'de</span> Madam Rosa'nın ızdırabını anlatmak için, şahsen tanımadığım bir kadının ızdırabını kullandım.</p>

  <p>Bütün bunlardan söz etmek istemiyorum artık, bu yüzden söz ediyorum.</p>

  <p>Karşımda Paul Pavlowitch'i görüyorum. Yirmi yaşında. İçindeki çığlığın baskısı altında şiirler yazıyor. Ama geride hep bir çığlık kalıyordu, hep biraz daha, biraz daha. Çığlık dışarı çıkamıyor, şiştikçe şişiyordu. Çürümeye başlıyordu. Çığlık dışarı çıkıp kurtulamayınca suç da içeride kalıyordu. Her tür rekabete meydan okuyan suçlar işlenmecesine devam ediyordu hayat. Çığlık And'larda yaşayan Şah Akbaba oldu, yükselmeyi başardı; ilk kez başım derde girdi, çünkü bir damın üzerine konmuştum ve inmek istemiyordum. Sebze oldum, enginar oldum, ama uzun süre enginar olarak kalmadım, çünkü enginarın yaprakları bir bir yolunur, tadı çıkanla çıkanla yenir, besleyicidir; şair olmaktan bir farkı yoktu, tadımı çıkarmaya devam ediyorlardı.</p>

  <p>Şimdilerde depresyon tedavisinde lityum kullanılıyor. Çünkü bazı şanslı kişiler depresyonda olduklarını biliyorlar. Benim içinse durum farklı, depresyon benim için her günkü hikâye.</p>

  <p>Piton oldum, sonra da bir başka kitap, aidiyeti iyice azaltmak amacıyla. Ama kendi kendimi ele verdim, kendimi yakaladım ve telif hakkı çıktı ortaya. İçimde çatışan iki kişilik vardı: olmadığım kişilikle olmak istemediğim kişilik. Ama suçluluğum bütün gerçekliğiyle kendini kabul ettirmeye devam ediyor, çevrede her günkü hikâyeler aynen sürüp gidiyordu. Kendimi biraz daha azaltabilmek için her gün olmadığım yeni kişilikler uydurmaya koyuldum.</p>

  <p>Kopenhag'daki görüşme iki gün sürdü. Temel ihtiyaç maddelerinin yardımıyla işler yolunda gitti. Beni açığa çıkaracakları, yavru kedinin gerçekten öldüğünü öğrenecekleri ve duyularım olduğunu fark edecekleri korkusu içimde bir çığlık gibiydi, Bacon'un buzdan kaleleri içindeki papaları gibi. İnsanlık tarihinde ilk kez dikkate alınmam, benimle görüşülmesi, girişe asılı, kimseye ait olmayan ve boş kollarıyla kuşkulu, görünmez bir insanın varlığına tanıklık eden pardösü, bütün dedelerimiz, atalarımız, ayrıca edinilmiş özelliklerimiz, Pinochet'nin bana karşı takındığı mutlak ilgisizlik ve ona verdiğim büyük zarardan habersiz oluşu, bağırıp çağırmalarımın gülünç değersizliği, Annie'nin elinde kahve fincanlarıyla, korkunçlukları yüzünden dile getirilemeyen tehditlere rağmen dinginlik olabilirmişçesine, aldırmaksızın gidip gelişleri, bütün bunlar Ajar' ın gerçekliğin içinde bir çatlak aramasına neden oluyordu; sığınabilmek, böylece içindeki engizisyondan, su, matkap ve palavra cezalarından, sanatta hep gelecek bir dünyayı haber veren derin, tumturaklı palavradan kurtulabilmek için.</p>

  <p>Madam Yvonne Baby'nin <span style="font-style:italic;">Le Monde</span>'un koca bir sayfasını kaplayan konuşmasını okuduğumda kendime o kadar az benzettim ki, ona gerçeği söylediğimden emin oldum. Benim ortalıkta görünmeyişim tam bana yakışır bir şeydi. Sonunda, ben de herkes gibi vardım. Öyle korktum ki, hastalığım depreşti; Madam Gallimard beni böyle elimde 'intihar eğilimi bıçağı'yla görünce dehşete kapıldı. Nezaketine burada teşekkür etmek isterim.</p>

  <p>Bu noktada geriye dönmek zorundayım. Bunu sizden hiçbir şey saklamamış olmak için, istemeye istemeye yapıyorum. Bu satırları bulunmaları gerektiği yere, bir önceki bölüme yazmaya cesaret edemedim, çünkü henüz kimyasal olarak gerekli kıvamda değildim. Bu nedenle yeni ilacımın bir belirtisi olarak ayrı bir bölüm halinde sunuyorum, ilacın adını vermemi Doktor Christianssen tıp ahlakı adına yasakladı.</p>

  <p>İşte şimdi her şeyi anlatacağım, çünkü şu anda kuruntusuz, dingin bir durumdayım. Belki bir okuyan çıkar; ondan hiçbir şeyi esirgemek istemem. Kendimi de esirgemek niyetinde değilim, çünkü bu konuda kendi kendini yetiştirmiş bir kişiyim ben; kendimi kendim öğrendim, Macoute dayının yardımı olmadan; kendimle ilgili bildiklerimi de kendimden esirgeyemem artık.</p>

  <p>Soyağacımla ilgili belirttiklerimi annemden öğrenmiştim. O bana hiç yalan söylemezdi; ama çok severdi beni, sevgi yüzünden yalan söylemek ise yayın organımızın en eski gerçeklerinden biridir.</p>

  <p>Kendine o kurşunu niçin sıktığını bilmiyorum. Ama kurşun içimde büyümeyi hep sürdürdü.</p>

  <p>Tesadüfe bakın ki, Macoute dayımla annemin nüfus kâğıtları kayıp; bunu burada belirtmek zorunda hissettim kendimi. İkisi de nüfus kâğıtlarını Rusya'da, suçun kaynağında bırakmışlar, onları ele geçirmek için harcadığım bütün çabalar boşa çıktı. Bolşevik devrimi, o büyük arıtıcı, bütün pislikleri silip süpürmüş, Bu yüzden onların kardeş olup olmadıklarını, ensest durumu bulunup bulunmadığını hiçbir zaman öğrenemeyeceğim. Hiç kuşkusuz, olay bir iç söylentiden ibaret; ruhsallık ve bilinçaltının dilleri hep zehirli olmuştur. Ne kadar iftira ederseniz edin, hep geride bir şeyler kalır, o geride kalan şey de kuşkusuz benim. Kendimi dayanılmaz ve kardeşçe bir kan bağının ürünü, kanımla bir cinayetten ötekine taşınmış, işkence altında ölmüş, işkence gören ve işkenceci, yıldıran ve yılan, ezilmiş ve ezen gibi hissediyorum, ikiye bölünüyorum, şizofrenik, aynı anda mahvolmuş ve mahveden, Pliyuç ve Pinochet oluyorum, o zaman hastalıklı, insanca, şiddetli 'mesihçe ve reformcu' eğilimlere kapılıyor, psikiyatrlar ve kimyasal deli gömlekleriyle çevrili sanıyorum kendimi. Bütün erkeklerin ve kadınların kardeşim olduğu gibi paranoyak bir izlenimin kurbanı oluyorum, bu da sık sık sapıtmama yol açıyor. Öyle ki, sonunda Alyette'ten anasının babasının kimliğini açıkça belirten bir nüfus kaydını Cahors Belediyesi'nden almasını istedim, çünkü Macoute dayı beni dünyaya getirdiği gibi onu da dünyaya getirmiş olabilirdi pekâlâ. Böylece kendi suçunu babadan oğula devam ettirmiş olurdu. Belki de bunu yapmaktaki amacı, genetik olarak, zamanın başlangıcından bu yana, son derece incelikle hesaplanmış bu yetiştirmeyle, öylesine suçlu, öylesine zayıf ve alıcı bir duyarlılık yaratmaktı ki, ailede bir tane daha edebiyat kıvılcımı, bir de güzel mistik kriz parlasın. Kısacası, elimde hiçbir kanıt yok; tutup da Tanrı'ya, ya da bizi boş yere atalarımızı aramaya zorlamak için hayalî yokluğundan yararlanan herhangi başka bir sorumsuza dava açacak değilim. Bu tür davaların bugüne kadar verdiği tek sonuç, paranoyağın psikiyatr yerine avukata başvurduğu bahanesiyle işten birbiri ardına vazgeçen bir yığın avukatın mantar gibi çoğalması oldu. Ben paranoyaksam, hiç değilse şunu diyebilirim ki, dünya yeterince paranoyak olmayan insanlarla doludur, öyle ki, işkenceden kaçabilenler yalnızca işkencelerdir.</p>

  <p>Kliniğin posta kutusuna her sabah alıcısı ve adresi belli olmayan bir mektup atıyordum, alıcı olmadığı ve dolayısıyla bu suçlamalara alışık olduğu halde. Zaten klinikte bu yoksunluk durumundaki tek kişinin ben olmadığımı da hemşirelerden öğrenmiştim. Birinci katta kalan dünyaca tanınmış bir yazar, sanat eserlerinden yola çıkarak Tanrı'yı yaratmaya çalışıyordu. Üç aydır tedavi görüyordu, onunla ara sıra koridorda karşılaştığımda yanında beyaz çoraplı bir haham da oluyordu, ama bu büyük yazar benim onu sanrılı biri gibi gördüğümü düşünmesin diye hahamı görmezden geliyordum. Hahamın adı Şmuleviç'ti; annem sık sık söz ederdi ondan, o da bizim gibi katledilenlerdi ve zamanında bilgeliğiyle ün yapmıştı. 1883'te Berdiçev'deki pogromda kılıçtan geçirilmiş, Doktor Christianssen'in kliniğine ancak bunalımın etkisiyle gelmişti. Sayılmadan harcananlarla ilgili, açıklanması çok kolay ve herkesin bildiği bir gerçek vardır: Geçmiş zorbalıklardan geriye her zaman denetlenemeyen unsurlar kalır ve ortalığı kasıp kavurmayı sürdürür. Dediğim gibi, onunla koridorda karşılaştığımda, nöroleptiklere saygı göstermek adına onu görmezden geliyordum, ama bir keresinde odama girdi ve çocukluğumda büyükannemin sık sık bana ezberden okuduğu eski bir Yidiş şiirinden yararlanıp gülümseyerek konuştu:</p>

  <p><span style="font-style:italic;">"Spi malyutka,</span> uyu yavrum. Bir yerlerde çok başka şarkılar var ve her birinden belki mutlu dünyalar doğar."</p>

  <p>Ama artık çocuk olmadığımdan mazeretim de yoktu. Ayrıca, çok güzel çığlıkların da olduğunu biliyorum elbette, ama müzelerle kitaplıklarda ıskartaya çıkarılan bu şaheserler de, adsız birine gönderilen mektuplardan başka bir şey değildir. Deli değilim ben, tutup bunları gerçek hayat adına yakacak ya da yırtacak değilim: Bu yüzden hahamın zırvasını ağzına tıkadım:</p>

  <p>"Sizin avutmalarınıza ve umut verici kurnazlıklarınıza ihtiyacım yok. Buna karşılık, insanlık, ağaçta büyümeyip yere düşen tek meyvedir. Mümkün olan tek çözüm, düşmüş, başarısız, sakat kişiliğimizi fark etmemeye çalışarak kabullenmektir. Psikiyatrlar da bu kutsal görevi yerine getirmekle, yani bilinç aşırılıklarıyla savaşmakla yükümlüdürler. Benim burada oluşumun nedeni de bu. <span style="font-style:italic;">Burası,</span> sayın haham, <span style="font-style:italic;">bir yerlerin</span> karikatürüdür. Bunu kabul etmek benim için pek kolay değil. Ama başaracağım."</p>

  <p>Sakalıyla oynayarak adsızlık üzerine uzun uzun düşündü.</p>

  <p>"Yıldız olarak cisimleşmiş, mutlu ailelerin yaşadığı şiirler yaratılabilir," dedi.</p>

  <p>"Gerçekten de saymakla bitmeyecek, birinci sınıf umutlar var," diye karşılık verdim. "Ayrıca bütün elma şekerlerimizin elimizden alınmadığını da kabul ediyorum. Bununla birlikte, sayın haham, ilk çığlıktan bu yana edilen duaları bir toplarsak, Mao gibi biz de sekiz yüz milyon Çinli'nin başarı şansının daha fazla olduğunu kabul etmek zorunda kalırız. Gerçek şu ki, başlangıçta altın yoktu ve taklit de her zaman taklittir."</p>

  <p>Bana hüzünle baktıktan sonra yok oldu, çünkü benim yüz elli damla haloperidolumla savaşacak güçte değildi.</p>

  <p>Yayıncımdan da telefon geldi; Madam Simone Gallimard yeni kitabımın adının ne olacağını öğrenmek istiyordu. Kitabın adının YALAN-ROMAN olduğunu söylediğimde öyle uzun süre suskun kaldı ki, acaba dinsel inançlarını mı incittim diye meraklandım.</p>

  <p>Bu arada taklidin dayanılmaz hale geldiği anlar oluyordu, kendimize mazeret arıyordum. Şöyle düşünüyordum: Goethe'nin Faust'u yazması için gereken süre Faust'a bitmez tükenmez gibi gelmiş, Faust bütün bu süre boyunca biçimsiz, sakat, eksik ve çoğunlukla itilmiş durumda yaşamıştı; belki biz de aynı durumdaydık. Faust konusunda değişik tanıklıklar vardır; bunlardan en önemlisi genç Heine'nin bir mektubudur. Heine Faust'u yarım yüzlü, kolsuz ve tek taşaklıyken ziyaret ettiğini yazar. Goethe'nin eserini tamamlamak için on beş yıldan uzun bir süre çalıştığı genellikle unutulur. Yani belki de söz konusu yazar, etiyle kanıyla var olan ama acelesi olmayan ya da zaman kavramını bilmeyen biridir. Bir yaratıcının büyük çabasını ve ilhamını göz önünde bulundurmak gerekir, bu arada binlerce yıldır sizi taslaktan taslağa ıskartaya çıkarsa da. Zaman zaman karnımda Macoute dayının imzasını kırmızı kalemle taklit ederek oyalanıyordum, o sıralarda onun yazarım olduğu söylentisi ortaya çıkmamıştı. Kalıtsal bağlarımızdan henüz kuşkulanan yoktu.</p>

  <p>Daha iyiydim, intihar eğilimlerim yok olup gitmişti, artık 'nihayet gerçeğim' diye bir açıklama mektubu bırakıp kendimi öldürmeyi istemiyordum. Nesnesi olduğum ilgisizliğin ve olmayan oğul sıfatıyla olmayan babayla çatışmamın evrensel yanını daha açıkça görüyordum.</p>

  <p>Bazı anlarda da bu yokluk dayanılmaz oluyordu, bunun üzerine yeniden savaşmaya başlıyordum. Bahçedeki büyük ağaca bakıp kendi kendime soruyordum: <span style="font-style:italic;">Kim</span> bu? diye, tıpkı çocukluğumdaki gibi. Çok iyi biliyordum ki, bu onların özel dillerinde 'gerilemeli davranış' denen şeydi, ama gerileye gerileye belki de birine rastlayabilir insan. Kliniğin duvarları Beyrut'taki çatışmalar yüzünden ses geçirmez hale getirilmişti, ama ben çevremde taklidin iyi işlemesi için çalışan iki milyar sahte maaşın dolaşımını işitiyordum. Söz sürüleri her gece toplanıyor ve ertesi gün için hile güçlerini kılı kırk yararak inceliyorlardı. Aşırı sakınımlı davranıp soluk almamacasına susmak gerekiyordu, çünkü güç artık içerideydi, onun egemenliği altına girmemek için şairler bile susarak ölmeyi tercih ediyorlardı. Bazen sözlerden biri uydurma anlamıyla baskın yapıp kendine bir yol açıyor, ama nöroleptikler bu gediği ânında tıkıyorlardı. Birinin bana korkağın teki olduğumu, kendini savunmanın tek yolunun silaha sarılmak olduğunu fısıldadığını işitiyordum, ama kurbanlarımı seçecek durumda değildim. Doktor Christianssen bize iki stetoskop vermişti; bazen Alyette yanıma uzanıyor, böyle yan yana tan ağarıncaya kadar konuşuyorduk.</p>

  <p>Sonunda Doktor Christianssen'in de alçağın teki olduğu ortaya çıktı. Alçaklık sırası ona gelmişti. Çünkü ne derlerse desinler, Danimarka'da da alçaklar var. Bu da onların demokratik yanı. Danimarkalılar her yıl dönüşümlü olarak kardeşçe alçak rolünü üstlenen kişileri seçiyorlar. Danimarkalılar dünyanın öbür ülkelerinin son derece bilincindeler ve bu ülkelerle dayanışma içindeler, bağlarını koparmak istemiyorlar.</p>

  <p>Dediğim gibi, Doktor Christianssen'in sırası gelip alçak olduğu, Ekim 1975'te, benim klinikte daha fazla kalmama izin vermemesiyle ortaya çıktı. Üçüncü kitabımın bitmek üzere olduğunu biliyordu, durumumdan ve Kopenhag'da geçirdiğim süreden yeterince yararlanmış olduğumu söyledi bana. Kendimi toparlamayı başardığıma karar verdi ve iyileştiğimi, normale döndüğümü bildirdi.</p>

  <p>Onu yumuşatmak için, Cahors'a döndüğümde ağabeyimle ve geri zekâlı çocuklarla ilgileneceğimi söyledim. Ama o bana yardım etmeyi reddetti.</p>

  <p>"Sizin savunma sisteminizi iyi biliyorum, Ajar. Ağabeyim dediğiniz, kendi çocukluğunuz. Öteki, son derece olgun bir yetişkin. Yıllar geçtiği halde hep on iki yaşında olan 'durmuş' çocuk sizsiniz. Elinizden geldiğince gizliyorsunuz onu, hatta iyice saklanabilmek için kocaman bir bıyık bile bıraktınız. Kabul ediyorum ki bu güç, ama verimli bir durum yaratıyor. Öyküler uydurma ihtiyacının gerisinde hep büyümeyi reddeden bir çocuk vardır. Yazmaya devam edin, belki bir edebiyat ödülü kazanırsınız."</p>

  <p>Bunları söyleyip kapı dışarı attı beni, çünkü toplumsal bir görevi yerine getiriyordu.</p>

  <p>Paris'e gitmekten yaya geçitleri yüzünden korkuyordum. İnsanların direksiyon başındaki alışkanlıkları nedeniyle ezilme ihtimalinin en yüksek olduğu yer yaya geçitleridir. Bunlar dar ve iyice tanımlanmış olduklarından direksiyondaki herif rahat nişan alabilir.</p>

  <p>Bir de sizi tuzağa düşürmek için geçmenizi destekleyerek ananızı bellemeye çalışan yeşil ışıklar vardır. Ben her zaman kırmızı ışıkta karşıdan karşıya geçerim.</p>

  <p>Bununla birlikte Macoute dayıyı görmek için Paris'e uğradım. Kendisine söyleyecek tek sözüm yoktu. Bu nedenle doğal bir görüşme yapabilirdik. Dayımın üzerinde fil desenli mavi bir sabahlık vardı, kitaplarından biri için reklam olsun diye...</p>

  <p>Bana elini uzattı.</p>

  <p>"Nasılsın?"</p>

  <p>"Deli."</p>

  <p>"Bitirdin mi?"</p>

  <p>"Evet. Hatta bir başka kitapla ilgili düşüncelerim var."</p>

  <p>"Öyle mi?"</p>

  <p>Tetikteydim. İncelikle dalga geçiyordu benimle.</p>

  <p>"Konusunu merak etmiyor musun?"</p>

  <p>"Okumayı tercih ederim."</p>

  <p>"Yayınlamak için senin iznini almam gerek."</p>

  <p><span style="font-style:italic;">"Ne?"</span></p>

  <p>Alnındaki damarlar içten gelen basıncın etkisiyle şişti.</p>

  <p>"Üzerinde baba baskısı kuruyorum, öyle mi? Söyler misin bana, senin üzerinde en ufak bir baskıyı ne zaman kurdum ben?"</p>

  <p>"Asla, katiyen. Bu yollu en küçük bir davranışın olmadı. Konu bu değil. Ama bu kitapta senden söz ediyorum." Güldü.</p>

  <p>"Güzel bir konu."</p>

  <p>"Her şeyi anlatıyorum."</p>

  <p>"Edebiyatta her şey yoktur. Ancak kırıntılar vardır. Bir kitapta <span style="font-style:italic;">her şeyi</span> anlatma düşüncesi, bir aceminin düşüncesi olabilir. Ustalık eksikliğidir."</p>

  <p>"Annemle nasıl yattığını, bana karşı bu sorumluluğu nasıl hiçbir zaman üstlenmek istemediğini anlatıyorum."</p>

  <p>Doktor Christianssen dostça elini omzuma koydu. Alyette yanımdaydı. Gerçekliğin boş zamanlarında yarattığı Annie yoktu. Macoute dayı uzaklardaydı. Her şey her günkü gibiydi. Uzanmış yatıyordum, gözlerim açıktı, ama çığlık atmak geçmiyordu içimden, çünkü düşlemlerden korkmam. Onlar bizim en iyi dostlarımızdır.</p>

  <p>Savaş veriyordum. Anlamsızlık adına zozolara karışan bamum asetatları vardı. Saçmalık artsın diye serkilen naritler vardı. Tabarcıklar, değrekleri tüyetmek ve kelimeleri geri püskürtmek için şıpıtıyorlardı. Belirsizliği genişletmek için moruklarla çömleyen ve sakatatı samburan su kemerleri vardı. Kuşkusuz, direnen bazı çiçekler vardı, ama onlar da Saint-John Perse kokuyorlardı. Maytanlar itirafları önlemek için pitlerle aslanıyorlardı. Ama ara sıra Rimbaud kırıntıları engelleri aşmayı başarıyordu ve elle, kalemle birlikte bir kışkırtma ortaya çıkıyordu. Çaresiz, şiiri geri bastırıyordum. Kırmızı abajurların altındaki derinliklerin arayışında akıp giden, boş sözlerle yüklü kalyonlar, yüklerinin ağırlığıyla düz yüzeye çıkıyorlardı yine. Bu arada deyiş, benim doğaüstü çabalarıma karşın biçimleniyor ve söz, aldatacak birini arayarak dolaşıyordu.</p>

  <p>Orada, başucumda durmuş, kılını bile kıpırdatmıyordu. Hiçbir tepki göstermiyordu; tam kendine yaraşır biçimde.</p>

  <p>Sonra Paris'ten baktı bana.</p>

  <p>Mavi gözleriyle baktı, biraz kızarmışlardı; ama çok çalışmaktan, başka bir şeyden değil. Acımanın izi bile yoktu. Mavi renk, pek de hakkı olmadan göklere çıkarılmıştır.</p>

  <p>"Canım, aslına bakarsan bütün konular birbirinin aynıdır. Önemli olan konuyu ele alış biçimidir, yetenektir. Suçluluk, göklerdeki Tanrı olmadığı için nefret edilen Baba, iğrenç ve kardeşçe, sevgi olması için olağanüstü bir özelliği olmayan ensest, genetik lanetlenme, soydan frengililerden oluşan bir insanlık... Neden olmasın, bir iyi kitap daha çıkacaksa ortaya? Benden, kendinden istediğin gibi söz et. Radek, 'İyi bir ev kadını her şeyi kullanmayı bilmelidir, çöpleri bile derdi Stalin'e. Sana güveniyorum."</p>

  <p>İçlerinde yansılarımın pırıldadığı gözlerini dikmiş, bana bakıyordu. Hiçliğin Jansenizmi sanat eserinin kurtarıcı saflığını müjdeliyordu.</p>

  <p>"Ne yani, edebiyattan başka hiçbir şeyin değeri, önemi yok mu?"</p>

  <p>Doğru değildi, puroyu da severdi o.</p>

  <p>"Aslında zamanla, bir yerlerde, eğer yetenekli birinin yarattığı bir eserse, edebiyat mutlaka hayatla buluşur ve hayatı zenginleştirir... Bütün bunları açıklamıştım..."</p>

  <p>Gülümsedi.</p>

  <p>"...Kitaplarımdan birinde."</p>

  <p>"Peki öyleyse, dayıcığım, dört dörtlük bir alçakla bir insanlık velinimeti arasındaki fark nedir?"</p>

  <p>"Öyle kişiler vardır ki, yaşarken alçak, eserlerindeyse insanlık velinimeti olmuşlardır... Bana gelince, ben hiçbir konuda 'dört dörtlük' değilim. Sen de öyle. Kimse de değildir. En iyiye hiçbir zaman ulaşılamaz... En kötüye de."</p>

  <p>Üstüne üstlük hümanist de, diye düşündüm. Hatta bunu yüksek sesle söylemek zorunda kaldım, çünkü birden dört bir yandan koşuşturup gelen on bin papaz, birbirleriyle yarışırcasına günah çıkarıp, suçumun bana esinlediği manevi, saf acıları ve yaratılmasına sebep olduğu olağanüstü sanat eserlerini göz önünde bulundurarak suçumu bağışladılar.</p>

  <p>"Ausclrwitz henüz sanatsal açıdan pek kayda değer bir şeyler yaratmadı," dedim. "Belki de yeniden başlamak gerekecek. Frenginin azalması, giderek önem kazanan dâhi eksikliğini açıklamakta. Yeniden Dostoyevskiler, Goyalar olması için korkuyla döllemek gerekir. Sen kutsal bir canavar değilsin, yalnızca canavarsın. Beni bu aynada böylesine çirkin gördüğün için de senden nefret ediyorum."</p>

  <p>"Sizi görmeye gelecek, onunla konuştum," dedi Doktor Christianssen. "Kesin olarak karşı tarafa geçmeye çalışırken kliniğe sığınmakla hata ediyorsunuz, Pavlowitch. Kaçmayı başaramayacaksınız."</p>

  <p>Ben Macoute dayının bombaladığı Alman kentlerini düşünüyordum. Mahvolan binlerce sivili. Oysa böyle havaya uçurduğu evlerin içinde kanaryalar, köpekler, kediler vardı: yüzlerce minik kedi. Binlerce masum hayvan yavrusunu öldürmüş olmalıydı.</p>

  <p>Nini, diye düşündüm. Nini'nin fikriydi bu. Aykırılıktan sakınmak gerekir, çünkü yaşamaya yardımcı olur.</p>

  <p>Dayım ayağa kalktı. Odayı dolduruyordu. Ona dedim ki:</p>

  <p>"Sınırsız ve hastalıklı bir hayal gücüm olduğunu biliyorum, ama babam olduğundan da kesinlikle eminim."</p>

  <p>"Acaba neden?"</p>

  <p>"Çünkü zaman zaman senden inanılmaz derecede nefret ediyorum."</p>

  <p>Bana sanki yüzü birden acıyla gerilmiş gibi geldi, ama belki de benim kuruntumdur. Ayrıca Tanrı, nefrete karşı kendini her zaman sayısız küçük babayla korumuştur.</p>

  <p>Doktor Christianssen haklı mıydı, bu yeni kaygı krizine yol açan, gerçekten de kendimi herkesin gözleri önünde <span style="font-style:italic;">Le Monde</span>'un koca bir sayfasında sergilenmiş görmem miydi, bilmiyorum. Bir aydır okumama izin verilen ilk gazeteydi. İlk satırından son satırına kadar hepsini okudum.</p>

  <p>Saldırganlık baş gösterdi.</p>

  <p>Artık ne radyoya ne de gazetelere izin vardı, ama içeride olanlar oluyordu, başka bir türe de sonsuz bir istek duyuyordum.</p>

  <p>Maymunlar çevremde insanlık dışı salkımlar halinde birbirlerini düzüyorlardı; böylesine bir masumluk karşısında hıçkıra hıçkıra ağlıyordum.</p>

  <p>Gökyüzünden benzersiz götler geçiyordu; suçsuzlukları karşısında minnetle hıçkırıyordum.</p>

  <p>Ara sıra kafalar yağıyordu, bazıları hâlâ rüya görmekteydi.</p>

  <p>Tanrı boynuna ip geçirilmiş bir halde OK Corral'a götürülmüş, kendini aklamak için at olmuştu. Atlar Tanrı'ya inanmadıklarından onu gübrelerine karıştırmıyorlardı. Tanrı utançla kişniyordu. Atlar kendilerini savunmak için çifteler atıyorlardı, çünkü mutluluklarının bilincindeydiler.</p>

  <p>Ara sıra çevremde dil kışkırtmaları algılıyordum, ama kısırlaştırıcı kelimeler hemen işe el koyuyorlardı. Alfabe, gramer, söz dağarcığı, söz dizini, uygarlık, söz sanatları, doğa yasaları, bastırma, hepsi vardı.</p>

  <p>Haloperidolün hiç tadı yok. Hiç fark ettirmeden bir Sovyet bozguncusuna yutturulabilir. Bir ay önce <span style="font-style:italic;">Le Monde</span>'un üçüncü sayfasında çıkmıştı.</p>

  <p>Haloperidol, gerçekliği yatıştıran ve saldırganlığını azaltan bir halüsinojendir.</p>

  <p>Gerçekliğe haloperidol günde üç kez, toplam yüz elli damla verilir.</p>

  <p>Sayıklayan bir hastaysanız, haloperidolün üzerinizde hiçbir Parkinson etkisi olmaz; kereste gibi kaskatı kesilmezsiniz. Gerçekliğe iyice uyum gösteriyorsanız, normalseniz, damlaların etkisiyle Parkinson belirtileri gösterirsiniz. Böylece şizofreninin fizyolojik bir nedeni ve kalıtımsal umudu olduğu kanıtlanmıştır.</p>

  <p>Doktor Christianssen'in bana güven vermek için söylediği bu sözleri dinledim. Bağırıp çağırdım.</p>

  <p>"Sizin o haloperidölünüz gericinin dikâlâsı. Sağcı. <span style="font-style:italic;">Baskıcı.</span> Öfkeyi azaltıyor, başkaldırıyı önlüyor, devrimci saldırganlığı engelliyor. Hayal gücüne karşı."</p>

  <p>Danua<a id="footnote1"></a><sup><a href="#bookmark0">1</a></sup> kuyruğunu oynattı. Koca kafasını dizlerime dayamıştı.</p>

  <p>"Doğrudur," diye havladı. "Aralarında bir tek anafranil solcudur. Uyarıcıdır, coşku vericidir, öfkelendiricidir, iticidir. Haloperidol faşo, anafranil goşisttir."</p>

  <p>Havlamasını sürdürdü; bir yandan da kuyruğunu sallıyordu, çünkü köpekler umutsuz değildir.</p>

  <p>Bir koşu Ortadoğu'ya gidip mucizeler yaratmak için pencereden tüymeyi denedim, ama taksi bulamadım. Kliniğe geri götürdüler beni. Doktor Christianssen çarmıha gerilmekten bıkıp bıkmadığımı sordu ve bunu kendi kendime de pekâlâ becerdiğimi belirtti. Yerimde İsa olsa, 'mesihçe eğilimler' yüzünden ne biçim insülin verirlerdi.</p>

  <p>Beni yeniden ele aldıklarında, odamda fazladan bir iskemle bulunduğunu hemen fark ettim. Genellikle tek iskemle olurdu, bir de hiç oturmayan Doktor Christianssen için ikinci bir iskemle. Artık üç iskemle vardı. Önce yüreğim daraldı, zaten yeterince düşmanım vardı. Sonra Macoute dayının alelacele Kopenhag'a geldiğini ve başucumda kaygılı geceler geçirip gittiğini anladım. Yanımda olmayışının tek açıklaması buydu.</p>

  <p>Kendisine teşekkür etmek için Paris'e uğradım. Dayımın üzerinde fil desenli mavi bir sabahlık vardı, kitaplarından biri için reklam olsun diye. Amblemiydi bu.</p>

  <p>"Bu sanrılı yineleme yöntemini ben daha önce romanlarımdan birinde kullanmıştım," dedi bana.</p>

  <p>Mektupları verdim. Her tür edebiyat ödülünden adaylığımı çekiyordum, tıpkı 1974'te, henüz tertemizken yaptığım gibi.</p>

  <p>"Onların numaralarına kalmadım. Ayrıca hiç halim yok. Kendimi sergilemek istemiyorum. Ne diyecekleri belli: psikopat."</p>

  <p>"Peki. Renaudot ve Goncourt ödülleri açıklanmadan iletirim."</p>

  <p>"Kimliğimin saptanmasını istemiyorum. Gerçek fotoğrafım kimsede yok, kimse nerede oturduğumu bilmiyor. Bütün ipuçları gizli. Beni Fransa dışında yaşayan bir gezgin sanıyorlar. Bir yığın sabıkam var, yurda dönemem. Mesele toplum tarafından 'yeniden kabul edilmek' değil, sorun bu değil. Önemli olan, insanın kendisini, kendi yararına yeniden kabul etmesi. Hatta buna varoluşun gerçek zaferi denebilir."</p>

  <p>Söylediklerimi onayladı.</p>

  <p>"İlginç bir roman çıkabilir bundan. Zamanımıza uygun bir konu."</p>

  <p>O sırada anlamadığım şuydu: Hâlâ yaşayan tek sevdiğim adam niçin onunla her karşılaşmamda kendimden böylesine nefret etmeme yol açıyordu? Belki de bunun ailesel, hatta kişisel hiçbir yanı yoktu. Gerçek neden, acının sanatsal bir amaç uğruna kullanılmasını kabul edemeyişimdir. Yalnızca şaheserlerin mutlu bir hayat sürmelerini kabul edemiyorum.</p>

  <p>"Madem öyle, niçin yazıyorsun, niçin çağırıyorsun?" diye kimse sormuyor ki.</p>

  <p>Kimsesiz soruların hepsi silahlıdır, sorumsuz ruhsal unsurların işgalindedir. Bu sorular geçici olarak, tıkayıcı bir ilaç tedavisiyle susturulabilirler, ama tıpkı patlamamak için kâğıda boşaltılan bir yüksek gerilim hattı gibi kişinin üzerinden geçmelerine de izin verilebilir. Ben bağırsaklarımı genel bir boşaltım ihtiyacıyla sergiliyorum. Küçüklüğümle, sınırsız, çılgınca doğuş ve kurtuluş ihtiyacımla böylesine dev boyutta bir işe girişmemin megalomani olduğunu anlamam için psikiyatrların yardımını beklemem gerekmedi. Ama böylelikle aşırılığa varan ben <span style="font-style:italic;">değil,</span> hiç olmamış durumumdur. Ezilmiş fare çığlıklarımın zevk vermeyecek kadar hastalıklı olduğunu da biliyorum, ama bağırsak denen şey sanat eseri kaygısı gütmeden bükülüyor.</p>

  <p>Sanat ihtiyacı duymadan ütopyanın mutlu sonuna varmak istiyorum.</p>

  <p>Sanırım Doktor Christianssen'in de düşündüğü gibi, bendeki ölüm korkusu insanüstü bir boyuttaydı. Ölümlü olan hiçbir şey gerçek değildir. Şaheserlere duyduğum nefret bir ölümlünün kıskançlığıydı.</p>

  <p>Macoute dayı üzgün görünüyordu.</p>

  <p>"Biliyor musun, Caniac'ta senin kim olduğunu ortaya çıkaracaklar. İtiraf etmeliyim ki ben de senin neyi gizlemeye çalıştığını bilmiyorum."</p>

  <p><span style="font-style:italic;">"Hiç,"</span> dedim. "Hiç. Kabul etmelisin ki, gizlenmesi gereken bir şey varsa, o da budur. Kimseye pislik bulaştırmak istemiyorum. Onun için <span style="font-style:italic;">hiç</span>'i kendime saklıyorum. Yoksa gerçekten 'mış gibi' yapıp bunu bir de dinle, ideolojiyle desteklemem gerekir. <span style="font-style:italic;">Görmeyi</span> beceremeyecekleri bu <span style="font-style:italic;">hiç'i</span> gizlemeliyim, ne pahasına olursa olsun. Ben toplumsal değilim; kandırmaca yok. Üç bin yıldan bu yana genetik olmayı sürdürüyorum ve öyle kalacağım. Güvensiz de sayılmam. Zamanla olacak. Kalıtımsal dünyanın sonu gelecek."</p>

  <p><span style="font-style:italic;">"Hiç</span> konusunda seninle aynı fikirdeyim, ama hiçlikçi bir şaheser asla olmamıştır, olmayacaktır da..."</p>

  <p>Kısacası, birbirimizi anlıyorduk. Sanatın yalnızca bir nesne olduğunu kabul etmeye yanaşmıyordu, çünkü kendine inancı vardı.</p>

  <p>Lot'a döndüm. Annie beni bekliyordu.</p>

  <p>Bir gün kadınlardan söz edeceğim. Ama bunun için içimde biraz daha hiç olmasını, iyice yer açılmasını beklemek gerek. Günün birinde içimde dev bir boşluk yaratmayı başaracak, o zaman onlara istediğim kadar yer verebileceğim. Ama kitapların bir başı, bir de sonu vardır; bir başı ve bir sonu olan bir şeyin içinde kadınlardan söz etmek istemem, onların hakkını böyle teslim edemem.</p>

  <p>Caniacdu-Causse'a vardığımda, iyice emin olmak için elimi toprağa değdirdim.</p>

  <p>Ekmek de var, ama emin olmak için onu insan kendi yapmalı.</p>

  <p>Beni kardeşçe karşılamak için ocakta ateş yanıyordu.</p>

  <p>Tavan arasında, her zaman iyi karşılanan ve her gece içerideki çocuğu görmeye gelen bembeyaz grandük vardı.</p>

  <p>Geceler dinginmiş gibi görünüyorlardı; Doktor Christianssen onları uyarmış olmalıydı.</p>

  <p>Yere düşmüş cevizlerin üzerinde yürüyordum, çünkü tam mevsimiydi ve girişteki büyük ceviz ağacı, başka tasa gütmeden doğanın yasalarına boyun eğiyordu.</p>

  <p>İyi uyuyordum; bir keresinde, jandarmalar uğrayıp kimliğimi sorduklarında korkmadım; çünkü suçluyu bulacak olan polis değildir.</p>

  <p>Güneş doğduğu zaman dışarı çıkmaktan çekinmiyor, her günkü hikâyelere korkusuzca bakıyordum; başarılı bir tedavi görmüştüm. Zaman zaman kısa süreli dehşet duygularına kapıldığım oluyordu, ama bunların nedensiz olduğunu düşünüyordum. Artık bilinçli olma tehlikesiyle karşı karşıya değildim ve seve seve yaşıyordum.</p>

  <p>Annie, iyileşmesi imkânsız olduğundan beni terk eden Alyette'in yerini almıştı.</p>

  <p>Ajar'ı unutmuştum. Ona bir daha ihtiyaç duymayacağımı, artık kendim olmanın acısını çekmediğimden bundan böyle bir tek kitap daha yazmayacağımı biliyordum.</p>

  <p>Kimse evime gelmiyordu. Telefon eden de olmuyordu artık. Dünyanın hiçbir yerinde acı çekilmiyordu. İyileşmiştim, basbayağı iyileşmiştim.</p>

  <p>Evimin önünde, omzumda bir baltayla duruyordum ki yaklaşan gri Renault 6'yı ve direksiyondaki kişiyi gördüm. Söz konusu kişiyi tanıyordum. Annie'nin arkadaşı Bouzerand'dı; bir zamanlar Cahors'da tanışmışlar. Neredeyse sarılıp kucaklayacaktım adamı, o kadar iyileşmiştim.</p>

  <p>Yüzü kurşun gibiydi. Belki de otomobilin grisi kenarlara taştığı için öyle görünüyordu.</p>

  <p>Arkadaş olarak değil, gazeteci olarak geldiğini söyledi. <span style="font-style:italic;">Le Point</span> dergisinde çalışıyordu ve Paris'ten bir fotoğrafçıyla beni enselemeye gelmişti.</p>

  <p>"Ajar sensin."</p>

  <p>O kadar iyileşmiştim ki, hiç bozuntuya vermedim. Adamı boğmadım bile. Yalan söylemiyorum, ne onu, ne de fotoğrafçıyı öldürmediğimi kanıtlayabilirim. İkisi de yaşıyor, tersini ileri sürerlerse otopsi yapılmasını isterim, çünkü ölü olduklarını ileri sürüyorlarsa, sandıklarından da daha diridirler demektir.</p>

  <p>Onları içeriye oturtup karabinamı almaya gittim. Ama aklım başımdaydı, bunun yalnızca bir ünlü davaya daha yol açacağını ve başka bir işe yaramayacağını biliyordum. Ünlü davalarla işbirliği yapmak da istemiyordum, çünkü yüz bin yıldır hep aynı ünlü dava sürüp gidiyor; ünden de bıktık usandık.</p>

  <p>Fotoğrafçının adı Rolland'dı ve anlıyordu, çünkü gençti. Bouzerand da anlıyordu, ama yalnızca akıllı olduğu için.</p>

  <p>Sonuç olarak epeyce nazik davrandılar, çünkü tehdit alt odaydılar. Dünyada herkes tehdit altında yaşar ve başkalarını tehdit eder; geçim derdi.</p>

  <p>Fotoğrafçı gözlerimden başka bir şey çekmek istemedi, istediği Momo'nun gözleriydi, otobiyografik kitabımda on iki ya da yüz bin yaşında olan çocuğun gözleri. Bouzerand karşı çıkmadı, ne de olsa tam ölü sayılmazdı. <span style="font-style:italic;">Le Point</span>’deki şefleri Imbert'e telefon ettiler, o da karşı çıkmadı, çünkü gönderdiği gazetecileri öldürerek ünlü bir davaya neden olsaydım, kendi haftalık dergisi çıkmadan önce dört gün boyunca gazeteler yararlanacaktı haberden.</p>

  <p>O kadar normaldim ki, tehdit altındaki benden Paris'e gitmemi istediğinde kabul ettim. Onlarla özgür irademle yolculuk yaptım, kelepçe vurmamışlardı bana.</p>

  <p>Doktor Christianssen'e telefon ettiğimde pek ilgilenmedi, bir yığın başka yazar gibi sırf Tranxene alarak paçamı sıyırabileceğimi söyledi.</p>

  <p>"Şimdi önünüzdeki tek tehlike yeni bir kitaptır. Kendinizi toparladınız artık dostum, toparlamaya da devam edeceksiniz. İyi şanslar."</p>

  <p>Paris'te şık restoranlarda yemekler yedirdiler bana. Boğazımdan hiçbir şey geçmiyordu, çünkü rahat, tasasız, iyi hissediyordum kendimi, bu da midemi düğümlüyordu.</p>

  <p>Sözlerinde durdular. Yalnızca gözlerimi çektiler. Fotoğrafta yüzümün geri kalanı görülmüyor. Gerçek adımı da yazmadılar. Bu beni yıktı, mahvetti. Ünlü olma fırsatını yitiriyordum. İnançlarım konusunda nereye vardığımı bilmiyordum artık.</p>

  <p>Dayandım. Akşam yemeği sırasında kafam karıştı, ama onlar hiçbir şeyin farkına varmadılar. Daha önce de söylediğim gibi kafam konusunda çok titizimdir, çünkü benim kafam değildir. Her sabah suratımı gördüğümde korkarım, böylece kente inip yetişkinlerle konuşacak cesareti kendimde bulurum.</p>

  <p>Bu arada <span style="font-style:italic;">La Dépêche du Midi</span> Cahors Hastanesi'nde bir soruşturma yapmış ve gerçek olduğum ortaya çıkmıştı. Annemin gerçek olduğu da. Ağabeyimin gerçek olduğu da. Ansızın her yanım gerçeklerle çevrildi. Aldatmacanın, yutturmacanın sonu gelmişti. Artık beni yazan Queneau veya Aragon değildi. Artık eskisi gibi ortak bir eser olduğum söylentisi dolaşmıyordu, ama o konuda yanılıyorlardı. Ben ortak bir eserim, birçok kuşak işin bir ucundan tutup yardım etti.</p>

  <p>Ardımda bir başka Yazar bulunduğunu sanıyorlardıysa da bu konuda suskun kalmayı tercih ettiler, çünkü okurları arasında Tanrı'ya inananlar da vardı, onların dinsel duygularını incitmek istemiyorlardı. Franco bile dini bütün öldü, kimse de bunu küfür saymadı.</p>

  <p>Bence Pinochet doğrudan cennete gidecek.</p>

  <p>Son restorandan çıkar çıkmaz son avukatıma gittim. Madem saf gerçekliktim, işi sonuna kadar götürmeliydim. Avukatın masasına imzamı taşıyan, genetik bir deli olduğumu ve bütün tarihçilerin, ayrıca kitaplık ve müze yetkililerinin de bunu onayladığını gösteren, evrendeki bir kusurdan çıkmış kusurlu atalardan doğmuş olduğumu kanıtlayan ve avukatımı halka sergileyerek Ajar muammasına bir son verdiğimi belirten bir belge bıraktım. Hatta imzamı şöyle attım: Emile Ajar, geri zekâlı, kaşarlanmış yalancı, mitoman, uydurukçu, dalavereci, dümenci, dolapçı, numaracı, megaloman, tarihsel olarak kanıtlanmış. Avukat ters ters baktı.</p>

  <p>"Ajar, bile isteye bir edebiyat ödülü almaya çalışıyorsunuz."</p>

  <p>"Nasıl yani?"</p>

  <p>"Kendinizle ilgili bir efsane yaratmaktasınız."</p>

  <p>Hassiktir. Oturup düşündüm. Doğruydu; hepsinin birer efsanesi vardı. Villon'un asılanlar yüzünden bir efsanesi vardı. Lorca'nın idam mangası yüzünden bir efsanesi vardı. Malraux'nun savaşlar ve devrimler yüzünden bir efsanesi vardı. Hölderlin'in delilik yüzünden bir efsanesi vardı. Soljenitsin'in toplama kampları dünyası yüzünden bir efsanesi vardı.</p>

  <p>Bütün insanların ölüm yüzünden birer efsaneleri vardı. Hatta insanlık artık efsanevi değildi; mitolojikti.</p>

  <p>"Sizce birini mi öldürmem gerekiyor?" diye sordum.</p>

  <p>"Edebiyat ödülü almak için bu kadar ileriye gitmenize gerek yok."</p>

  <p>"Edebiyat ödülü falan istediğim yok benim, adaylığımı çektim. Ama Raskolnikov'u ele alalım: Sırf edebî nedenlerle o kadını baltayla vura vura öldürdü."</p>

  <p>"Dostoyevski bir dâhiydi dostum. Sizin gerçek edebî yeteneğiniz yok, kendinizi anlatıyorsunuz, hepsi bu. Sizinki klinik bir belge."</p>

  <p>"Peki o zaman bir efsane yaratmak için ne yapmalı?"</p>

  <p>"Yeter, Pavlowitch, 1975 yılında İsa'dan söz etmeyeceğiz herhalde, her şeyin bir sınırı var. Ayrıca kimsenin sizi çarmıha gereceği yok, bunu kendi başınıza pek güzel becerdiğinizi biliyor herkes."</p>

  <p>"Aynı şey değil ama."</p>

  <p>"Kesinlikle hiçbir ödül istemiyor musunuz?"</p>

  <p>"Kesinlikle!"</p>

  <p>"Çok paradır ama, biliyor musunuz?"</p>

  <p>"Ben kutsallığı savunmuyorum. Çevre de umrumda değil."</p>

  <p>Avukat dört gözümün arasına baktı. Şu sırada yalnızca iki gözüm var; biri kendimi gizlemek, biri görmek için. Kötü olduğum zamanlarda elli çift gözüm vardır, her yerde her günkü hikâyeyi görürüm, bunalım tepeme biniverir.</p>

  <p>"Son derece açık seçik."</p>

  <p>"Açık seçik mi? <span style="font-style:italic;">Ben</span> mi?"</p>

  <p>"Fazla ileri gitmeyin, Pavlowitch. İstediğinizi elde ettiniz. Esrarengiz olsun diye fotoğrafımzda gözlerinizden başka bir şey görünmüyor. Biyografiniz bilinmiyor. Kendinizle ilgili çeşitli söylentiler çıkardınız: Lübnan'da terörist, kürtaja doktor, orada burada pezevenk; Fransız polisi tarafından aranıyor, Kopenhag'da randevular veriyor. Kusursuz. Bir yazar için muammadan iyi efsane olamaz."</p>

  <p>Paris'ten ayrılmadan önce Macoute dayıya telefon ettim. <span style="font-style:italic;">Le Point</span>'de yayınlanacak görüşmeden söz ettim.</p>

  <p>"Kitaplarını yazmama benim yardımcı olup olmadığımı sormadılar mı?"</p>

  <p>"Hayır, niçin sordun?"</p>

  <p>"Eninde sonunda sen benim yeğenimsin, ya da ona benzer bir şey."</p>

  <p>Ya da ona benzer bir şey!</p>

  <p>"Evet, biliyorlar."</p>

  <p>"Peki, sana yardım edip etmediğimi sormadılar mı?"</p>

  <p>"Hayır."</p>

  <p>O güne kadar telefonda bu kadar anlamlı bir sessizlik duymamıştım. Daha sonra öylesine eşsiz bir itirafta bulundu ki, gelecek kuşaklar için onun şaheserlerinden biri olarak burada aktarıyorum.</p>

  <p>"Fransa'da değerimin ne kadar azımsandığı oldukça şaşırtıa," dedi. "Queneau'dan, Aragon'dan kuşkulandılar; ben senin yakının olduğum halde benden kuşkulanmadılar."</p>

  <p>"Henri Michaux'dan da kuşkulanmadılar, oysa o senden çok daha yakın bana, üstelik de en büyükleri."</p>

  <p>"Doğru," dedi hoşnutlukla, "ama yine de..."</p>

  <p>"Onlara telefon edip senin adını da ötekilere eklemelerini rica edebilirim."</p>

  <p>"Sağol, kalsın. Umrumda değil. Günümüzde Fransa'daki büyük yazarların kimler olduğunu kendi başlarına bulamıyorlarsa Fransa'ya yazık! Öylesine söylemiştim..."</p>

  <p>Zevkten dört köşeydim. Bu da modası geçmiş bir deyim.</p>

  <p>"Dinle, üzülme. Sen bütün bunların üstündesin."</p>

  <p>"Elbette. Sinema telif haklarını da almayı unutmadın, değil mi?"</p>

  <p>"Unutmadım, senin sayende, babacığım."</p>

  <p>"Sana daha önce de söylemiştim, bana baba deme, bokoğlu bok, uydurmaca Freudcu jargondan usandık artık."</p>

  <p>"Yine de biraz olsun manevi oğlun sayılırım, değil mi? Etkilerinin izleri..."</p>

  <p>"Hastir ordan."</p>

  <p>Hoşnuttum. Ona yararım dokunuyordu, gençleşiyordu, telefonda bile eski canlılığına kavuşuyordu.</p>

  <p>"Her neyse, telif hakları bende. Asıl para sinemada."</p>

  <p>"Parayı fazla düşünüyorsun."</p>

  <p>"Ben mi?"</p>

  <p>"Evet, sen. Sürekli olarak paraya karşı düşünüyorsan, gerçekten parayı fazla düşünüyorsun demektir."</p>

  <p>"Tamam, ben de diyalektikten anlıyorum. Ama olayı bağladım."</p>

  <p>"Ne demek bu?"</p>

  <p>"Bağışta bulunacağım."</p>

  <p>"Kime?"</p>

  <p>"Orospulara Yardım ve Destek Komitesi'ne. Onların deyimiyle fahişelere. Hepimizin anası Ulla'ya, Jackie'ye, Sonia'ya, birkaç tanesine daha danışacağım. Hatta bununla kalmayıp Fransa Orospularının Savunulması, Desteklenmesi ve Ünlendirilmesi mücadelesi için bir fon kurup, danışman avukatlar tutacağım, adam başına telif haklarımın yüzde onu düşecek. Gerçekten örnek bir davranış olacak. Günümüzde en az sahte olan, kutsal orospu analarımız ve kız kardeşlerimizdir. Gerçekliğini koruyan tek şey orospuluktur. O yüzden uydurma olan her şey orospuluğa karşı. İstemem yan cebime koy türünden namus. Orospular kıçlarıyla gerçeği söyledikleri için eziliyorlar, oysa gerçek onların kıçına sığındı, el değmemiş olarak yalnızca orada durabiliyor. Orospular öylesine tipik bir örnek ki, seçimlerde adaylıklarını koyma hakkına bile sahip değiller. Bu yüzden parlamentoda orospu yok, anlıyor musun?"</p>

  <p>"Alex, kimsenin gözüne batmadan yaşamaktan başka bir şey istemediğini sanıyordum."</p>

  <p>"Herkes kimsenin gözüne batmadan yaşıyor."</p>

  <p>"...gizlenmiş, aptalca sızlanan bir idealist, senin deyiminle 'elektrik süpürgesi' yerine konmak istemediğini sanıyordum. Eğer paranı orospulara verirsen, senin umutsuz bir idealistten, bir 'elektrik süpürgesi'nden başka bir şey olmadığını anlayacaklar."</p>

  <p>"Yeri gelmişken, sana söylemeyi unutmuştum, önümüzdeki pazartesi <span style="font-style:italic;">Le Point</span>'de yayınlanacak makalede benim gayri-meşru yazarlarımdan biri olarak senin adını da Aragon ve Queneau'nun yanına eklediler."</p>

  <p>"Ne ilgisi var bunun şimdi?"</p>

  <p>"İlgisi olmaz mı? Orospulardan söz ediyorduk ya."</p>

  <p>Telefonu suratına kapadım. Bütün vaktimi bununla geçiriyorum, ama henüz başarmış değilim.</p>

  <p>Paris'ten ayrıldım. Cahors'da, <span style="font-style:italic;">La Dépêche du Midi</span>'den görüşmeye gelen herif çok iyi davrandı. Gerçek bir ailem olduğunu keşfetmişti, ama yayınlamadı. Hatta gerçekliğimle ilgili ayrıntıların yayınlanmaması için Paris'e telefon bile etti. Paris'teki herif sordu:</p>

  <p>"Peki, bir psikopatla karşı karşıya olduğunuzu fark etmediniz mi?"</p>

  <p>Neyse, böylece efsane güçleniyor, biçimleniyordu. İnsanlığa saygı yüzünden beni rahat bırakacaklardı. Cafe de la Poste'a gidip herkesin gözü önünde canlı fareler yemek geldi içimden, ama pitonluk ilk romanımdaydı, kendimi tekrarladığımı söylerlerdi.</p>

  <p>Annie, Nini ve ben, Macoute dayının birkaç yıl önce bize verdiği Volkswagen'e bindik. Ben yollarda saygıda kusur etmesinler diye haydut suratımı taktım ve doğaya yolculuğa çıktık. Nini tam olarak hiçbir zaman terk etmez beni, çünkü hâlâ umutludur. Hâlâ beni hiççi bir eser yaratma konusunda esinlendireceğine inanır; hiççiliğin matrak yanı, umutla beslenmesidir.</p>

  <p>Yolculuğumuz üç gün sürdü. 18 Kasım Salı günü döndük.</p>

  <p>Radyoda ilk duyduğum haber, <span style="font-style:italic;">Onca Yoksulluk Varketı'le</span> Goncourt Ödülü'nü kazandığım ve her yerde arandığımdı.</p>

  <p>Gayet sakin karşıladım haberi. Kafam karıştığı zaman hep çok sakin olurum. Çünkü zaten sükûnetimi bozan kafamdır.</p>

  <p>Sakin sakin Macoute dayıyı telefonla aradım. Pek mutluydu.</p>

  <p>"Tebrikler, Alex. Muammalar işe yaradı, kârlı çıktın. Her şeyi iyi ayarlamışsın. Annen bugünleri görse nasıl mutlu olurdu."</p>

  <p>"Şu annemi rahat bırak artık. Kendi annenle sen Goncourt'u kazandın, daha ne istiyorsun?"</p>

  <p>"Hiç de değil. O bir önceki kitabımdı..."</p>

  <p>"Bana verilecek bir hesabın var. Sana adaylıktan çekildiğimi bildiren mektupları vermiştim, ödüller açıklanmadan önce jürilere teslim edeceğine söz vermiştin. Sözünü tutmadın. Kasten sakladın mektupları. <span style="font-style:italic;">Kasten</span> yaptın, edebiyat ödülü kazanmam için, beni doğru yola sokmak için... Doğru yola: senin yoluna."</p>

  <p>"Ne mektubu? Neler söylüyorsun sen? Bir gün gelip yalan söylemekten vazgeçecek misin? Yoksa gerçekten zırdeli misin? <span style="font-style:italic;">Sen bana mektup falan vermedin. Asla!"</span></p>

  <p>Şakaklarımda soğuk ter damlaları birikti, sırtımdan aşağı buz kalıpları kayıyordu. Biraz gerçeğe dönmek için Annie'ye baktım.</p>

  <p>"O mektupları sana verdim, alçak herif! Kasten yaptın!"</p>

  <p>Birden her şeyi anlamış havasında sakinleşti. Bir anlayış, bir anlayış!</p>

  <p>"Alex, rica ederim. Sen bana mektup falan vermedin. İçtenlikle konuştuğundan eminim, bana verdiğine inanıyorsun, ama... bunu Kopenhag'da düşünmüş olmalısın... detoks döneminde."</p>

  <p>Susuyordum. Beni köşeye kıstırmıştı. Savunmasızdım. Yalan söylüyordu, hiç eroin kullanmamıştım. Canevimden vurmuştu beni.</p>

  <p>Boğazımı sanki bir top mermisi tıkamıştı, yutkunmak istiyor, beceremiyordum.</p>

  <p>"Kesin olarak söylüyorum, o mektupları bana vermedin, Alex."</p>

  <p>Sonunda uluyarak açtım boğazımdaki düğümü.</p>

  <p>"Yani benim adıyla sanıyla deli olduğumu, sanrılar gördüğümü ve hayallerimi gerçeklerden ayıramadığımı söylemek istiyorsun, öyle mi?"</p>

  <p>"Belki mektupları bir başkasına vermişsindir. Bana vermedin. Verseydin de kabul etmezdim zaten. Senin bir edebiyat ödülünü hak ettiğine inanıyorum ve Goncourt'u kazandığın için seviniyorum."</p>

  <p>"Mektupları jürilere iletmedin, çünkü bana bir ders vermek istiyordun. Şenle benim aynı bokun soyu olduğumuzu kanıtlamak istiyordun."</p>

  <p>O da bağırmaya başladı.</p>

  <p>"Benimle böyle konuşamazsın! Seni bir yük gibi sırtımda taşımaktan bıktım, anladın mı?"</p>

  <p>"Yani sana çok pahalıya oturduğumu ve maliyetimden kurtulmak için Goncourt'u kazanmama fırsat tanıdığını mı söylemek istiyorsun?"</p>

  <p>Sakinleşti.</p>

  <p>"Rezil herifin tekisin, Paul."</p>

  <p>"Bana Paul deme, lanet olsun! Doğru şeylere dokunma!"</p>

  <p>"İğrenç bir herifsin! Deli falan da değilsin. Bunu kitap yazmak için uydurdun. 'Mış gibi' oyunlarındaki arayış sorumluluklarından kaçmak için bir kurnazlıktı."</p>

  <p>"Demek öyle. Kopenhag, klinik, bunların hepsi uydurma mı? Sen paranı sokağa mı attın?"</p>

  <p>"Kitabını rahat rahat yazasın istedim. Christianssen de önerimi geri çevirmedi."</p>

  <p>"Christianssen sağlam raporlar verdi bana!"</p>

  <p>"Danimarkalılar her zaman Yahudiler'i saklamış, onlara yardım etmişlerdir. Şunu bilmeni isterim: Sana inanıyorum. Adaylıktan çekildiğini bildiren mektuplar yazdığından ve onları bana verdiğinden eminsin. Ama bilinçaltında Goncourt'u kazanmak istediğin için, bu senin tek isteğin olduğu için..."</p>

  <p>Bir insanın sesiyle bağırmaya başladım. Telefonu suratına kapadım, ama daha önce de söylediğim gibi, sözün gelişi. Kapatmak imkânsız. Üstelik ölümden fazlasıyla korkuyorum.</p>

  <p>Yayıncıma telefon edip Goncourt Ödülü'nü kabul etmeyeceğimi söyledim. Elyazımla yazılmış bir mektup istedi. İki gün daha geciktirdi bu işleri. Bu sırada Goncourt'la ilgili yazılar, reklamlar ayyuka çıkmıştı. Bir arkadaş telefon etti:</p>

  <p>"Aslanım, ödülü kabul etmemen harika. Acayip reklam olacak. Hem Goncourt'u kazandın, hem de kabul etmedin. Tebrikler. Olağanüstüsün, Alex."</p>

  <p>Lif siz tekesakalına dönüşmeye çalıştım, ama gerçekten iyileşmiştim. Üstelik hepsi aynı kapıya çıkıyordu. Macoute dayının dediği gibi bilinçaltını edebiyat ödülleriyle doluysa, demek ki zaten tam anlamıyla lifsiz tekesakalıydım.</p>

  <p>Evi gazeteciler basmıştı. Geceleri karabinamı elime alıp nişan almadan kalabalığın üzerine ateş açıyordum. Ama kimseyi öldüremem ben, çünkü kimsenin canını alamam.</p>

  <p>Ayrıca şunu da itiraf etmeliyim ki bu sayfalarda Pinochet'ye iftira ettim, çünkü kim olursa olsun işkence yapamam. Kendi kendine işkence etme sanatında ustalaşmış hemen herkesin durumu budur.</p>

  <p>Savunmasızdım, çıplak gözle görülebilir durumdaydım ve elli çift gözümü kendi içimi artık açık seçik görmemek için kapatamıyordum. Bir çift gözümü kapadığım anda öteki kırk dokuz çift açılıyor ve acımasızca bana bakıyordu.</p>

  <p>Var olmamaya çalıştıkça daha çok var oluyordum. Gizlenmeye çalıştıkça iyice reklam oluyordum. Bütün gizli çarpıklıklarım çıplak gözle görülür oluyordu.</p>

  <p>Doktorların 'şizoid çatlaklar' dedikleri şeyler kimyasal maddelerle kapanmış, tıkanmıştı; ama böylelikle her günkü hikâyelerin beni kuşatmasını engelliyorlarsa da, bir yandan beni kendi içimde bir köşeye sıkıştırıyorlardı; aleni Ajar = Pavlowitch denklemi dış dünyaya, basının büyüttüğü, günden güne daha görünür kıldığı, acımasızca kırılganlaştırdığı, eşsiz, yoğun, sınırlı bir hedef sunuyordu. Kimliğim bütün dehşetiyle karşımdaydı.</p>

  <p><span style="font-style:italic;">La Dépêché du Midi</span> birinci sayfada adımı açıkladığında, derhal Caniacdu-Causse'tan Kamboçya'ya kalkan her uçağın içinde bulmaya başladım kendimi, çünkü orada hiç kimse olma hakkım elde etmek için savaşan Kızıl Kmerler, Pnom Penh'te yaşayan herkesi kırlara dağıtmışlar ve sonra da her birinin adını değiştirip adsız ve onarılmaz kılmışlardı. Ben de oraya gidip lorlara dağıtılmak ve durumumdan kurtulmak istiyordum. Bilinmeyen, babası belli olmayan ve bulunamayacağı konusunda güvence verilmiş biri olmak istiyordum. Kimliklerinden kurtulmuş ve lorlara dağıtılmış Pnom Penh'Iiler köklerim, atalarım, ruhları ve vicdanlarını yitirmişlerdi; orada oğul, suçlu babasını boşuna arıyordu, mutlu imkânsızlık, iradenin bağımsızlığı söz konusuydu. Kamboçya'da bütün Pavlowitch'lerin adı değişmişti. Ama ben iyi tedavi görmüştüm. Kimya bütün çatlakları tıkamıştı, Kamboçya'ya giden bütün uçaklar bensiz kalkıyordu Caniac-du-Causse'tan.</p>

  <p>Görünürlüğüm Merkezî Haberalma'nın sağladığı fotoğraflarla artıyordu. Artık otomobil kullanmaya bile cesaretim yoktu, çünkü biliyordum ki Kader haberdardı ve ilgilenebilirdi.</p>

  <p>Neyse ki bir zamanlar bana ufak tefek işler yaptırmış olan yüksek sosyeteden parlak biri, benim iki lafı bir araya getirmekten âciz bir hiç olduğumu ve gerçek yazarımın Macoute dayı olduğunu açıklamıştı. Çok tatlı bir şeydi, her şeye karşın kadınca bir sezgiyle babalığın hayali gibi, doğum belgesinin başı gibi, alkolik ve psikiyatrik kalıtımın sonu gibi bir şeydi. Kuşkusuz şeker hastalığı, verem ve kanser kalıyordu geriye, ama babanın ortaya çıkmasının her zaman bir bedeli vardır. Söylenti yayıldıkça ben var olmamaya doğru yöneliyordum yeniden, kaderin beni gelip bulabileceği kimliğim giderek azalıyordu. Artık basit bir başlıktım. Macoute dayı çırpınıyor, yalanlamalar yayınlıyor, öfkeyle kendisinin bu işte parmağı olmadığına yeminler ediyordu. Benim yazdıklarımdan ve benden utandığını kanıtlamak için her yola başvuruyordu; her türlü babalığı reddediyordu. Ona layık değildim.</p>

  <p>Thymergil alıyordum, ama bütün öjorizanlara rağmen intihar edemiyordum, zaten bir anti-faşist olarak kesin çözüm hakkını kendime tanımıyordum. <span style="font-style:italic;">Le Nouvel Observateur</span> dergisi benim yarım bir fotoğrafımı yarımda bir soru işaretiyle yayınladı: <span style="font-style:italic;">Ajar?</span> Kuşkulu da olsa, yarı-varoluş söz konusuydu, herkes için olduğu gibi.</p>

  <p>İşte o zaman, gecenin ortasında, tıka basa öjorizanlarla dolu bir haldeyken, dedim ki kendi kendime: Kendimden kaçmak için gülünçlüğe vardırayım işi bari. Kendimi ateşe vereyim. Beyhudeliğin uzaktan gelen gülüşünden başka hınç, umutsuzluk ve bunalım izi taşımayan bir karikatürün içinde esriyinceye kadar soytarılık edeyim.</p>

  <p>Sabahı bekleyip Macoute dayıya bir telefon daha açtım.</p>

  <p>"Sana bir şey söyleyeyim mi?"</p>

  <p>"Evet, evet, evet, yine ne var?"</p>

  <p>"Sinirlenme babacığım."</p>

  <p>"Paul, 'babacığım'ı yeterince kullandın. Yeni bir şey bul artık. Yeteneğini yenile."</p>

  <p>"Yanıldığımı söylemek için arıyorum. Sana edebiyat ödülleri adaylığından çekildiğimi bildiren mektup falan vermemiştim. Buna gerek yoktu..."</p>

  <p>"Ben de başından beri bunu sana anlatacağım diye helak oldum."</p>

  <p>"...hiç gereği yoktu, çünkü zaten ikinci kitabımı sen yazmışta. İlkini değil, İkincisini. Bu yüzden de İkincisi daha çok satıldı. Kendi elinle yazdın."</p>

  <p>Onu tam anlamıyla afallattığımı seziyordum.</p>

  <p>"Nedir bu sapıkça saçmalık? Hem <span style="font-style:italic;">Canard Enchaîné</span> dergisi sana ne ad takmış, biliyor musun? <span style="font-style:italic;">Le Maniacfue-du-Causse."<a id="footnote2"></a><sup><a href="#bookmark1">2</a></sup></span></p>

  <p><span style="font-style:italic;">"Onca Yoksulluk Varken’in</span> yazarı sensin. Bazı gazeteler yazıyor, ayrıca senin elyazınla yazılmış müsvedde de bende."</p>

  <p>"Paul, yani Alex... Emile, demek istiyorum. Yeter artık. Ben sana müsvedde falan yazmadım, neyden söz ettiğini anlamıyorum."</p>

  <p>"Kopenhag'da."</p>

  <p>"Ne olmuş Kopenhag'da?"</p>

  <p>"Sevgi gösterisi?"</p>

  <p>"Hangi sevgi gösterisi, bokoğlu bok?"</p>

  <p>En çok sevdiği deyim budur, 'bokoğlu bok'; vurgulamalardan hoşlanır.</p>

  <p>'"Dışlanma' bunalımına girmiştim, hatırlasana. Sen başta olmak üzere, herkesin beni dışladığını düşünüyordum hani?"</p>

  <p>"Bütün bunalımlarını hatırlamıyorum, başka düşünülecek şeylerim de var."</p>

  <p>"Hatırlamaya çalış, Kopenhag'daydı. Metnin baş kısmını kendi elyazınla yazmayı kabul etmiştin. Siyah bir deftere. Sevgi gösterisi olarak, kabul ettiğini göstermek için? O sırada tıkanmıştın, sıkışmıştan, tükenmiştin, biliyordum... Zaten Doktor Christianssen'e de bu yüzden geliyordun. Yazamıyordun artık. Senin için yaptım bunu. Benim yeterince kafamı bozdular. Kitabı senin yazdığını açıklayacağım."</p>

  <p>Ona enfarktüs geçirecek kadar süre bile tanımadım. Kapadım telefonu.</p>

  <p>Henüz beni ele geçirememişti.</p>

  <p>Kendi eliyle yazdığı defteri aramaya koyuldum. Bir türlü bulamıyordum. Oysa bir yerlerde olmalıydı mutlaka.</p>

  <p>İşte o zaman, onun için planladığım enfarktüsü az kalsın ben geçiriyordum. <span style="font-style:italic;">Defteri, elyazmasını o saklamıştı! Benim</span> eserimi, <span style="font-style:italic;">benim</span> ödülümü çalmaya niyetliydi. Sinsice yürütmüştü onu, Soljenitsin'in dediğine göre, <span style="font-style:italic;">Durgun Don</span>'un ilk cildini bir Beyaz Rus yazarının cesedinden aşıran Şolohov gibi! Soljenitsin tanığımdı! Ta başından beri, ilk bölümleri kendi elyazısıyla deftere geçirmeyi bana önerdiğinde kafasına koymuştu! Çok iyi hatırlıyordum, öneriyi kendisi yapmıştı! Şeytanca bir düşünceydi, tam Haitili büyücülere ve Macoute dayıya özgü! Goncourt Ödülü'nü, övgüleri, parayı isteyecekti... Bütün parayı!</p>

  <p>"Yetişin! İmdat! Adam öldürüyorlar!"</p>

  <p>Hemen trene atladım, akşam Paris'teki evindeydim. Evde yoktu. O da trene atlamışta, Caniac'taki evimdeydi.</p>

  <p>Birbirimize telefon etmeye çalıştık, ama sürekli meşgul çalıyordu; ikimiz de birbirimizi arıyorduk.</p>

  <p>Sonunda konuşabildik.</p>

  <p>Aynı anda aynı şeyleri bağıra çağıra söyledik:</p>

  <p>"Alçak herif!"</p>

  <p>Sonra:</p>

  <p>"Elimden kurtulamazsın! Dava açacağım!"</p>

  <p>En sonunda da:</p>

  <p>“Beni rezil etmeye çalışıyorsun!"</p>

  <p>Bunun üzerine telefonu kapadık. Hemen yeni avukatıma koştum. Babamın elyazmalarını çaldığım, eserimi kendine mal etmeye çalıştığım, yalanlıyormuş gibi yapıp söylentiyi yaydığım, ona karşı dava açmak istediğimi söyledim.</p>

  <p>Hatta daha rahat çalışabilmek için beni öldürtecekti, daha önce o Kazak subayım öldürttüğü gibi.</p>

  <p>Avukat işten vazgeçtiğini söyledi. Benim gibi bir mitomanı savunmayı reddediyordu. Benim 'berbat' biri olduğumu söyledi. Hatta iğrenç. Macoute dayı ceset hırsızı olamazdı.</p>

  <p>Ona bağıra çağıra bütün büyük romancıların, Tolstoylar'ın birer ceset hırsızı olduğunu söyledim. Hepsi kan emici, hepsi insan acısını sömürücüydü.</p>

  <p>Göğsümü yumruklayarak, "Emile Ajar benim!" diye bağırdım. "Biricik, tek âmile Ajar'ım ben! Ben eserlerimin evladı ve onların babasıyım. Kendi oğlum ve kendi babamım ben! Kimseye bir şey borçlu değilim! Kendi yazarımım ben ve bununla gurur duyuyorum! Gerçeğim! Balon değilim! Sahte değilim; acı çeken, daha fazla açı çekip eserime, dünyaya, insanlığa bir şeyler kazandırmak için yazan bir insanım! Eserim söz konusu olduğunda hiçbir duyguya, aileye yer yoktur! Önemli olan tek şey eserimdir!"</p>

  <p>Bana bir iğne yaptı.</p>

  <p>Doktor Christianssen'e telefon ettim. Ulaşamadım.</p>

  <p>Komplo kurmuşlardı.</p>

  <p>Bir başka avukata koştum ve dayımın beni öldürüp <span style="font-style:italic;">Durgun Don</span>'un ilk cildini cesedimden yürütmek istediğini açıkladım.</p>

  <p>"Küçük bir paranoya krizi geçiriyorsunuz, Pavlowitch."</p>

  <p>"Bana Pavlowitch demeyin, ben Emile Ajar'ım, gerçek olan, tek, biricik Emile Ajar!"</p>

  <p>Bana bir iğne yaptı.</p>

  <p>Doktor Christianssen'i ancak ertesi sabah bulabildim. Üç gün önce alevlerin içinden bir bebeği kurtarabilmek için hayatım feda etmişti; hayran olunacak biriydi, ama benim ona ihtiyacım vardı.</p>

  <p>"Ne yapmak istiyor, bili..."</p>

  <p>"Biliyorum, biliyorum, telefon etti bana."</p>

  <p>"Ya! Öyle mi? İtiraf etti demek!"</p>

  <p>"Sizin zırdeli olduğunuzu ve derhal tımarhaneye tıkılmanız gerektiğini söyledi."</p>

  <p>"Gördünüz mü! Gördünüz mü! Serbestçe hareket edebilmek için beni içeriye attırmak istiyor! Doktor, anlasanıza lütfen, Goncourt Ödülü benim için ne demek, anlasanıza."</p>

  <p>"Biliyorum, sizin için çok değerli."</p>

  <p>"Benim için bir kutsama demek! Mutluluk demek! Özgürlük demek!"</p>

  <p>Telefonun öbür ucunda bir sessizlik oldu. Söylediklerimin tadım çıkarıyordu.</p>

  <p>"Emile Ajar, size iyi bir haberim var. Daha önce iyileşmiştiniz, ama şimdi kurtuluşunuz kesinlik kazandı. Son derece normalsiniz. Artık hiçbir kişilik sorununuz yok. Suçluluktan iz yok. Bundan böyle sizin gözünüzde suçlu <span style="font-style:italic;">başkasıdır.</span> Suçlular <span style="font-style:italic;">başkalarıdır.</span> Sizin suçunuz yok. İstediğiniz yerde dolaşabilirsiniz. İyileşmiş olduğunuzu ilan ediyorum!"</p>

  <p>Dehşetten felce uğramış gibiydim, ama aldırmıyordum, çünkü telefonda görülmezdi nasılsa.</p>

  <p>"Doktor," dedim, ağırbaşlılıkla, "bu meselede benim önemim yok. Parayı, övgüleri umursamıyorum. Benim tek istediğim, kitabımı bütün dünyanın okuması."</p>

  <p>İşte sağlam bir dayanak bulmuştum. Bu meselede benim önemim yok. Önemli olan kitabım. Yazarlara aldıran yok. Önemli olan, eserde sergilenen yetenektir.</p>

  <p>Kendimi iyi hissediyordum.</p>

  <p>Kendimi temiz hissediyordum.</p>

  <p>Kendimi eksiksiz, kusursuz hissediyordum.</p>

  <p>Şahsımı Fransa'ya, insanlığa bağışlamıştım. İnsanlık bana acılarını verdi, ben de karşılığında ona bir kitap verdim. Ödeştik.</p>

  <p>Lanet olsun, edebiyat hepimizden üstün.</p>

  <p>Hiç bu kadar rahat, keyifli olmamıştım. Hatta o kadar iyiydim ki, biraz korktum; artık acı çekmiyordum, Pontius Pilatus yönetiminde bile; belki de ilhamım tükenmişti. Konu kıtlığı, diye düşündüm. Yeniden gazeteleri okumaya koyulacağım, belki hâlâ yaratıcı bir bunalım kaynağı bulunabilir.</p>

  <p>"Tam formdasınız, Ajar. Çok iyi, devam edin. Bize bir şeyler daha yazın."</p>

  <p>"Dayım olacak namussuzu ne yapayım?"</p>

  <p>"Size yemin ederim, elyazısıyla hiçbir şeyi temize çekmedi. Görüşün onunla. Birbirinizi çok iyi anlayacak yaradılıştasınız."</p>

  <p>"Ne diyorsunuz? Sahi, ne diyorsunuz siz?"</p>

  <p>"Birbirinizi çok iyi anlayacak yaradılıştasınız."</p>

  <p>Bunun üzerine telefonu kapadı.</p>

  <p>Macoute dayı sabahın beşinde, kapıyı zorlayarak odama girdi; gözlerinde şimşekler çakıyordu.</p>

  <p>"Elyazmalarını geri ver."</p>

  <p>"Bende değil."</p>

  <p>"Ver şu elyazmalarını, yoksa gebertirim seni."</p>

  <p>"Dayı, zaten ortalıkta yazar kıtlığı var."</p>

  <p>"Öldürürüm seni."</p>

  <p>"Evet, böylece asıl yazarın sen olduğun söylentisi devam eder."</p>

  <p>"Bunu yalanladım."</p>

  <p>"Aşırı derecede."</p>

  <p>"Elyazmalarını bana ver, Ludovic."</p>

  <p>Ludovic. Ne olursa olsun, kibar bir sözdü. Arkadaşça yaklaşmaya çalışıyordu. Yorgun görünüyordu; o kadar ki, yaşsız biri gibiydi. Epey gerilere gidiyorduk. Olay ilk yazarlarla başlamış olmalıydı.</p>

  <p>"Dinle beni, Valentin. Şövalye nişanım var benim. Başkalarının cesetlerinden kitaplarını çalacak değilim..."</p>

  <p>Bak sen, o da düşünmüştü demek ki.</p>

  <p>"Kendimi yazmadığım kitapların yazarıymış gibi gösterecek değilim. Ben geride kendi eserlerimi bırakıyor ve onlarla gurur duyuyorum."</p>

  <p>İtiraflar. Eksiksiz itiraflar. Ceset soyguncusu eserleriyle gurur duyuyordu.</p>

  <p>"Bize <span style="font-style:italic;">Guernica</span>'nın yeni versiyonunu ne zaman vereceksin?"</p>

  <p>Hâlâ geçerli bir konu.</p>

  <p>"Elyazmalarını istiyorum, Valentin."</p>

  <p>Ben de kibar davranmaya çalıştım.</p>

  <p>"Elyazmaları bende değil, Anatole, kutsal bildiğim her şey üzerine yemin ederim sana..."</p>

  <p>İşte bunu söylememem gerekirdi, ikimiz de yazardık.</p>

  <p>"Yani emin ol, doğru söylüyorum. Belki bir sanrıydı, Fernand."</p>

  <p>"Yetişir artık, Musa. Yazmaya bir son verebilmek için Kopenhag'a gittiğimde bana bir uyku tedavisi, bir de detoks uyguladılar. Kırk yıldır yazıyorum. Artık kendim olmaktan çıkmıştım. Edebiyatın yerini tutacak bir uyuşturucu verdiler bana, kopuş aşırı şiddetli olmasın, yoksunluk çekmeyeyim diye. Hayatım boyunca edebiyatla uyuşturdum kendimi, bu yüzden ansızın gerçekle karşı karşıya kalmam tehlikeli olabilirdi."</p>

  <p>"Her günkü hikâye," diye mırıldandım, sırf düşüncesi bile soğuk soğuk terletti beni.</p>

  <p>"Evet. Christianssen edebiyatın yerini tutacak bir uyuşturucu verdi, sonra yavaş yavaş dozunu azalttı. Krotopromat. Öldüresiye uyuşmuştum. Söz ettiğin şu 'sevgi gösterisi'ni hatırlamıyorum, ama pekâlâ olabilir. Uyuşturucumu elimden almışlardı, belki de gerçekten Christianssen'den gizli ne bulursam aldım ve bu yoksunluk halinde senin metnini elyazımla yazdı... Hatırlayamıyorum."</p>

  <p>"Siyah bir deftere yazdın. Kendi yazınla."</p>

  <p>"Geri ver bana defteri. Ortadan kaldırayım."</p>

  <p>"Bende değil. Olsaydı, inan bana, çoktan kendim yok ederdim. İyileştim ben, dayı. Kendi yazarımım ben ve bununla övünüyorum. Defter bende değil."</p>

  <p>"Peki kimde öyleyse?"</p>

  <p>Birbirimizin gözünün içine bakıp bir ağızdan haykırdık:</p>

  <p><span style="font-style:italic;">"Hayır! Hayır! Olamaz!"</span></p>

  <p>Ertesi sabah birlikte uçağa bindik. Doktor Christianssen kibarca karşıladı bizi.</p>

  <p>"Ee, aileden ne haber bakalım?"</p>

  <p>Biz susuyorduk. Sonunda benden daha insanca olan dayım sordu:</p>

  <p>"Kaç para istiyorsunuz?"</p>

  <p>İyi yürekli doktor dev sakalının arasından gülümsedi. 'Dev sakalı' diyorum, çünkü henüz bir deyim olarak kullanılmadı. Özgün. Doktor susuyordu.</p>

  <p>Çekingen bir girişimde bulundum:</p>

  <p>"Danimarka dünyanın en dürüst, en yürekli ülkesidir. 'Uygarlık' sözcüğünü hak eden tek ülkedir. Danimarka'yı severim. Bir sonraki kitabımda Danimarka'ya övgüler dizeceğim."</p>

  <p>"Danimarka sizi zerre kadar iplemez," dedi Doktor Christianssen, inançla.</p>

  <p>Macoute dayı duygulardan yanaşmayı denedi:</p>

  <p>"Biliyor musunuz, ödülü reddetti. Bu da satışları düşürecek. Üstelik bir daha hiç bu kadar büyük bir ticari başarı elde edemeyecek. Ayrıca vergiler de var, sonra..."</p>

  <p>"Sinema telif haklan," dedi Doktor Christianssen.</p>

  <p>Ben bağırmaya başladım:</p>

  <p>"Ne yani, müstehcen yayınlarla orospuluk Danimarka'da da yok mu?"</p>

  <p>Doktor daha da hoşnut görünüyordu.</p>

  <p>"Orospulukla müstehcenlik bizde belden aşağıda biter. Kafada ender olarak görülür."</p>

  <p>"Peki, kaç para?" diye sordu Macoute dayı.</p>

  <p>"Orospulara destek olan bir kuruluşumuz var," dedi Doktor Christianssen. "Bana kalırsa küçük bir bağış zorunludur."</p>

  <p>"Ben Paris'te buna özdeş bir kuruluşa bağışta bulunmaya söz vermiştim zaten," dedim.</p>

  <p>"Çok iyi, ama Danimarkalı orospulara da bir yardımda bulunmamanız için hiçbir neden göremiyorum," dedi iyi yürekli doktor.</p>

  <p>Dayım çek defterini çıkardı. "Döviz denetimi yüzünden pek fazla bir şey veremem," dedi.</p>

  <p>"New York üzerinden bir çek yazın," dedi Doktor Christianssen. "Nasılsa zorunlu olarak Birleşmiş Milletler'den geçecek."</p>

  <p>Macoute dayı görevini yerine getirdi.</p>

  <p>"Ben sana sonra öderim," dedim.</p>

  <p>Ters ters baktı.</p>

  <p>"Senet imzala."</p>

  <p>İmzaladım. Rahatladı.</p>

  <p>"Gelelim şu ünlü elyazmalarına," dedi Doktor Christianssen.</p>

  <p>Bir çekmeceden siyah bir defter çıkarıp açtı. Dayım öyle rahatladı ki, benzi soldu.</p>

  <p>"Bu benim yazım değil," dedi. "Çekimi geri verin."</p>

  <p>"Elbette sizin yazınız değil," dedi iyi yürekli Danimarkalı. "Bütün metni kendi yazımla temize çektim. Ne de olsa Emile Arjar'ın gerçek yazarı benim. Psikiyatri sanatım olmasaydı... Değil mi?"</p>

  <p>"Eserimi çalacak değilsiniz herhalde?" diye haykırdım.</p>

  <p>"Sanmıyorum," dedi. "Ama bu konuda hiçbir güvence veremem. Neden derseniz, Nenesse..."</p>

  <p>"Bana Nenesse demeyin. Adım Emile Ajar ve adımla gurur duyuyorum."</p>

  <p>"Harika, mükemmel," dedi Doktor Christianssen. "Bunalımdan neredeyse bütünüyle kurtulmuş sayılırsınız, Ajar. Yalnız, bunalımınız olmayınca tek bir satır bile yazamazsınız. Minik kediniz Pinochet var, ama ondan yararlanabileceğiniz kadar yararlandınız. Kendinizi yatışmış, kimliğinizden emin, bunalımsız hissediyorsunuz. Dolayısıyla, artık yaratma ihtiyacı duymama tehlikesiyle karşı karşıyasınız. Ama bu metin elimde oldukça, Demokles'in kılıcı sürekli tepenizde sallandıkça, <span style="font-style:italic;">Onca Yoksulluk Varken</span>'in gerçek yazarının dünyaca tanınmış psikiyatr Doktor Christianssen olduğunu kanıtlayan bu elyazmaları bende durdukça, hep biraz bunalımlı olacaksınız, Mimile, böylece yazmaya devam edeceksiniz belki..."</p>

  <p>Ben ağlamaya başladım.</p>

  <p>"Kendime ağlamıyorum, Doktor, Danimarka'ya ağlıyorum. Bu yaptığınız iğrenç. Psikiyatrların bunalımı desteklemesi değil, yok etmesi gerekir."</p>

  <p>"İşte benim de öteki psikiyatrlardan ayrıldığım nokta bu," dedi Doktor Christianssen. "Bunalım olmazsa yaratım da olmaz. Hatta diyebilirim ki insan da olmaz. Bağışlanmaz bir suç olur bu."</p>

  <p>"Yaratıcı olmaktansa bunalımsız olmayı tercih ederim," dedim.</p>

  <p>"Kusura bakmayın, ama ben sosyalistim," dedi Doktor Christianssen. "Toplumun eserlerle zenginleşmesini isterim, kişi olarak size gelince... Umrumda olmadığınızı söyleyemem, ama sizi <span style="font-style:italic;">yaratıcı</span> görmek isterim. Sosyalizm sizi tedirgin etmek, bunalıma sürüklemek, uyandırmak ve topluma en güzel eserlerini kazandırmış, aşağılık bilinçlenme terörüyle sizi verimli kılmak için vardır... Bunalım demek yaratı, ilerleme ve verim demektir, Mimile."</p>

  <p>Ayağa kalktı ve Macoute dayının altı gözünün tam ortasına bakarak elini sıktı.</p>

  <p>"Üstat, bir gün elyazmalarınızı geri almak isterseniz..."</p>

  <p>"Ne yani, bir elyazması <span style="font-style:italic;">daha</span> mı var?" diye sordu Macoute dayı. Sesi öyle bunalımlıydı ki, birden çevremizde bir sanat umudu oluştu sanki.</p>

  <p>"Ben size yardım etmeye çalışıyorum, Üstat. Sizin için söylenenlerin tersine, sinirleriniz çelikten değil. Ama aşın denetliyorsunuz kendinizi, bu yüzden de tıkanıyorsunuz. Bırakın kendinizi. Burada itiraflarınızı, kendinizle ilgili her şeyi kaleme alıp doldurduğunuz üç defteri kasamda saklıyorum..."</p>

  <p>"Kedi yavrusu!" diye bağırdı Macoute dayı ve deli gibi odanın köşesindeki kasaya atılarak yumruklamaya başladı.</p>

  <p>"Kedi yavrusu öldü!" dedi Doktor Christianssen, acımasızca gözlerinin içine bakarak.</p>

  <p>"Ben yapmadım, o yaptı!" diye bağırdı Macoute dayı, güzel konuşma kaygısı bile gütmeden, parmağıyla beni göstererek.</p>

  <p>"Yalan, Pinochet yaptı!" diye bağırdım ben de, çünkü başka birini bulmadan önce soluklanmam gerekti.</p>

  <p>"Benim sıram geldi," dedi, gerektiği gibi gözümün önünde siyah beyaz lekelerle kaplanan ve üç yıldır Caniac'taki en sadık dostum olan danua.</p>

  <p>Grand's'a döndüğümde, odama çıkıp Tanrı'yı göndermelerini istedim; otelim kusursuzdu, her tür konfor sağlanıyordu.</p>

  <p>"Siz misiniz, değil misiniz, bunu öğrenmezsem yaşamaya dayanamayacağım artık."</p>

  <p>"Baba ve Tanrı çağrılarınızla kafa ütülemeyin artık, Pavlowitch. Bu konuyu yeterince kullandınız. Beş bin yıldır kafa ütülüyorlar, ama daha kimse bundan adına yaraşır bir uygarlık çıkarmayı başaramadı."</p>

  <p>"Siz misiniz, değil misiniz?"</p>

  <p>"Elbette benim. Annemle yattım ve sonuç: ensest, kan bağı, yozluk, delilik, bunların hepsi yalnızca sanat için. Yunan tragedyası bu zahmete değerdi, değil mi? Hadi, hadi, Yaradılış'ın sanatsal bir etkinlik olduğunu öğrenince şaşırdığınızı söylemeyin bana. Dehşetler, olağanüstü çeşitlilik ve zenginlikte acılar, ölüm ve dolayısıyla sürekli bir konu yenilenmesi olmasaydı, edebiyat da ilham kaynağı da olmazdı. Ne yapardık o zaman? Dünyanın yaratılması salt sanatsal amaçlarla ele alman bir girişimdi. Şaheserlerin inanılmaz bolluğu da başarısını kanıtlıyor."</p>

  <p>Hık demiş Macoute dayının burnundan düşmüş.</p>

  <p>"Ya gerisi?"</p>

  <p>"Önemli olan tek şey şaheserlerdir, Pavlowitch. Dante, Shakespeare, Tolstoy ve Dostoyevski'yi her zaman büyük bir hazla, tekrar tekrar okurum."</p>

  <p>"Ya ben, beni hiç okudunuz mu?"</p>

  <p>"Elbette. Yenilikleri izlemeye çalışırım. Bütün bunları bir edebiyat, müzik ve resim tutkunu olduğum için yarattım. Öyle olmasaydı, kuşkusuz çok farklı hareket ederdim. Ayrıca gelecek için kaygılanmanıza gerek yok. Ben gözkulak oluyorum. Daha birçok güzel eser çıkacak. Yeteneğiniz var, Ajar, ama kendinizle fazla ilgileniyorsunuz. Başkalarının acısıyla biraz daha çok ilgilenin; bu konuda daha yazılmayı bekleyen nice değerli kitap var. İnsanların boş yere acı çekmemesi gerek, yavrum. Olgun başaklara, biçilmiş buğdaylara ne mutlu! Kendinizden biraz uzaklaşıp başkalarının acılarıyla yetinin; destan yaratan, Pavlowitch, destan. 'Ben' fazlaca içtenci, sınırlıdır, çok çabuk tükenir; oysa insanlık bir konu madenidir, bir yazar için gerçek bir altın madenidir. Çevrenize bir bakın; birkaç Şili, birkaç Gulag, birkaç katliam, birkaç şiddetli işkence daha, bir de bakacaksınız büyük bir yazar olmuşsunuz, Ajar; onlar da bir hiç uğruna ölmemiş olacaklar."</p>

  <p>"Gidip Çin'de yaşayacağım."</p>

  <p>"Evet, edebî alanda bir gedikleri olduğu doğru."</p>

  <p>Biraz İngilizce biliyordu. Danimarkalılar çok çenesi düşük kimselerdir. Viskimi kadehe koydu, şişeyi bıraktı, kâğıdı imzalattı ve gitti. Oda servisine telefon edip gerçekten O olduğundan emin olmak istedim, ama sonra vazgeçtim; her zaman bir başkasıdır.</p>

  <p>Bitirmek üzereyim. Danua ağaçların arasında koşup havlıyor, sincaplar var çünkü, Tanrım, Tanrım, çevrede artık Tanrı dışında gerçek tek söz yok, o da bir söz işte. Artık zıptalları palakatlarda arama, Ajar, çünkü alfabe bütün çıkışları kendine saklıyor, göz açtırmıyor. Müzik var, evet, ama o da işbirlikçi; yaşamaya yardım ediyor. Çocukların kahkahası var, ama bilgisizliği yürek parçalıyor. Her yanda aldatmayan işaretler var, çünkü aynen öyle.</p>

  <p>Gökyüzünden dörtnala ölümsüz atlılar geçiyor, ama buluttan başka bir şey değil bunlar, mit yok. Ayaklarımın dibinde, artık kof cevizden başka şey vermediğini bile bilmeyen yaşlı ceviz ağacından düşmüş kırık dinler çürüyor. Ağaç işine devam ediyor, çünkü özel olarak bu amaçla yaratılmış. Önceden tasarlanmış, ezilmiş. Damların üzerinde dumanlar kutsal alevi canlı tutuyor, yeter ki ürün versin. Bayağılaştırma öğesi olarak kuşlar, anlar ve çiçekler. Ufukta bir kedi bile yok, çünkü mantık her şeyi sildi süpürdü. Özenle çizilmiş yeni yollar, hep hiçliğin biraz daha uzağına gitmek için. Zevki artırmak için kendini tutan felaketler.</p>

  <p>Göz alabildiğine kendini kabullenme. Dünyayı, başkalarının acılarını gözden kaybedinceye dek kendini kabullenme. Ya da ateşte yanma eşliğinde kendini kabullenme, psikiyatri kliniğinde bir odayı boşaltmak için.</p>

  <p>"Paul, gözlerin yine başladı!"</p>

  <p>"Önemli değil, sevgilim, ateşte yanmaktan. Bilmem yenildiğim için mi, korkaklık, teslim olma, boyun eğme sonucu mu, yani bir 'iyileşme' mi, ama sonunda benzerim, kardeşim olabilmek için kendimi bir karikatür .olarak kabullenmeye hazır hissediyorum. Silgiyi bekleyen bir taslak, yepyeni bir yazar. Amiyane tabiriyle birbirimizi sevebiliriz, kimse de bu aşırı yavanlığa şaşırmaz; karikatürlerde aşka hâlâ katlanılır, çünkü abartmaya izin verilir karikatürde."</p>

  <p>Edebî utanmadan yoksun, sevecenlikle saçlarımı okşadı.</p>

  <p>"Doğru. Hatta mutlu bile olabiliriz, çünkü karikatürler gerçekçi değildir."</p>

  <p>"Sanatsal yeteneksizlikle suçlanmadan yayın organımızdan da söz edebiliriz, nasılsa karikatürlerde her şey bağışlanır."</p>

  <p>"Güneş en sonunda özgünlük kaygısı gütmeden parlayabilecek..."</p>

  <p>Hızla ceplerimi karıştırdım. Neredeyse var olma alışkanlığıyla unutuyordum, oysa cebimde düşündüklerimi ele veren dev bir umut vardı. O sabah, 24 Ocak 1976 günü -belki de nihayet anlayışın başlangıcı sayılabilecek bu tarihsel günü kaydediyorum- ne de olsa yabancı bir dildir diye okuduğum Amerikan gazetesinden kesmiştim. İlk sayfadaydı.</p>

  <p>"Dinle bak, Annie. Eğer iyileşmediğimi, ya da hastalığımın geri teptiğini düşünüyorsan kendin de okuyabilirsin: 'Bugüne kadar, bilimciler güneşin niçin parladığını bildiklerini sanıyorlardı. Ama son buluşlar bütün bu bilgileri yeniden tartışma konusu yaptı. Nedeni henüz bilinmemekle birlikte, İngiliz ve Sovyet bilimcilerin raporlarına göre, GÜNEŞ, DEV BİR YÜREK GİBİ ÇARPMAKTA, ATMAKTADIR...'"</p>

  <p>Kaygıyla baktı bana, biliyordum, hastalığımın geri teptiğini düşünüyordu. Ama umudu yaralamamak için bir şey söylemeye cesaret edemedi, çünkü en çok sevdikleri av söz konusu olunca, kelimeler acımasız birer avcı kesilirler.</p>

  <p>Tam Cahors garmda Paris trenine binmeye hazırlanıyordum ki, Doktor Christianssen son kez karşıma çıktı. Danimarka sisleriyle bana doğru geldiğini gördüğümde, ekspres tren perona girmişti bile. Doktorun her zamanki kadar net olmamasının nedeni, âni panik durumlarında, yakalanmamak için en kararlı biçimde numara yapanlarda bile hızlanan kalp atışlarının görüşü biraz bulandırmasıydı. Bir SS müfrezesinin geçmesi için biraz kenara çekilmem gerekti, ama kuşkusuz bir hafıza yanılgısıydı. Aslında engizisyoncumun işkence davaları konusunda yeni emirler aldığını ve benim öbür 'mış gibi' oyuncuları ve kendim için bir tehlike yaratmadan, sahte maaş olarak yeniden tedavüle sokulabileceğimden emin olmaya geldiğini anlıyordum; çünkü psikiyatri jargonunda 'iyileşme' denen şeyin ancak titiz bir boyun eğme, teslim olma ve belirtilerin örnek biçimde gizlenmesi anlamına gelebileceğini bilmesi için ücret alıyordu. Hiçbir nedeni yokken -çünkü ekspres hareket halinde değildi henüz, dolayısıyla da kimseyi ezemezdi- tehdit edici kıpırtısızlığında, kendini tekerleklerin altına atmaya hazırlanan Anna Karenina'nın kaygılı hazırlığı görüldü; ama belki de edebî bir çağrışımdan başka bir şey değildi. Artık kendisine ihtiyacım olmadığı için meydan okuyarak 'doktor'unu atıp anacağım Christianssen, güven vermek için kasıtlı olarak takındığı o sevimli ve rahat tavrıyla önümde durdu. Boğazımı sıktı. Oysa elleri kadife yakalı gri pardösüsünün cebinde, kimseye zararı dokunmamış sarı sakallı, bağasız gözlüklü ve hafifçe çekik gözlü, gülümser görünümünde şeytanca bir yan yoktu; biraz Zola'ya, biraz da Verlaine'e benziyordu, ama onun edebî göndermelerle dolu olduğunu biliyordum ve kendisini tanıdığım günden bu yana ilk kez kelliğini astragan bir kalpak altında gizliyordu.</p>

  <p>Cahors Garı'daki âni görünümüne daha doğal bir hava vermek için elimi uzatarak kendisine yaklaştım.</p>

  <p>"Size olağanüstü bir haber getirdim, yazar Ajar," dedi. "Pinochet kızağa çekilecek, Pliyuç'u serbest bıraktılar bile. Siz kazandınız, edip Ajar. Pliyuç Paris'e geldi ve matematikçiler tarafından çiçeklerle karşılandı. Bravo."</p>

  <p>"Sözümün bu kadar geçtiğini bilmiyordum," dedim alçakgönüllülükle; alçakgönüllü olmak zorundaydım.</p>

  <p>"Başkomutan Ajar, zafer sizin. Eserinizle gurur duymalısınız."</p>

  <p>"Henüz yayınlanmadığına göre," dedim, bir tuzak kokusu alıyordum.</p>

  <p>"Pinochet siyasi polisten kitabın içeriğini öğrenmişti, paniğe kapıldı. Kaçmaya karar verdi. Her yere sızan KGB de güçlü kitabınızın çıkacağını biliyordu ve Kopenhag'da size uygulattırdığı ilaç tedavisine rağmen sizi istediği gibi değiştiremediğinden, alelacele Pliyuç'u serbest bıraktırdı... Muzaffer Ajar!"</p>

  <p>"Ben her kılığa girerim," dedim alayla, çünkü alay hep ruhsal sağlığın iyi bir göstergesi olagelmiştir.</p>

  <p>Doktor Christianssen'in arkasında, orada olmayan beyaz çoraplı haham Şmuleviç bulunuyordu ve onu görmemem de hiçbir belirti taşımadığımın kesin kanıtıydı.</p>

  <p>"Borcum nedir, Doktor?" diye sordum, çünkü telif hakları söz konusuydu.</p>

  <p>"Kendinizi savunmayın, inançlı Ajar. Kanıtlar ortada: Pliyuç serbest bırakıldı, Pinochet sallantıda, Arjantin'de cinayetler sona erdi, Lübnan'da kardeşlik havası esiyor, kitabınız dev bir insanlık felaketini ortadan kaldırdı. Yazmaya devam edin, milyonlarca mazlum sizi bekliyor. Kurtarın onları, biraz daha edebiyat yapın, ödüllü Ajar. İyileşmiş olmak yetmez, bütün insanlığı da iyileştirmek gerek... Yazın!"</p>

  <p>"Demek oluyor ki hâlâ mesihçe, reformcu ve şizoid eğilimler gösteriyorum, Doktor. Hayatta kabul etmem!"</p>

  <p>Soruşturmacım hayranlıkla bana baktı, çünkü muzaffer bir tavırla, İsa geciktiği ve beklemeyi bilmek gerektiği için garda bekleyen 8:47 trenine binmeye kararlı olduğumu biliyordu, başka tren yoktu.</p>

  <p>Ama dikkatli, dâhi araştırıcı bir girişimde daha bulundu, çünkü bütün kurnazlıkları bilirdi ve 'normal' denen kişilerin çoğunun iyi numaracıdan başka bir şey olmadıklarının farkındaydı.</p>

  <p>"Bravo, aşırı duygulu Ajar! Dağları yerinden oynatan, cezaevlerini açan, dilekleri yerine getiren, gözyaşlarını silen, yaraları temizleyen, cüzamlılara bakan, bok yiyen, göt yalayan, dalkavukluk eden, idam cezalarını veren, topluluğa ateş açan, kentleri yerle bir eden, yığınları kutsayan, dulların ırzına geçen, yetimleri öldüren, zulmü sürdüren, köpeklerin kıçım yalayan, yıkıntıları kaldıran, barışı koruyan, kan kusturan, çölleri yeşerten, dünyayı aydınlatan, İsa'yı çarmıhtan indiren, Jeanne d'Arc'ı yerinden eden, diş gıcırdatan, saçlarını yolan, harakiri yapan, masumları katleden, rehineleri kurşuna dizen, kurbanları boğazlayan, yaralıların işini bitiren yayın organımızın sınırsız gücünü ortaya koydunuz. Ona bir içki ver, diyor babam! İleri, yazar bozuntusu Ajar! Kalemşorluğa devam! Bekleyen milyonlarca mazlumu düşünün, satışları düşünün! Kutsal Kaleminizi alın, kurtarın, özgürlüğe kavuşturun, besleyin, ezilenleri yüceltin, yazın! Biraz daha edebiyat! Daha! Daha! Daha! Yaşasın mürekkep! Bastırın! Aşırın! Yaşasın ilham perisi! Tolstoy ve bütün öbür insanlık kurtarıcılarının gerçekleştirdiği mutluluk, adalet ve kurtuluş eserinin büyüklüğünü önemsemezden gelmeyin, kurtarıcı Ajar! Soylu savaşçı Ajar! Kahraman Ajar! Boksoyu Ajar! Kendinizi küçücük hissetmeyin, insanca büyüklük söz konusuysa küçücüklük olmaz... Dev Ajar!"</p>

  <p>"Benim götüm Kral Nabukadnezar değil," diye sakin sakin karşılık verdim; beni avlayamadığını, orantı duygumun olduğunu ona göstermek ve genelde sağlam bir şeye tutunmak, bir umut ışığı yakmak için.</p>

  <p>"Alaycılığın arkasına sığınmayın, idealist Ajar!"</p>

  <p>Ama büyük engizisyoncu silinmeye başlıyordu, çünkü laf anlamaz hale geldiğimi kavramıştı.</p>

  <p>"Artık bana hiç ihtiyacınız olmayacak sanırım, dostum," dedi Doktor Christianssen. Uzaklaşmıştı bile sesi, hüzünlenmedi diyemem, çok severdim onu ve epeyce minnet borcum vardı kendisine.</p>

  <p>"Elveda, iyileşmiş Ajar. İyi numara yapın. Doğa yasasıdır."</p>

  <p>"Elveda, dost Christianssen. Yine de tehlikeye atılıp iyileşmemin sınırlarını size göstereceğim.. <span style="font-style:italic;">Burası,</span> benim için her zaman <span style="font-style:italic;">bir yerlerin</span> düşkün bir karikatürü olarak kalacak. Sizin kusursuz, ikna edici bakımınız ve daha çok da, dünyadan çok sevdiğim karım sayesinde, her şeye rağmen koşullarınızı kabul ediyorum, durumumuzu kabul ediyorum. Aşağıda imzası bulunan ben Paul Pavlowitch, işbu belgeyle, Emile Ajar'ın, bir dünya karikatüründe bir hayat karikatürünün bir insan karikatürü, Emile Ajar'ın karikatürü olmayı kabul ediyorum; bu ağır bedele razı olarak kardeşliği seçiyorum. Biliyorum, biliyorum, bana mı söylüyorsunuz! Delilikten, karikatürlükten çıkmaya çalışanlar korkaklıkla, teslimiyetçilikle suçlayacaklar beni; ama elimden bir şey gelmez, size daha önce de açıklamıştım: Kurban seçmeyi beceremiyorum. Bu nedenle de kendimi alaya almayı, ateşe vermeyi kabul ediyorum, artık asla müzelere gidip yaşamak adına, hayat canlansın diye şaheserleri yakmayacağım...</p>

  <p>Ertesi sabah, telefona yapışmış, sinema telif haklarının ne durumda olduğunu öğrenmeye çalışırken, dayım altı kat merdiveni tırmanıp kapımı çaldı. Nefes nefeseydi, ama daha çok şaşkınlıktan.</p>

  <p><a id="bookmark0"></a><a href="#footnote1">1</a></p>

  <p><span style="font-style:italic;">Danois</span> kelimesi hem 'Danimarkalı', hem de köpek türlerinden 'danua' anlamına gelir.</p>

  <p><a id="bookmark1"></a><a href="#footnote2">2</a></p>

  <p>Causse manyağı.</p>

  <p>"Anlamıyorum," dedi. "Yine senin işin olmalı bu, öyle değil mi?"</p>

  <p>Kabartmalı bir kart uzattı. Kiki ve kız kardeşleri, o akşam Paris'te yapılacak olan Dünya Fahişeleri Meclisi'ne katılmaya çağırıyorlardı kendisini. Ben de bir davetiye almıştım, ama alabilmek için her yola başvurmuş, reddettiğim Goncourt Ödülü'nü araya sokmak zorunda kalmıştım.</p>

  <p>"Ne demek bu?"</p>

  <p>"Çek açık, dayı, sen resmî, madalyalı, saygın bir anıtsın, orospuların senin manevi desteğine ihtiyaçları var. Gidiyor muyuz?"</p>

  <p>"Çıkar bunu aklından. Lanet olsun, Fransız Akademisi üyeliğini bile reddettim ben. Yeterince nişanım var."</p>

  <p>"Hadi moruk, birlikte gidelim, hem barışmış oluruz."</p>

  <p>Masum bir edayla ekledim:</p>

  <p>"İyi reklam olur."</p>

  <p>Şüpheyle baktı bana.</p>

  <p>"Kimin için?"</p>

  <p>"Orospular için canım."</p>

  <p>"Ben gitmeyeceğim."</p>

  <p>"Pis bir burjuva olduğunu söyleyecek herkes."</p>

  <p>"Gideceğim," dedi derhal.</p>

  <p>Gittik. Bizi içeri sokmak istemediler. Girişte gerçek bir orospu kalkanı vardı.</p>

  <p>"Burası göt orospularının yeri," dediler bize. "Kafa orospuları her yerde barınabilir, ama burada değil."</p>

  <p>Bu darbeyi bekliyordum. Onlara Goncourt Ödülü'nü reddedenin ben olduğumu söyledim. İçten olduğumu anlayınca girmemize izin verdiler.</p>

  <p>Tribüne varıncaya kadar canımız çıktı: Birleşmiş Milletler temsilcileri oradaydı, kalabalıktı. Ulla yoktu. Kiki başkanlık ediyordu. Ona yaklaştık. Elini sıktık, o da sahte utangaçlığa yer vermeden elimizi sıktı. Ayaklarını yıkamak istediğimi söyledim, ama o abarttığımı ve Papa olmadığımı söyledi.</p>

  <p>Macoute dayıyı uzun süredir böylesine mutlu görmemiştim. Sanki sonunda Bacon'a yaraşır buz kalıbından çıkıp sessiz bir çığlıkla ağzı açılmıştı.</p>

  <p>Fotoğrafçılara poz verdik. Ayrılmadan önce bizi kapıya geçiren orospuya sordum:</p>

  <p>"Sizin için ne yapabiliriz?"</p>

  <p>"Yazmaya devam edin," dedi.</p>

  <p>Bu benim son kitabım.</p>

  <p><span style="font-style:italic;">Paris, 27 Ocak 1976</span></p>
</body>
</html>
