<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p>Başlangıç diye bir şey yok. Herkes gibi, sıram gelince ben de doğdum, o zamandan beri de bir aidiyettir gidiyor.</p>

  <p>Kendimi toplamdan çıkarmak için her yolu denedim, ama bunu kimse başaramamış, hepimiz birer artıyız.</p>

  <p>Oysa satrançta benim adımla 'Ajar savunması' diye bilinen, son derece yetkin bir savunma sistemi geliştirmiştim. Önce Cahors Hastanesi'nde yattım, sonra da birçok kez Doktor Christianssen'in Kopenhag'daki psikiyatri kliniğinde.</p>

  <p>Beni uzmanlara gösterdiler, incelediler, testlerden geçirdiler, keşfettiler; savunma sistemim çöktü. 'Tedavi' edildim ve yeniden piyasaya sürüldüm.</p>

  <p>Dosyamdan birkaç rapor çalmayı başardım, belki edebî açıdan işe yarar bir şeyler bulurum, kendimi toparlarım diye.</p>

  <p><span style="font-style:italic;">"Rol yapma alışkanlığının yıllar boyunca böylesine kararlı ve sürekli biçimde benimsenerek bu aşırı noktaya vardırılması ve bir saplantıya dönüşmesi, ciddi kişilik sorunları olduğunu göstermektedir."</span></p>

  <p>Pekâlâ, buna bir diyeceğim yok; ama herkes zaten birbiriyle yarışırcasına rol yapıyor. Cezayirli bir tanıdığım var, kırk yıldır çöpçü rolü oynuyor; bir başkası, metroda bilet zımbalama görevlisi, o da günde üç bin kez aynı hareketi yapıyor; rol yapmazsanız asosyal, uyumsuz ya da sinir hastası damgası yersiniz. Hatta daha da ileri gidip size bütünüyle düzmece bir dünyada, oynayarak yaşadığımızı söyleyebilirim, ama o zaman da olgunlaşamadığımı düşünürsünüz.</p>

  <p><span style="font-style:italic;">"Yetim oluşu nedeniyle çocukluğundan beri uzak bir akrabasına karşı beslediği nefret duygusu, belirgin bir Baba arayışına işaret etmektedir."</span></p>

  <p>Macoute dayı<a id="footnote1"></a><sup><a href="#bookmark0">1</a></sup> namussuzun tekidir, ama bu ille de babam olduğu anlamına gelmez. Öyle olduğunu hiçbir zaman ileri sürmedim; yalnız zaman zaman, umutsuzluk anlarımda umut ettim. Onun asıl yazarım olduğunu ben değil, <span style="font-style:italic;">La Vie Devant Soi<a id="footnote2"></a><sup><a href="#bookmark1">2</a></sup></span> adlı kitabımın yayınlanmasından sonra kim olduğumu araştıranlar ileri sürdü.</p>

  <p><span style="font-style:italic;">"Ayakkabılarının bağını çözmeye çalışırken her seferinde açılmaz düğümler atıyor; ardından da öfke içinde bağları koparıyor ya da kesiyor. Çözmeye çalıştıkça daha da karışık hale getirdiği psikolojik düğümlerin bağcıklara aktarımı."</span></p>

  <p>Bağcıklar konusunda yazılanlar doğru, gerisi palavra.</p>

  <p>Ayrıca tenimle ilgili sorunlarım olduğu doğrudur, çünkü tenim benim değil; bana kalıtımla geçmiş. Tenim üzerime kalıtım yoluyla geçirilmiş, özenle, taammüden -sanık ayağa kalk-, özellikle geceleri, saat dörde doğru, söylendiğine göre kanımdaki şeker oranı en düşük olduğu sırada, içeride çığlık çığlığa bir korku kol gezerken.</p>

  <p>Aidiyetimin 'klinik belirtileri'nin, onların deyimiyle 'semptomlarım'ın ne zaman başladığını bilmiyorum. Tam olarak hangi kıyım söz konusuydu, hatırlamıyorum; ama birdenbire bütün parmakların beni işaret ettiğini, olağanüstü bir görülebilme tehlikesiyle karşı karşıya bulunduğumu hissettim. İşte o, yakalayın! Dünya çapında biri olduğumu, sınırsız sorumluluk taşıdığımı keşfediyordum. Zaten psikiyatrlar da bu yüzden sorumsuz olduğuma karar verdiler. Dünya çapında bir işkenceci olduğunuzu hissettiğiniz anda, 'işkence kurbanı' teşhisini yapıştırıverirler size.</p>

  <p>Kendimden kaçmak için her yolu denedim. Hatta Svahili dilini öğrenmeye bile kalktım; benden fersahlarca uzakta olsa gerekti. Çalıştım, çok uğraştım; ama boşuna, Svahili dilinde bile kendimi anlıyordum, aidiyet yakamı bırakmıyordu.</p>

  <p>Bunun üzerine Macarca-Fince'yi denedim. Cahors'da Macarca-Fince bilen birine rastlamayacağımdan, böylece kendi kendimle burun buruna gelmeyeceğimden emindim. Ama kendimi güvende hissetmiyordum; Lot Bölgesi'nde bile Macarca-Fince bilen insanoğullarının bulunabileceği düşüncesi beni tedirgin ediyordu. Bu dili bilenler bir tek biz olacağımızdan, duygulanıp birbirimizin kollarına atılmamız ve açık yüreklilikle konuşmamız tehlikesi vardı. Karşılıklı suçüstüler açığa vurulacaktı, ondan sonra da gelsin posta arabası saldırısı. Tosta arabası saldırısı' diyorum, çünkü konumuzla hiç ilgisi yok, bu da kaçırılmaması gereken bir fırsat. Konuyla ilgili olmayı kesinlikle istemiyorum.</p>

  <p>Bu arada, beni anlamayacak ve benim de anlamayacağım birini aramaya devam ediyorum, korkunç bir kardeşlik ihtiyacı içindeyim.</p>

  <p>İlk sanrılarımı gördüğümde on altı yaşındaydım. Birdenbire, uluyan gerçeklik dalgalarıyla çevrelenmiş, her yandan gerçekliğin saldırısına uğramış durumda görmüştüm kendimi. Çok gençtim, psikiyatriyle ilgili hiç bilgim yoktu; ekranımda Vietnam görüntülerini, Afrika'da ölen şiş karınlı çocukları, üstüme atlayan asker cesetlerini gördükçe gerçekten delirdiğimi ve sanrılar gördüğümü sanıyordum. Böylece yavaş yavaş, kendim bile farkında olmadan, çeşitli hastanelere sığınmama imkân tanıyan savunma sistemimi geliştirmeye başladım.</p>

  <p>Öyle birden olmadı, uzun çalışmaların sonucuydu.</p>

  <p>Kendimi ben yaratmadım; işin içinde ana-baba kalıtımı, alkolizm, beyin sklerozu ve biraz daha geride veremle şeker hastalığı vardı. Ama çok daha gerilere gitmek gerek, çünkü tarifsiz gerçek ancak ana kaynakta bulunabilir.</p>

  <p>İlk uydurmaca eserim basılır basılmaz, aslında var olmadığımı ve büyük ihtimalle kurmaca olduğumu fark ettiler. Ortak bir eser olduğum bile düşünüldü.</p>

  <p>Evet, ortak bir eser olduğum doğru, ama kasıt olup olmadığını şimdilik söyleyemem. İlk bakışta, sırf benden dandik bir edebî eser çıkarabilmek için taammüden frengi ya da benzeri bir kasıt olabileceğini düşünecek ölçüde bir yetenek görmüyorum kendimde.</p>

  <p>Kazanç kazançtır diye düşünülürse, olmayacak şey de değil, ama bu konuda kesin bir görüş belirtemiyorum.</p>

  <p><span style="font-style:italic;">"Yazılarında Ajar takma adını kullanıyor; İngilizce</span> açık bırakılmış, aralık <span style="font-style:italic;">anlamına gelen</span> Ajar <span style="font-style:italic;">adı, kuşkusuz bereketli bir edebî ilham kaynağı olarak, bile isteye geliştirdiği mazoşist bir kırılganlığın itirafı."</span></p>

  <p>Doğru değil. Alçak herifler. Ben kitaplarımı kliniklerde, bizzat doktorların tavsiyesi üzerine yazdım. Tedavi edici olduğunu söylüyorlar. Önce resim yapmamı tavsiye etmişlerdi, ama bir sonuç vermedi.</p>

  <p>Kendim kurmaca olduğuma göre, belki de kurmacaya yeteneğim vardır diye düşündüm.</p>

  <p><span style="font-style:italic;">"Sığındığı dokunulmazlık hayallerinde, zaman zaman ileriye giderek çakı, kâğıt ağırlığı, zincir, anahtarlık gibi çeşitli nesnelerin biçimlerine bürünüyor, bu yolla duyarsızlığa varmaya çalışıyor ve bir nesne olarak, tehdidini sürekli hissettiği toplumla kurallara uygun bir işbirliği tutumunu benimser görünmeyi amaçlıyor. Peşine düşecek kişilerden yakasını sıyırmak için Goncourt Ödülü'nü geri çevirdi."</span></p>

  <p>1975'te Goncourt Ödülü'nü paniğe kapıldığım için geri çevirdim. Savunma sistemimi delmişler, içine nüfuz etmişlerdi; beni bütün sığınaklarımdan çekip çıkaran reklamdan ve Cahors Hastanesi'nde peşimi bırakmayan araştırmalardan çılgına dönmüştüm. Beyin sklerozundan ölmüş olan, kitabımın kahramanlarından Madam Rosa'yı yaratırken yararlandığım annem adına korkuyordum. Benim gibi otuz dört yaşındayken on iki yaşında olan, gizlediğim çocuk adına korkuyordum; belki kırk yaşındaydı, belki yüz, belki de iki yüz bin yaşında, hatta daha bile fazla, çünkü suçsuz olduğunu ileri sürme hakkını elde edebilmek için suçun kökenini bulmak gerekir. İşte bu yüzden geri çevirdim ödülü, ama görünürlüğümü artırmaktan başka işe yaramadı. Reklam olsun diye yaptığım söylendi.</p>

  <p>Daha sonra tedavi gördüm, şimdi daha iyiyim, eksik olmayın. Klinikte son kalışım sırasında üçüncü kitabımı da yazdım.</p>

  <p><span style="font-style:italic;">"Birçok kez piton olduğunu düşleyerek insan kişiliğinden kaçmaya ve taşıdığı sorumluluk, zorunluluk ve suçluluklardan kurtulmaya çalışmıştır. Düşlediği piton halinden, uzun süreli bir mastürbasyon alışkanlığı sonucu kendini kullanarak</span> Gros-Câlin<a id="footnote3"></a><sup><a href="#bookmark2">3</a></sup> <span style="font-style:italic;">adlı bir roman çıkardı."</span></p>

  <p>Evet, doğru. Hatta bu sıfatla 29 Kasım 1975'te Irkçılık ve Yahudi Düşmanlığına Karşı Hareket'in ulusal kongresine çağrıldım; çünkü sürüngenler daima en çok nefret edilenler olmuşlar ve hedef gösterilmişlerdir. Kongreye gidemedim, çünkü o sırada Kopenhag'da yeniden kafese konmuştum. Burada ilgililere teşekkürlerimi sunmak isterim.</p>

  <p>Dosyamdaki raporlardan birini, Yahudi olduğum belirtilerek Yahudi düşmanlığının açıkça ortaya konduğu raporu aşağılıyor ve aktarmıyorum. Bununla birlikte, aşağılık ve suçluluk duygularım Yahudi oluşuma, bu nedenle de İsa'yı çarmıha germiş oluşuma mı bağlı acaba diye düşündüm; Yahudi düşmanları bu yüzden beni suçlayıp durdular. Piton oluşumun nedeni, Yahudi kişiliğimden kaçma isteği olamaz mıydı?</p>

  <p>Doktor Christianssen gereğinden çok otuzbir çektiğimi söyledi.</p>

  <p>Mastürbasyona karşı değildi; çünkü biraz diyalektik, beyinsel canlılık ve zihinsel doyum zararlı değil, tersine yararlıydı, ama iki bin yıl boyunca otuzbir çekmek de biraz fazlaydı doğrusu. Bana artık siyahların, Arapların, Çinlilerin ve komünistlerin de olduğunu, otuzbir çekmek için Yahudilerin vazgeçilmez olmadığını hatırlattı.</p>

  <p>Bunun üzerine, sayın doktora şunu sordum: Yahudiler iki bin yıldır tefeci ve boa yılanı olarak çoğaltıldıkları için piton olmaya zorlanmış olamaz mıydım? O da bunun pekâlâ mümkün olduğunu söyledi. Edebiyat uğruna her şeyi kullanabilirmişim ben, kendimi bile.</p>

  <p>Ünlü bir yazar olan ve acıyla felaketten epeyce yüklü bir edebî sermaye çıkarabilmiş Macoute dayı geldi aklıma.</p>

  <p>Yeniden yazmaya koyuldum.</p>

  <p>Gördüğünüz gibi, artık yakamı kurtaramıyorum. Her yanım çevrildi, aidiyet kıskıvrak bağladı beni.</p>

  <p>Klinikte bir meslektaşım var, Kolomb öncesi dönemde Mısır'da kullanılan bir lehçenin hiyerogliflerini çözmeyi başarmış ve olmayan, kimselerin bilmediği, sorumluluk getirmeyen bu dilde düşünmeye, konuşmaya koyulmuş, hatta iyice umutlandırıcı olsun diye bazı hiyeroglifleri çözmeden öylece bırakmış. Bunlar bilinmedikleri sürece, gerçeğin bir açıklamasını, bir cevabı gizliyor olabilirler. Meslektaşım mutlu bir insan, el değmemiş bir şeyi bildiğine inanıyor.</p>

  <p>Bu belgede tarih sırasına, düzene ve kurallara bağlı kalmıyorum; çünkü yeterince polis romanı okudum, düzeni izlemenin aynasızları bana ulaştırabileceğini biliyorum; Kopenhag'da Doktor Christianssen'in kliniğine bunun için sığınmadım herhalde.</p>

  <p>Danca bilmiyorum, ama yeterince değil. Kurumun izniyle şöyle bir dolaşmak üzere dışarı çıktığımda, Danimarkalılar suçlayıcı tavırlarla bana Arjantin'den, Şili'den ve Kuzey İrlanda'dan söz ediyorlar. Yolda karşılaştığım kişiler, hakkımda öğrendikleri korkunç şeyleri Danca fısıldıyorlar.</p>

  <p>Tek kelimesini bile bilmediğim bir dilde söylediklerini nasıl anlayabildiğimi soracaksınız.</p>

  <p>Dalga mı geçiyorsunuz!</p>

  <p>Ben doğuştan dilbilimciyim. Sessizliği bile duyar ve anlarım. Son derece ürkütücüdür ve anlaşılması en kolay dildir. Unutulmuş, kimsenin ilgisini çekmeyen, kimsenin duymadığı yaşayan diller, en anlamlı haykırışlardır.</p>

  <p>Soluk almak da ciddi bir sorun.</p>

  <p>İlk içeri tıkılışım, sabahtan akşama, günde bin kez soluğumu tuttuğumu çevremdekilerin fark etmesi sonucu olmuştu. Önce ağzımı burnumu dağıttılar, çünkü hakaretti bu, insanlığa karşı işlenmiş bir suçtu, Pascal, İsa ve Soljenitsin'e karşı saygısızlıktı. Önem sırasına göre dizelim: Soljenitsin, İsa ve Pascal'a karşı. İnsanlığın suratına tükürmek gibiydi, yani edebiyata yapılabilecek en ağır hakaretti. O sıralarda komünisttim, ama sonra onları tehlikeye atmamak için kaydımı sildim; çünkü ben bozguncuyum. Kaldırımda ayakta duruyordum, çevremde insanlar vardı, onlarla aynı havayı solumamaya çalıştığımı gördüler. Kamu düzenine hakaret ettiğim için aynasızları çağırdılar. Aynasızlar arabada hâlâ soluk almadığımı, hatta burnumu tıkadığımı görünce, solunum mekanizması temsilcilerine görev başında hakaret gerekçesiyle bir temiz marizlediler beni.</p>

  <p>Polis komiserinin karşısında soluğumu tutmaya, burnumu tıkamaya ve sağlık egzersizlerimi yapmaya devam edince komiser küplere bindi; bana burasının Arjantin ya da Lübnan değil, Cahors olduğunu söyledi. Burası bok, kan, irin, ceset kokmuyordu. İnsan türüne yakışır biçimde soluk alabilirdim.</p>

  <p>"Bana numara yapmaya kalkma!"</p>

  <p>Ama yalnız Cahors'da değildik ki. Her yerdeydik. O geri zekâlı komiser, Pinochet'yle İdi Amin'in sizden, benden başkası olmadığını aklından bile geçirmiyordu.</p>

  <p>"Bana numara yapmaya kalkma!" İlk yumurtacık, ilk gelen sperma hücresine böyle demiş, ama yumurtacık korunmasızmış, spermanın dediği olmuş.</p>

  <p>Daha sonra Cahors'da yeni düşmanlar edindim, çünkü Arap öykücülerin yaptığını yapmaya kalktım: Pazar kurulduğu günlerde Clemenceau Sokağı'nda durup hayatımı anlatıyordum. Bir kez daha marizlediler beni. Karakolda Komiser Paternel* beni sertçe uyardı.</p>

  <p>"Ama sayın komiserim, ne yaptım ki ben? Hayatımı anlatıyordum, o kadar."</p>

  <p>"Senin hayatın iğrenç, Pavlowitch. Bu gibi rezillikleri anlattığında insanlar tiksiniyorlar."</p>

  <p>"Hayatımın herkesinkinden farkı yok ki, komiserim."</p>

  <p>Komiser Paternel kıpkırmızı kesildi.</p>

  <p>"Senin ağzını burnunu dağıtırım, it herif!"</p>

  <p>"Gerçekten dediğim gibi, başkalarının hayatı gibi bir hayat benimki de."</p>

  <p>"Anladık da, şu müstehcenlik modası sıktı artık. Dikkatli olsana. Hiç değilse deli gibi davran. O zaman seni rahat bırakırız."</p>

  <p>Ben de bir 'mış gibi' oyunu çıkarıp oynamaya başladım, beni fark etmez oldular.</p>

  <p>Ara sıra Café de la Gare'da arkadaşlarla toplanırdık. Biri muslukçu, biri muhasebeci, biri de memurdu. Aslında ne muslukçu, ne muhasebeci, ne de memurdular elbette. Büsbütün farklıydılar. Ama kimse farkında değil; rol yaparlar, günde sekiz saat 'mış gibi' oyunu oynarlar, böylece kimse dokunmaz onlara. İçlerine kapanıp orada gizli bir hayat sürer, ancak geceleri, rüyalarında ve kâbuslarında ortaya çıkarlar.</p>

  <p>Sonra olağanüstü bir haber duydum: Amerikalı bilimciler, kalıtımın temel birimi olan geni, yapay olarak üretmeyi başarmışlar. <span style="font-style:italic;">Yapay olarak.</span> Öyle umutlandım ki, çırılçıplak sokağa koşup, "Yaşasın!" diye avaz avaz bağırmaya başladım. Beni ânında karakola götürdüler, Komiser Paternel'e artık başlangıç olacağım, sonunda kendimizi doğuracağımızı, artık orospu çocuğu değil, kendi eserimizin evladı olacağımızı, başlangıç geni, aynasızları ve nükleer ideolojisi olmayan bir insan türü olabileceğimizi açıkladığımda hepsi birden üstüme çullanıp suratımı dağıttılar. Ama bu benim umudumu kırmadı; sokaklarda koşarak bildiriler dağıtıp artık baba kalıtımının sona erdiğini haykırmamı engellemedi. Beni hastaneye tıktılar.</p>

  <p>Gerçekliğinden emin olmak için 25 Mayıs 1972 tarihli <span style="font-style:italic;">Cahors Gazetesi'ne</span> bakabilirsiniz.</p>

  <p>Şunun bilinmesi benim açımdan büyük önem taşıyor: Beni kimse sorumlu tutamaz.</p>

  <p>Küçüklüğümde ağabeyimden utanırdım, çünkü kendini durdurmuştu, hep genç kalacaktı. Kaçardım ondan. Bakışları anlamazlıkla doluydu, bunu ona kimin yaptığım, niçin yaptığını sorar gibi. O zamanlar, anlamamanın her tür bilgi ve dehanın ötesinde olduğunu, her zaman son sözü söylediğini henüz bilmiyordum. Ağabeyimin bakışı, gerçeğe Einstein'dan çok daha yakındır.</p>

  <p>Kalıtım unsuru dezoksiribonükleik aside karşıyım! Bunu burada açıkça ilan ediyorum. Kamu hukukunu çiğnemiş bir canidir o.</p>

  <p>Daha sonra gece vakti telefonlar gelmeye başladı. Önce Pliyuç telefon etti. Pliyuç o sıralarda dâhi bir matematikçiydi; SSCB'deki başka insan dehası temsilcileri, uygun bir kimyasal tedaviyle delirtmek üzere onu psikiyatri kliniğine tıkmışlardı. Kitap baskıya verildiği günlerde, Pliyuç'un adı Bukovski oldu; zaten sık sık adını değiştirir.</p>

  <p>Sovyet psikiyatrları SSCB'nin zorlu düşmanlarıdır, SSCB'ye iftira edip dururlar. Günün birinde hepsi CIA hesabına çalıştıkları için mahkemeye verilecekler.</p>

  <p>"İyi misiniz Gégene?"*</p>

  <p>Boş vakitlerimde adım Gegene'dir.</p>

  <p>"iyiyim. Siz kimsiniz?"</p>

  <p>"Pliyuç."</p>

  <p>Olamaz, diye düşündüm. İnsan kişiliğim bana oyun oynamaya başlıyor.</p>

  <p>"Ben Pliyuç diye birini tanımıyorum."</p>

  <p>Bunun üzerine, asla unutamayacağım bir sesle doğrudan şöyle dedi:</p>

  <p>"Elbette tanımıyorsunuz, Gegene. <span style="font-style:italic;">Normalsiniz siz.</span> Beni tanımayan ve bu işle hiçbir ilişiği olmayan milyonlarca kişi var. İyi uykular."</p>

  <p>Ve kapadı telefonu.</p>

  <p>Bana inanmayacaksınız ama, on dakika sonra telefon eden Pinochet'ydi. O sıralarda Pinochet'nin çok sözü edilirdi, çünkü henüz ona alışılmamıştı.</p>

  <p>"N'aber ahbap? Bir surat, iki göz, bir ağız ve iki el yerinde mi?"</p>

  <p>"Beni rahat bırakın. Sizinle hiçbir ortak özelliğim yok benim."</p>

  <p>Bütün gece sürdü bu. Tan ağarıncaya kadar telefon başından ayrılamadım. Hindistan'dan, Bangladeş'ten, Kamboçya'dan, Afrika'dan telefonlar gelip durdu. Özellikle de ölülerdi telefon edenler. Ölüler telefonda konuşurken çeneleri açılır, susmak bilmezler.</p>

  <p>Telefona bir telesekreter bağlattım. Çağdaş, uygar ve özel olarak bu amaçla yapılmış bir aygıt; telefona cevap veriyor, benim var olmadığımı, Pavlowitch diye birinin olmadığını, benim bir aldatmaca, bir balon olduğumu söylüyordu. Kuşkusuz bazı dışsal varoluş belirtileri gösteriyordum, ama hepsi edebiyattı.</p>

  <p>Yürümedi.</p>

  <p>Telesekreterle donanmış bilinçler var, pekâlâ da yürütüyorlar işlerini. Ama ben kendi kendimi bir düzene sokmayı hiç beceremedim.</p>

  <p>İşte böylece bir kez daha savunma sistemime başvurdum ve bütün bunlardan, özellikle de sanrılardan kurtulmayı başardım. Bir şey bilmesi, telefona cevap vermesi gerekmeyen bir piton oldum yeniden. Gece yarısı bir pitona ne Pliyuç telefon edebilir, ne de Pinochet.</p>

  <p>Kapının ardından konuşmaya çalıştılar benimle. Aynasızlar. Avazım çıktığı kadar bağırdım:</p>

  <p>"Beni rahat bırakın. Yine ne yaptım, bilmiyorum; gazete okumuyorum, ama ben yapmadım. Benim yapacağım iş değil. Ben iğrenç bir sürüngenim. İnsanca hiçbir yanım yok. Ben sorumlu değilim."</p>

  <p>Kapımı zorlayıp kırdılar; ama ben tedbirli davranıp canlı fareler ve sıçanlar satın almıştım. Piton olduğumu ve Pinochet'yle hiçbir ortak yanım bulunmadığını kanıtlamak için fareleri, sıçanları yutmaya koyuldum.</p>

  <p>Aykırıların yanına tıktılar yine beni.</p>

  <p>Rahatım yerindeydi. Artık telefon falan gelmiyordu. Piton olarak, iletişimsizlik hakkına sahiptim.</p>

  <p>Savunma sistemimin gereğince işlemeye başlaması da burada oldu.</p>

  <p>Bir akrabam var, ona Macoute dayı diyorum, çünkü savaşta pilotmuş, çok yükseklerden sivil halkı katlediyormuş. Zaman zaman Kopenhag'a Doktor Christianssen'in kliniğine detoksa gider. İçki içmez, uyuşturucu kullanmaz, ben de katlettiği sivil halklardan arınmak için tedaviye gittiğini düşünüyordum. Kendi kendinden arınmak istediğini sanıyordum.</p>

  <p>Doğru değilmiş. Macoute dayı çok puro içtiği için Doktor Christianssen'in Kopenhag'daki kliniğine detoksa gidiyormuş.</p>

  <p>Bu konuda hiçbir yorum yapmayacağım. Kesinlikle yapmayacağım.</p>

  <p>Ondan saatlerce söz edebilirim size, o kadar tuhaftır. Kendini babam sanıyor, benim de ona karşı evlat hıncı beslediğimi düşünüyor; insanı gülmekten öldürür. Size şunu söyleyebilirim: Macoute dayıyla benim hiçbir ortak yanımız yoktur, annemin kuzenidir kendisi, kalıtım söz konusu değil. Zaten onun durumu da pek iç açıcı sayılmaz; şeker hastalığı ve kanser, bir kuşak öncesinde verem, gerisi de fırında yakılmış, gidip de bütün bunlara bulaşacak değilim herhalde. Gerçi bir keresinde Cahors Hastanesi'nde insülin verdiler bana. Ama bu bir şeyi kanıtlamaz, avukatım dedi ki ona karşı babalık araştırmasına girişirsem kanıt olarak insülin hiçbir işe yaramazmış.</p>

  <p>Pinochet'ye ve ötekilere kara çalmak yerine aramayı sürdürmek gerek. Gerçek suçluyu bulabilmek için genetik araştırmalara başlanmalı. Buna hayatın kaynağı deniyor. Hayata saygım vardır, çünkü polislerden oldum olası korkarım.</p>

  <p>Beni Doktor Christianssen'in kliniğine işte bu Macoute dayım gönderdi, bütün masrafları üstlendi. Benden kurtulmak için günde üç yüz Danimarka Kronu ödüyordu.</p>

  <p>Maocute dayının gözlerinin içine baktığımda -altı çift gözü vardır, ama ancak bir çiftini yakalayabiliyorum, o da ara sıra- neler olup bittiğini çok iyi görüyorum. Beni yoksulluğa terk ettiğini, benim de onu cezalandırmak için Baba arayışı içine girdiğimi sanıyor.</p>

  <p>Bu yüzden de bedeli ne olursa olsun, Danimarka diyor.</p>

  <p>Bu noktada kuşkularımı size de aktarmak zorundayım. Bizi birleştiren sevgiye rağmen niçin aramıza nefretin yerleştiğini size açıklamalıyım.</p>

  <p>Macoute dayı, aralarındaki kan bağına rağmen annemi çok sevmiş olduğunu benden hiçbir zaman gizlemedi. Beni öfkeden delirtmek için seviştiklerinden ve benim de bunun cezasını çektiğimden aşağı yukarı eminim. Bu her şeyi açıklıyor. Macoute dayıya niçin biraz benzediğimi de açıklıyor; bu benzeyiş fiziksel değil elbette, o konuda Macoute dayı önlemlerini almış, ruhsal bir benzerlik bizimki. Eğer böylesine yoğun bir Yazar ihtiyacı beni yiyip bitiriyorsa, demek ki hayatım boyunca beni yoksunluk içinde bırakmış bir adamın oğluyum. Şunu unutmamak gerekir ki, Macoute dayı gençliğinde savaşta ölmüş, ama daha sonra işini ayarlamış.</p>

  <p>İşte bu yüzden, sık sık böyle babanın böyle oğlu olur diye düşünüp öfkeden kendimi kaybediyordum. Mecaz anlamında kuşkusuz, gerçek anlamında mümkün değil bunu becermek. Biyolojik pisliğimizden canlı çıkmıyoruz ki.</p>

  <p>Bu konuda bir kez Macoute dayıya bir laf dokundurdum, öfkeden soluğu kesildi.</p>

  <p>"Zırdelisin sen. Anneni kız kardeşim gibi severdim."</p>

  <p>"Bu tam ensest olmuş, iğrençten de öte."</p>

  <p>"Sen benim oğlum değilsin! Alçakça bir iftira bu!"</p>

  <p>Pek nazik sayılmazdı, beni aşağılıyordu. Oğlu olduğumu söylediğimde bunu hakaret kabul ediyorsa, demek ki hiç de övünülecek biri değildim.</p>

  <p>"Annen bir melekti!"</p>

  <p>Evet ama, dayımı iyi tanırım ben. Tam bir sefa pezevengidir. Bir melekle yatmak en büyük hayaliydi, eminim. Başında halesi, üstünde kanatlarıyla hop yatağa. Gerçekten de hiç utanma yok bu herifte, ondan başka kimse böyle bir şeyi düşleyemezdi.</p>

  <p>Edinilmiş özellikler kalıtımla geçiyor mu, bilmiyorum, ama geçiyorsa yüklü bir servete kondum demektir.</p>

  <p>Kopenhag'a varır varmaz durumumda bir iyileşme görüldü; çünkü sis vardı, görüş mesafesi kısalmıştı.</p>

  <p>Yine de, havaalanında Danimarkalı gümrükçüye sarılmak istediğimde neredeyse kavga çıkıyordu. Belirgin bir mutluluk içindeydim, çünkü aleyhimde, özellikle Uluslararası Af Örgütü tarafından toplanan dünya çapındaki kanıtlara rağmen, doktorlar eylemlerimden sorumlu tutulamayacağıma, dolayısıyla işlediğim suçlar konusunda masum olduğuma karar vermişlerdi. Kendime karşı ne kurnazlıklara, içsel yalanlamalara, numaralara ve 'mış gibi' oyunlarına başvurmak zorunda kaldığımı, ancak 1975 Kasımında, edebiyat ödüllerinin açıklanışı sırasında gerçek kimliğimi açığa çıkaran ve benim kurmaca, uydurma, ortak eser ve balon olduğumu dünyaya duyuran gazeteciler anlayabilir.</p>

  <p>Danimarka'da yabancı bir dil konuşulduğundan ne Danimarkalılar beni anlıyordu, ne ben onları; iyi ilişkiler içine gireceğimizi hissediyordum. Benden çok farklı görünüyorlardı, demek ki anlaşacaktık. Gümrükçü bavulumu açmadı bile; oysa bavulum haberlerin ve kitle iletişiminin etkisi altındaki patlayıcılarla tıklım tıklım doluydu, çünkü o sırada Kuzey İrlanda'da kadınlarla çocuklar bombalanıyordu. Tıka basa patlayıcı doluyum, her an patlayabilirim, kendi kendime adımı vermeden kaç kez telefon ettim, olayı haber vermek için, zamanında olay yerini boşaltabilmem için. Bunalım tepemde.</p>

  <p>Danimarkalı gümrükçünün bana güvenip bavulumu açtırmadığını görünce öyle duygulandım ki, gözlerim yaşardı. Ona sarılmak istedim, gümrükçülerden, aramalardan, taramalardan ödüm patlar benim; bu yüzden rahatlamıştım, gümrükçüye minnet duyuyordum.</p>

  <p>Macoute dayı detoksu yarıda kesip havaalanına, beni karşılamaya gelmişti. Bu imalı davranış son derece küçültücü geldi bana. Benim zararlı bir kişiliğim olduğunu ve varlığımın otomatik olarak bir detoksu yarıda keseceğini ima etmek: Öyle ağır bir hakaret ki bu, tanımlayacak kelime bulamıyorum. İnsansevmezlikten nefret ederim. Beni yeryüzünde hayatı yok eden, insanları aşırı miktarda morötesi ışından koruyan ozon tabakasını bile tehdit eden bir tür kirletici madde gibi görmek, insansevmezliğin dik âlâsı değilse, ben de ne dediğimi bilmiyorum.</p>

  <p>Bununla birlikte, ertesi gün gazetede yazılanların tersine, Kopenhag havaalanında kavga çıkardığım doğru değil. Evet, toksik kişiliğimin detoksu yarıda kesmesi bana bir aşağılama gibi geldi. Ama uçaktan inişimde çıkan kavgaya, benim dışımdaki koşullar sebep oldu. Size daha önce söylemiştim -belki de söylememiştim, nasılsa aynı kapıya çıkar-bana bütünüyle yabancı olan bir dil yaratmak amacıyla dilbilim eğitimi gördüm ben. Böylece bunalım kaynaklarından, tuzak kelimelerden, iç ve dış saldırılardan, üstelik destekleyici kanıtlardan uzak, güvenlik içinde düşünebilecektim.</p>

  <p>Sıkı gözetim yüzünden beceremedim. Beyin çok iyi bilir ki, geçmişte benzeri olmayan, ilgisiz bir dil yaratmayı başarabilseydik, delilikten eser kalmazdı. İşte bu nedenle bunalım kaynakları, bizi yoksunluk, imkânsızlık ve karikatür konumunda tutmak üzere özel olarak tasarlanmış beynimizle donatmıştır bizleri.</p>

  <p>Böylece özgün bir dil yaratmaktan vazgeçip kendimi umutlandırmak için doğum öncesi bazı kekelemelerle birleştirdiğim Macarca-Fince'yi öğrenmekle yetindim. Havaalanında kendimi <span style="font-style:italic;">Danca’yla</span> çevrelenmiş gördüğümde hemen Air-France masasının üzerine zıplayıp aramızda kardeşçe anlamazlık ve iletişimsizlik ilişkileri kurmak amacıyla orada bulunanlara Macarca-Fince dilinde seslendim.</p>

  <p>Halkların ve insanların birbirlerini anlamadıkları için dalaştıklarını ileri sürmek hatadır. Halklar ve insanlar birbirlerini anladıkları için dalaşırlar.</p>

  <p>Olay da böyle çıktı.</p>

  <p>Anlaşıldım.</p>

  <p>Neler olduğunu size açıklamaya gücüm yetmez. Danimarkalılara çektiğim söylevin Macarca-Fince olduğu konusunda sizi temin edebilirim, ruhumla ve vicdanımla. Danimarkalılar'ın Macarca-Fince bilmediğini herkes bilir. Buna rağmen derhal anlaşıldım; dediğim gibi, anlayış olduğu anda anlayışsızlık, öfke, şiddet, hakaret ve kavga da olur. Aynasızlar çıkageldiler; beni bağıra çağıra Macarca-Fince konuştuğum Air-France masasının tepesinden indirmeye çalıştılar, kendimi savundum. Macoute dayı araya girdi, ambulans çağırdılar; itiraf etmeliyim ki artık anlaşılmama umudum kalmadığı ve dolayısıyla benzerlerime, kardeşlerime beslediğim kardeşçe duyguları anlatamayacağım için çok öfkelendim ve sağa sola birkaç yumruk savurdum, çünkü şiddetten korktuğum kadar hiçbir şeyden korkmam. Hasta bakıcıları görür görmez de yardım geleceğini anladım. Bu durumda normal olduğunuzu kanıtlamanın tek yolu biriyle dalaşmaktır.</p>

  <p>Macoute dayı ambulansta yanı başımda oturmuş, dudaklarında her şeyi bilen birinin gülümsemesiyle beni izliyordu.</p>

  <p>"Biliyor musun Alex, beceremeyeceksin."</p>

  <p>Adım Alex değil, ama bana adımla seslenilmesine dayanamam. Bütün dikkati insanın üzerine çeker.</p>

  <p>"Neyi beceremeyeceğim?"</p>

  <p>"Yazmamayı. Yazar olacaksın, hem de gerçek bir yazar. Profesyonel olacaksın. Benim gibi."</p>

  <p>"Kıçımın kenarı," dedim, aklımdan Raymond Queneau'nun <span style="font-style:italic;">Zazie Metroda</span>'sı geçiyordu, çünkü uzun süredir kendime bir paravan arıyordum.</p>

  <p>Macoute dayı puroyu zehrinden arıtmak için puroyu ağzından çekti, "Ben de bir ara 'mış gibi'lere pek meraklıydım," dedi. "Hatta Fransa Büyükelçisi olmama ramak kalmıştı, ama tam zamanında kendimi toparladım, her şeyin bir sınırı var. Biraz çatlak olmana bir diyeceğim yok. Zaten insan istese de istemese de en içten, en gerçek yanı çatlak yanıdır. Genler yalan söylemez. Biraz kendini dağıtmış olabilirsin, bu senin insanca yanındır. Aptallık etme, Alex. Benim yaptığımı yap. En büyüklerin yaptığını yap. Dostoyevski, Balzac, Soljenitsin gibi yap. Bok ye. Şaheserler böyle çıkar ortaya."</p>

  <p>"Şaheserler olacağına Pinochet olmasın daha iyi, dayı. Soljenitsin olacağına bok ve kan olmasın. Raskolnikov olacağına Dostoyevski olmasın. <span style="font-style:italic;">Savaş ve Barış'ın</span> maliyet fiyatı fazla yüksek."</p>

  <p>"Pinochet'den, CIA'den, toplumdan ve şürekasından, acıdan nefret etmekten sakın," dedi dayım. "Koru kendini. Kolaylıkla romana dönüşebilir, o zaman da yalnızca insan olmakla kalmaz, çok daha iğrenç olursun."</p>

  <p>"Gözümün önünde sen oldukça bir satır bile yazmam," dedim.</p>

  <p>Macoute dayı biraz rahatlamış göründü. Rekabetten pek hoşlanmaz.</p>

  <p>Yine de biraz üzgün duruyordu. Sanırım üzüntüsünün nedeni annemi, yani kuzinini çok sevmiş olması ve bundan bir roman çıkaramamış olmasıydı.</p>

  <p>"Benden niçin böyle nefret ettiğini anlamıyorum," dedi. "Aslına bakarsan, senin için hiçbir şey yapmadım. Bana minnet borçlu değilsin. Öyleyse bu hınç niye?"</p>

  <p>Bir an duraksadım.</p>

  <p>"İnsan ne kadar uğraşırsa uğraşsın, birini sevmeden soluk alamıyor," dedim. "Bu yüzden ha sen olmuşsun, ha bir başkası, ne fark eder?"</p>

  <p>Danimarka'da ambulansların sesi bizimkiler kadar yürek parçalayıcı değil. Belki Danimarka'da daha az acı çekildiği için o kadar bağırmaya gerek yoktur da, ondandır.</p>

  <p>Klinikte bana çok güzel bir oda verdiler; Macoute dayı üç aylığı peşin ödedi, her ay beni düşünmek zorunda kalmamak için.</p>

  <p>Bu satırları okuduğunda benim aşağılık herifin teki olduğumu düşünecek, biliyorum. Düşüncesi bile çıldırtıyor beni, ama insanın bu düşünceye tutunması gerek. Başkalarını daha dayanılır kılıyor.</p>

  <p>Doktor Christianssen tarafından çok kibarca karşılandım. Doktor, tıraş olacak vakti de, tıraş bıçağı da olmayan sarı kâşif sakallı, sarışın bir dev.</p>

  <p>Danimarkalılar'ı Vikingler yüzünden çok severim. Aslında Vikingler onların ataları sayılmaz, ortak bir yanları olmadığından onlarla övünebilirler.</p>

  <p>Vikingleı'den sözettik; psikiyatrlar için konunun iyisi kötüsü yoktur.</p>

  <p>"Biliyor musunuz," dedi bana, "denizleri aşan, Amerika'yı keşfeden Vikingler alegorik bir mittir. Gerçek Vikingler bunalım denizlerini geçen ve yeni ülkeler keşfedenlerdir. Siz bir Viking'siniz, Rodolphe."</p>

  <p>Beni artık tanıdığı için Rodolphe diye sesleniyordu.</p>

  <p>"Keşfedilecek bir gerçek kaldı mı ki?"</p>

  <p>"Verilebilecek tek cevaplar, sorulardır, Maurice. Gerçek Vikingler, sorulardır. Cevaplar, Vikingler'in yolda kendi kendilerini yüreklendirmek için söyledikleri şarkılardır."</p>

  <p>Bana kâğıt kalem getirtti. İlâç vermedi. Tedavi önermedi. Yalnız kâğıt kalem.</p>

  <p>Akşam dayım odama beni görmeye geldi. Vicdanı benim yüzümden rahat etmemiş. Kendini niçin suçladığını anlamıyorum, beni dünyaya getirenin kendisi olmadığını söylüyor. İyi bir baba olmasına da gerek yok öyleyse.</p>

  <p>"Yirmi yaşındayken tıp eğitimi görmen için üstelemeliymişim. Ama senin yedi yıl devamlılık gösterebileceğini sanmıyordum. Yazık oldu."</p>

  <p>"Önemli değil. Doktor olmak isterdim derken, hastaları iyileştirmek için demiyorum. Anlaşılır olmak için. Araştırma. Biyoloji, genetik, bu tür şeyler. Nereden geldiğini öğrenmek için."</p>

  <p>"Neyin?"</p>

  <p>"Beynin. Besbelli, beyin doğanın bir hatası... Ya da aşağılık, haince bir kasıt. Beynin yaratılması hainliğe en iyi örnektir."</p>

  <p>"Goethe..."</p>

  <p>"Evet, biliyorum, müzeler, ilaçlar. Kısacası mükemmel bir planla işlenmiş bir suç, hiçbir açık vermeden. Babam frengili miydi?"</p>

  <p>"Hayır."</p>

  <p>"Alkolik miydi?"</p>

  <p>"Bilmiyorum. Biraz."</p>

  <p>"Adem'e bir kan tahlili yapmalılardı."</p>

  <p>"Bana bak Femand, yeter artık bu kalıtım korkusu. O bakımdan için rahat olabilir. Atavik ya da sosyolojik mesele -aynı kapıya çıkar- senin bileceğin iş. Ama klinik bana günde yirmi bin kâğıda patlıyor, yani Pinochet, Pliyuç ve şürekası pahalıya oturuyor. Eğer kendini güvende hissediyorsan burada bir süre kal, ama başka bir şey dene. Kendini başka türlü savun. Bir ara çok güzel şiirler yazmıştın."</p>

  <p>O şiirlerin sözünü bile işitmek istemiyorum. Onları bir beyden geri almaya çalışmıştım on yıl önce, o da bir başka beye vermiş. Yakmak istiyordum. Ama şiirlerin kaybolduğunu ve merak edilecek bir şey olmadığını söylediler.</p>

  <p>Şiirlerim düzmeceydi, çünkü Yazar olmayınca gerçeklik olmaz. Gün gibi ortada bence. Var olmayışın abc'si.</p>

  <p>Klinikteki ilk gece garip bir huzur içindeydim. Çevremde sanki ceninin sonunu andıran bir şeyler vardı. Kendimi rahatlamış hissetmem için hiçbir neden yoktu, bu neden yokluğu da kendi içinde güven vericiydi zaten. Belki de içimi kemiren şiirdi, telaffuz edilmeyen, sessiz bir şarkı, tuzak kelimelerden uzak. Ama bir daha asla şiir yazmayacağım. Yalnız benimkiler değil, bütün şiirler kayıp şiirlerdir.</p>

  <p>Doktor Christianssen herhalde haberim olmadan ilaç vermişti bana, gerçeklik serumu, yani pentotal, ne bileyim ben; ama bazen kepenkleri özenle indirilmiş gecemde 'sizi seviyorum' diye mırıldanıyordum; mırıltı belki de dünyadaki en güçlü şey.</p>

  <p>Çevremde öyle bir sessizlik vardı ki, başka bir yerlerde, birinin nihayet başka bir şey söylediğini duyar gibi oluyordum.</p>

  <p>Gerçekmiş gibi hatırlıyorum. Zaman zaman sessizliğin içinde kimsenin söylemediği, bizden olmadığı için bozulamayacak bir ilk sözü açıkça algıladığım bile oluyordu. Öylesine yeni doğmuş ve zayıftı ki, umut bile veriyordu.</p>

  <p>Ama belki de insan kişiliğimin bana oynadığı bir oyundan başka bir şey değildi.</p>

  <p>Her şeye rağmen, bir kez daha yazmaya koyuldum, çünkü yazmazsam ilaç tedavisi görecektim. Beni normalleştirmek için bilmem ne iğneleri.</p>

  <p>Günde birkaç saat yazıyor, ancak kendimi görmemek için içime dönüyordum. Yazmak için hep dışarı çıkılır, yemeğini de yanına alarak.</p>

  <p>Korku içinde yazıyordum; kelimelerin kulağı vardır çünkü. Kulakları hep kiriştedir ve arkalarında da kollayan adamları vardır. Çevrelerler insanı, kuşatırlar, lütuflara boğarlar ve tam onlara güvenmeye başladığınız anda küt! Üstünüze çullanırlar, bir de bakarsınız, Macoute dayı gibi onların hizmetindesinizdir artık. Karşılarında el pençe divan durur, dalkavuk kesilir, uşaklık edersiniz. Güzeller güzeli kelimeler gördüm, herkesin sırtından geçinir, utanma nedir bilmeden öyle ücretler alırlardı ki, artık konuşmaya cesaretim olmadığından Sakel kürüne, 50 cg.'lik asetilkolin bromür ve folikülin iğnelerine katlanmak zorunda kaldım.</p>

  <p>İnsanlığın başına gelen her felaketin üzerinde Maocute dayının parmak izlerini buluyorlar. Bundan yararlanıp parlak edebî başarılar kazandı.</p>

  <p>Durumumun ne kadar zor olduğunu bilmeniz imkânsız. Dediklerine göre, edebiyatı reddederek hiçbir şey yazmayabilir, hiçbir şey yayımlamayabilirmişim, ama bunda da bir şiirsellik, gizli şiirin bir itirafı bulunurmuş. Bu davranışım, belirgin biçimde edebî tutum ve pozlar olan romantizm, yalancı duyarlılık ve özlemler içerirmiş. İlke olarak, özsaygı gereği, vicdanı izin vermediği için yazmamak, en kitabî, en ağlamaklı lirik anlatım biçimi ve inanç eylemiymiş.</p>

  <p>İkinci kitabım çıktığında, Emile Ajanın var olmadığını en yetkili kalemlerden okumak beni müthiş rahatlatmıştı. Bu yazıları kesip beni çevreleyen duvarlara astım; kuşkuya düşünce, dışsal görünümler edinince, soluk almaya başlayınca, soğuk soğuk terleyip bunalıma girince ve zaman zaman beni bile aldatan yaşama belirtilerine rastlayınca, bu kardeşçe kanıtların karşısına koltuğumu çekip oturur, içine İngiliz serinkanlılığı doldurduğum küçük pipomu yakar, binlerce yıldır duvarlarımızda asılı olması gereken bu varolmayış belgelerini defalarca okurum.</p>

  <p>Ben Cahors'daki klinikteyken ilk kitabım ihanet ve kurnazca oyunlar sonucu yayımlandığında karşı çıktım. Bu kazığı bana Maocute dayının attığından emindim. Kitabın satılacağını, kendi klinik masraflarımı kendim ödeyeceğimi umuyordu; ayrıca kendisi gibi kelimelerin hizmetinde ve kelimelerden ücret alan -kelimeler para getirir- bir işbirlikçi olmamı hep isterdi.</p>

  <p>Kendimi savundum. Yalnızca kendimle ilgili sorunlarımı azaltmak ve ilaç tedavisinden kurtulmak için yazdığımı avaz avaz haykırdım. Ama sonunda kitabın yayımlanmasının daha tedbirli bir davranış olduğunu düşündüm; çılgınca bir ülkücülükle, 'mesihçe, ütopyacı' eğilimlere sahip olmakla suçlanmamak için. Zaten önceden önlem almış, ilk sözleşmemi beni bulamasınlar diye bir başkasına imzalatmıştım. Görünmez ve her yerde bir anda bulunabilen polisler vardır ki, en küçük bir varoluş belirtisi gösterdiğinizde üstünüze çullanır, sizi doğduğunuza pişman ederler. Bütün bunlar sayesinde kurnazca kendimi kullanarak geri geri gidip doğru yolda, yani yazar olma yolunda ilerleyebiliyordum. Ne pahasına olursa olsun yazar olmak istemiyordum, çünkü en büyük isteğim, özlemim yazarlıktı. Suçluluk duygumu mastürbasyona aktarabilmek için ölesiye otuzbir çekmem gerekti; mastürbasyonun eşsiz bir suçluluk kaynağı olduğu resmen kabul edildiğinden, kusursuz bir suçsuzluk kanıtıdır.</p>

  <p>Durumumun korkunçluğu, bilinçliliğe tutulmamdan ileri geliyor. Bilinçliliğin özellikle büyük bunalımalarda sık sık rastlanan bir belirti olduğunu size psikiyatrların en salağı bile söyleyebilir.</p>

  <p>Ama inanın, onlara akla karayı seçtiriyorum. Benimle görüşen psikiyatrların çoğu müthiş paranoyak ve megaloman olduklarına inanarak yanımdan ayrıldılar, çünkü insanlığın durumuyla, bokla kan arasında kararsız kalan, dört ayaklı ve bu ada layık insanın durumuyla böbürlenmeye cesaret ediyorlardı. Onlara büyüklük çılgınlığını kazıklıyorum, gösterdiğim olağanüstü bakım sayesinde insan kişiliği taşıdıklarına inanıp gidiyorlar.</p>

  <p>Bağırıp çağırdığım için özür dilerim, ama şu anda polisler tarafından kuşatılmış durumdayım; olduğum yöne doğru hızla yükselen itfaiyeci merdivenleriyle, ajanlarla, bunalım sirenlerinin ulumalarıyla ve teleskopik tüfeklerle çevriliyim. Caniac'a özel olarak bu amaçla gönderilmiş gazeteciler tarafından suçüstü yakalanma tehlikesiyle karşı karşıyayım. Goncourt Ödülü'nü kazanmışım, çok özgün olduğum için. Her şeyden önce Goncourt diye bir ödülün olduğunu bile bilmiyordum. Bu birincisi. Sonra, Goncourt Ödülü verilmeden önceki gün, adaylıktan kesinlikle çekilmiştim. Bu İkincisi. Son olarak da, aşağıda kanıtlayacağım gibi, Macoute dayının ihanetine uğradım. Bu da üçüncüsü.</p>

  <p>Dolanıp duran televizyon kameraları ve hazırlanan ifşaatlar var. Yarın gazeteler hayattaki en kutsal varlığımı, Cahors Hastanesi'nde beyin sklerozundan ağır ağır, feci şekilde ölen annemi kullanarak bir kitap ve ödül kazandığımı yazacaklar.</p>

  <p>Kafam yerinde değil. Fazla görünür olduğum için paramparça oldum, dağıldım, ama kalemi tutan sağ elimi buldum ve görüldüğü gibi yazmaya devam ediyorum, çünkü yazdıkça sorumsuz ruhsal unsurların işgaline uğramaktan geçici olarak kurtuluyorum. Kafamı bulmaya çalışmadım bile, nasılsa bana ait değildi. Beni gizlemeyi iyi beceriyor, ama benim kafam değil. Kendime bir yetişkin suratı uydurdum.</p>

  <p>Şunu eklemeliyim ki, Macoute dayı burada, Lot'ta ya da kendi bildiğim bir yerde yazdığım bu itirafı kitap haline getireceğimden ve bir bakıma bağırsaklarımı yayınlayacağımdan emin olduğunu açıkladı; bunu asla yapmayacağım.</p>

  <p>Hatta çalışmalarım için evini kullanmamı önerdi.</p>

  <p>Kopenhag'a gitmeden çok önce, antipsikiyatrik psikiyatri okulunun varlığını öğrenmiştim, bana bazı tekliflerde bulunmuşlardı. Bu okulun görüşlerini benimsemiş psikiyatrlara göre, ailelerin farklı olduğu farklı bir toplum kurulabilseymiş, 'sizinki gibi' -onların söylediklerini harfiyen aktarıyorum- vakalar, aynı insan türünden milyonlarca kişininki gibi vakalar olmazmış. Antipsikiyatrları çok iyi anlıyorum; bizimkine benzer vakalardan sıkılmışlar artık, vaka değiştirmek istiyorlar. Yeniliğe gerek duyuyorlar. Vaka değiştirmek için toplumu değiştirmek istiyorlar. Burada çılgınca bir kahkaha patlatıyorum -Kah! Kih! Koh!- çünkü kelimelerin nefret ettiği bir şey varsa, o da kelime oyunlarıdır; neye uğradıklarını şaşırırlar. Kelimeleri ciddiyetlerinden, boşluklarından ve 'mış gibi'lerden yoksun kıldınız mı, sağlıklı, yani kıpkırmızı, dolgun yanaklara sahip olma tehlikesiyle karşı karşıya kalırlar. Kelimeler sağlıktan tiksinirler; sağlıklı olmak onları hasta eder.</p>

  <p>Bugünün kaçıkları artık işlerine gelmiyorsa, farklı kaçıklar olsun diye toplumu değiştirmek gerekiyorsa, biz eski kaçıkların canına minnet. Ama o zaman Dünya Psikiyatri Toplantıları yapmak gerekir belki, böylece ne tür deliler istendiği kararlaştırılır, ardından da istenen delilik biçimine, toplumun işlerliği için gerekli kaçık sayısına, çılgınların kullanılacakları üretim çalışmalarına, özel olarak bu amaçla kurulmuş kurumlarda onlara ayrılmış işlere uygun bir toplum yaratılır; aranan delilik türünü destekleyecek, istenen deli sayısını artıracak kültürel, ideolojik, askeri ve ekonomik etkinlikler belirlenir. Buna yaşam kalitesi adı da verilebilir.</p>

  <p>Burada, mevcut topluma, deli olarak başkaları yerine beni tercih ettiği için teşekkür ederim. Minnet duygularım neredeyse ağlatacak beni.</p>

  <p>Şimdi şu 'balon' meselesine bir son verelim: Evet, birçok gazete ve radyo istasyonunun da tahmin ettiği gibi ben bir balonum.</p>

  <p>Bizim balon olduğumuz, her tür rekabete meydan okuyan çığlıklarımızdan, hiç gelmeyen bir geleceği haber veren boşluğumuzdan ve gözyaşı, soğuk ter ve kan izlerimizden anlaşılır.</p>

  <p>Sayıları milyonları bulan <span style="font-style:italic;">gerçek</span> balonlara gelince, onları herhangi bir izden yoksun oluşlarıyla tanırız. Genellikle ne okuma ne de yazma bilirler ve balon oldukları kendilerinden ustaca gizlenir.</p>

  <p>Bangladeş'teki balon sayısı doksan milyondur. Şili'de, Arjantin'de ve hemen her yerde, balon durumuna indirgenmiş olduklarını ileri sürenler işkence görür ve öldürülürler.</p>

  <p>Afrika'da açlıktan karınları şişmiş çocukları gören hiç kimse bu balonun yazarını aramaz, çünkü bu balonlar nasılsa kendiliğinden söner, üstelik de küçük yaşta.</p>

  <p>Gerçek başlangıç üç yıl önce oldu, öbür tarafa geçmek için sonuna kadar savaşmaya kararlı olduğumu anladıklarında. Bana baskı yaptılar.</p>

  <p>"Yayımlayın. Tedavinin bir parçası bu. Takma bir ad kullanın. Korkmanıza da gerek yok. Kimse bunu yapabileceğinizi düşünmüyor. Eğer iyi bir şey çıkarsa, eserinizin sanat ve teknik içerdiğini, yeni bir yazarın bunu beceremeyeceğini söyleyeceklerdir. Gerçek bir profesyonelin işi olduğunu ileri sürecekler, sizi rahat bırakacaklardır. Sizin aslında ünlü bir yazarın gizli yardımcısı olduğunuzu düşüneceklerdir. Orospu gibi bir şey yani."</p>

  <p>Çöktüm. 'Orospu' sözcüğünü duyduğum anda mutlaka çökerim. Bu benim gerçeklik ihtiyacımdır.</p>

  <p>'Teki ya yazdıklarımın hiç değeri olmazsa?"</p>

  <p>"Değeri olmazsa bir insanlık belgesi olduğunu söylerler. İnsanlık belgeleri, konuları gereği, her zaman değersiz olurlar. Belgelerin değeri olsa, konularının da değeri olurdu, oysa biliyorsunuz, yalnız Güney Afrika değil söz konusu olan. Her yer söz konusu. Güney Afrika'ya haksızlık etmemek gerek. Bir insanlık belgesi bu. Kesinlikle hiçbir değer taşımayan bir belge çıkarabilirseniz ortaya, gerçekten özgün bir insanlık belgesi yazmış olursunuz."</p>

  <p>Ben kuşkucuyumdur.</p>

  <p>"1926'da Martinik'te güzellik kraliçesi seçilen bir teyzem vardı benim."</p>

  <p>"Dinleyin Pavlowitch, canımızı sıkmayın artık. Psikiyatr olan bizleriz. Bu kadar alçaklık yeter. Yazın. Az da olsa çok da, boşalırsınız. Ayrıca iftiralardan bıktık. Beethoven ve Mozart'ı hiçe sayamazsınız."</p>

  <p>"Evet ama, eğer Çinliler karşı çıkar da Beethoven ve Mozart'ı korumak gerekirse, iki yüz milyon ölü çıkarır başımıza bu ikisi."</p>

  <p>"Ayrıntıları tartışma konusu yapmayın. Hayatınızı klinikten kliniğe taşınarak geçiremezsiniz; sosyal sigortanın da, dayınızın da canına tak dedi artık. Yazın, kimse size kızmayacaktır, nasılsa her gün doğuşunda polis-imdatı aramaya başladığınızdan beri deli olduğunuz biliniyor."</p>

  <p>"Bu neyi kanıtlar ki? Dünyada her gün doğuşunda yardım isteyen milyonlarca insan var."</p>

  <p>"Hadi canım. Onlar deliler. Buna karşılık milyonlarca insan, tam tersine susup oturuyor, çünkü onlar mantıklı ve imdat istemenin bir işe yaramayacağını biliyorlar. Hatta misilleme olacağı için tehlikeli olduğunu biliyorlar."</p>

  <p>Sesimi kestim. Evet, böyle küçük bir sorunum olduğu doğru. Her gün doğuşunda pencereyi açıp imdat çığlığı atarım. Telefona sarılır, Kızılhaç'ı, Katolik Yardım Örgütü'nü, Fransa Hahambaşı'nı, Birleşmiş Milletleri, Hepimizin Anası Ulla'yı ararım; ama hepsi de pekâlâ farkındadır; yeni bir günün doğduğunu gözleriyle görmekte ve hatta bu nedenle kahvaltı etmektedirler. Her sabah bu gündelik hikâyeye toslar, çuvallarım.</p>

  <p>O zaman, benim hiçbir ilişkim olmadığını kanıtlamak için, piton, beyaz fare, sıradan bir köpek olurum, herhangi bir şey oluveririm. Bu yüzden de içeri tıkarlar beni ve normale döndürmek için tedaviye başlarlar. Direnirim, başka yere zıplarım, tüyerim. Kül tablası, mektup açacağı, cansız bir varlık olurum. Suçlu olmayan herhangi bir şey. Siz buna delilik mi diyorsunuz? Ben demiyorum. Ben buna yasal savunma derim.</p>

  <p>Bana yardım etmeye çalıştılar; doğruya doğru. Çöp kutumu karıştırıp bir açıklama aradılar. Beni inceleyenlerden biri, sonunda, dört yaşımdayken yanlışlıkla bir kedi yavrusunu öldürdüğümü ve o gün bu gündür suçluluk, pişmanlık ve kendime karşı nefretle dolu olduğumu keşfetti. Kendimi aklamak için Auschwitz'e, Pinochet'ye, Gulag'a, ne bulursam ona aktarım yapıyordum. İşin özü soykırımlar ve toplama kampları değil, kedi yavrusuydu.</p>

  <p>Bunun bana hiç de yararı olmadı, ötekiler yetmiyormuş gibi, bir de kedi yavrusu çıktı başıma.</p>

  <p>"Eğer yazdıklarım yayımlanırsa, çıkaracak mısınız beni buradan?"</p>

  <p>"İstediğiniz an çıkarsınız. Haftada bir gün kontrole gelirsiniz."</p>

  <p>Kabul ettiğimi belirtmek için yalnızca başımla işaret ettim; kuşkucuyum ya. Söylediklerimi çoğu kez kaydederlerdi, sonra incelemek için; ama işaretleri kaydetmezlerdi.</p>

  <p>Ne de olsa Alyette'e danışmadan yükümlülük altına giremezdim.</p>

  <p>Alyette edebiyat eğitimi görüp diplomasını almış, sonra da Prisunic mağazasında satıcı olmuştu; daha sonra benim tavsiyeme uyup İspanya kraliçesi oldu ve böylece sosyal sigortaya bağlandı. Ona üç ay boyunca İspanya tarihi dersi verdim, hazırladım onu: Psikiyatri hastaneleri çok kalabalık olduğundan başvuranlar arasında seçim yapıyorlar. Ben o sıralar muslukçu, duvara, afiş yapıştırıasıydım; çünkü çalışmak 'mış gibi' yapmanın en iyi yoludur; algılanmanızı çok güçleştirir. Doyum da sağlarsınız. Bütün bunlar geçici elbette, çünkü eminim, beyin için de bir 1789 olacaktır.</p>

  <p>Benim deneyimlerim ve desteğim sayesinde Alyette önce İspanya kraliçesi, sonra da prenses oldu; İspanya'da kraliçelerin amansız bir Büyük Tören'e, Teşrifat'a ve Protokol'e tabi tutulduklarını öğrenmiştik. Bu kadar karmaşık bir şeye bile bile girmek enayilik olurdu.</p>

  <p>Klinik masraflarımız sosyal sigortanın canına tak deyince ya da Macoute dayı kızınca, Annie montaja olarak çalışırdı, ne de olsa sinemanın bir parçasıydı o da. Ben hepsi birbirinden silik yirmi ayrı mesleğe girdim çıktım, beğendiriyordum kendimi. Küçük bir kızımız oldu, ama onu pek ortalıkta göstermiyorduk; son derece normal bir çocuk olduğu için benim 'mış gibi'lerime ve prensesime gölge düşürebilirdi. Macoute dayıyla bir anlaşmaya varmıştık; her yıl üç hafta klinikte kalacak, bu süreyi de bir gün olsun aşmayacaktım. Bu Danimarka'dan, büyük gerçeklik buhranımdan önceydi. Kısacası, çalışma yapmak, çevreme bakınmak, öğrenmek ve hazırlanmak için yılda yalnızca üç haftam vardı.</p>

  <p>İlk belgesel eserim <span style="font-style:italic;">Koca Tembel</span> için bir piton satın almıştım, dikkatle gözlüyordum onu, ama piton olacak o edepsiz olmayacak köşelere saklanıyor, gözden kayboluyordu; çünkü edebî bir eser dünyaya getirmek istemiyordu.</p>

  <p>Yılda üç haftalık klinik ziyareti konusunda vardığımız anlaşmaya rağmen, şu benim piton sayesinde fazladan on gün kopardım. O sırada meteliğe kurşun alıyordum, piyasadaki hayal gücü darlığı yüzünden Annie montajını yapacak bir film bulamıyordu; benim de muslukçu ya da çöpçüye dönüşmek hiç içimden gelmiyordu. Bin yıldır çalışmanın kutsal sayılması canıma yetmişti; ne zaman ekmeğimi alnımın teriyle kazansam, kazandığım ekmek öyle tiksindiriyordu ki beni, midemde hiçbir şey durmuyor, ne yesem kusuyordum.</p>

  <p>Sonunda Annie ve ben kendimizi Caniac'ın ortasında, öyle bir sefaletin içinde bulduk ki, gerçeğin bizimle dalga geçip kasıklarını tuta tuta güldüğü ve son söz hep benimdir der gibi parmağını bize doğru salladığı izlenimine kapılmıştım.</p>

  <p>Annie'yle birbirimizin gözünün içine baktık. Yemek yememiz gerekiyordu, doğa yasasıydı bu; ama beş paramız yoktu.</p>

  <p>"Ne yapacağız?"</p>

  <p>"Sen annenlere gidersin."</p>

  <p>"Sen ne yapacaksın?"</p>

  <p>Alnıma bir şaplak attım. Nereden gelmişti bu fikir, bilmiyorum. Sanırım annemin babasının dehası kendini gösteriyordu; oysa hayatında hiç kodese girmemişti, öyle güçlüydü.</p>

  <p>"Piton yahu!" diye haykırdım.</p>

  <p>Ertesi gün, Cahors sokaklarında, boynunda tasmasıyla pitonumu sakin sakin gezdiriyordum. Koca Tembel kimseye bulaşmadan kıvrıla kıvrıla ilerliyor, yaya geçitlerini kullanıyor, kırmızı ışıkta geçmiyor, kısacası her kurala uyuyordu. Ama yanımızdan geçen bir aynasız ne yapsa beğenirsiniz? Bilerek pitonuma bastı. Kasıtlı yaptı it herif. Pitonumu görür görmez, marjinallere, uyumsuzlara olan nefretinden hemen ayağının altına aldı. Ben isyan ettim.</p>

  <p>"Lanet olsun! Bilerek yaptınız!"</p>

  <p>Çok şaşırmış gibi yaptı.</p>

  <p>"Neyi bilerek yaptım?"</p>

  <p>"Pitonumun üstüne bastınız."</p>

  <p>Artık iyice hiçbir şey anlamıyormuş havalarına girdi. Bu herifler öyle numaracıdır ki, aklınız durur.</p>

  <p>"Hangi piton?"</p>

  <p>"Ne demek hangi piton? Şu işte."</p>

  <p>Parmağımla Koca Tembel'i gösterdim.</p>

  <p>"Pitonumu tasmasından tutmuş sakin sakin dolaştırıyorum, siz gelip bizden biri olmadığı için üstüne basıyorsunuz."</p>

  <p>Aynasız ayaklarımın dibine bakıyordu. Kıpkırmızı kesilmişti.</p>

  <p>"Burada piton falan yok," dedi uyanık herif, yapmacık bir güvenle.</p>

  <p>Koca Tembel aynasızın bastığı yerdeki şişi yalar gibi yapıyordu.</p>

  <p>"Bu ne peki? Piton değil mi bu?"</p>

  <p>Aynasızın da ağzı bozukmuş, "Hastir ordan!" dedi. "Cahors'da piton ne gezer. Afrika mı burası?"</p>

  <p>"Öyle ya, 'Afrikalılar dışarı!' değil mi? Pitonumu görür görmez ırkçılığınız yüzünden üstüne bastınız."</p>

  <p>"Yüce Tanrım," demekle yetindi aynasız; patronlarına saygılıdırlar, doğruya doğru.</p>

  <p>Alçak herif bunun üzerine ne yaptı dersiniz? Cebinden bir düdük çıkardı, ama düdük de pitonumu görmedi. Yalancı tanıklık yaparak, yüksek sesle ve tane tane konuştu:</p>

  <p>"Burada piton yok."</p>

  <p>Düdükler konuşmaz, bu o kadar kaba bir polis kışkırtmasıydı ki, bir an bile duraksamadım. Şiddet yanlısı değilimdir, ama düdüklerin Cahors'da pitonların varlığını inkâr etmeye kalkması öyle aptalca bir davranış ki -üstelik de karşısındakinin deli olduğunu ima ederek- insan ister istemez öfkeleniyor.</p>

  <p>Namussuz herif yediği yumruğun üzerine ne yapsa beğenirsiniz? Cebinden bir aynasız daha çıkardı, ikinci aynasız da kendi cebinden bir üçüncüyü çıkardı; bir de baktım çevremde zırdeli aynasızlar kaynıyor, ceplerini açıp içinden başka aynasızlar çıkarıyorlar, ortalıkta pitonların varlığını inkâr eden pitonlar kaynıyor; çoğaldıkça çoğalıyorlar, yayılıyorlar, çevremi kuşatıyorlar, üstüme geliyorlar, büyüyorlar, artıyorlar. Kendimi dünya çapında hissettim, öyle bir korktum ki, haykırmaya, Pinochet'yi yardıma çağırmaya koyuldum, ama yüce Tanrı diye bir şey yok. Kendimi karakolda buldum, orada şansım açıldı. Komiser Paternel genetik geçmişimden tanıyordu beni ve hükümdarlığın en eski hanedanına bağlı olduğumu biliyordu.</p>

  <p>"Bana bak Pehlevi, senin şu başkaldırma hikâyesi sıktı artık. Solcu kışkırtmalarına burada yer yok. Cahors sakin bir kenttir. Gidip Paris'teki delilerin arasında yap yapacağmı Pehlevi."</p>

  <p>"Adım Pehlevi değil, Pavlowitch," dedim, son derece onurlu bir tavırla. "Rıza Pehlevi, İran Şahı'nın adıdır. Benim adım değil."</p>

  <p>Komiserin yüzü pembeleşti.</p>

  <p>R'lerin üstüne basa basa, "Kimin İran Şahı olduğunu, kimin olmadığını çok iyi biliyorum," dedi. "Bu konuya bulaşmasan iyi edersin, Pehlevi, yabancı bir ülke başkanına hakaret sana pahalıya mal olur."</p>

  <p>"Adım Pavlowitch," diye bağırırken sesim pek zayıf çıktı, çünkü ben de oradan oraya gitmekten, öldürülmekten, işkence görmekten, kurşuna dizilmekten öyle bir hale geldim ki, artık kendimden pek emin olamıyorum. "İmada bulunmayın! Adım Pehlevi değil, Pavlowitch! Pehlevi İran Şahı'nın adı, ben de İran Şahı değilim!"</p>

  <p>"Ben sana İran Şahı'sın mı dedim yahu!" diye bağırdı. "Yüz verdik deliye, çemrendi sıçtı halıya!"</p>

  <p>"Ben İran Şahı değilim, hakaretleriniz de İran halılarınız da vızgelir bana! İran Şahı değilim ben, eminim bundan, son derece eminim! Pehlevi odur! Ben İran Şahı değilim, hiçbir şey yapmadım, suçum yok benim! İRAN ŞAHI DEĞİLİM BEN!"</p>

  <p>Bana klinikte on gün kalma hakkı tanıdılar; yatak, yıkanma, yemek ve otuzbir masrafları Sosyal Sigorta'ya ait olmak üzere; çünkü konuşan düdükler, üreyen aynasızlar, bir de piton olunca, İran Şahı olmadığım kesindi.</p>

  <p>Hélène -insan kimliğinin belirlenmesini istemiyorsa sürekli adını değiştirmelidir- Cahors sokaklarında Prenses giysileri içinde, gözlerini boşluğa dikmiş, elinde bir viyolayla dolaşarak kliniğe, yanıma gelmeyi becerdi. Amcasının belediye meclisinde tanıdığı solcu bir üye yardı, adamcağız bir ortaçağ prensesinin Cahors sokaklarında elinde bir viyola, gözlerini geleceğin gözüne dikmiş dolaştığını görünce, değişimi haber veren önemli bir politikacı olduğunu hemen anlayıvermiş. Hiç belli olmaz diyerek bir çiçek yaptırıp kimselere haber vermeden Agnès'i kliniğe yatırmış.</p>

  <p>Size Alyette'in çok güzel olduğunu söylemeyi unuttum; ama hayal gücüme söz geçiremediğimin ve başkalarının yalnızca fiziksel bazı şekiller gördüğü yerde benim bir güzellik bulduğumun da farkındayım. Bunu gizlemeye uğraşıyorum, çünkü çirkinliğin dayatmaları karşısında anlaşılır bir bunalıma düşüyorum.</p>

  <p>Şatonun bahçesinde ikimizin çok sevdiği bir bank var, orada görevliler bizi rahat bırakıyorlar. Deli damgası yediğiniz andan itibaren herkes size iyi niyetle yaklaşır, çünkü delilik politik değildir.</p>

  <p>Bir tek sıkıntımız vardı: Piton kliniğe kadar ardımdan gelmişti. Geceleri sevecenlikle bana dolanıyordu, soluğum tıkanıyor, havasız kalıyordum. Pitondan kurtulmak için oturup onu yazmam gerekti. <span style="font-style:italic;">Koca Tembel,</span> ilk kendi kendimi tedavi çabam oldu. Buna self-servis deniyor, yani kendi kendinize servis yapabiliyorsunuz. Pitonum daha ilk sayfalarda silinmeye başladı, kitabı bitirdiğimde bütünüyle yok olmuştu.</p>

  <p>Artık kendimi savunmak ve boşaltmak için bir başka konuya ihtiyacım vardı. Oysa herkesin de bildiği gibi, piyasada konu kıtlığı var. Konu yok değil, Tanrı'ya şükür, ama çoğu daha önce işlenmiş. Bir de bulaşıcı oldukları için kesinlikle istemediğim konular vardı. Şili'nin sözünü bile etmiyorum, ondan bir romanla nasıl kurtulunur? Güney Amerika'da çok iyi yazarlar var, onlar bu konuyla ilgileniyorlar. Alta milyon Yahudi'nin yok edilmesi vardı, ama bu önceden ele alınmıştı. Sovyet kampları, Gulag takımadası vardı, ama kolaycılıktan kaçınmak gerekiyordu. Bangladeş Savaşı vardı, hem de bu savaşta ırzına geçilen iki yüz bin kadından dolayı kitabın meşru bir cinselliği de olurdu, ama konu güncelliğini kaybetmişti, savaş çok çabuk olup bitmişti çünkü. Amerikalı siyahların durumu vardı, ama Amerikalı siyah yazarlar konuları çalınınca küplere biniyorlardı. Afrika'daki açlık, yozlaşma, katliam, namussuzluk ve delilik de vardı, ama bunlardan söz etmek de ırkçılık olurdu. Hemen her yerde insan hakları konusu vardı; bu da insanları güldürürdü. Nükleer silahlar konusu vardı, ama SSCB, ABD ve Fransa'nın birleştikleri tek nokta bu olduğundan, kardeşliğe karşı bir kitap yazamazdım, insanlara umut gerek ne de olsa. Pek sözü edilmeyen çingene soykırımı vardı, ama bu konudaki belgeler gaz odalarında kaybolmuştu. Birleşmiş Milletler vardı, ama o da çok iğrençti artık. Özgürlük vardı, ama bu konuda René Clair daha önce komik bir film yapmıştı. Her yanda bunalım, kan ve dehşet deryaları vardı, ama binlerce yazar tepesindeydi zaten. Kuşkusuz sessizlik de vardı, ama suçlulukların en büyüğüydü.</p>

  <p>Özgün bir konu gerekiyordu bana.</p>

  <p><span style="font-style:italic;">Onca Yoksulluk Varken,</span> ilk kez o zaman geçti aklımdan. Annem burada, Cahors'da, bu hastanede ölmüştü, bilincinin gidip gidip geldiği, üç yıl süren ağır bir beyin sklerozundan.</p>

  <p><span style="font-style:italic;">Bulunmaz bir konuydu bu. Bana ait bir konuydu. Özgün bir konuydu.</span></p>

  <p>Depresyona girdim, boyun eğmeyi de reddettim. Ama gerçek bir yazar olunca boyun eğmeyi reddetmek bir işe yaramıyor. Macoute dayı gerçek bir yazardır ve annesinden yararlanabileceği kadar yararlanmıştır.</p>

  <p>"Nasıl kurtulmalı bundan? Düşünmeyerek mi? Unutarak mı?"</p>

  <p>"Bir kitap yaz."</p>

  <p>"Alyette, Alyette, sus... Biliyorum."</p>

  <p>Alyette, tıpkı tozpembe aşk romanlarındaki gibi gülümsedi bana ve hiçbir edebî utanma duygusu taşımadan elimi sıktı.</p>

  <p>"Yapamam bunu. Ayrıca, kalıtımsal olduğumu anlarlar."</p>

  <p>"Zor olduğunu biliyorum. Edebiyat diplomamı aldığımda ben de yazmak istemiştim. Cesaret edemedim ama. Gerçeklerden söz etmek istiyordum. Ama sen de biliyorsun, gerçeklerden söz etmeye hakkımız yok artık. Gerçekler tabu oldu. Aşk, çocuk, anne, yürek... Yani yayın organımız; bütün bunlardan söz etmek kıroluk sayılıyor. Sulugözlülük, sefalet avcılığı, yalancı duyarlılık, duygusallık, bayağılık deniyor, edebiyat değil kısacası. Ayrıca <span style="font-style:italic;">yeni</span> değil. Bunlar sabit şeyler, geçici olmayan şeyler, sabit olan her şey de gericidir, çünkü değişmez. Özgün değildir, bakir topraklara el atmaz."</p>

  <p>"Bok yemek de öncülük değil ki."</p>

  <p>"Sonra fark ettim ki artık gerçekleri düşleyemiyoruz bile. Onları bulmak, onlara ulaşabilmek için olağanüstü kültür engellerini aşmak, uzun uzadıya arkeolojik kazılara girişmek gerekiyor, ondan sonra da gerici diyorlar insana; çünkü sabit olan değişmez, yani gericidir. Gerçekleri bulacak hayal gücüm yoktu, Jeannot Lapin.<a id="footnote4"></a><sup><a href="#bookmark3">4</a></sup> Gerçekler, kendi yıkıntılarından oluşan bir düzmecelik yığınının altına yalanlar tarafından gömüldü. İşte bu yüzden, durma, yaz. Ne kadar içten olursan o kadar balon sanıp alkışlayacaklardır seni. Gerçeği söyledikçe gizlemiş olacaksın, Jeannot Lapin. Durma. Yaz. Yayımla. Açığa çıkma tehlikesi yok. Annenle ağabeyin rahat uyuyabilirler."</p>

  <p>"Korkuyorum."</p>

  <p>"Seni bulurlarsa, ortaya çıkarırlarsa, yine hastaneye gelebilirsin. Ben seni beklerim. 'Psikopat olduğunu fark etmediniz mi?' diyeceklerdir."</p>

  <p>"Korkuyorum."</p>

  <p>"Korku gerçeklerden biri, o kadar."</p>

  <p>"Acımasız olurlar. Aşağılayıp alay ederler. Benden nefret ederler, kusarlar. Sana katliamdan, işkenceden, kamplardan söz etmiyorum, Alyette. Bunu anlarlar, bilirler, her günkü hikâyedir onlar için. Ama her şeyi bilmiyorsun, sana söylememiştim... Dört yaşındayken bir kedi yavrusunu öldürmüştüm. Pinochet'ye ya da Beyrut'ta memeleri kesilen kadınlara benzemez bu, onları anlarlar. Kedi yavrusu diyorum sana. Asla bağışlamazlar bunu."</p>

  <p>"Tamam, ama <span style="font-style:italic;">her şeyi</span> söylemek zorunda değilsin."</p>

  <p>"Peki, ya <span style="font-style:italic;">normal</span> olduğumu anlarlarsa?"</p>

  <p>Dünya var olduğundan beri ilk kez gözlerinde bir öfke şimşeği çaktı.</p>

  <p>"Saçmalama. Normal olsaydın, burada, yanında olmazdım. Normal olsaydın, suratına tükürürdüm."</p>

  <p>"Bir daha ne zaman sevişebileceğiz?"</p>

  <p>"Kolay değil, Jeannot Lapin. Bizim gibi ciddi ruh hastalarının cinselliği yoktur. Kuşkuya yol açar. Ama sana söz veriyorum, durumumun hızla düzelmesi için bir şeyler yapacağım... Dışarıda buluşuruz."</p>

  <p>Ciddi bir ifadeyle baktı bana.</p>

  <p>"Ben yokken birinin tekboynuzlarımı beslemesi gerek. Sayıları yüzü buldu."</p>

  <p>"Onlara tekboynuzlarından söz etmesen daha iyi olur."</p>

  <p>"Yok canım, bir şey olmaz. Küçükken evimizdeki Bayeux işlemesinde bir tekboynuz olduğunu doktora anlattım. O tekboynuz izledi beni dedim. Doktor çok hoşnut kaldı. Bunu gerileme olarak yorumladı; yani çocukluktan çıkmayı reddetme."</p>

  <p>Çok kesin konuştum: "Alyette, onlara tekboynuzlarından söz etmesen daha iyi olur."</p>

  <p>"Peki ama neden?"</p>

  <p>"Canımı sıkıyor. Mitolojik bir hayvan o. İnsan gibi. Düşüncesine bile katlanamıyorum. Çıldırtıyor beni."</p>

  <p>"Dikkat et, Jérémie geliyor..."</p>

  <p>Jérémie cana yakın bir hasta bakıcıydı, Montpellierli eski bir ragbi oyuncusuydu, doksan kiloluk bir kas yığınıydı, ama çok yumuşak bir adamdı ve kendini biraz daha güçlü hissetmek için çevresinde zayıf insanlara ihtiyacı vardı.</p>

  <p>"Alabalık numarasını yapalım mı?"</p>

  <p>"Tamam."</p>

  <p>Alabalık numarası deliler arasında çok yaygındır, her zaman hedefe ulaşır ve bekçiler bundan nefret ederler.</p>

  <p>"Merhaba, Jérémie."</p>

  <p>"İyi günler, arkadaşlar. Yemeğe gelsenize."</p>

  <p>Alyette'in elinden tuttum. Birkaç adım atmıştı ki, Alyette durup elini kaldırdı, bir ağacın tepesini gösterdi bana.</p>

  <p>"A, bak, alabalık."</p>

  <p>"Nerede?"</p>

  <p>"Orada, ağacın tepesinde."</p>

  <p>Jérémie çok üzülüyormuş gibi bir havaya girdi.</p>

  <p>"Alyette, alabalık ağacın tepesine nasıl çıksın canım?" dedim.</p>

  <p>Alyette omuz silkti.</p>

  <p>"Aman, delidir..."</p>

  <p>"Tamam, tamam, kesin artık," dedi Jérémie. "Kötü haberlerim var. Geriye dönmenize izin vereceklermiş."</p>

  <p>Kanım çekildi.</p>

  <p>"Nasıl geriye yani?"</p>

  <p>"Yok, eskiye değil canım. Geriye, buradan gitmenize yani. Yer olarak."</p>

  <p>"Geriye mi? Geriye ne demek? Neresi geri?"</p>

  <p>"İşte onu kimse bilmiyor, ama hiç değilse herkes için aynı anlamı taşıyor."</p>

  <p>Alyette kız kardeşine gitti, ben de Paris'e, Macoute dayıya. Dayım bana altıncı katta bir hizmetçi odası verdi, asansör yok. Daha önce de söylemiştim, Macoute dayı savaşta öldürülmüştü, sonra da işlerini yoluna sokmuştu. Ama haksızlık etmemek gerek: Kentler, öldürülüp de sonra yaşamak için işlerini ayarlayan insanlarla dolu.</p>

  <p>Belki kinci olduğumu düşünüyorsunuzdur, ama öyle sevdim ki, hatta öyle seviyorum ki, kendimi savunmak zorundayım. Deli gibi seviyorum.</p>

  <p>Bir iki kez daha türümden ve türümün doğa yasalarından kaçmak için pitonizme tutuldum; daha önce, evinde bir piton barındırmanın belasından kurtulmak için Macoute dayının beni nasıl Kopenhag'a, Doktor Christianssen'in kliniğine gönderdiğini bütün açıklığıyla anlatmıştım.</p>

  <p>iyiydim. Annemi bitirmiş, daktiloya çekmiş ve yaymaya teslim etmiştim. Doktor Christianssen'le böyle bir babası olduğu için şanslı sayılabilecek, güzel sarı sakalı sık sık gelip benimle konuşuyorlardı. Doktor hümanistlerin Fransızca'sını akıcı biçimde konuşur, demek istediğim, kelimelerin yakasına yapışmaktan çekinmez.</p>

  <p>"Biliyorum dostum, biliyorum. Genlerin olduğu yerde haz olmaz. Ama sizin durumunuzda anne baba yok. Ondan da daha ailesel bir şey. Sizin genleriniz başkalarınınkinden daha iğrenç değil ki. Rahatlayın."</p>

  <p>Ertesi gün yayıncım varlığımın kanıtlarını sunmamı istemeseydi belki rahatlayabilirdim. Varoluşum kapıya dayanmak üzereydi.</p>

  <p>Edebiyat editörüm Michel Cournot'yla iki ay önce Cenevre'de tanışmıştım, hiçbir zaman gitmediğimi söyledikleri Brezilya'dan dönüşümde. Öyleyse söylesinler bakalım, bütün bu süre boyunca neredeydim ben? Cenevre'ye Macoute dayının parasıyla psikiyatrik nedenlerle değil, yeni bir tedavi biçimi bulmuş olan Doktor Lennes'in enstitüsüne kilo vermek için gitmiştim. Böyle bir ağırlığı üstümde taşımaya artık devam edemezdim, kalbim için tehlikeliydi. Milyonlarca fazla kilo, sayısını tam olarak bilmiyorum, ne yerbilimciyim ben, ne de coğrafyacı. Dünyanın kesin ağırlığı bilinmiyor, insanlara göre değişiyor. Doktor Lennes sayesinde birkaç kilo verdim.</p>

  <p>Edebiyat editörü bana çok kibar davrandı. Yalnız bir keresinde, "Bu Hölderlin'in dev bir şair olmasını engellemedi," demişti. 'Bu' derken neyi kastettiğini bilmiyorum. Bütün bildiğim, Hölderlin'in otuz yıla yakın bir süre deli olduğu ve edebiyatın bedeli olarak bunun çok pahalıya oturduğu. Hiçbir şiirin değeri bu kadar yüksek olamaz.</p>

  <p>Hölderlin ölene kadar delilikten kurtulamadı, çünkü kilo vermeyi başaramamıştı.</p>

  <p>Ama Kopenhag'daki görüşme benim için çok daha tehlikeliydi, çünkü Madam Gallimard aynı zamanda <span style="font-style:italic;">Le Monde</span> gazetesinden bir gazetecinin, Madam Yvonne Baby'nin de geleceğini bildiriyordu. O da varlığımdan emin olmak için geliyordu. İyi haber alan bütün gazeteler benim ben olmadığımı söylemeyi sürdürüyorlardı.</p>

  <p>Hayır diyemezdim. Gerçekten var olmadığınızı kanıtlamanın en iyi yolu, açık alın, burun ve ağızla, bir de kelimelerle filan kendinizi göstermektir. Hiçliğin bundan iyi kanıtı yoktur.</p>

  <p>Böylece yaymamı ve Madam Yvonne Baby'yi Kopenhag'da ağırladım. Madam Baby'nin yazdığı gibi 'Ajar'ın evinde' olmadı görüşme, çünkü klinikte buna imkân yoktu. Doktor Christianssen'in karısı bana evini ödünç verdi. Küçük bir bahçesiyle köpekleri bile vardı. Senbernar cinsi köpekler. Yaygın kanının tersine, Senbernarlar ısırmaz.</p>

  <p>Alyette bu sınavda yanıbaşımda olmak için özel olarak kalkıp Cahors'dan gelmişti. Belki tam olarak görünür değildi, ama eminim yanımdaydı.</p>

  <p>"Kitabınızda belli belirsiz bir bağlantısızlık seziliyor..."</p>

  <p>Ha ha ha. Şimdi gülüyorum, ama o sırada gülmedim. Bağlantısız falan değilim ben. Bağlıyım. Yılların, çağların bağlarıyla.</p>

  <p>"Pardon, hıçkırık tuttu da."</p>

  <p>"Biliyor musunuz, hiç de bir aceminin kitabıymış etkisi bırakmıyor..."</p>

  <p>Sevincimden neredeyse işeyecektim. Hep böyle yerli yersiz işerim. Rahatlama düşü görürüm.</p>

  <p>Ben bir aceminin eseri değilim. Yüzyılların ve binlerce yıl önce bu işe başlamış deneyimli genlerin eseriyim. Acemi diye bir şey olamaz.</p>

  <p>Alyette imdadıma yetişip çay servisi yaptı. Ben de aldım, şekerli. Fareli falan değil. Şekerli çay. İnsan gibi.</p>

  <p>"Kimseden hiç yardım görmediniz mi?"</p>

  <p>İşte o anda şeytan beni dürttü. Macoute dayının başını belaya sokabilirdim. Tek sözüm yeterdi bağırması, inkâr etmesi, karşı çıkması, yalanlaması için, bütün bunları da itirazlarında biraz aşırıya kaçarak bana çok yardım ettiğini, bir tutam üslûp kattığını ima etmek için yapardı.</p>

  <p>Bir düşmanlık ânında bütün bunları sırtına yüklemek istedim. Madam Simone Gallimard'a, annemin acısını kullanıp bir roman yazmaya beni Macoute dayının ikna ettiğini söylemek geldi içimden.</p>

  <p>Ama aynı zamanda, anlatılamaz bir şey oldu. Ömrümde ilk kez, kendim olmak istedim. Artık piton olmak gelmiyordu içimden; hayır işlerimizde pitonların katkısı olmasa da, içimden gelmiyordu işte.</p>

  <p>"Kimse yardım etmedi bana. <span style="font-style:italic;">Koca Tembel</span> bütünüyle otobiyografiktir."</p>

  <p>Yayıncım gülümsedi.</p>

  <p>"Gerçekten esprili bir kişisiniz."</p>

  <p>Hadi canım. Altı ay boyunca Paris'te piton olmayı dene de, ondan sonra bana espriden söz et. Canavarlar farklı birini gördüler mi hemen, "İmdat, canavar var," diye bağırırlar.</p>

  <p>"Görülüyor ki sizin için önemli olan tek şey edebiyat," dedi Madam Gallimard.</p>

  <p>Başımla onayladım. Alyette bana güven vermek için elini omzuma koymuştu. Aslına bakılırsa, Alyette Cahors'daki tek-boynuzlardan ve ağaçtaki alabalıktan daha gerçekdışı değildi.</p>

  <p>"Edebiyat ödülleri meselesinin yine söz konusu olduğunu size söylemeliyim..."</p>

  <p>"Çok iyi biliyorsunuz ki adaylıktan çekildim..."</p>

  <p>Doğruydu. 1974'te, ödüllerin verileceği günün sabahı, Alyette adaylıktan çekildiğimi belirten bir mektubu yayıncıya ve jüri üyelerine götürüp vermişti.</p>

  <p>O dönemde kim olduğumu bulmalarını istemeyişimin önemli nedenleri vardı. Doktor olmayı öteden beri istemişimdir; çocuk hastalıkları uzmanı olmak isterdim, çünkü her şey o zaman başlar. Eğer daha başlangıçta ele alınırsa her şey değiştirilebilir, iyileştirilebilir belki. Ama yedi yıllık eğitimi sürdüremezdim. Bu yüzden kürtaj yapmaya başladım; böylece insanların hayatını kurtardığım izlenimini ediniyordum. Gerçek doktorlar yasadışı doktorluk yaptığım için beni ihbar ettiler.</p>

  <p>Saklanmak zorunda kaldım.</p>

  <p>Normale dönmek ve gerçeklikle yeniden bağlantı kurabilmek için başka yollar aradım. Haloperidolle, nöroleptiklerle ilk büyük karşılaşmam o sırada oldu. Heloise edebiyat öğrenimini bitirmişti, onu Goutte d'Or Sokağı'ndaki bir geneleve yerleştirdim; aynı yerde çalışan üç kız günde ellişer iş tutuyorlardı. Bütün müşteriler Kuzey Afrikalı olduğundan kimse bizi ırkçılıkla suçlayamazdı. Hiloise'in yardımıyla orospuların hayatı ve Goutte d'Or üzerine bilgi edindim ve sonra adım değiştirip <span style="font-style:italic;">Onca Yoksulluk Varken</span> koyduğum <span style="font-style:italic;">La Tendresse des Pierres'i<a id="footnote5"></a><sup><a href="#bookmark4">5</a></sup></span> yazdım. Polisle başım derde girdi, çünkü orospuları sıkıştırıyorlar ve telif haklarının bir bölümünü istiyorlardı. Üstüne üstlük, polis komiseri ahlak zabıtası baskını sırasında belsoğukluğu kapmış ve bana çok öfkelenmişti, çünkü frengi Heine, Nietzsche, Baudelaire ve buna benzer örneklerde olduğu gibi deha açısından iyi sonuçlar vermişse de, belsoğukluğunun kimseye bir yaran dokunmamıştır ve sanat için sanattır.</p>

  <p>Piton olmadığımı çok iyi bildiğimden, klinik vaka, kalıtımsal, özellikle de numaracı olarak tanınmak istemiyordum. Nöroleptikler, insan kişiliğimin kuşkuya yer bırakmayacak biçimde ortalıkta göründüğü, korkunç bilinç aydınlanmalarına yol açıyordu.</p>

  <p>Kısacası, kendimi tanıtmanın zamanı değildi. Tek istediğim, kimseye bir şey çaktırmamaktı. Kafa dinginliğiydi.</p>

  <p>Bu nedenle ödüllerden adaylığımı çekmiştim, ama birkaç ay sonra yayıncıma bir mektup yazıp bunun doğru olmadığını, kesinlikle adaylığımı çekmediğimi, ilk mektubun sahte olduğunu belirttim. Asosyal ve prensip sahibi olduğumu sanmalarını istemiyordum.</p>

  <p>Beni tuzağa düşürecek adam anasından doğmamıştır. Ne yazık ki gün kendi kendine doğuyor.</p>

  <p>Sevgili yayıncımın biraz canı sıkılmış gibiydi.</p>

  <p>"Ama bu mektubun sahte olduğunu sanıyordum..."</p>

  <p>Nefret ettiğim bir şey varsa, o da yalandır. Aşırı derecede dürüst olur yalanlar.</p>

  <p>"Ben müphemim."</p>

  <p>İşte bu sözlerle hepsini tavladım. Hoşnut ve rahattılar. Müphemlik çok modaydı o sırada. Ondan sonra tek söz söylemediler. Modaya uygundum. Günün beğenilerine uygundum. Ayrıca itirafımın içtenliği vardı hesapta. Bu onları duygulandırıyordu. Herkesin gözleri önüne serilmek. Bütün çıplaklığıyla kendi olmak. İnsanlık belgeleri romanlardan çok daha fazla satıyor.</p>

  <p>"Beni dinleyin," dedim, "imkânı yok".</p>

  <p>"Neyin imkânı yok?"</p>

  <p>İmkânı yoktu ama. Benimki gibi bir sevgi her zaman hınca dönüşür. Asla affetmeyeceğim.</p>

  <p>"Yapmayın Mösyö Ajar, hepimizin ruhsal sorunları var..."</p>

  <p>Hıçkıra hıçkıra ağlamak istedim, ama abartmaktan korkuyordum.</p>

  <p>"Unutmayın ki ilk kitabınız dikkatleri üzerinde topladı ve on beş bin okur sizi izledi..."</p>

  <p>Doğru değil bu. Kitabımı okudular, belki hoşlandılar, kitaptakinin başka biri olduğunu düşünmek onları rahatlattı belki. Ama izlemediler beni. On beş bin okurun bir kitabı gerçekten izleyebileceğini düşünmek bile korkunç. Zayıflamak için neler yapmak gerektiğini anlatan kitaplar bile tedbirli olmayı öğütler.</p>

  <p>İzlenmek istemiyorum. Benim için kutsal olan her şey üzerine yemin ederim ki kimseyi bir yerlere yönlendirmeye niyetim yok.</p>

  <p>Ben kendimi savunuyorum, hepsi bu.</p>

  <p>Ben incecik fare sesimi <span style="font-style:italic;">-Ajar</span> Macarca-Fince 'fare' demektir- sırf korktuğumu söylemek için; korkudan daha da çok korkmak gerektiğini anlatmak için; 1976'da korkunun her zamanki gibi, ama her zamankinden de çok, mutlak, derin, evrensel, kardeşçe tek gerçek olduğunu haykırmak için; bu satırları yazarken bir iskemlede oturduğum ve kimsenin, hiç kimsenin, bu iskemlenin müthiş bunaltıcı bir komployla görevli bir 'mış gibi' ajanı olmadığından emin olamayacağı düşüncesiyle saçlarımın diken diken olduğunu avaz avaz bağırmak için yükseltiyorum. Söz konusu komplo, çevredeki her şeye güven verici, gündelik, tamdık bir nitelik yüklemektir.</p>

  <p>Şu kâğıt sepetinden, şu küllükten, şu masadan kendinizi sakının; kıpırtısız pusuya yatmaları en aşikâr kurnazlıktır; patlayacak, inanın bana, her an patlayabilir.</p>

  <p>Kendinizi sakının. Düşman kelimeler sizi dinliyor. Her şey numara yapıyor, hiçbir şey gerçek değil, biz kendi kendimizin yazarı, kendi kendimizin eseri olmadığımız sürece de gerçek olmayacaktır. İnanın bana; Homeros bağırıp çağırırken ben zaten buydum. Bizim tohumumuzdan gerçeklik çıkmaz. Tohum değiştirmek gerek.</p>

  <p>Doktor Christianssen yeri geldiğinde çenemi kapamamı istiyor, ama insanın çenesini kapaması yersizdir.</p>

  <p>Yeni sözleşmeyi de bir önceki gibi <span style="font-style:italic;">Emile Ajar</span> diye imzaladım. Tedirgindim; iki kez üst üste aynı adı kullanmıştım, ölümden çok korkarım ben. Ama Doktor Christianssen beni yatış tırmıştı.</p>

  <p>"Hadi canım. Ecel sizi başka bir adla ne kadar arayacaksa Ajar adıyla da o kadar arayacak. Umrunda değildir onun. Ne bok olsa yer o. Ayrıca biliyorsunuz, ecelin gözünde adlar... Hepsi takma addır onun için. Sizin piton bir fare yediğinde adını mı soruyor sanki. Elbette biliyorum, Vikingler biri ölüm tehlikesiyle karşı karşıyayken ciddi bir törenle adını değiştirirlermiş... Ecel Carlos'u ararken karşısında Pedro'yu bulurmuş. Vikingler ecelin aldanacağına ve Carlos'un iyileşeceğine inanırlarmış."</p>

  <p>Ben yine de önlemlerimi almıştım. İlk sözleşmemi Rio'lu bir taksi şoförüne imzalatmıştım, böylece ecel saldırıya geçerse benim yerime Brezilyalı taksi şoförü cezamı çekecekti. Ayrıca Rio Cahors'a çok uzaktı, olabilecek en uzak yerdi. Uzaklık dikkate alınırsa, kurtulma ihtimali vardı, özellikle orada kendi cezalarını bekleyen yığınla namussuzun da olduğu düşünülürse.</p>

  <p>İşte böyle, ilk sözleşmeyi kendim imzalamamıştım, İkinciyi imzalamadan önce de inandırıcı olması için <span style="font-style:italic;">Emile Ajar</span> imza çalışmaları yapıp duruyordum, İmzalıyor, bir daha imzalıyor, imza atmaktan kendimi alamıyordum. Büyülüyordu bu beni. Numaracı, mitoman, paranoyak, şimdi de megaloman. Artık eksiğim kalmamıştı.</p>

  <p>Doktor Christianssen beni uyarmıştı, ama ben sağlam olduğumdan emindim. Yüzlerce imza attım; hücremdeki halı takma adımla dolu beyaz kâğıtlarla kaplanmıştı; müthiş bir korkuya kapıldım: İmza giderek daha güçlü, daha kendine benzer, özdeş, daha kesin, daha sabit olmuştu. O oradaydı. Birisi, bir kimlik, ömür boyu tuzak, yokluğun varlığı, bir sakatlık, bir parçalanma, bir hakimiyet kuruyor, bana dönüşüyordu. <span style="font-style:italic;">Emile Ajar.</span></p>

  <p>Kendimi canlandırmıştım.</p>

  <p>Donup kalmış, yakalanmış, durdurulmuş, tutulmuş, köşeye sıkıştırılmıştım. Kısacası, yardım. Korku beni allak bullak eder. Hemen yıkım, panik, imdat çullanır tepeme, üstelik de evrensel bir cankurtaran sandalı yokluğuyla.</p>

  <p>Yanımda yüzüyor ve koluma tutunmaya çalışıyordu. Ben Pavlowitch olmaktan ne kadar korkuyorsam, o da Ajar olmaktan o kadar korkuyordu, farkındaydım. İkimiz de ölümden korktuğumuzdan çaresizdik, ödümüz patlıyordu.</p>

  <p>O çırpmıyor, kurtulmaya çalışıyordu. Kurtulma çabası içinde altı ayak üretmişti; çok değişik türden üç kanadı vardı, insanca hiçbir yanı olmayan pulları çok başarılıydı; anaç, minik pembe memeleri de vardı, her şeye rağmen biraz sevgi düşlüyordu çünkü. Yakasım sıyırmaya, bambaşka bir şey olmaya çalışıyor, hayvanlar evreninden benekli bir nilüfere dönüşüyor, ama ancak benim kadar becerebiliyordu; ne kadar dadacılık oynarsa oynasın, sürrealistlerden daha başarılı olamıyordu. Kuşkuya yer bırakmayacak biçimde, bütün varlığıyla -onun için varlıktan söz edilebilirse- bütün organları ve unsurlanyla acı çekmek amacıyla yaratılmıştı. İnanılmaz derecede şizofren ve genetikti, Baba, Anne ve Oğul adına; bir yanı kokuşmuştu, öbür yam ermişler gibi ışıldıyordu; ağzı kanla doluyken, aslında hayvanlığından başka şey bulunmaması gereken yerinden aşk şiirleri fışkırıyordu. Ara sıra, olağanüstü bir doğruluk çabası sonucu ağzının yerinde kıç deliği oluşturmayı başanyor, ama aslında boktan başka şey olmaması gereken bu yerden de sigara tiryakileri gibi ermiş haleleri, güzellik ve iyilik halkaları çıkarıyor, bunları hemen ustaca kullanıp alçaklıklarını gizliyordu. Can çekişme gurultularıyla şaheserler oluşturuyor, soluğunun pis kokusuyla -eğer bu kelime ölümün kıçım yalamak için bu kadar kullanılmamış olsa- ölümsüz diye nitelenebilecek kokular salan balonlar yapıyordu. Değiştirmeyi beceremediği tek şey üreme organlarıydı; ortada bir Yazar olmadığından, 'mış gibi'lerin devam etmesi gerekiyordu.</p>

  <p>Ajar'ın kendinden ve ikiyüzlülüğünden utanmamak için tekesakalına, kuşkonmaza, dalgamotora, sugevezeliğine dönüşmeye çalışması boşunaydı.</p>

  <p>Zavallı salak. İnsan olmamaya çalıştıkça insanlaşıyordu.</p>

  <p>O gece yeni sanrılar gördüm; halüsinojenlerin en etkilisi olan gerçeklik gözlerimin önünde duruyordu. Dayanılır gibi değildi. Klinikteki arkadaşlarımdan biri çok şanslı: Sanrı olarak hep yılanlar, fareler, kurtçuklar, sevimli şeyler görür. Ben gerçekliği görüyorum. Kalktım, ortalık biraz aydınlansın ve biraz daha az gerçek olsun diye bir umut ışığı yaktım. Bir kibrit yaktım demek istiyorum. Asla itiraf etmeyin. Elektriği yakmadım, çünkü elektrik hep açık kalır, ama kibrit çabuk söner, sönünce de insan hemen yenisini yakar, her yeni kibrit insana umut verir, rahatlatır. Bir kutu kibritte elli uygarlık vardır, bir tek elektrikten elli kat fazla umut verir insana. İlk kibritle birlikte sanrılar kayboldu, İsa'yı gördüm. Yanında da Momo, küçük Arap Yahudisi, Goutte d'Or'dan Mohammed, hani şu <span style="font-style:italic;">Onca Yoksulluk Varken'</span>den, kimilerine göre ırkçı ve Yahudi düşmanı eserimden bildiğiniz Goutte d'Or; söz konusu kişiler ırkçılığı ve Yahudi düşmanlığını tanıyamaz, çünkü bu onların doğal soluk alıp verme işlemidir; insan soluk alıp verişini fark edemez. Fransızca'ya uysun diye Momo dedikleri Mohammed, Mesih diye anılan Yahudi'nin yanında duruyordu, Mesih'i insanlığın kurtuluşuyla, sevgiyle özdeşleştirmelerinin amacı Yahudileri ezmek, cezalandırmaktı, çünkü Hıristiyan uygarlığını icat eden bir Yahudi'ydi ve bu da Hıristiyanlar'a bazı yükümlülükler bindirdiğinden Yahudiler'i bir türlü bağışlayamıyorlardı. Yahudiler'in üstlenmek istemedikleri görevlerle birlikte kendilerini Hıristiyan kılmış olmalarını Hıristiyanların bir türlü sindiremeyip, Yahudiler'e ölesiye kin duymaları klinik bir gerçektir.</p>

  <p>Momo, Tanrı'nın ilk seçilmiş Yahudisi'nin yanında duruyordu; ikisi birlikte, tükenen ve her zamanki gibi parmaklarımı yakacak olan, ama bu kez ekibimizin iki yandaşı olduğu için morali yükseldiğinden, sıradan bir kibrit alevinden daha uzun süren umut ışığını izliyorlardı.</p>

  <p>Momo kibrite bakarak sordu: "Sence parmaklarını yakmayacak mı?"</p>

  <p>"Hayır," dedi İsa. Çok belirgin bir Rus Yahudisi aksanıyla konuşuyordu, oysa psikiyatrik klinikler kurulduğundan beri Rusya'ya adım atmamıştı. "Hayır, bence yakmayacak. O kibrit parmaklarını yakmayacak."</p>

  <p>"Yani sence daha önce mi sönecek?"</p>

  <p>Yahudi kızıl keçi sakalını buruyordu. Burnu da çengel gibiydi, Yahudi düşmanlığını iyice artırmak için.</p>

  <p>"Önemli değil. Bir tane daha yakar."</p>

  <p>"Canım, elindeki parmaklarını yakacak mı, yakmayacak mı?" diye sordu Momo.</p>

  <p>"Ancak önceden sönerse parmaklarım yakar," dedi İsa. Umuttan ve uygarlıklardan anlıyordu, Tevrat mantığı vardı onda. "Bir de yanına süresini hesaplayamazsa," diye ekledi.</p>

  <p>Bunun üzerine güldü, çünkü Yahudiler'in hep hesapçılıkla suçlanması onu güldürüyordu.</p>

  <p>Momo kolay kolay boyun eğmeyen çocuk mantığıyla, "Ben bu kibritin sönmeden önce parmaklarını yakacağını sanıyorum," dedi. "Bahse girelim mi?"</p>

  <p>"Hayır," dedi Yahudi kesin bir tavırla; zayıftı ve hâlâ hayattaydı. "Hiçbir zaman bahse girmem. Dinim bahsi yasaklar."</p>

  <p>"Bahsi kaybetmekten korkuyorsun," dedi Momo. O Müslüman'dı ve bu nedenle aynı zamanda Hıristiyan, Budist ve Yahudi'ydi.</p>

  <p>İsa, Belleville aksanıyla, "Kaybetmek benim umrumda değil," dedi, sefalet olsun diye Belleville'de oturuyordu. "Hep kaybettim ben. Kaybetmek için doğmuşum. Kaybetmekten hoşlanırım, her zaman kaybeden biri oldum, gücüm buradan gelir. Zayıf olduğum için hâlâ ayaktayım. Kaybettikçe üstlerine giderim. Zayıflığımla içlerinden, temellerinden yıkarım onları. Vicdanları rahat etmez. Otuzbir çekmemek gerek Momo, çünkü kötü bir bahanedir, sonra da insan aslında niçin suçlu olduğunu bilemez. Elbette kaybedeceğim. Ne olur ki? İlk kaybettiğimde iki bin yıllık işim vardı, hâlâ da sürüyor."</p>

  <p>Gözlerimi kibritin ölgün ışığından ayırmıyordum. Ur tir titriyor, soğuk terler döküyordum. Gerçeklik kadar korkunç bir sanrı olamaz.</p>

  <p>"Nesine bahse girmek istiyorsun peki?" dedi İsa.</p>

  <p>Momo hiç duraksamadan önerdi: "Çakısına. Bu kibrit parmaklarını yakmadan önce sönecek, bahse var mısın?"</p>

  <p>"Krematu-varım," dedi İsa, Vermot almanağını’<sup>1</sup>' ve kelime oyunlarını severdi.</p>

  <p>Kibrit dört bir yandan saldıran cinayetler, kirlilik, Beyrut ve bombalarla birlikte parmaklarımı yakmak üzereydi. Ama İsa gözlerini kibrite dikmişti; kibrit birden uzadı, iki üç katına çıktı, daha bir umut boyu sürebilirdi.</p>

  <p>"Bana bir çakı borcun var!" dedi İsa, çünkü ırkçı ve Yahudi düşmanı bir Yahudi için kâr kârdır.</p>

  <p>"Yok ya!" diye bağırdı Momo. "Saymam, yine mucize yarattın!"</p>

  <p>"Ha ha ha!" diye güldü İsa; iki bin yıldır ciddi olmanın başına açtığı dertler yüzünden arada bir gülmekte sakınca görmüyordu. "Benimle bahse girersen böyle olur!"</p>

  <p>Sonra sertçe bana döndü.</p>

  <p>"Siz de bundan sonra kendinize o kadar güvenmeyin!" diye azarlayıp birden yok oldu, bütün umutsuzluk anlarında olduğu gibi.</p>

  <p>Biraz rahatladım, artık halüsinojen değildim, gerçeği görmüyordum artık; gördüklerim bir masa, bir iskemle, her günkü hikâyelerdi, hepsi sahteydi, işler yolundaydı yani.</p>

  <p>Bununla birlikte durumum güçlüğünü koruyordu; gerçi Madam Yvonne Baby otelde kalıyordu, varlığımdan emin olmak için beni sorgulamaya ancak ertesi sabah başlayacaktı, ama Madam Simone Gallimard bizimle birlikte küçük evde kalıyordu ve Annie de onun bir şeylerden kuşkulanacağından çok korkuyordu. Aslında günde sekiz saat, haftada kırk saat, bir de evden işe, işten eve ikişer saat 'mış gibi' yapmayı hiç becerememiştim, ulumak geliyordu içimden.</p>

  <p>Ama işler pek kötü gitmiyordu, Cahors'dan ansızın çıkıp gelen şu özel kurul dışında.</p>

  <p>Oysa, kültürel etkinliklerle ilgilendiğini göstermek için sokaklarda birkaç delinin dolaşmasından hoşlanan Cahors belediyesiyle hiç başım derde girmemişti.</p>

  <p>Ertesi gün öğleden sonra saat ikide, Senbernar'ın havlamalarını işittim. Kapıyı çaldılar, Annie açmaya gitti. Hemen döndü, yüzü bembeyazdı, haksız da sayılmazdı.</p>

  <p>"Cahors belediyesinden bir kurul gelmiş, seni görmek istiyorlar," dedi.</p>

  <p>"Olamaz," dedim.</p>

  <p>"Dinle, Paul..."</p>

  <p>Bana gerçek adımla seslenmişti. Bu aramızda kararlaştırdığımız bir işaretti. Kimlik. Tehlike vardı.</p>

  <p>"Burada, Kopenhag'da mı? Tanrım, ne istiyorlar benden?"</p>

  <p>"Belki de küçük bir suç işlemişsindir," diyebildi. "Hatırlıyor musun, Nationale Sokağı'nda işemiştin bir kez?"</p>

  <p>"İşedim diye Kopenhag'a gelmiş olamazlar. Evet, biliyorum, Cahors'da olay oldu, ama... Neyse, gelsinler."</p>

  <p>Geldiler. Üç kişiydiler, hepsi de belediye başkan yardımcısıydı. Allak bullak olmuş gibiydiler. Karşılaşmamızdan mı duygulanmışlardı, bilmiyorum. Birinci yardımcı konuştu:</p>

  <p>"Mösyö Ajar, bilmem bu adı kullanmamıza izin verir miydiniz?"</p>

  <p>Bunu söylerken göz kırptı. Ben de ne olur ne olmaz diyerek göz kırptım. Kırpmamalıymışım. Onları doğrulamış oldum.</p>

  <p>"Cahors kenti ve Lot Bölgesi için bir şeyler yapamaz mıydınız diye sormak istiyorduk size. Bir kültür kuruluşuna ihtiyacımız var, tiyatro, sinema, konser salonu... Sizin bölgemizde fabrikaların kurulması için girişimde bulunabileceğinizi düşündük."</p>

  <p>Öylece, ağzım açık duruyordum, o kadar anlaşılmazdı ki bütün söyledikleri, kendimi kaygısız ve rahat hissetmeye başlamıştım neredeyse, çünkü anlamak kadar korkunç bir ' şey yoktur.</p>

  <p>"Bir düşünelim," dedim. Kesinlikle karşı çıkmamak gerekiyordu, psikiyatrinin ilk kuralıdır bu.</p>

  <p>"Sizin de bildiğiniz gibi Lot Bölgesi oldukça yoksuldur, fabrikaların kurulması yeni iş imkânları yaratacaktır..."</p>

  <p>Bıyığımı burup duruyordum. Bu konuşmayı son derece doğal bulmaya başlamıştım.</p>

  <p>"Evet, ama kirlilik sorunu var," dedim. "Lot Bölgesi'nde fabrikalar kurulması için bugüne kadar bir girişimde bulunmamış olmamın tek nedeni kirliliktir. Daha çok elektroniği düşünüyordum, belki silah fabrikaları..."</p>

  <p>Kendimi çok iyi hissediyordum. Milyarderdim; bir milyarder kadar benden farklı ve bana uzak bir şey olamaz.</p>

  <p>İyiydim işte. Defolup gitmiştim.</p>

  <p>Macoute dayının detoks sırasında gelip odamda gizlice içtiği purolardan ikram ettim onlara. Macoute dayının Mayorka'da oluşuna hayıflanıyordum. O namussuz herif benim hayatta bir yerlere gelebileceğime, önemli biri olabileceğime bir an bile inanmadı. Lot Bölgesi'nde fabrikalar kurmak üzere olduğumu görse, öfkesinden kudururdu.</p>

  <p>Bir sessizlik oldu. Düşüncelere dalmıştım. Lot Bölgesi'nin hayırsever babası oluyordum... Ondan sonra işi sürdürmek yeterliydi. Başbakan. Yok, o bir şey değil. Devlet başkanı. Anayasaya aykırı olduğundan Fransa Kralı olamazdım. Yaşam kalitesiyle Pinochet'yi, Batı'nın Savunulmasında Ordu ve atom bombalarıyla da Soljenitsin'i görevlendirirdim. Oy birliği sağlayacağımdan emindim, komünistler de ötekiler de bana oy vereceklerdi. Kafamı kurcalamaya başlayan bir tek sorun vardı: Araplarla İsrail'in ortak programı. Boncuk boncuk terlemeye başladım, ne de olsa devlet başkanı ve iyi bir Fransız olarak sorumluluklarımdan kaçamazdım.</p>

  <p>"Her şeyi birden çözümleyemem," dedim sertçe.</p>

  <p>"Belki kültür merkeziyle işe başlamamız yerinde olur," dedi belediye başkan yardımcısı. "Sonra da fabrikaları ele alırız. Kirlenme açısından bu sırayla yapmak daha akıllıca olur."</p>

  <p>"Bakarız... Ama önce şu berbat hastanenizle ilgilenseniz iyi olur. Yemekler iğrenç."</p>

  <p>"Anlaşıldı."</p>

  <p>Belediye başkan yardımcısı uygarca gülümsedi.</p>

  <p>"Söylemeye gerek yok elbette, Ekselansları bir komisyon alacaklar; petrol krallarının hakkı bu, üstelik bizi destekleyeceğinize göre..."</p>

  <p>Petrol kralı mı? Ekselansları mı? Hatırlamıyordum ama bilinmez elbet. Benden her şey beklenirdi. Puromu ağzımdan çekmeden, "Hımm," dedim ve önemli biri havasına girdim.</p>

  <p>"Yeri gelmişken," dedi başkan yardımcısı, "Komiser Paternel'in özürlerini size iletmekle de görevliyiz. Her şeyi anladığında ağır bir sinir krizi geçirdi..."</p>

  <p>"Doğaldır," dedim. "İnsan her şeyi anladığında mutlaka ağır bir sinir krizi geçirir. Bilinçlilik bunu gerektirir."</p>

  <p>"İlk anda sizin kimliğinizi gizli tutma isteğinizi anlayamamıştı."</p>

  <p>"Ne olursa olsun kimliğimin açıklanmasını istemiyorum," dedim. "Hayatım çekilmez olur yoksa."</p>

  <p>"Elbette, elbette. Ama karşınızdaki adam çok sinirli olduğu için Paris'ten Cahors'a atanmış, oldukça kaba bir adamdı. Sakinleşmesi için atamışlardı kendisini Cahors'a. Oysa işinde çok özenlidir. Sizden çok etkilenmiş. Sizinle karşılaştıktan sonra büyük özen göstererek dosyanızı incelemiş. Gerçek adınızı saklama ve Pavlowitch adıyla tanınma konusunda niçin ısrarlı olduğunuzu bir türlü anlayamamış."</p>

  <p>Tüylerim ürperdi. Gerçek adımı duymaya katlanamam. Hemen bir köşeye kıstırılmış gibi olurum.</p>

  <p>Temkinliydim. Susuyordum.</p>

  <p>"Bölgemizde böyle önemli bir konuğun bulunmasından büyük gurur duyuyoruz," dedi başkan yardımcısı. "Lot Bölgesi için yapacaklarından dolayı Ekselanslarına müteşekkiriz, kimliğinizi açıklamayacağımız konusunda da Ekselanslarına söz veriyoruz. Komiser Paternel'le biz ilgileniyoruz, çenesini kapayacaktır. Merkeze başvurup gerçek adınızın Pehlevi olduğunu öğrenmiş. Kuşkusuz, bir kayıt hatası olabilir..."</p>

  <p>"Kayıt hatası değil, iftira bu. Lanet olsun, benim adım Pehlevi değil..."</p>

  <p>"Elbette, elbette."</p>

  <p>"Paris'te ilk kez sorgulandığımda, testler falan yapıldığında, onlara tek söylediğim, yarı-Yahudi olduğumdu. Soyumu yadsıdığını yok, tek yaptığım ilerisi için önlem almak. Babamın soyadının Levi olduğu doğru değil. Babam Yahudi değildi, bunu ima etmeye çalışıyorlar. Onlara kaç kez söyledim Levi olmadığımı, Levi olmadan da yeterince sıkıntım olduğunu. Sonunda kızdım, <span style="font-style:italic;">'Pas</span> Levi, <span style="font-style:italic;">pas</span> Levi!'* diye bağırdım. Onlar da Pehlevi diye geçirmişler kayda. Ama Pehlevi değil Pavlowitch, ayrıca gerçek adım bu da değil."</p>

  <p>İnanmışlardı bana. İyi anlaşıyorduk.</p>

  <p>"Ağzımızın sıkılığına güvenebilirsiniz. Ama Komiser Paternel, İran Şahı Majestelerinin Caniac-du-Causse'ta kimliğini gizleyerek yaşayan bir akrabasına hakaret ettiğini anlayınca korkunç bir sinir krizi geçirdi ve..."</p>

  <p>O anda ayağa fırladım. Benim de anasını satayım bir gururum var. Demek istiyorum ki, benim de bir gururum var, anasını satayım. Anasını satayım, demek istiyorum ki, eninde sonunda, benim de anasını sattığım bir gururum var.</p>

  <p>"Uuuuuuuuuuu..."</p>

  <p>Danimarka'da o güne dek böyle bir insan ızdırabı uluması işitilmemişti.</p>

  <p>"Ben Pehlevi'lerden değilim! İran Şahı'yla uzaktan yakından ilgim yok! Ben İran Şahı değilim! Belki deliyim, ama hiç değilse İran Şahı değilim!"</p>

  <p>Söylediklerime inanıp, kimliğimi gizlememe duydukları saygıdan ayaklarının ucuna basa basa yanımdan ayrıldılar. Ben bir süre daha ulumaya devam ettim; İran Şahı olmadığıma kendimi inandırmam gerekiyordu.</p>

  <p>İnandıramadım. İran Şahı biraz da benim.</p>

  <p>Ajar oradan oraya sürünüyor, duvarların ötesine geçmeye çalışıyordu. Onun acı çekmesine engel olmak için Annie'yle ben birkaç damla kediotu tentürü aldık. Kediotu tentürü, on sekizinci yüzyılda, henüz terör dengesi yokken duyarlı kişilere verilen bir yatıştırıcıdır.</p>

  <p>Lot Bölgesi temsilcilerinin bana besledikleri açıklanamaz kuşku, benim kaçamak cevaplarım, (alaylı gülümsemelerine bakılacak olursa) açıkça sezinledikleri gerçek kimliğim konusunda itirafta bulunmayı reddedişim, o gece beni bir bilinçlenme işkencesine soktu. Sabahın saat ikisinde ansızın anlayıverdim, bundan kötüsü de olamaz. Telefona sarılıp Doktor Christianssen'i uyandırdım.</p>

  <p>"Doktor, iğrenç bir şey bu. Artık kimliğimden kaçmak için gösterdiğim bütün çabaların nedenini, bunalımlarımın ve korkudan işemelerimin kaynağını, suçluluğumun ve kalıtımı reddetmemin kökenini biliyorum. <span style="font-style:italic;">Yahudi'yim ben</span> Doktor, bu yüzden de kendimden nefret ediyorum ve kendi ırkıma düşmanım. Bundan dolayı düğüm üstüne düğüm atıyor, birbiri ardına kimlikler uyduruyorum. İsa'nın yanı sıra sırtlarına bir yığın mecburiyet, bir ahlak, bir onur, bir cömertlik, bir kardeşlik ve bunun getireceği kölelikleri yüklediğimiz için bizi bağışlamayan Hıristiyanlar'ın kıyımından ve hıncından kurtulmak amacıyla dünyaya İsa'yı getirmemiş olan bir dizi kimlik yaratıyorum kendime. Her şeyin kaynağı Yahudi oluşum! Otuzbir çekmem değil!"</p>

  <p>"Gecenin bir yarısında kafa ütülemeyin!" diye İbranice bağırdı Doktor Christianssen. Beni ayaklandıran bunalım dalgası, aleyhimde doğumdan gelen hastalık belirtilerini ve çürütülmez kanıtları çoğaltıyordu; İsrail toparlamayla görevli ileri güçlerini üstüme saldırtıyordu, öyle ki gerçekliğin ve aidiyetin tehdidini hissetmeyen tek Yahudi yoktu dünya yüzünde. "Kafamı bozmayın, Pavlowitch, adınız tam bir Yugoslav adı, bütün giderler dayınıza ait olmak üzere Kopenhag'da yaşamanız için size görülmedik kolaylıklar sağlıyorum, siz buna karşılık tutup da bilinçliliğinizi kanıtlamak üzere beni sabahın ikisinde uyandırmaya kalkarsanız, beden ve ruh sağlığınızın yerinde olduğunu rapor ederim, siz de herkesle aynı bok çukurunun içinde bulursunuz kendinizi. Karanlıkta otuzbir çekmeyi sürdürüp suçluluk aktarımları yaparak mastürbasyonun onurunu lekelemenize bir diyeceğim yok, mastürbasyon daha neler gördü geçirdi, diyalektiğe alışıktır o; ama Yahudiler'i rahat bırakın, biz Danimarkalılar, başta kralımız Christian olmak üzere, bütün Yahudiler'imizi Hitler'den koruduk. Yahudiler'in sırtından geçinmeye kalkışmayın. Soyunuzdan utanç duymakta haklısınız, ama döl dediğiniz İbrahim'den çok önce de vardı, sizin kadar dölübozuk bir hödüğü de ömrümde görmedim. Bu konuda sizden daha özgünü yoktur. Yahudiler yüzyıllar boyunca insan olmadıklarını kanıtlayan belgeleri Yahudi düşmanlarından koparmaya çalıştılar, ama beceremediler; çıka çıka İsrail çıktı ortaya, bundan daha insanca, daha gerçekliği kanıtlanmış bir şey de olamaz. İsrail, yani adına yaraşır bir ulus; insan kişiliğinin en ezici kanıtı ulustur, sevgili pitonum, soysuzum, canım bilyeli yatağım, küllüğüm, tüyüm, kuşkonmazım, kendinizi yenilemek için gösterdiğiniz bütün çabalar boşuna..."</p>

  <p>"Yaşasın Fransa!" diye bağırdım, çünkü utancımı tek başıma taşımak istemiyordum.</p>

  <p>"Daha bitmedi. Erdemli akıllılar arasında bilinçli oldukları için tedavi görenlerden en ırkçılık düşmanı namussuz sizsiniz, bu da size iki milyar kadar küçük sorun çıkartıyor. Gidin giyinin. Artık 'mış gibi'ler falan sökmez; giysiler kanıtlar sizi."</p>

  <p>Telefonu suratıma kapadı.</p>

  <p>Hiçbir anıştırma yapmadan, düz bir sesle, "Normal olduğumu söylüyor," dedim Annie'ye.</p>

  <p>"İyi de, normallik zaten normal olmadığına göre..."</p>

  <p>"Yardım etmeyeceğini söylüyor ama."</p>

  <p>Annie Lot'ta doğup büyümüştür, ayağı yere basan, basit insanların soyundandır, zaman zaman soyu baskın çıkar, sonuna kadar savaşmaz o zaman, sağduyusuna yenilir.</p>

  <p>"Biliyor musun Paul, belki de artık bir düzen kursak iyi olur," dedi. "İki kitabın yayımlandı, belki yayıncının avanslarıyla Caniac'ta yaşayabilir, geçinebiliriz. Orada çok paraya ihtiyacımız olmaz. Ayda bin beş yüz frankla Causses'ta üç kişi geçinebiliriz. Sırf üçüncü bir kitap yazabilmek için kendini hasta etmeye değmez... Ayrıca umutsuzluktan kazanacağın bir şey kalmadı."</p>

  <p>Doğru, diye düşündüm. Umudu bir denesem mi? Yok, sıradanlığa kaçmayı reddediyorum. Avam oluyor öylesi.</p>

  <p>Ama umut beni yiyip bitirmeyi sürdürdü, zaten başka işe de yaramaz, bütün gece gözümü bile kırpmadım. Hemen ertesi gün, rastlantı bu ya, bir işaret geldi.</p>

  <p><span style="font-style:italic;">Herald Tribüne'</span>daydı. Gazete bende duruyor, isteyen bakabilir.</p>

  <p>Münih hayvanat bahçesinden bir kurt kaçmış ve dördüncü sayfada yaşlı bir kadın tarafından bulunmuştu. Polisler geldiğinde yaşlı hanım kurtun başını okşamakta, kurt da onun elini yalamaktaydı.</p>

  <p>Hiçbir şeyden emin olamıyorum, ama belki de kurtlar iyiye doğru evrimleşmekteler. Yaşlı hanımlar da öyle. Belki de yaşlı kadın kaçıktı. Bir şeyleri bulanlar genellikle kaçıklardır.</p>

  <p>İttifakların tersine dönebileceğine inanmam ben. Kelimelerin çıkar ortaklığı vardır, hepsi tarihe geçmiştir, 'koynunda yılan beslemek' deyimi, yılanın bu yüzden size minnet duyacağı anlamına gelmez kuşkusuz. Sevgi öteki kelimelere kıyasla kulağa daha hoş gelir, hepsi bu.</p>

  <p>Alyette'le ben uzun uzun fısıldaştık. Alyette'i size kelimelerle anlatmadım henüz, ama onu kaybetmeyi hiç istemiyorum, kelimelerin onu alıp götürmesinden korkuyorum. Yalnızca şunu belirteyim: Alyette'in gözleri, insana hâlâ bir 'ilk bakış' olabileceğini düşündürür.</p>

  <p>"Belki de en iyisi vazgeçmek, Paul. Kes bağırmayı, işitecek kulak yok. Burada değil o. Yok öyle bir şey. Seni bitirmeye gelmeyecek, kolundan tutup çekmeye gelmeyecek; Yazar <span style="font-style:italic;">yok.</span> Öyleyse kendimizi kabullenelim, bizim parmağımız yok ki bu işte. Geleceği olan bir iş bile bulabilirsin: Garda bilet zımbalamak örneğin."</p>

  <p>Hasta bakıcı Fröken Norden -hafızam kuvvetlidir- bir köşede not tutuyordu. Alyette benimle konuşurken hep not tutarlar.</p>

  <p>"Ayrıca bir çıkış yolu daha var. Bütün iş başlamakta."</p>

  <p>"Ne başlaması? Hep aynı bokun soyu. Çıkış yolu yok, Alyette, çünkü herkes aynı yerden çıkar. Yapılacak şey döl değişilmek. Biliyorum, Amerika'da yapay gen yaratmayı başardılar, ama belki o bizi yüzüstü bırakıp kayısılarla ilgilenmeyi tercih eder. Bilemeyiz. Karşılık beklemeden niçin bize iyilik etsin? Gidip başka bir yerde başka birilerini dünyaya getirir, biz burada kalırız. Öyleyse?"</p>

  <p>Teyp de çalışıyordu. Ne zaman düşünmeye başlasam, hep teybi çalıştınrlar. Buna 'sayıklamalarım' diyorlar. Bense casusluk diyorum. Hatta düşüncelerimi çalmak için Macoute dayıdan para aldıklarından kuşkulanıyorum. Ondan sonra da dayım gidip her yanda dünyayı kendisinin kurtardığını bağıra çağıra söyler.</p>

  <p>"Öyleyse doğal ayıklama yapmak gerek, Alex. Güzel meyveler gibi. Saflığa bir şans tanınmalı."</p>

  <p>"Ne yani, öyle birini mi tanıyorsun?"</p>

  <p>"Eşi bulunmaz iki manevi saflığı çiftleştirerek işe başlanabilir. Başlangıç bu olabilir."</p>

  <p>"Kim örneğin?"</p>

  <p>Alyette zafer kazanmış gibi baktı bana.</p>

  <p>"Papa Hazretleri ve Soljenitsin Hazretleri."</p>

  <p>Düşündüm. Ajar sürünerek halının altına gizlenmeye çalışıyordu, çünkü son derece inançlıydı. Hâlâ, yine de ve buna rağmen inançlı olmaktan öyle korkuyordu ki, halı korkudan bembeyaz kesilmişti.</p>

  <p>"Dinle, Alyette, Papa'yla Soljenitsin'i ne manevi anlamda ne de başka bir anlamda çiftleştirebiliriz. Doğa izin vermez buna. Papa'yı Soljenitsin'e ya da Soljenitsin'i Papa'ya saflık ve başlangıç elde etmek amacıyla aşılamaya çalışmak teknik olarak belki yapılabilir, ama ruhun görünümünden başka bir şey elde edilemez."</p>

  <p>Hemşire beni kısaltmak için stenoyla not alıyordu.</p>

  <p>"Zavallı Mimile'im benim, hâlâ iki kere ikinin dört ettiğine inanıyorsun. Yanlış. İki kere ikinin her ikisi de sahtedir, suç ortağıdırlar, dört edermiş gibi yaparlar, üstünlük sırasına göre. Görünüşe saygılıdırlar, ama biz mecbur değiliz..."</p>

  <p>Israr ediyordu. Önerisinde diretiyordu.</p>

  <p>Hayır dedim. Yüksek ve anlaşılır bir sesle. Hemşireden çekiniyordum.</p>

  <p>"Soljenitsin'in yumurtacıkları yok, Papa onu dölleyemez öyle, imkânsız, <span style="font-style:italic;">saçmalık</span> bu."</p>

  <p>Göz ucuyla hemşireye baktım, kendimi beğendirmek istiyordum.</p>

  <p>"Üstelik Papa ve Soljenitsin aynı dinden değiller. Bir mucize olsa bile, dünyaya getirecekleri din konusunda kavga ederler."</p>

  <p>"Peki ama ne yapacağız, Paul? Çok güzeldi, böyle devam edemez. Dayın klinik parasını ödemekten usanacak, Christianssen de er veya geç yardım etmekten vazgeçecek. Uzun süre aynı teşhisi koymayacaklardır sana, deli sıfatını kazanma koşulları enflasyon yüzünden her gün biraz daha güçleşiyor."</p>

  <p>"Bana güven, Alyette. Başaracağım. Temelli defolup gideceğim, seni uzaklara götüreceğim, eksikliğimiz giderilemeyecek, <span style="font-style:italic;">kesin</span> olacağız..."</p>

  <p>Teyp söylediklerimi kaydediyor, aynasızlar vızıldıyordu, hemşirenin gözü elektronikti, Madam Yvonne Baby hâlâ otelde bekliyordu, hava yoluyla kendimi gecenin ortasında Paris'te buldum, ırkçı olmamak için Hâloise'i Goutte d'Or'daki geneleve, Kuzey Afrikalılar'ın yanına yerleştirmiştim. Yokluğumdan nasıl yararlandığını görmek istiyordum. Beni genel müdür Madam Dora kabul etti, Heloise'in daha iyi olduğunu, kuruluşun öteki iki ırkçılık düşmanı gibi günde kırk kadar iş tuttuğunu, ama Paris'teki bitlerin gazetelerde azması yüzünden hastalandığını, aynasız kaptığını söyledi. Gerçekten de Heloise'i tam formunda buldum; sürekli tepemizde dolanan ve bütün düşündüklerimizi CIA ve KGB adına kaydeden casus-uydulardan söz etmeye başladı bana, ama ansızın bir çığlık attı, bir de ne göreyim? Cinsel organından bir aynasız dışarı çıkıyor, ona küçük bir ceza kesmek için girmiş oraya. Öteki kız, Nora da sürekli kaşınıyordu, aynasızlar olay yerinde olmak için kıllarına asılmışlardı. Duvarlara tırmanan aynasızlar da vardı, ama temizlemek için bir şey yapılamıyordu, çünkü temizlenmesi gerekenler aynasızlar değil, orospulardı. Kızlardan birinin, Lola'nın polis arabasında iki kaburgası kırılmıştı; o kadar kadınlar yılıydı yani. Kocaman, dev bir aynasız kanepeye oturmuş, düzenin verdiği güçle kasılmış, ayakkabılarını çıkarmış, para cezalarını ayakkabılarına tıkıyordu. Tam o sırada bir cıvıltı işittim, düzenin devi ayakkabısına baktı, bir de ne görsün? Bir başka aynasız, minicik bir aynasız, paraları çalmak için kendini tavandan aşağı bırakmış, ayakkabıya girmiş. Az kalsın eziliyordu. Düzenin devi onu ayakkabının içinden çıkardı, âdet yerini bulsun diye azarladı, cebine koydu ve bana paranoyak dedikten sonra ikisi birlikte gittiler.</p>

  <p>Doktor Christianssen yeniden gerçeklik krizine girdiğimi, bu durumda bunalımın olağan sayıldığını söyledi. Madam Yvonne Baby'yle yapacağım görüşmeyi ertelememi tavsiye etti.</p>

  <p>Macoute dayı başına açılan masraflara karşın Kopenhag'da kalış süremi gerektiği kadar uzatabileceğimi bildirdi. Bunu benim için değil, annemin hatırasına yaptığını biliyordum, yani ona bir şey borçlu değildim.</p>

  <p>Fark etmiş olacağınız gibi, tarih sırasıyla ilgili sorunlarım da vardı; Albi'de duvarlara fırlatılıp parçalanan Kathar çocukları ve herkesin ağzına sakız olmuş, artık özgün bir eser yaratmaya yaramayacak her tür masum cinayete varacak kadar gerilere gidiyordum.</p>

  <p>Danimarka'da artık gerçeklik tedavisinde elektrik şokları kullanılmıyor; yalnızca harika dozlarda nöroleptik veriyorlardı.</p>

  <p>Köpeklerin kendi aralarında bile tehlikeli saydıkları bahçedeki dobermanlardan korkuyordum.</p>

  <p>Dünya bekliyor, soluğunu tutuyordu; dünyanın soluğu bana kadar gelmeyince ben de daha rahat soluk alıyordum, Madam Yvonne Baby'den de haberim yoktu.</p>

  <p>Her öğleden sonra bir saatliğine klinikten ayrılmama izin vardı, bu boş saatten yararlanıp Barselona'ya atlayıverdim, uluslararası tugaylara katıldım; ama döndüğümde şok geçirdim, çünkü denetlenemeyen kimseler bir manastırın mezarlığındaki din adamlarının mumyalarını topraktan çıkarmışlar, ateizmin gerçek yüzünü göstermek için karnaval arabalarında gezdiriyorlardı. Böyle bir karşılamayı öyle beklemiyordum ki, avaz avaz bağırmaya başladım ve koşarak kliniğe döndüm.</p>

  <p>İnsanca eğilimlerimin tehdidi altındaydım hâlâ, başlangıçtan umutlu ve dölden korkulu. Her sabah, ABD'deki Profesör Wall'a, soysuzluğu garantili, yapay bir gen yaratmış olan bilimciye çocuğundan haber soran bir telgraf yazıyor, göndermiyordum.</p>

  <p>Doktor Christianssen bana yeniden haloperidol vermeye başladı ve sanrılarım kaybolmasa da herkes için daha katlanılır bir biçime büründü.</p>

  <p>Mörq Dörtlüsü'nün bir konserine gitmek için izin aldım; başlangıçta her şey çok iyiydi, ama ortalara doğru viyolonselin gözle görülür biçimde şişmanlamaya başladığını fark ettim, sonra birden çatladı ve bir sürü minik mandolin çıktı içinden (niçin mantığın da gerektirdiği gibi minik viyolonseller çıkmadığını Tanrı bilir), hep bir ağızdan, "Baba, imdat, dünyaya gelmek istemiyorum, imdat!" diye bağırıyorlardı; sonra bir yığın aynasız ellerinde coplarıyla salonda uçuşmaya başladılar; üstüme yapıştılar, ben korku içinde bağırmaya başladım, çünkü kendimi suçlu hissediyordum, otomobilimi yasak bir yere park etmiştim.</p>

  <p>Ben böyle bir durumdayken Macoute dayı Kopenhag'a geldi. Kötüleştiğimi bildirmişler kendisine, o da özel olarak beni görmeye gelmiş. Son gördüğümden beri yaşlanmıştı, daha dalgındı. Daha kendi gibiydi. Yanıma oturdu; ağzında purosu, şapkasıyla paltosunu bile çıkarmadan; evde de bazen öyle yapar, belki de kendini rahatlatmak, evinde geçici olarak bulunduğuna kendini inandırmak için.</p>

  <p>"Pek iyi gitmiyor galiba?"</p>

  <p>"Sana çok masraf çıkardım, kusura bakma."</p>

  <p>"Hiç önemi yok."</p>

  <p>İçten görünüyordu. Annesi de babası da oyuncuydu.</p>

  <p>"Yeni bir kitap yazıp bitirmişsin."</p>

  <p>"Pöh!"</p>

  <p>"Çok yeteneklisin."</p>

  <p>"Kalıtımla geçmiş olmalı." .</p>

  <p>Purosunu emiyordu.</p>

  <p>"Çok iyi eleştiriler aldın."</p>

  <p>"Eleştirileri ben almadım, kitabım aldı. İnsan aşağılık, rezil biri olup güzel kitaplar yazabilir."</p>

  <p>Kılını kıpırdatmadı. İmkânsız, çok uzakta, o kadar uzun zamandır kendisi ki, korkutmuyor bile artık onu. İşini yoluna koymuş.</p>

  <p>"...ara sıra vücudum kanıyor, ama yazarken kolay yaralanıyorum da ondan."</p>

  <p>"İtiraf etmeliyim ki seni okurken sık sık soluğum kesiliyor, boğuluyormuş gibi oluyorum..."</p>

  <p>"Elbette, piton olduğuma göre."</p>

  <p>"Ben yenisinden söz ediyordum."</p>

  <p>"Sence beni... ortaya çıkaracaklar mı?"</p>

  <p>"Çıkarsalar ne olur? Neden utandığını anlamıyorum. Ortaçağ'da değiliz artık. Şenle ben aynı kanı taşıyoruz."</p>

  <p>Bir an umutlandım. Ama itiraf etmeyecekti. Sorumluluklar canına tak demişti.</p>

  <p>"Ne demek bu?"</p>

  <p>"Ana tarafından dedelerimiz bir. Bir de bana bak."</p>

  <p>"Sana bakmanın yararı yok. Televizyona çıktın, herkes tanıyor seni."</p>

  <p>Güldü.</p>

  <p>"Gördün mü, bilinçli ve zeki olduğunu sana söylemiştim..."</p>

  <p>Onu niçin sürekli cezalandırıyordum, bilmiyorum. Belki 'mış gibi'lerle yetinmek gerektiği için. Gerçek sorumlunun ortada olmaması göze çarpar. O zaman daha ulaşılır olan birini ararlar.</p>

  <p>"Şimdi söyle dayı: 'Senin için yaptıklarımdan sonra../"</p>

  <p>"Senin için hiçbir şey yapmadım ben. Bir şey yaptıysam, annen içindi..."</p>

  <p>Yumruklarımı sıktım. Aşağılık herif, lafı ağzında geveleyip duruyordu. Ama aşka yanaşmadan, uzağında durarak.</p>

  <p>Ne de olsa aracılar çağındayız. Sanırım inançlı biri olsaydım ona çok daha az ihtiyaç duyardım. Cezalandıracağım bir başkası olurdu.</p>

  <p>Annemle yattığından emindim.</p>

  <p>"Bana hiçbir borcun yok."</p>

  <p>Ayağa kalktı; lacivert pardösü, gri şapka.</p>

  <p>"Senin için hiçbir zaman, hiçbir şey yapmadım," diye yineledi, alayla, sonuna kadar müphem ve her zamanki haliyle.</p>

  <p>Doğru değildi söylediği. Harvard'da eğitim, Lot'taki ev, ara sıra para... Bahanesi de, kendi kendime bir yerlere gelebilmem için çok fazla yardım etmek istemediğiydi.</p>

  <p>Paris'teyken bir gece beni görmeye odama çıkmıştı. Yirmi yedi yaşındaydım ve tam formdaydım. Her şeyi topluma aktarmıştım. Kendi kendimi hırpalamıyordum, toplum hırpalıyordu beni. Böylece genetik, atavik ve psikolojik olmadığıma, sosyolojik olduğuma inanıyordum. Ama sınıf düşmanlarıma bile kötülük etmeyi beceremediğimden, hiçbir işe yaramıyordum. Bağırıp çağırıyordum, o kadar.</p>

  <p>Macoute dayı o sıralarda Amsterdam'a gitmiş, bir elkitabı getirmişti gelirken: "Temel ihtiyaç maddeleriyle evinizde bomba hazırlama sanatı" ya da buna benzer bir şey. Kitabı alıp altıncı kattaki odama -odasına- çıktı. Ben yirmi yaşında Annie'yle evlenip Paris'e gelir gelmez bize iki hizmetçi odası vermişti.</p>

  <p>Kitabı yatağımın üzerine fırlattı.</p>

  <p>"Al şu kitabı. Bomba yap. At. Öldür. Yık. Her şeyi havaya uçur, böylece gerçekten inandığını kanıtlarsın. <span style="font-style:italic;">Ama bir şeyler yap.</span> Tanrı aşkına, elini kolunu oynatıp durma!"</p>

  <p>Kliniğin bahçesinde Senbernar'ın havladığını duyuyordum.</p>

  <p>Hasta bakıcı içeri girip saat beşte almam gereken fareyi içirdi.</p>

  <p>Macoute dayının eli kapı tokmağındaydı. Bana biraz insanca yakınlık göstermeye gelmişti, şimdi de işini bitirmiş gidiyordu.</p>

  <p>"Dur. Senden bir şey istiyorum."</p>

  <p>"Nedir?"</p>

  <p>"Bir sevgi gösterisi."</p>

  <p>Benim dudaklarımdan böyle bir kelimeyi ilk kez işitiyordu. Tedirgin oldu. Gerçekten durumum kötüydü.</p>

  <p>"Paul, seni çok sevdiğimi bilirsin. Ama duyguları göstermek..."</p>

  <p>"Sevgiyi göstermek herhangi bir duyguyu göstermek değildir."</p>

  <p>Bir keresinde şöyle demişti bana: "Annen tarafından büyük bir isterik Rus ailesinden geliyoruz." Ama umrumda değildi. Bana gizli bir sevgi beslediğini biliyordum. Başka türlüsü olamazdı.</p>

  <p>"Benim <span style="font-style:italic;">Vie'nin<a id="footnote6"></a><sup><a href="#bookmark5">6</a></sup></span> başını elyazınla kopya etmeni istiyorum. Başlangıcını, <span style="font-style:italic;">kaynağım.</span> Eserin doğuşunu..."</p>

  <p>Son derece sakin, sanki önerim o kadar da çılgınca değilmiş gibi konuştu:</p>

  <p>"Bunu yapamam, yavrum."</p>

  <p>"Hâlâ inkâr mı ediyorsun?"</p>

  <p>Elleri cebinde, omuzlarını silkti.</p>

  <p>"İnkâr edilecek bir şey yok. Bir oğlum var, sen değilsin ama."</p>

  <p>"Birkaç sayfalık bir kabul, ilk bölüm, fazla bir şey değil ki..."</p>

  <p>"Hayallerini beslemek istemem, yavrum. Üstelik benimle alay etmediğinden de emin değilim."</p>

  <p>"Yalnızca ilk bölüm. Oluşumun, çektiklerimin kaynağı."</p>

  <p>"İmkânsız. Sapıklık bu."</p>

  <p>Sabahın üçünde diriltmeye çalışıyorlardı beni. Bir tüp Tetromazin yutmuştum.</p>

  <p>İlk bölümü baştan sona siyah bir deftere yazdı. Ama bunu Doktor Christianssen'in isteği üzerine, 'durumumu göz önüne alarak' ve 'kendimi itelenmiş hissetmeyeyim diye' yaptı. Bir anlamı kalmamıştı. Sevgi gösterisi değildi, gördüğüm psikiyatrik bakımın bir parçasıydı.</p>

  <p>Artık kente inmeme izin vermiyorlardı. Ama her sabah küçük bahçede geziniyordum, Senbernar elimi yalıyordu, artık dobermanlardan korkmuyordum; adlarına bakmayın, köpekten başka bir şey değiller. Öğleden sonraları bazen dayanıklılık kazanmak için Yabancılar Lejyonu'na katılıyordum. Türkiye'de bir deprem oldu, öyle yatıştım ki, ağlamaya koyuldum; doğal bir felaketti çünkü, benim hiçbir suçum yoktu.</p>

  <p>Bu arada çok kötü bir olay da oldu. Arjantinli polisler, parmak izlerimin yardımıyla kesin kimliğimi belirlemek üzere sağ elimi kesmeye geldiler. Sokak çatışmalarında ölenlerin sayısı öyle kabarıktı ki, cesetleri oldukları yerde bırakıp birer ellerini kesmekle yetiniyorlar, kimlik belirlemek için kesilen elleri merkeze götürüyorlardı.</p>

  <p>Benim bu işin kaynağında olduğumdan uzun süredir kuşkulanıyor olmalıydılar. Ama Doktor Christianssen girmelerini engelledi, çünkü psikiyatrik klinikler birer tapmak gibidir ve bulundukları ülkenin yasaları dışında tutulma ayrıcalığını taşırlar. Ezilen kişiler hâlâ kliniklere sığınabilmektedir. Ayrıca hafızama yönelik iğrenç hakaretler ve alaylar vardı. Şili siyasi polisi DİNA adını almıştı. Dina benim annemin adıydı. Kuşkusuz bir rastlantıydı söz konusu olan, Pinochet'nin polis örgütünün sırf bana işkence olsun diye bu adı seçtiğini ileri sürmüyorum. Burada yalnızca gazetelerde bin kez belirtilen bir gerçeğe değiniyorum, ne var ki, böylelikle annemin adı yadsınamaz bir biçimde benim için dayanılmaz olan birtakım canavarlıklara ve alçaklıklara bulaştırılmış oluyordu. Bunlara dayanabilmemi temel ihtiyaç maddesi sayılabilecek kimyasal maddeler sağlıyordu, ama bunlar yalnızca beni etkiliyor, Şili üzerinde etki bırakmıyordu.</p>

  <p>Önemli görevlerdeki dostlarım telefonlar ediyorlardı bana, rahat bırakılmam için bir zirve toplantısı düzenlemeye çalışıyorlardı. Ama zirve bulunamıyordu.</p>

  <p>Ara sıra Alyette gizleniyor, CIA ve KGB'nin baskısı altında siliniyordu. CIA ve KGB her yandaydı, sürekli olarak aynasızların vızıltısını işitiyordum.</p>

  <p>Ben enayi değilim. Boğulmamak için kendimi marka imajlarımızla çevrelediğimi biliyorum. İnsanın içini en çok kemiren bunalım, adı olmayandır; algılanır bir dehşete hiçbir zaman dönüşmeyen, yakındaki bir bunalım. Yürek en kötüye ulaşmak ve işin sonuna gelmek için çeşitli aşamaları atlar. Ama bilinmeyen geri geri giderek kaçar ve onun izinde benim korkum artar. Tehlike adını söylememekte direnir, her nesnenin kıpırtısız suç ortaklığının vurguladığı yokluktan çıkmayı reddeder. O zaman benim de ne pahasına olursa olsun adsız korkuma geçerli bir neden bulmam gerekir: Pinochet'nin suratını takarım ona, bir kıyım kafası oturtur, işkenceden sonra çürüyen bir beden yakıştırırım. <span style="font-style:italic;">İnsanca bir işkence gereklidir bana.</span> Kesik eller, KGB, CIA, kapkara yıkıntılar yardımıma koşar ve bütün marka imajlarımız dehşetimi haklı kılar. Korku adsız olmaktan çıkıp bir özel ad edinir. Daha az korkmak için gündelik dehşetle beslenen sırtlan kurnazlığı. Sonunda bunalımım haklılık kazanır, bu dünyada yaşadığım için. Dahası, düşüncelerim açıklık kazanır, kendi kendime şunu sorarım: Canavarlık sistemlerimizi geliştirmemizin nedeni, dehşete egemen olma isteği değil mi? Korkudan kurtulma isteği değil mi? Bütünüyle insan eliyle yapılmış, olağanüstü polis korkusu devletleri yaratalım. Böylece alçaklıkların ve işkencelerin kuralını, bahanesini, yöntemini, tüzüğünü; köleleştirme ve boyun eğdirmenin yasalarını; a a çektirmenin bedende ve beyinde iyice tanımlanmış yerlerini bilip rahatlardık; bilinmezliğiyle, giderek yaklaşmasıyla ve gizlenmesiyle soluk almadan, acımasızca bizi hedefleyenden kaçabilelim diye, artık ne olacaksa olsun diye, bir sonuç, hatta bir kutlama, bir kesinlik olsun diye. Çırpmıyorum, haykırıyorum, hayırsever cesetleri ve ilkyardım cinayetlerini yardıma çağırıyorum. Bilinmezi kovuyorlar, insan adı taşıyorlar ve ben, onların somut varlıklarına baktığım sürece burada, burada, karşımda, çevremde o korkunç tehdidiyle bulunmayanı unutuyorum.</p>

  <p>Duvarlara büyük işkencecilerimizin resimlerini asmak isterdim, onlara yükleyebileceğim korku kaynakları her an gözümün önünde bulunsun diye.</p>

  <p>Bana doğru eğilip terden ıslanmış alnıma dokunuyor.</p>

  <p>"Yazsana bunu," diye mırıldanıyor. "Bu durumlara girmişken birkaç sayfa çıkarmamak yazık değil mi, Ajar?"</p>

  <p>O yok ama. Hınç eksik olmasın diye başucumdaki masamda tuttuğum bir fotoğraftan başka bir şey değil. Pencerenin pervazında kana boğulmuş küçük leylak zorbalar kumrular gibi dem çekerek öpüşüyorlar.</p>

  <p><a id="bookmark0"></a><a href="#footnote1">1</a></p>

  <p>Fransızca'sı, <span style="font-style:italic;">Tonton Macoute:</span> Haiti eski başkanı François Duvalieı'nin (Papa Doc) kurduğu polis örgütü üyelerinin takma adı.</p>

  <p><a id="bookmark1"></a><a href="#footnote2">2</a></p>

  <p>Yazarın ikinci kitabı. Türkçe'ye <span style="font-style:italic;">Onca Yoksulluk Varken</span> (Agora Kitaplığı, 2009) adıyla çevrilmiştir.</p>

  <p><a id="bookmark2"></a><a href="#footnote3">3</a></p>

  <p>Yazarın ilk kitabı. Türkçe'ye <span style="font-style:italic;">Koca Tembel</span> adıyla çevrilmiştir.</p>

  <p>Babacan.</p>

  <p>Gegene: Elektrik vererek işkence yapma yöntemi.</p>

  <p><a id="bookmark3"></a><a href="#footnote4">4</a></p>

  <p>Tavşanlara <span style="font-style:italic;">(lapin)</span> takılan ad. Jean'ın küçülmelisi.</p>

  <p><a id="bookmark4"></a><a href="#footnote5">5</a></p>

  <p><span style="font-style:italic;">Taşların Sevecenliği.</span></p>

  <p>Vermot almanağı: Bizdeki Saatli Maarif Takvimi'ne benzer, fıkralar da içeren takvim.</p>

  <p>"Levi değil" anlamındaki <span style="font-style:italic;">"pas Levi"</span> ile Pehlevi'nin Fransızca söylenişi aynıdır.</p>

  <p><a id="bookmark5"></a><a href="#footnote6">6</a></p>

  <p><span style="font-style:italic;">Vie:</span> hayat.</p>
</body>
</html>
