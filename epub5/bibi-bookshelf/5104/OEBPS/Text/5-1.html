<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-1.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-1.html" xml:lang="en-GB">
    <div class="Basic-Text-Frame">
      <p class="B-l-m-Ba-l---" id="toc_marker-1" xml:lang="tr-TR">1 - Başarı Herkese Göre Farklıdır</p>

      <p class="Basic-Paragraph-2 para-style-override-10"><span class="Font-Style47" xml:lang="tr-TR">İnsanlar anlamlı her şeyi ertelemeye devam ederler. Yarın gülecekler; bugün, para biriktirilmesi gerekmektedir... daha çok para, daha çok güç, daha çok nesne, daha çok ıvır zıvır. Yarın sevecekler; bugün zaman yok. Yarın asla gelmez ve bir gün kendilerini her türlü ıvır zıvırın altında kalmış, paranın altında kalmış bulurlar. Merdivenin tepesine gelirler ve bir göle atlamak dışında gidecek hiçbir yer kalmaz.</span></p>

      <p class="Basic-Paragraph-2 para-style-override-8"><span class="Font-Style47" xml:lang="tr-TR">Üstelik öteki insanlara “Buraya gelmek için canını sıkma; burada hiçbir şey yok” bile demezler, çünkü bu durum kendi­lerinin aptal gibi görünmesine yol açacaktır.</span></p>

      <p class="Basic-Paragraph-2 para-style-override-11"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-12"><span class="Font-Style45" xml:lang="tr-TR">Hep dünyaca ünlü, zengin ve başarılı olmanın hayali­ni kurdum. Arzu ettiğim şeye ulaşmama yardımı doku­nacak bir şey söyler misin?</span></p>

      <p class="Basic-Paragraph-2 para-style-override-13"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-14"><span class="Font-Style47" xml:lang="tr-TR">Hayır, efendim, hiçbir şekilde - asla, çünkü senin arzun intihar niteliğinde. Senin kendini öldürmene yardım ede­mem. Büyümene ve var olmana yardım edebilirim ama intihar etmene yardımcı olamam, kendini bir hiç uğruna yok etme­</span><span class="Font-Style47" xml:lang="tr-TR">ne yardımcı olamam. ihtiras zehirdir. Daha iyi bir müzisyen olmak istersen, sana yardım edebilirim ama bunu dünyaca ünlü olmak açısından düşünme. Daha iyi bir şair olmak ister­sen, sana yardım edebilirim ama bunu Nobel ödülüyle ilgili düşünme. iyi bir ressam olmak istersen, sana yardımcı olabi­lirim - ben yaratıcılığa yardım ederim. Fakat yaratıcılığın şan ve şöhret, başarı ve parayla hiç ilgisi yoktur.</span></p>

      <p class="Basic-Paragraph-2 para-style-override-15"><span class="Font-Style47" xml:lang="tr-TR">Olur da gerçekleşirse, bunları reddetmek zorunda olduğu­nu söylemiyorum. Eğer gerçekleşirse, o zaman tamam, tadı­nı çıkar. Seni bunların harekete geçirmesine izin verme, çünkü bir insan başarıya ulaşmaya çalışırken nasıl gerçekten şair ola­bilir? Enerjisi politiktir, nasıl şiirsel olabilir? Bir kişi zenginliğe kavuşmaya çalışıyorsa, nasıl gerçek bir ressam olabilir? Bütün enerjisi zengin olmakla ilgilidir. Bir ressamın bütün enerjisi­ni resme vermesi gerekir ve resim burada şimdidir. Zenginlik gelecek bir zamanda gelebilir - gelebilir, gelmeyebilir. Gerek­lilik yoktur; tamamen rastlantısaldır - başarı rastlantısaldır, şöhret rastlantısaldır.</span></p>

      <p class="Basic-Paragraph-2"><span class="Font-Style47" xml:lang="tr-TR">Fakat mutluluk rastlantısal değildir. Mutlu olmana yardım edebilirim; resim yapabilir ve mutlu olabilirsin. Tablonun ünlü olması ya da olmaması, senin bir Picasso olman ya da olma­man değildir mesele hiçbir şekilde ama resim yaparken öyle bir biçimde boyamana yardım edebilirim ki Picasso bile seni kıskanabilir. Kendi tablonda tamamen kaybolabilirsin ve ger­çek keyif budur. Bunlar sevgi ve meditasyon anlarıdır; bun­lar ilahi anlardır. ilahi bir an, içinde tamamen kaybolduğun­dur - sınırların kaybolduğunda, bir an için sen olmadığında, tanrısallık vardır.</span></p>

      <p class="Basic-Paragraph-2"><span class="Font-Style47" xml:lang="tr-TR">Başarılı olmana yardım edemem. Tekrar hatırlatırım, başa­rıya karşı değilim, başarılı olmamanı söylemiyorum. Buna hiç­bir itirazım yok; çok iyidir. Ben, seni harekete geçiren şeyin bu</span> <span class="Font-Style47" xml:lang="tr-TR">olmaması gerektiğini söylüyorum, aksi takdirde tabloyu kaçı­racaksın, şiiri kaçıracaksın, şu anda söylediğin şarkıyı kaçıra­caksın; ve başarı geldiğinde sadece bomboş ellere sahip ola­caksın, çünkü başarı kimseyi tatmin etmez. Başarı seni besle­yemez; içinde besleyici hiçbir şey yoktur - başarı hava gazın­dan başka bir şey değildir.</span></p>

      <p class="Basic-Paragraph-2 para-style-override-16"><span class="Font-Style47" xml:lang="tr-TR">Geçen gece Somerset Maugham’la ilgili</span> <span class="Font-Style44" xml:lang="tr-TR">Conversations with Willie</span> <span class="Font-Style47" xml:lang="tr-TR">(Willie’yle Sohbetler) diye bir kitap okuyordum. Kitap Somerset Maugham’ın yeğeni Robin Maugham tarafından yazılmış. Şimdi, Somerset Maugham zamanının en ünlü, başa­rılı, zengin insanlarından biriydi ama hatıralar durumu göz­ler önüne seriyor. Robin Maugham ünlü ve başarılı amcası Somerset Maugham’ı anlatır:</span></p>

      <p class="Basic-Paragraph-2 para-style-override-7"></p>

      <p class="Basic-Paragraph-2 para-style-override-17"><span class="Font-Style47" xml:lang="tr-TR">Hiç şüphe yok ki yaşayan en ünlü yazardı. Ve en keder­li. “Biliyorsun” dedi bana, “çok yakında ölmüş olacağım ve bunun düşüncesi hiçbir biçimde hoşuma gitmiyor.” ve bu açıklama doksan yaşındayken yapılmıştı. “Çok yaşlıyım” dedi. “Fakat bu, durumu benim için daha kolay hale getirmi­yor.”</span></p>

      <p class="Basic-Paragraph-2 para-style-override-18"></p>

      <p class="Basic-Paragraph-2 para-style-override-19"><span class="Font-Style47" xml:lang="tr-TR">Maugham zengindi, dünyaca ünlüydü ve uzun zamandır tek kelime yazmamış olmasına rağmen doksan yaşında hâlâ çok para kazanıyordu. Dünyanın dört bir tarafından hâlâ kitapla­rın telif ödemeleri akıyordu ve hayran mektupları da. Yeğeni anlatmaya devam eder:</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">“Hayatındaki en mutlu anı hangisi?” diye sordum ona. “Tek bir an aklıma gelmiyor” dedi. Başarısının sahip olması­na imkân tanıdığı oturma odasına, son derece değerli mobil­yalara, tablolara ve sanat eserlerine göz gezdirdim. Sadece vil­</span><span class="Font-Style47" xml:lang="tr-TR">lası ve şahane bahçesi -Akdeniz kıyısında masal gibi bir gün batımı- altı yüz bin pound değerindeydi. On bir özel uşağı vardı ama mutlu değildi.</span></p>

      <p class="Basic-Paragraph-2 para-style-override-21"><span class="Font-Style47" xml:lang="tr-TR">“Biliyorsun, öldüğümde” dedi, “hepsini benden alacaklar - her ağacı, bütün evi ve mobilyaların her parçasını. Tek bir masayı bile yanımda götüremeyeceğim.”</span></p>

      <p class="Basic-Paragraph-2 para-style-override-22"><span class="Font-Style47" xml:lang="tr-TR">Çok üzgündü ve titriyordu.</span></p>

      <p class="Basic-Paragraph-2"><span class="Font-Style47" xml:lang="tr-TR">Bir süre sessiz kaldı... ve sonra “Bütün yaşamım tam bir hayal kırıklığı oldu. Keşke tek kelime yazmasaydım. Bana ne getirdi? Bütün hayatım bir hayal kırıklığı oldu ve artık değiş­tirmek için çok geç” dedi. Gözlerinden yaşlar geldi.</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Başarı sana ne getirebilir? Şimdi, bu insan, Somerset Maug-ham, boşuna yaşamış. Uzun yaşadı -doksan bir yıl- çok mut­lu, doyumlu bir insan olabilirdi. Ancak başarı bunu sağlaya-bilseydi, olurdu; ancak zenginlik bunu sağlayabilseydi, olur­du; ancak büyük bir villa ve uşaklar bunu sağlayabilseydi, olurdu.</span></p>

      <p class="Basic-Paragraph-2 para-style-override-16"><span class="Font-Style47" xml:lang="tr-TR">Yaşamın nihai tahlilinde unvan ve şöhret konu dışıdır. Son hesaplaşmada tek önemli olan hayatının her anını nasıl geçir­diğindir. Her an bir keyif miydi, bir kutlama mıydı? Küçük şey­lerle mutlu muydun? Banyo yapmak, çay yudumlamak, yeri silmek, bahçede gezinmek, ağaç dikmek, bir arkadaşla konuş­mak ya da sevdiğinle birlikte konuşmadan oturmak veya aya bakmak veya sadece kuşları dinlemek - bu anların hepsinde mutlu muydun? Her an ışık saçan dönüştürülmüş bir mutlu­luk anı mıydı, keyifle ışık saçıyor muydu? Önemli olan budur.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Arzunu gerçekleştirmende sana yardım edip edemeyeceği­mi soruyorsun. Hayır, asla, çünkü o arzu senin düşmanın; seni yok edecek. Bir gün hayal kırıklığı içinde gözyaşı dökeceksin ve o zaman “Artık değiştirmek için çok geç. Çok geç” diye­</span><span class="Font-Style47" xml:lang="tr-TR">ceksin.</span></p>

      <p class="Basic-Paragraph-2 para-style-override-23"><span class="Font-Style47" xml:lang="tr-TR">Şu anda çok geç değil; bir şeyler yapılabilir: Yaşamını ta köklerine kadar tamamen değiştirebilirsin. Simyasal bir deği­şimden geçmene yardımcı olabilirim ama dünyasal anlamda hiçbir şeyi garanti edemem. İçsel dünyada her başarıyı garanti ederim; seni bir Buddha kadar zengin yapabilirim - ve ancak Buddhalar zengindir. Etraflarında sadece dünyasal şeylere sahip olan insanlar gerçekte zengin değildir; onlar kendilerini ve başkalarını zengin olduklarına inandırmış yoksul insanlar­dır. Özdeki, dilencidir. Bu insanlar gerçek imparatorlar değil­dir.</span></p>

      <p class="Basic-Paragraph-2 para-style-override-18"></p>

      <p class="Basic-Paragraph-2 para-style-override-19"><span class="Font-Style47" xml:lang="tr-TR">Buddha bir şehre gelir ve kral gidip onu almak konusunda biraz tereddütlüdür. Kendi başvekili “Gidip onu almadığınız takdirde istifamı kabul edin, o zaman artık size hizmet ede­mem” der. “Neden?” der kral; üstelik bu başvekil vazgeçilme­si zor biridir, o olmadan kral yolunu kaybedecektir, gücünün gerçek anahtarı odur. “Ama neden? Neden ısrar ediyorsun? Neden bir dilenciyi almaya gitmek zorundayım?” der. Yaşlı bir insan olan başvekil “Dilenci olan sizsiniz, imparator olan ise o, bu yüzden. Gidip onu alın, aksi takdirde hizmet edilme­ye layık değilsiniz” der.</span></p>

      <p class="Basic-Paragraph-2"><span class="Font-Style47" xml:lang="tr-TR">Kral gitmek zorunda kalır. Gönülsüz bir şekilde gider. Fakat Buddha’yı gördükten sonra, geri döner ve yaşlı adamın, baş­vekilin ayaklarına kapanır ve “Sen haklıydın: Kral olan o; ben bir dilenciyim” der.</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Hayat gariptir. Burada bazen krallar dilenci, dilenciler kral­dır. Görüntüye aldanma. İçine bak. Yürek sevinçle attığında zengindir; yürek doğayla, yaşamın nihai yasasıyla uyum için­de olduğunda zengindir. Yürek, bütünle uyum içinde olduğun­</span><span class="Font-Style47" xml:lang="tr-TR">da zengindir; var olan tek zenginlik budur. Yoksa bir gün ağla­yacak ve “Çok geç...” diyeceksin.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Hayatını mahvetmene yardım edemem. Ben hayatını zen­ginleştirmek için buradayım. Ben sana hayatı dolu dolu ver­mek için buradayım.</span></p>

      <p class="Basic-Paragraph-2 para-style-override-11"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-24"><span class="Font-Style45" xml:lang="tr-TR">Bazen artık dünya için yeterince olgunlaşmış olduğu­mu, artık gidip bir şeyler yapabileceğimi hissediyorum, “Bir kadın yapması gereken neyse, onu yapmak zorun­dadır” gibi. Büyük, kocaman dünyaya açılmak, çok para kazanmak, herkesi etkilemek ve tarihe geçmek. Senin etrafında meditasyon yapan insanların oluştur­duğu topluluğun içinde çok zaman geçirdim ve bunu sevdim. Fakat şimdi meditasyonun gerçekte ne olduğu­nu anlamaya her zamankinden daha fazla yaklaştık­ça, bütün bu şöhret ve servet fantezileri ortaya çıkıyor. Neden öylece oturamıyor, burada ve şimdiyle huzur içinde yaşayıp her gün üzerime yağan sevgiyi içime çekemiyorum? Gerçekten bu kadar kör müyüm?</span></p>

      <p class="Basic-Paragraph-2 para-style-override-9"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-25"><span class="Font-Style47" xml:lang="tr-TR">Duygularını incitmek istemiyorum ama hakikat, hâlâ kör olduğundur. Bana gelen çeşit çeşit insan var. Çoğu rastlantı eseri geldi; buraya ne için geldiklerine dair kesin bir görüşleri yoktu ve geldiklerinde meditasyonlara katıldılar; benim varlı­ğıma, etrafımda var olan sevgiye dahil oldular. Kaldılar ama bilinçaltının derinliklerinde eski arzuları hâlâ canlıydı. Bu yüz­den yüzeyde iyi hissediyorlardı - ama yüzey incedir. Herhan­gi küçük bir olay Pandora’nın kutusunu açabilir ve kayboldu­ğunu düşündükleri arzuların hepsi hâlâ, üstelik eskisine göre daha güçlü bir şekilde orada durmaktadır. Senin başına gelen de budur.</span></p>

      <p class="Basic-Paragraph-2 para-style-override-26"></p>

      <p class="Basic-Paragraph-2 para-style-override-26"><span class="Font-Style47" xml:lang="tr-TR">“Bazen artık dünya için yeterince olgunlaşmış olduğumu hissediyorum” diyorsun. Lütfen kendini kandırma. Dünya için olgunlaştığın gün, ben sana söyleyeceğim. Henüz bir serti­fika alamazsın; dünya için olgun değilsin!</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Fakat zihin bu şekilde kurnazlık yapar. Zihin sen olgun­laştığın için değil, bütün o bastırılmış duygular doyuma ulaş­mak istediği için dünyaya açılmak ister.</span> <span class="Font-Style44" xml:lang="tr-TR">“Artık gidip bir şeyler yapabilirim.”</span> <span class="Font-Style47" xml:lang="tr-TR">O şeyler ne?</span> <span class="Font-Style44" xml:lang="tr-TR">“Bir kadın yapması gereken neyse, onu yapmak zorundadır.”</span></p>

      <p class="Basic-Paragraph-2"><span class="Font-Style47" xml:lang="tr-TR">Bir kadının yapması gereken çok tuhaf şeyler var.</span> <span class="Font-Style44" xml:lang="tr-TR">“Büyük, kocaman dünyaya açılmak, çok para kazanmak, herkesi etki­lemek ve tarihe geçmek.”</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Son, çok ilginç değildir - tarihe geçmek mi yoksa ziyan olmak mı? Tarihe geçmek kendi mezarlığına gitmek demektir. Tarih, ölülerin kayıtlarından başka bir şey değildir. Garip bir düşünceye sahipsin.</span> <span class="Font-Style44" xml:lang="tr-TR">“Bir kadın yapması gereken neyse, onu yapmak zorundadır.”</span> <span class="Font-Style47" xml:lang="tr-TR">Bunu hiç düşünmemiştim. Bir kadın ne yapması gerekiyorsa, onu burada yapabilir. Neden kocaman dünyaya gitsin?</span></p>

      <p class="Basic-Paragraph-2 para-style-override-27"><span class="Font-Style44" xml:lang="tr-TR">“Çok para kazanmak.”</span> <span class="Font-Style47" xml:lang="tr-TR">Parayla ne yapacaksın? Yardım vakfı mı kuracaksın? Parayı yiyemezsin ve tek başına paray­la da yaşayamazsın - üstelik sadece hayatta kalmaya yetecek kadar da değil çok para. “Çok para”yla neyi kastettiğini hiç düşündün mü? Bunun bir sınırı var mıdır? Çünkü “çok para” her anlama gelebilir. Çok parayı nasıl kazanacaksın? Sadece “bir kadının yapması gereken şeyleri” yaparak mı?</span></p>

      <p class="Basic-Paragraph-2"><span class="Font-Style47" xml:lang="tr-TR">Aptal olma. Dışarıda pek çok aptal kadın var ve onlar işleri­ni yapıyor, çok para kazanıyor, tarihe geçmeye hazırlanıyorlar. İçindeki garip bir arzu... Mezara gideceksin; ancak adın tari­he geçebilir. Fakat o da çok zor bir iştir. Kaç kadın tarihe geçti ve bu gezegen üzerinde kaç kadın yaşadı? Tarihe geçen kadın­lar taklit etmeye değer değildir.</span></p>

      <p class="Basic-Paragraph-2 para-style-override-28"><span class="Font-Style47" xml:lang="tr-TR">Örneğin, Kleopatra, tarihe geçti, çünkü en güzel kadınlar­dan biriydi ve bedenini Mısır’ı almaya gelen her fatihe sat­tı - Sezar veya Anthony veya başka birisi. Kleopatra’nın tek savunması vücudunu satmaktı. Dünyanın en ünlü fahişesi olması gerekir. Sence çiçek verdi mi, kendi benliğine ulaştı mı? Generaller arasında bir ileri bir geri atılıp tutulan bir futbol topuydu sadece. Bir general gelirdi ve o bedenini sunardı; baş­ka bir general gelirdi ve o bedenini sunmaya hazırdı. Kesin­likle çok parayla, Mısır’ın imparatoriçesi olarak kaldı ve “bir kadının yapması gereken” her şeyi yaptı.</span></p>

      <p class="Basic-Paragraph-2"><span class="Font-Style47" xml:lang="tr-TR">Herkesi etkileyerek ne yapacaksın? Burada herkese “Bu kadından etkilenin” diye öneride bulunabilirim ve onlar oyu­nun tadını çıkarıp senden etkilenirler. Herkes sana gelir ve “Gerçekten harikasın! Kleopatra senin yanında solda sıfır kalır” der.</span></p>

      <p class="Basic-Paragraph-2"><span class="Font-Style47" xml:lang="tr-TR">Dışarıda, toplum içinde insanları nasıl etkileyeceksin? Dün­yayı etkileyecek nasıl bir dehaya sahipsin? Şiir, heykel, resim... bu alanların hepsinde büyük rekabet vardır. Burada işler çok basittir. Sadece ayağa kalkar ve insanlara “İçimde hepini­zi etkilemek için büyük bir arzu yükseldi. Rica etsem ben­den etkilenir misiniz?” dersin - hepsi bu! Herkes etkilenecek­tir! “Bir kadının yapması gereken” herhangi bir şeyi yapmak zorunda kalmazsın.</span></p>

      <p class="Basic-Paragraph-2 para-style-override-27"><span class="Font-Style44" xml:lang="tr-TR">“Bütün bu şöhret ve servet fantezileri ortaya çıkıyor. Neden öylece oturamıyor, burada ve şimdiyle huzur içinde yaşayıp her gün üzerime yağan sevgiyi içime çekemiyorum? Gerçekten bu kadar kör müyüm?”</span> <span class="Font-Style47" xml:lang="tr-TR">diyorsun.</span></p>

      <p class="Basic-Paragraph-2"><span class="Font-Style47" xml:lang="tr-TR">Körlüğün bastırılmış arzularından oluşur. Kalbini temizle­medin. Buraya geldin ve etrafını bir tabakayla kuşattın ama o tabakanın altı akrepler, yılanlar, örümcekler ve hamambö­cekleriyle dolu. Her meditasyon için ilk şey, bütün bu şeyleri temizlemek ve temiz bir toprakta gül yetiştirmeye başlamak­tır; aksi takdirde er ya da geç bu akrepler, bu yılanlar ve bu hamamböcekleri kendilerini dışarı atacak, senin güzelim gül bahçenin tamamını yok edeceklerdir. Yine de, hiçbir şey kay­bedilmez - temizlemeye başla.</span></p>

      <p class="Basic-Paragraph-2"><span class="Font-Style47" xml:lang="tr-TR">Meditasyon yapan kişi ne bir erkek ne de bir kadındır, çün­kü meditasyonun bedenle hiçbir ilgisi yoktur; ne de zihnin­le bir ilgisi vardır. Meditasyonda, sen sade ve saf bir şekilde bilinçsin ve bilinç de ne erkek ne de dişidir.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">Kendi bilincini anladığın an para, şöhret, güç, insanları etkileme ve tarihte harcanıp gitme arzularının hepsi tamamen kaybolur.</span></p>

      <p class="Basic-Paragraph-2"><span class="Font-Style47" xml:lang="tr-TR">Topraktaki yabani otları temizlemedin ve gül yetiştirme­ye başladın. Şimdi o yabani otlar senin güllerini gizliyor; o otlar büyüdü. Sen gülleri suluyordun ama bütün o sulama­dan, bütün o gübrelemeden, bütün o bakımdan otlar da yarar­lanıyordu. O yabani otların güzel güllerden çok daha sağlam olduğunu hatırla. Yavaş yavaş güllerine zarar verecek, gülleri­ni yok edecekler ve bütün bahçe ölü güller, dans eden yabani otlarla dolu olacak. Her bahçıvan önce toprağın temizlenmesi, çürümüş köklerin hepsinin ayıklanması gerektiğini bilir. Kuru­muş çimlerin, çürümüş yabani otların hepsi tekrar büyüyeme-yecek şekilde köklerinden sökülmelidir. Hassas çiçekler ancak bundan sonra yetişecektir.</span></p>

      <p class="Basic-Paragraph-2 para-style-override-8"><span class="Font-Style47" xml:lang="tr-TR">Meditasyon varoluşun en hassas çiçeğidir. Sen onu bütün o sıçanlara, hamamböceklerine ve akreplere aldırmadan yetiş­tirmeye başladın. Onlar orada kaldılar ve şimdi karşı çıkarak baş kaldırıyorlar. Bunların hepsi politik varlıklar - ve çok kuv­vetli tipler.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Bilimciler bütün tarih boyunca insanın bulunduğu her yer­de hamamböceklerinin de olduğunu söylüyor. Tersi de doğ­rudur - nerede hamamböceği varsa, yakınlarda insanların bulunması gerektiğini düşünebilirsin. Hamamböcekleri insan­lara o kadar derin bir sevgi beslemektedir ki onlardan kurtul­manın hiçbir yolu yokmuş gibi görünür. Aya giden füzede bile astronotların hamamböceği bulduklarını duydum. Her türlü önlem alınmıştı ama hamamböcekleri bir şekilde yollarını bul­muş ve insanlarla birlikte aya gitmişlerdi.</span></p>

      <p class="Basic-Paragraph-2 para-style-override-16"><span class="Font-Style47" xml:lang="tr-TR">Yine de çok geç değildir. Toprağını temizlemeye başla. Her yeteneğe, her imkâna sahipsin ve yüreğin güzel sessizlikleri­ni deneyimledin. Altta yatan bu tuzağa rağmen coşku duy­dun. Zihninin bu tuzağı şimdi seni olgunlaştığına ikna ediyor:</span> <span class="Font-Style44" xml:lang="tr-TR">Artık dünya için endişelenmeye gerek yok, dünyaya açılabilir­sin.</span> <span class="Font-Style47" xml:lang="tr-TR">Ne için? Meditasyonda olgunlaşan insan çok para sahibi olmayı, tarihe geçmeyi ve</span> <span class="Font-Style44" xml:lang="tr-TR">“Bir kadının yapması gereken ney­se, onu yapmak zorunda”</span> <span class="Font-Style47" xml:lang="tr-TR">olduğunu düşünemez bile. Bu tuhaf bir düşüncedir. Bunu nereden öğrendin? Senin kendi özel kat­kın gibi görünüyor.</span></p>

      <p class="Basic-Paragraph-2"><span class="Font-Style47" xml:lang="tr-TR">Şimdi herkes seni öğrendi ve umarım senden etkilenecek­ler! Onlar zevk alacak; sen zevk alacaksın. Hiçbir zararı yok, bu nedenle herkesin soruyu soran kişiyi bulması gerekiyor -önünde eğilin ve gördüğünüz her yerde ona “Çok etkilendim. Tanrım, sen buradayken insanlar nasıl Kleopatra’dan bahse­derler?” deyin.</span></p>

      <p class="Basic-Paragraph-2 para-style-override-11"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-12"><span class="Font-Style45" xml:lang="tr-TR">Neden tarihe geçeceksin? Burada topluluğun etrafında dolaş sadece!</span></p>

      <p class="Basic-Paragraph-2 para-style-override-7"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-17"><span class="Font-Style47" xml:lang="tr-TR">CBS’de gece haberleri veriliyordu, İran’da rehine soru­nu doruktaydı. Haber spikeri okudu: “Ve işte en son dakika haberleri. Bazı iyi haberler ve bazı kötü haberler var. Önce iyi</span> <span class="Font-Style47" xml:lang="tr-TR">haberler: Raquel Welch rehinelere karşılık kendisini önerdi ve Ayetullah Humeyni kabul etti. Şimdi de kötü haberler: Teddy Kennedy onu havaalanına götürüyor.”</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Bu Ayetullah Humeyni ve Teddy Kennedy’lerden sakın. Bütün arzuların buradaki insanlar tarafından gerçekleştirile­bilir.</span> <span class="Font-Style44" xml:lang="tr-TR">“Bir kadın yapması gereken neyse, onu yapmak zorun­dadır”</span> <span class="Font-Style47" xml:lang="tr-TR">- ne bu? Neden burada yapmıyorsun? İnsanları etki­lemek istiyorsan, etkile - benim çevremdeki insanlar yeterin­ce merhametlidir. Sen güzel olmasan bile, sana güzel olduğu­nu söyleyecekler; bunun nedeni senin kendine özgü bir güzel­liğe sahip olmandır.</span></p>

      <p class="Basic-Paragraph-2"><span class="Font-Style47" xml:lang="tr-TR">Tarih meselesine gelince, içinde kendini bugüne kadar yaşa­mış en büyük kahraman olarak gösterebileceğin bir dünya tarihi yazmaya başlayabilirsin. Neden başka tarihçileri bek­liyorsun? Üstelik onların senin hakkında yazıp yazmayacak­ları da belli değil. Burada yazı yazabilen, ifade gücü yüksek pek çok insan var. Onlar senin için bir tarih yazmaya başlaya­bilir. Seni, henüz hayatta olan bu özel kadını, tarihe geçirmek büyük bir zevk olacaktır. Kendi tarih kitaplarımızı yapabili­riz; işi başkasına yüklemeye hiç gerek yok. Güzel tarih kitap­ları, ham ipekle ciltlenmiş, içinde senin harika resimlerinle bir­likte. Fazla nüshaya gerek yok; dünyanın her yerinde benimle bağlantıda olan insanlara dağıtılmış, her merkeze, her komü­ne gönderilmiş birkaç nüsha sadece: “Meditasyon yapan her­kes bu tarihi okumalı.” Bunları kolayca ayarlayabiliriz.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Dışarıdaki dünyada yalnız olacağından endişeliyim. Başa­rılı da olabilirsin, başarısız da. Burada, başarı mutlak şekilde kesin ve garantilidir.</span></p>

      <p class="Basic-Paragraph-2"></p>

      <p class="Basic-Paragraph-2"><span class="Font-Style47" xml:lang="tr-TR">Başarının gerçek anlamı nedir? Sen başarıdan bahsettiğin zaman, kulağa başarıya karşıymışsın gibi geliyor!</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Ben ne bir şeye karşıyım ne de bir şeyden yanayım. Olması gereken neyse o olur. Kişinin tercih yapması gerekmez - çünkü tercih mutsuzluktur. Başarılı olmak istiyorsan, mutsuz kala­caksın. Başarılı da olabilirsin, başarısız da ama bir şey kesin­dir: Mutsuz kalacaksın.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Başarılı olmak istiyorsan -ve şans eseri, tesadüfen başarı­lı olursan- bu seni doyurmayacak, çünkü bu zihnin yoludur. Sahip olduğun her şey anlamsızlaşır ve zihin senin önüne geç­meye başlar. Daha daha fazlasını arzu eder - zihin daha fazla­sına duyulan arzudan başka bir şey değildir. Bu arzu asla ger­çekleştirilemez; çünkü neye sahip olursan ol, daima daha faz­lasını hayal edebilirsin. O “daha” ile halihazırda sahip oldu­ğun arasındaki mesafe sabit kalacaktır.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">İnsan deneyiminde en değişmeyen şeylerden biridir bu: Her şey değişir ama sahip olduğunla sahip olmayı isteyeceğin şey arasındaki mesafe sabit kalır.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Albert Einstein zamanın hızının sabit kaldığını söyler - tek sabit budur. Buddhalar zihnin hızının sabit kaldığını söyler. Hakikat, zihin ve zamanın iki farklı şey olmadığıdır - ikisi aynı şey, aynı şey için iki ayrı isimdir.</span></p>

      <p class="Basic-Paragraph-2"><span class="Font-Style47" xml:lang="tr-TR">Bu nedenle başarı istiyorsan, başarabilirsin ama mut­lu olmayacaksın. Sen mutlu değilsen bir başarının anlamı nedir? Başarıya ulaşabilmen yalnızca bir rastlantı olacak; daha büyük bir olasılıkla da başarısızlığa uğrayacaksın, çün­kü başarının peşinden koşan bir tek sen değilsin - milyonlarca insan onun peşinden koşuyor. Altı yüz milyonluk bir ülkede, ancak bir kişi başbakan olabilir - ama altı yüz milyon insan başkan ya da başbakan olmak istiyor. Ancak biri başarır ve bütün kalabalık başarısız olur. Başarısızlığa uğrama ihtima­lin daha büyüktür; matematiksel olarak başarısızlık başarıdan daha kesin görünür.</span></p>

      <p class="Basic-Paragraph-2 para-style-override-29"><span class="Font-Style47" xml:lang="tr-TR">Başarısızlığa uğrarsan, hayal kırıklığı yaşarsın; bütün yaşa­mın tümüyle bir israf gibi gözükür. Başarılı olursan, asla başa­rıya ulaşmazsın; başarısızlığa uğrarsan, başarısız olursun - bütün oyun budur.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Başarıya karşı olduğumdan şüphelendiğini söylüyorsun -hayır, değilim. Çünkü başarıya karşıysan, o zaman yine başa­rılı olmaya dair başka bir fikre sahipsin demektir ve bu fikir de bu başarılı olma saçmalığından nasıl vazgeçileceğidir. O zaman başka bir düşünceye sahipsin... yine mesafe, yine arzu.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Şimdi, insanları keşiş yapan, insanları manastırlara yönel­ten budur. Başarıya karşılar. Rekabetin olduğu dünyanın dışı­na çıkmak isterler - ondan tamamen kaçmak isterler, böylece tahrik olmayacak, ayartı olmayacaktır; kendi içlerinde kala­bilirler. Bu yüzden başarıyı arzulamamaya çalışırlar - fakat bu bir arzudur! Şimdi ruhani bir başarı fikrine sahipler: bir Buddha olmayı başarmanın yolu, bir İsa olmayı başarmanın yolu. Yine bir fikir, yine mesafe, yine arzu - bütün oyun yeni­den başlar.</span></p>

      <p class="Basic-Paragraph-2"><span class="Font-Style47" xml:lang="tr-TR">Ben başarıya karşı değilim: Bu nedenle dünyadayım, yok­sa kaçmış olurdum. Başarıdan yana da değilim, karşı da deği­lim. Sana dalgaların sürüklediği bir ağaç dalı olmanı söylüyo­rum - her ne oluyorsa, olmasına izin ver. Kendine ait bir terci­hin olmasın. Yoluna ne çıkarsa, onu buyur et. Bazen gündüz­dür, bazen gece; bazen mutluluktur, bazen keder - sen tercih-siz ol, sen sadece durum neyse onu kabul et.</span></p>

      <p class="Basic-Paragraph-2"><span class="Font-Style47" xml:lang="tr-TR">Benim için ruhani bir varlığın özelliği budur. Ben dini bilinç diye buna derim. Ne taraftır ne de karşı - çünkü eğer tarafsan, karşı olacaksındır; karşıysan, taraf olursun. Bir şeyden yana ya da bir şeye karşı olduğunda, varoluşu ikiye bölersin. Bir tercih belirledin demektir; ve tercih cehennemdir. Tercihsizlik, cehennemden uzak olmaktır.</span></p>

      <p class="Basic-Paragraph-2"><span class="Font-Style47" xml:lang="tr-TR">Bırak işler yürüsün. Sen ilerlemeye, elverişli durumda olan her ne ise tadını çıkarmaya devam et. Başarı varsa, tadını çıkar. Başarısızlık varsa, tadını çıkar - çünkü başarısızlık da hiçbir başarının getiremeyeceği bazı hazlar getirir. Başarı hiçbir başa­rısızlığın getiremediği bazı keyifler getirir. Kendine ait hiçbir fikri bulunmayan bir kişi, meydana gelen her şeyden zevk ala­bilir. Sağlıklıysa, sağlığın tadını çıkarır; hastaysa, yatakta din­lenir ve hastalığın tadını çıkarır.</span></p>

      <p class="Basic-Paragraph-2"><span class="Font-Style47" xml:lang="tr-TR">Hiç hastalığın tadını çıkardın mı? Eğer bunun keyfini sür-mediysen, çok şey kaçırıyorsun. Hiçbir şey yapmadan, dün­yayla ilgili hiçbir şey için endişe duymadan yatakta yatmak, herkes seninle ilgileniyor ve sen birden kral oldun - herkes özenli, dinliyor, seviyor. Senin yapman gereken hiçbir şey, dün­yada tek bir kaygın bile yok. Sadece dinleniyorsun. Kuşları dinliyorsun, müziği dinliyorsun ya da biraz okuyor ve uyku­ya dalıyorsun. Bu, güzeldir! Kendine has bir güzelliği vardır. Hep sağlıklı olman gerektiği fikrine sahipsen, o zaman mut­suz olacaksın.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Mutsuzluk biz tercih yaptığımız için gelir. Mutluluk, tercih yapmamaktır.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Başarının gerçek anlamı nedir? Benim görüşüm budur: Sıra­dan olabiliyorsan, başarılısındır.</span></p>

      <p class="Basic-Paragraph-2 para-style-override-7"></p>

      <p class="Basic-Paragraph-2 para-style-override-10"><span class="Font-Style47" xml:lang="tr-TR">Hasta, arkadaşlarına yakınıyordu: “Bir yıl geçtikten ve o psikiyatra üç bin dolar harcadıktan sonra, bana iyileştiğimi söylüyor. Bir iyileşme! Bir yıl önce Abraham Lincoln’düm -şimdiyse bir hiçim.”</span></p>

      <p class="Basic-Paragraph-2"></p>

      <p class="Basic-Paragraph-2"><span class="Font-Style47" xml:lang="tr-TR">Benim başarılı olma fikrim budur - bir hiç ol! Abraham Lincoln’ler hiç lazım değil, Adolf Hitler’ler hiç lazım değil. Sıradan ol, hiç ol; o zaman yaşam senin için büyük bir keyif olacaktır. Sadece basit ol. Etrafında karışıklıklar yaratma. Talepler yaratma. Kendiliğinden ne geliyorsa, onu bir arma­ğan gibi kabul et ve tadını çıkar. Üzerine yağan milyonlarca keyif var ama sen talep eden zihnin yüzünden bunları göre­miyorsun. Zihnin başarılı olmak, özel biri olmak için öyle bir koşuşturmaca içinde ki şu anda önünde duran güzelliğin tamamını kaçırıyorsun.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Sıradan olmak, sıra dışı olmaktır. Basit olmak, yuvaya var­mış olmaktır.</span></p>

      <p class="Basic-Paragraph-2 para-style-override-15"><span class="Font-Style47" xml:lang="tr-TR">Fakat duruma göre değişir:</span> <span class="Font-Style44" xml:lang="tr-TR">Sıradan</span> <span class="Font-Style47" xml:lang="tr-TR">kelimesinin kendisi bile yeter ve acı bir tat hissetmeye başlarsın - sıradan mı? Sen ve sıradan mı? Belki başka herkes sıradandır ama sen özelsin. Bu delilik, bu nevroz herkesin zihninde vardır.</span></p>

      <p class="Basic-Paragraph-2"><span class="Font-Style47" xml:lang="tr-TR">Arapların bunun için özel bir fıkrası var. Tanrı’nın insanı yaratırken, her bireyin kulağına bir şey fısıldadığını ve “Senin gibi bir erkek veya senin gibi bir kadın daha yaratmadım - sen özelsin. Ötekilerin hepsi sıradan” dediğini söylerler.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Tanrı şaka yapmaya devam eder ve herkes bu saçmalıkla -</span><span class="Font-Style44" xml:lang="tr-TR">ben özelim-</span> <span class="Font-Style47" xml:lang="tr-TR">dolu bir şekilde dünyaya gelir.</span> <span class="Font-Style44" xml:lang="tr-TR">Tanrı kendisi böy­le söyledi, benzersiz olduğumu.</span> <span class="Font-Style47" xml:lang="tr-TR">Böyle söylemeyebilirsin, çün­kü bu sıradan insanların seni anlayamayacaklarını düşünür­sün; yoksa söylemeye ne gerek var? Bir şey söylemeye gerek yoktur. Neden başına iş açasın? Fakat biliyorsun ve bundan mutlak surette eminsin.</span></p>

      <p class="Basic-Paragraph-2 para-style-override-30"><span class="Font-Style47" xml:lang="tr-TR">Herkes aynı gemide: Şaka sadece sana yapılmadı. Tanrı aynı şakayı herkese yapmaya devam eder. Belki bunu şahsen yap­mayı bırakmış ve aynı şeyi herkese tekrarlayan bir bilgisayar programı geliştirmiştir.</span></p>

      <p class="Basic-Paragraph-2"></p>

      <p class="Basic-Paragraph-2"><span class="Font-Style47" xml:lang="tr-TR">Bu, senin nasıl yorumladığına bağlıdır.</span> <span class="Font-Style44" xml:lang="tr-TR">Sıradan</span> <span class="Font-Style47" xml:lang="tr-TR">kelimesi çok büyük öneme sahiptir - ama duruma göre değişir! Anlı-yorsan... ağaçlar sıradandır. Kuşlar sıradandır. Bulutlar sıra­dandır; yıldızlar sıradandır. Bu yüzden kuruntulu değiller. Bu yüzden psikiyatr kanepesine ihtiyaçları yoktur. Sağlıklıdır­lar; hayat ve enerjiyle doludurlar. Sadece sıradandırlar! Hiç­bir ağaç rekabetçi olacak kadar deli değildir ve hiçbir kuş dün­yadaki en güçlü kuşun hangisi olduğuna kafa yormaz - hiçbir kuş bununla ilgilenmez. Sadece kendi işini yapmaya devam eder ve o işin tadını çıkarır. Fakat bu, senin olayı nasıl yorum­ladığına bağlıdır.</span></p>

      <p class="Basic-Paragraph-2 para-style-override-9"></p>

      <p class="Basic-Paragraph-2 para-style-override-25"><span class="Font-Style47" xml:lang="tr-TR">Bir baba kültürlü olsun diye küçük oğlunu Metropolitan Opera’ya götürür. Değneğiyle orkestra şefi çıkar, ünlü opera sanatçısı çıkar ve bir arya söylemeye başlar. Şef değneğini sal­layınca, çocuk “Baba, adam neden o kadına vuruyor?” der.</span></p>

      <p class="Basic-Paragraph-2 para-style-override-31"><span class="Font-Style47" xml:lang="tr-TR">Baba “Ona vurmuyor - bu şef” der.</span></p>

      <p class="Basic-Paragraph-2 para-style-override-23"><span class="Font-Style47" xml:lang="tr-TR">“Pekâlâ, eğer ona vurmuyorsa, kadın neden haykırıyor?” diye sorar çocuk.</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Hayatta gördüğün her şey, senin yorumundur. Bana göre</span> <span class="Font-Style44" xml:lang="tr-TR">sıradan</span> <span class="Font-Style47" xml:lang="tr-TR">kelimesi çok önemlidir. Beni dinlersen, beni işitirsen, beni anlarsan, sadece sıradan olmak hoşuna gidecektir. Sıra­dan olmak için uğraşmaya gerek yoktur. O, zaten oradadır.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">O zaman bütün çaba, bütün çatışma ortadan kaybolur. Açık­ça yaşamdan geldiği gibi, nasıl gelişiyorsa öyle zevk almaya başlarsın. Çocukluğun tadını çıkarırsın, gençliğin tadını çıka­rırsın, yaşlılığın tadını çıkarırsın - yaşamının tadını çıkarırsın ve aynı zamanda ölümünün de tadını çıkarırsın. Yıl boyunca bütün mevsimlerin keyfini yaşarsın - ve her mevsimin kendi güzelliği vardır ve her mevsimin sana vereceği bir şey, kendine</span> <span class="Font-Style47" xml:lang="tr-TR">göre bir coşkusu vardır.</span></p>

      <p class="Basic-Paragraph-2 para-style-override-32"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-33"><span class="Font-Style45" xml:lang="tr-TR">Sevginin havada uğuldadığı güzel bir günde, Ayı Win-nie (Winnie the Pooh) bile sürekli sonuçsuz kalan bir çanak bal arayışını unutarak oturdu. Gözleri açıldı­ğında, etrafında yiyebileceğinden daha fazla balın dolup taştığı dev çanakları görmek onu şaşırtmıştı. Daha sonra o gece yapış yapış, mutlu ve keşfiyle dolu bir şekilde Eşek Eeyore’un yanına gittiğinde, Eeyore bilgelikle baktı ve “Bal hep orada - ama sen onu ancak aramadığın zaman bulabilirsin” dedi. Ayı Winnie anladığını düşündü ama günler sonra göz ucuyla ani, kaçamak bakışlar attığında - bal yoktu! Tekrar oturmayı ve yüksek sesle “Bal aramıyorum!” demeyi bile denedi ama gözlerini açtığında, hâlâ bal yoktu.</span></p>

      <p class="Basic-Paragraph-2 para-style-override-11"><span class="Font-Style45" xml:lang="tr-TR">Açgözlülükten ve beklentilerimden nasıl vazgeçebilir, nasıl sadece var olabilirim?</span></p>

      <p class="Basic-Paragraph-2 para-style-override-13"><span class="char-style-override-4"><br />
      <br /></span></p>

      <p class="Basic-Paragraph-2 para-style-override-14"><span class="Font-Style47" xml:lang="tr-TR">Evet, bu en temel sorulardan bir tanesidir. Aramadığın zaman, bal her yerdedir. Sen onu aramaya başladığında, ani­den ortadan kaybolur. Bu, büyük bir hakikattir. Onu arama­ya başladığın an, gerginleşirsin. Onu aramaya başladığın an dikkatini toplar, kapanır ve sınırlanırsın. Bal, ancak sen açık­ken imkân dahilindedir - kapalı değilken, dar görüşlü değil­ken. Sen her yöne taştığın zaman, bal da senin etrafında taşar.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">Bir şeyi aramak, tek yöne odaklanmak demektir. Bakmadı­ğında, aramadığında, o zaman her yöne hazırsındır - olası her yöne hazırsındır, bütün varoluşa hazırsındır.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Zorluk, birisi sana bakmamanı söylediğinde, senin “Tamam, denemeyeceğim” demene rağmen bilinçdışı bir çabanın devam</span> <span class="Font-Style47" xml:lang="tr-TR">etmesidir. Bakmamak için çaba bile gösterirsin ama bu da sadece bir bakma çabası haline gelir.</span></p>

      <p class="Basic-Paragraph-2"><span class="Font-Style47" xml:lang="tr-TR">Soru çok temeldir: Buddha “Arzusuzsan, bütün arzular ger­çekleşecektir” der. Şimdi, bir gün bir keşiş sorar: “Arzudan uzak olursan bütün arzular gerçekleşecektir, dediğin için, tek bir arzum var: arzusuz olmak. Şimdi bu konuda ne yapaca­ğım?” Arzusuz olma arzusu yine de bir arzudur; aynı düzlem­dedir. Arzu ettiğin ister para, güç ve saygınlık olsun ister arzu-suzluk, hiç fark etmez. Yalnızca arzunun nesnesi değişir; arzu aynı kalır. Arzu sorundur, nesne değil.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Parayı arzuluyorsan, insanlar senin çok dünyevi, maddeci olduğunu söyleyecekler. Tanrı’yı arzuluyorsan, insanlar ruha­ni, öteki dünyadan, dindar olduğunu söyleyecekler. Fakat bilenler için, aslında hiçbir fark yoktur: Hâlâ dünyevisin. Bazı arzular dünyevi, bazı arzular öteki dünyadan değildir! Arzu­nun kendisi dünyevidir; öteki dünyaya ait bir arzu olamaz.</span></p>

      <p class="Basic-Paragraph-2 para-style-override-8"><span class="Font-Style47" xml:lang="tr-TR">Tanrı arzulanamaz - arzularsan, kaçırırsın. Ararsan, bula­mayacaksın. Aradıkça daha da mutsuz olacaksın. Arama ve bul. Sadece var ol - aramayan bir tutum içinde. Kalbinin derinliklerinde düşünmeye devam etmeden,</span> <span class="Font-Style44" xml:lang="tr-TR">Şimdi mutluluk geliyor olmalı çünkü ben onu aramıyorum;</span> <span class="Font-Style47" xml:lang="tr-TR">o zaman tekrar aynı tuzağın içindesindir.</span></p>

      <p class="Basic-Paragraph-2"><span class="Font-Style47" xml:lang="tr-TR">Soru, ne yapılması gerektiğidir:</span> <span class="Font-Style44" xml:lang="tr-TR">“Açgözlülüğümden nasıl vazgeçebilirim?”</span> <span class="Font-Style47" xml:lang="tr-TR">Neden açgözlülüğünden vazgeçmek istiyor­sun? Neden ilk olarak açgözlülüğünden vazgeçmek istiyor­sun? Bunun gerisinde bir açgözlülük olması gerekir - Tanrı’ya, nirvanaya, aydınlanmaya, şuna-buna, her tür zırva şeye, her tür saçmalığa ulaşmak.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Aydınlanma, olur; sen onu arzulayamazsın. Bir gün aniden bütün arzuların yok olduğunu anladığında, aydınlanma ora­dadır. O hep oradaydı; sırf arzular yüzünden onu göremedin.</span></p>

      <p class="Basic-Paragraph-2"></p>

      <p class="Basic-Paragraph-2"><span class="Font-Style47" xml:lang="tr-TR">Arzu, gözlerinin önünde bir perde olur. Açıklığı kaybedersin; olanı göremezsin. Bir şeyin orada olmasını isterken, olanı nasıl görebilirsin? Bir şeyi beklerken, beklenti zaten var olan o şeyi görmene izin vermez. Beklentiyle birlikte, zaten geleceğe git-mişsindir.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Güzel bir kadın istersin ve bir hayalin vardır. O hayal yüzün­den tam önünde duran kadınını kaçıracaksın - fakat hayal yüzünden onu göremezsin. Hayal seni uzaklaştırmaya devam eder.</span></p>

      <p class="Basic-Paragraph-2 para-style-override-21"><span class="Font-Style44" xml:lang="tr-TR">“Açgözlülüğümden nasıl vazgeçebilirim?”</span> <span class="Font-Style47" xml:lang="tr-TR">diye soruyorsun. Neden ilk önce açgözlülüğünden vazgeçmek istediğini sormak istiyorum. Birden bunun gerisinde saklı bir açgözlülük bula­caksın. Açgözlülüğün arkasındaki açgözlülük, onun da arka­sındaki açgözlülük... Bunun faydası olmayacak.</span></p>

      <p class="Basic-Paragraph-2"><span class="Font-Style47" xml:lang="tr-TR">Bu nedenle sana ondan nasıl vazgeçeceğini söylemeyeceğim; sana onu nasıl anlayacağını söyleyeceğim. Anladığında, o ken­diliğinden ortadan kalkar. Sen ondan vazgeçmezsin - sen yapa­mazsın. Sen, açgözlülüksün: Açgözlülüğü nasıl bırakabilir­sin? Sen, arzusun: Arzuyu nasıl bırakabilirsin? Sen, arayışsın: Aramaktan ve araştırmaktan nasıl vazgeçebilirsin? Bu “sen” bütün deliliklerinin merkezidir. Açgözlülüğü nasıl bırakacağı­nı soruyorsun. Kim soruyor? “Ben.” Şimdi “Ben” Tanrı’nın bile ele geçirilmesini istiyor, “Ben” aydınlanmanın da ele geçi­rilmesini istiyor. “Ben” sadece dünyayı istemekle kalmıyor, öteki dünyayı da istiyor. “Ben”in deliliği giderek artıyor.</span></p>

      <p class="Basic-Paragraph-2 para-style-override-15"><span class="Font-Style47" xml:lang="tr-TR">Sadece anla. Hiçbir şeyi bırakmaya gerek yoktur. İnsan hiçbir şeyi bırakamaz. Sadece anlamaya çalış. Açgözlülüğün biçimlerini anlamaya çalış. Açgözlülüğün nasıl işlediğini anla­maya çalış. Açgözlülüğün giderek daha fazla mutsuzluk, daha fazla hayal kırıklığı getirdiğini; açgözlülüğün senin için, senin önünde yeni cehennemler yaratmaya devam ettiğini anlama­ya çalış. Sen oraya ulaştığında, orada hazır olsun diye yeni cehennemler yaratmaya devam eder. Sadece açgözlülük olgu­sunun kendisine bak - ondan vazgeçme fikri olmadan, çünkü onu bırakmak istersen açgözlülüğün bir kısmı fark edilmeden kalacaktır. Açgözlülüğü bırakmak isteyen kısım fark edilme­den kalacak, karanlıkta kalacaktır.</span></p>

      <p class="Basic-Paragraph-2 para-style-override-28"><span class="Font-Style47" xml:lang="tr-TR">Bu koşullarda düşünmeye gerek yoktur. Yalnızca anlamaya çalış. “Kendini tanı” diyen Sokrates’in kastettiği budur. Bunun anlamı sessizce oturmak ve</span> <span class="Font-Style44" xml:lang="tr-TR">Ben ruhum; Ben Tanrı’yım</span> <span class="Font-Style47" xml:lang="tr-TR">diye tekrarlamak değildir. Bu, bu anlama gelmez! “Kendini tanı”, durum her ne olursa olsun, onu tabaka tabaka, derinlemesi­ne incelemen demektir. Onu anlayışına maruz bırak. Onun en dibine, ta köküne kadar in. Tekrar tekrar gözden geçir. Bütün tabakaları gözden geçirdiğin güne kadar.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Tabakalar tıpkı soğan gibidir. Bir soğanı soyarsın -tıp­kı bunun gibi, varlığını soy- bir soğan gibi, soymaya devam et. Taze tabakalar bulacaksın; soymaya devam et, soymaya devam et. Bir gün, birden soymayı bitirdiğinde elinde boş­luktan başka hiçbir şey kalmaz. O boşlukta açgözlülük yok olmuştur ve o boşlukta aydınlanma gerçekleşmiştir. O boşluk, ilahi olandır. O boşluk, tanrısaldır.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Bu nedenle açgözlülüğü nasıl bırakacağını sormak yerine, açgözlülüğü nasıl anlayacağını sor. Bütün olay tek bir şeye dayanır: anlayış. Bir şeyle ilgili anlayış mükemmel olduğun­da, özgürleştirir.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">“Hakikat özgürleştirir” diyen İsa’nın kastettiği budur. Açgözlülüğün hakikatini bildiğin zaman, özgürleşirsin. Cin­selliğin hakikatini bildiğin zaman, özgürleşirsin. Herhangi bir şeyin hakikatini bildiğinde, o şeyden özgürleşirsin. Bilmek, özgür olmaktır; bilmemek tutsaklıktır.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Bu yüzden açgözlülüğünü nasıl yok edeceğini sorma. Telaş yok. Aslında, derinlemesine onun içine gir, vazgeçmeden önce onu iyice izle; aksi takdirde o anlayışı hep kaçıracaksın. Anla­yıştan önce yok olursa, bir şey eksik kalacaktır. Bu yüzden asla bırakmaz, sana yapışır. Senin onu anladığın; hiçbir şey giz­li kalmayacak şekilde derinlemesine incelediğin; açgözlülüğün biçimlerini, anlaşılması zor biçimlerini gördüğün son dakika­ya kadar sana tutunur.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">Şimdi, bu soru gizli bir açgözlülük biçimidir: “Nasıl bıraka­cağım?” Ayı Winnie’nin sorunu buydu; anladığını sanıyordu: “. ama günler sonra göz ucuyla ani, kaçamak bakışlar attı­ğında - bal yoktu!” Sen de gözünün ucuyla kaçamak bakışlar atacaksın - açgözlülüğü iyice anlayıncaya kadar.</span></p>

      <p class="Basic-Paragraph-2 para-style-override-34"><span class="Font-Style47" xml:lang="tr-TR">“Tekrar oturmayı ve yüksek sesle ‘Bal aramıyorum!’ demeyi bile denedi.” Sen de aynısını söyleyeceksin. Sen bunu zaten bir­çok sefer söyledin, “Mutluluk aramıyorum, aydınlanma ara­mıyorum. Osho nirvananın en son kâbus olduğunu söylüyor, bu nedenle onu aramıyorum” dedin - ve sonra kaçamak bir şekilde, göz ucuyla, onu arıyorsun. Bekliyor ve “Sorun nedir? Osho ‘Bütün arzulardan vazgeçtiğinde, gerçekleşir’ demişti ama hâlâ olmadı!” diyorsun. Arzuyu henüz bırakmadın.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">Fakat arzuyu bırakamazsın - bunda ısrar ediyorum, vurgu­lamam kesindir. “Onu bırak!” diyen başka öğretmenler oldu. Ben onu bırakmanı söylemiyorum, çünkü bırakamayacağını biliyorum. Bugüne kadar kimse bırakamadı. Buddha bile onu bırakamadı. Bir gün Buddha onu anladığında kendiliğinden yok oldu.</span></p>

      <p class="Basic-Paragraph-2"><span class="Font-Style47" xml:lang="tr-TR">Bir şeyden vazgeçersen, ego hemen çok büyüdüğünü hisse­der:</span> <span class="Font-Style44" xml:lang="tr-TR">Ben ondan vazgeçtim.</span> <span class="Font-Style47" xml:lang="tr-TR">Ego, arzunun temel nedenidir! Yeni bir açgözlülük yaratacaktır; yeni yollar bulacaktır. Çok yara­tıcıdır. Bu yaratıcı ego yüzünden, gerçeklik kaçırılıyor. Başka bir yol bulacaktır; arka kapıdan geri dönecektir. Bu neden­le ondan nasıl vazgeçeceğini sorma. Ben ondan vazgeçmene yardım etmek için burada değilim; ben onu anlamana yardım etmek için buradayım. Eğer o hâlâ oradaysa, bu sadece tek bir şeyi gösterir: senin onu anlamadığını. Ödevini henüz yapma­dın. Ödevini yap. Ondan vazgeçme telaşı içinde olma. Sade­ce bak, izle.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Yaşamın küçük şeylerinde izle. Yolda yürüyorsun; yanın­dan bir araba geçer. Sadece kendini gözden geçir: Bir açgözlü­lük ortaya çıktı. Arabanın güzel olduğunu söylediğin an, ona sahip olmak için gizli bir açgözlülük ortaya çıktı. Güzel bir kadın geçer ya da bir erkek ve birden o insanı elde etme arzu­su.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Bir şeyi gördüğün -güzel bir çocuk- ve derin bir arzunun doğduğu anda: Böyle bir çocuğun olmalı. Aslında, arzunu derinlemesine gözden geçirirsen, içinde hamilelik arzusunun doğduğunu anlayacaksın. En derindeki katmanda, o oradadır. Yüzeyde sadece “Ne kadar güzel bir çocuk. Keşke benim de böyle bir oğlum olsaydı” dersin. Yüzeyde, çok basittir, sade­ce çocuğa iltifatta bulunmuşsun gibi ama derinde, pek çok şey olur.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Yaşamın küçük şeylerinde... Yemek yiyorsun, açlığını doyur­duğunu bilirsin ama yemeye devam edersin. İzle - açgözlülük oradadır. Artık açlıktan yemiyorsun; açgözlülükten yiyorsun. Bir gün meditasyonda güzel bir şey olur - bir esinti varlığına dolar, birden ışık vardır, birden rayiha vardır; sen o rayiha­dan etkilenirsin ve sonra gider. Artık bunun her gün her medi-tasyonda olmasını istersin. Şimdi hayal kırıklığına uğradın ve hayal kırıklığı yaşadıkça ihtimal azalır. Şimdi o pencere asla tekrar açılmayacak. Açılmadığında o pencereyi çok arzular­sın. O zaman da çok mutsuz olursun -</span> <span class="Font-Style44" xml:lang="tr-TR">Neden olmuyor?</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Meditasyon yapan binlerce insanı gözlemliyorum. İlk sefer­ de meditasyon gerçekten derine indiğinde, o anlık görün­tü derhal kaybolur - aylarca. O zaman “Neler oluyor? Bir şey görmüştüm ve olağanüstü güzeldi. Neden kayboldu? Ne hata yaptım?” diyerek bana gelirler. Hiçbir hata yapmadın ama açgözlü davrandın. İlk sefer olduğunda, açgözlü değil­din, çünkü daha önce onu bilmiyordun. Ona nasıl aç olabilir­sin? Bilinmiyordu; beklenmedik bir anda geldi. Öylece geldi ve sen hazırlıksız yakalandın. Şimdi izle. Senin onu istemedi­ğin bir sırada geldi - onu bilmiyordun, bu nedenle onu istemiş olamazdın. Kendiliğinden geldi. Şimdi onu istiyorsun. Şimdi, sen istemeden gelen bir şeyi istiyorsun. Bütün sorunu sen yara­tıyorsun - açgözlülük girdi.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Bir insanın satoriye</span><span class="Font-Style47 char-style-override-5" xml:lang="tr-TR">1</span><span class="Font-Style47" xml:lang="tr-TR">* çok ama çok yaklaşmışken, sonrasın­da açgözlülük yüzünden yanlış yola saptığı zamanlar olmuş­tur.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Bu nedenle izle. Yerken, izle. Sabah uykunu aldığını bilmene rağmen dönüp biraz daha kestirmek istersin. Şimdi bu açgöz­lülüktür. Bedenin dinçse, iyi hissediyorsan ve yorgunluk git­mişse, o zaman izle. Her yerdedir -yemek, uyumak, meditas-yon yapmak-, o açgözlülük her yerdedir.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Bir gün kadınınla ya da erkeğinle seks yaparsın ve seks ken­dinden geçiricidir. Şimdi arzularsın, şimdi aynı seksi tekrarla­mayı istemeye başlarsın ama o coşku asla tekrar ortaya çık­maz. Mutsuz olursun. Ne olduğunu, neyin ters gittiğini anla­mazsın. “O zirveye neden ulaşamıyorum?” Oraya asla tekrar ulaşamayacaksın, çünkü onu arıyorsun. İlk seferinde, onu ara­mıyordun.</span></p>

      <p class="Basic-Paragraph-2"><span class="Font-Style40" xml:lang="tr-TR">1 * Satori: aydınlanma. (ç.n.)</span></p>

      <p class="Basic-Paragraph-2 para-style-override-35"><span class="Font-Style47" xml:lang="tr-TR">Bu temel bir yasadır. İşler yürür ve kendiliğinden yürür; sen onları olduramazsın. Yapabileceğin en fazla, olabilsinler diye kapılarını açık tutmaktır ama işleri olmaya zorlayamazsın.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Zorlarsan, o zaman hiçbir şey olmaz. O zaman sevgilin­le sevişmeye devam edebilirsin ama hiçbir şey olmayacaktır; aslında olaydan tamamen tiksinmeye başlayacaksın. Kadın­dan nefret etmeye başlayacaksın; adamdan nefret etmeye baş­layacaksın. Diğer kişinin seni aldattığını düşünecek ve başka bir kadın, başka bir erkek aramaya, gidecek başka bir yer ara­maya başlayacaksın -</span> <span class="Font-Style44" xml:lang="tr-TR">“Artık burada olmuyor.”</span> <span class="Font-Style47" xml:lang="tr-TR">Böyle bir şey gerçekten oldu mu yoksa onu sadece sen hayal mi ettin, şüp­heleneceksin.</span> <span class="Font-Style44" xml:lang="tr-TR">Bu kadınla nasıl oldu? Şimdi olmuyor.</span> <span class="Font-Style47" xml:lang="tr-TR">Yaşanan deneyimden bile kuşku duyacaksın.</span></p>

      <p class="Basic-Paragraph-2 para-style-override-8"><span class="Font-Style47" xml:lang="tr-TR">İnsanlar bana gelir ve “Şimdi, aylardır meditasyonda hiçbir şey olmuyor” der ve kuşkuya kapıldıklarını söylerler. İlk sefe­rinde onu hayal etmişler miydi? Hayal etmediler; o gerçekleşti. Fakat şimdi onun olmasını istiyor, hayal ediyor ve kendi etraf­larında bir fikir yaratıyorlar.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">O zaman ne yapılması gerekir? Zihnin bütün biçimleri­ni izlemek zorundasın. Açgözlülük, arzu, tutku, kıskançlık, sahiplenme, hâkimiyet - her şeyi izlemek zorundasın.</span></p>

      <p class="Basic-Paragraph-2"><span class="Font-Style47" xml:lang="tr-TR">Hepsinin birbiriyle bağlantılı olduğunu hatırla. Açgözlülük yok olursa, öfke de kaybolacaktır. Öfke kaybolursa, kıskanç­lık da ortadan kalkacaktır. Kıskançlık yok olursa, şiddet de yok olacaktır. Şiddet ortadan kalkarsa, sahiplenme de yok ola­caktır. Bunların hepsi birbiriyle ilgilidir. Aslında, bunlar aynı tekerleğin telleridir ve hepsini destekleyen merkez egodur. Bu nedenle egonun biçimlerini izle.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">İzledin, izledin, izledin. bir gün, birden orada değildir. Sadece izleyen kalır. O saf izleme anı, dönüşüm anıdır.</span></p>

      <p class="baslik" id="toc_marker-1-1" xml:lang="tr-TR">Açgözlülük nedir?</p>

      <p class="Basic-Paragraph-2 para-style-override-36"><span class="Font-Style47" xml:lang="tr-TR">Açgözlülük kendini bir şeyle doldurma gayretidir - bu seks olabilir, yiyecek olabilir, para olabilir, güç olabilir. Açgözlülük, içsel boşluk korkusudur. Kişi boş olmaktan korkar ve kişi bir şekilde daha daha çok şeye sahip olmak ister. Kişi kendi boş­luğunu unutabilmek için içine bir şeyler tıkıştırmaya devam etmek ister.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Fakat insanın boşluğunu unutması, kişinin kendi benliği­ni unutmasıdır. Kişinin kendi boşluğunu unutması, Tanrı’ya giden yolu unutmasıdır. İnsanın boşluğunu unutması, bir insa­nın dünyada yapabileceği en aptalca harekettir.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">İnsanlar neden unutmak ister? Bize başkaları tarafından verilen, boşluğun ölüm olduğu fikrini taşıyoruz. Doğru değil! Bu, toplum tarafından devam ettirilen yanlış bir düşüncedir. Toplumun bu fikre yatırımı büyüktür, çünkü insanlar açgöz­lü olmadığında bizim bildiğimiz haliyle bu toplum varlığını sürdüremez. İnsanlar açgözlü olmazsa kim para için, güç için delirecek? O zaman bu para odaklı toplumun yapısı tama­men çökecektir. İnsanlar açgözlü olmadığında İskender’e kim “Büyük” diyecektir? İskender’in “Büyük” değil “gülünç”, “Büyük” değil “aptal” olduğu söylenecektir. O zaman gidip bir şeyleri ele geçiren insanları kim saygıdeğer bulacaktır? Kim onlara saygı gösterecektir? Alay konusu olacaklar! Onlar deli; yaşamlarını boşa harcıyorlar. O zaman ülkelerin başbakan ve başkanlarına kim saygı gösterecek? O zaman insanlar onların sinir hastası olduğunu düşünecek.</span></p>

      <p class="Basic-Paragraph-2 para-style-override-8"><span class="Font-Style47" xml:lang="tr-TR">Adolf Hitler, Mussolini, Churchill ve benzeri insanların sinir hastası olduğu düşünüldüğünde, kimse onlara önem ver­mediğinde, dünya gerçekten güzelleşecek. Politik yapı tama­men çökecektir, çünkü politikacı yalnız daha fazla dikkat çek­mek için oradadır. Politikacı bir çocuktur; büyümemiştir. Her­kesin kendi idaresinde olmasını ister; herkesin ona saygı gös­termesini ister; herkesin özenli olmaya devam etmesini, ona dikkat etmesini ister.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">İlgi kişiyi sarhoş eder, dünyadaki en güçlü uyuşturucudur. Kasabayı bir uçtan öbür uca kat ettiğini ve kimsenin sana dik­kat etmediği, bir köpeğin bile sana havlamadığını düşün; her­kes seni görmezden geliyor, köpekler bile; kimse dikkat etmi­yor, herkes senin var olmadığını sanıyor! “Hey! Selam, günay­dın. Nereye gidiyorsun? Nasılsın?” - insanlar sana bakmıyor. Görünmez olur ve etrafta dolaşırsan, seni göremediği için kim­se sana bakmazsa, kimse “Merhaba!” demezse, kimse dikkat etmezse, nasıl hissedeceksin? Önemsiz birisi, bir hiç olduğu­nu, hiçliğe indirgendiğini hissedeceksin. Bu durum ölüm gibi gelecek.</span></p>

      <p class="Basic-Paragraph-2 para-style-override-30"><span class="Font-Style47" xml:lang="tr-TR">Bu nedenle insanlar daha fazla ilgi arayışındadır. Ünlü ola­rak dikkat çekemezsen, o zaman en azından kötü şöhretin­le dikkat çekebilirsin. Bir aziz olarak dikkat çekemezsen, bir katil olarak dikkat çekebilirsin.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Psikologlar temelde birçok katilin cinayet işlemesinin tek nedeninin dikkat çekmek olduğunu söyler. Cinayet işledik­lerinde, iri harflerle yazılmış isimleriyle birlikte fotoğrafları gazetelerin baş sayfalarında yer alır. Televizyonda, radyoda, her yerdedirler; önemli birisi olurlar. En azından birkaç gün için onlar da ünlü olmanın tadını çıkarabilirler; bütün dünya onları tanır, artık önemsiz kişiler değildirler.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">İnsanların açgözlü olmadığı bir dünya düşün - o zaman zengin insanların sinir hastası olduğu düşünülecek, politikacı­ların sinir hastası olduğu düşünülecektir. O zaman sürekli ilgi özlemi çeken insanlarda zekâ geriliği bulunduğu düşünülecek­tir. İnsanlar açgözlü olmadığında, tamamen farklı, daha güzel bir dünyaya kavuşacağız. Kesinlikle daha az mülkiyet ama daha çok keyif, daha çok müzik, daha çok dans, daha çok sevgi olacak. İnsanların evlerinde ıvır zıvırları bulunmayabi­lir ama insanlar daha canlı olacaklar. Şu anda ıvır zıvırlar için hayat enerjilerimizi satmaya devam ediyoruz. Ivır zıvır birik­meye devam ediyor ve ruh yok olmaya devam ediyor; makine­ler büyümeye devam ediyor ve insan yok olmaya devam edi­yor.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Dünya tokgözlü olduğunda; insanlar gitar, flüt çalıyor ola­caklar. İnsanlar sessizce ağaçların altında oturup meditasyon yapabilecekler. Evet, insanlar bir şeyler yapıyor olacaklar ama ancak kesin gereklilik boyutunda. İnsanlar ihtiyaçlarını karşı­lıyor olacaklar ama ihtiyaçlar arzu değildir: Arzular gereksiz­dir; ihtiyaçlar gereklidir. Arzular hiç bitmez. İhtiyaçlar basittir ve karşılanabilir ama arzular giderek daha fazlasını istemeye devam eder. Sahip olduğun aynı şeyin daha fazlasını bile arzu­lamaya devam ederler. Bir araban var, arzu iki arabaya sahip olmanı söyler; iki arabalık bir garajın yoksa sen bir hiçsin. Bir evin var, arzu iki eve sahip olmanı söyler - en azından bir tane tepede. İki tane evin olduğunda, arzu üç eve sahip ol der; biri tepede, biri deniz kenarında ve falan filan yerde, vesaire.</span></p>

      <p class="Basic-Paragraph-2 para-style-override-7"></p>

      <p class="Basic-Paragraph-2 para-style-override-17"><span class="Font-Style47" xml:lang="tr-TR">İrlandalı bir gün bahçesini kazarken, ayaklarının dibinde küçük bir yaratık görür. Onu öldürmek için küreğini kaldırdı­ğında, bir de bakar ki yaratık konuşuyor.</span></p>

      <p class="Basic-Paragraph-2 para-style-override-21"><span class="Font-Style47" xml:lang="tr-TR">“İrlandalı, ben bir cinim. Hayatımı bağışlarsan üç dileğini yerine getireceğim.”</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">“Üç dilek mi? Tamam!” der İrlandalı, sonra yüksek sesle düşünür: “Pekâlâ, bu kazı işi beni susattı. Bir şişe bira iste­rim.”</span></p>

      <p class="Basic-Paragraph-2"><span class="Font-Style47" xml:lang="tr-TR">Cin parmaklarını şaklatır ve İrlandalı’nın eline bir şişe bira</span> <span class="Font-Style47" xml:lang="tr-TR">yerleşiverir.</span></p>

      <p class="Basic-Paragraph-2 para-style-override-23"><span class="Font-Style47" xml:lang="tr-TR">“İşte” der cin, “sihirli bir şişe. Asla boşalmayacak - son­suza kadar akacak.” İrlandalı büyük bir yudum alır. Harika. “Diğer iki dileğin nedir, İrlandalı?” diye sorar cin.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">İrlandalı düşünür. “Bundan iki tane daha istiyorum, lüt­fen.”</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Şimdi, yararı yok ama işler böyle yürür... Milyon doların var - zaten kullanabileceğinden fazlasına sahipsin ama daha çoğunu istiyorsun ve bu hiç bitmiyor. İhtiyaçlar küçüktür: Evet, gıda, barınma, birkaç şeye ihtiyacın var. Herkesin ihti­yaçları karşılanabilir; dünya herkesin gereksinimlerini sağla­yabilecek durumdadır - ama arzular. imkânsızdır. Arzular yerine getirilemez. İnsanlar arzularını yerine getirdiği için, mil­yonlarca insanın ihtiyaçları karşılanmıyor.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Fakat temelde, açgözlülük ruhsal bir problemdir. Sana çok şeye sahip değilsen, önemsiz biri ve aynı zamanda da korkak olduğun öğretildi. Bu nedenle insanlar kendilerini doldurma­ya devam ediyorlar. Faydası olmaz; olsa olsa sana geçici bir rahatlama sağlar - ama er ya da geç boşluğu yeninde hissetme­ye başlarsın. O zaman onu tekrar doldurursun.</span></p>

      <p class="Basic-Paragraph-2 para-style-override-28"><span class="Font-Style47" xml:lang="tr-TR">İçsel boşluk, Tanrı’ya açılan kapıdır. Fakat sana boş zih­nin, şeytanın zihni ya da şeytanın atölyesi olduğu anlatıldı; bu anlatılanlar kesin saçmalıktır. Boş zihin Tanrı’ya açılan kapı­dır. Boş zihin nasıl şeytanın atölyesi olabilir? Şeytan boş zihin­de bütünüyle ölür. Şeytan, zihin demektir; boş zihin, zihinsiz-lik demektir.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Açgözlülük karşı karşıya gelinmesi gereken en temel prob­lemlerden biridir. Neden açgözlü olduğunu görmek zorunda­sın: Çünkü kendini nesnelerle meşgul etmek istersin. Daha daha çok şeye sahip olduğunda, meşgul kalırsın. İç dünyan­la ilgili her şeyi unutabilir, ona</span> <span class="Font-Style44" xml:lang="tr-TR">Bekle! Şu kadarına daha sahip olayım, ondan sonra sana döneceğim,</span> <span class="Font-Style47" xml:lang="tr-TR">demeye devam edebi­lirsin.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Ölüm hep arzuların gerçekleşmeden önce gelir. Bin yıl yaşa-san bile, arzuların gerçekleşmeyecek.</span></p>

      <p class="Basic-Paragraph-2 para-style-override-22"><span class="Font-Style47" xml:lang="tr-TR">Hindistan’da çok güzel bir hikâye vardır.</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Büyük bir kral olan Yayati ölüm döşeğindedir. Ölüm gelir... Eski bir hikâyedir bu; o günlerde işler basitti ve öteki dünya o kadar uzakta değildi. Ölüm gelir ve kapıyı çalar. Yayati kapı­yı açar ve “Ne? Daha yüz yıl yaşadım ve sen buradasın - üste­lik haber vermeden! En azından biraz zaman verilmeli. Gerçek arzularımı henüz yerine getirmedim. Ertelemekteydim -yarın, yarın- ve şimdi sen buradasın ve yarın olmayacak. Bu zalim­ce! Merhametli ol!” der.</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Ölüm, “Birisini almak zorundayım, boş elle dönemem. Fakat senin kederini ve yaşını görünce, sana bir yüz yıl daha bağışlayacağım. Bu durumda oğullarından biri benimle gel­mek zorunda” der.</span></p>

      <p class="Basic-Paragraph-2 para-style-override-9"><span class="Font-Style47" xml:lang="tr-TR">Yayati’nin yüz oğlu vardır -yüz karısı vardı- bu nedenle “Bu kolay!” der.</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Düşündüğü kadar basit değildir. Yüz oğlunu çağırır ve biri­sinin gitmesini ister. “Yaşlı babanızın hayatını kurtarın! Pek çok sefer ‘Baba, senin için ölürüz’ dediniz. Şimdi bunu kanıt­lamanın tam zamanı!”</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Fakat böyle sözler her zaman edilir; bunlar kibar boş laflar­dır. Oğullar birbirine bakmaya başlar. Birisi yetmişindedir, bir başkası yetmiş beşinde, birisi altmış; onların da yaşı ilerlemiş­tir. En genç henüz yirmi yaşındadır.</span></p>

      <p class="Basic-Paragraph-2"><span class="Font-Style47" xml:lang="tr-TR">En genç oğul ayağa kalkar ve “Ben gitmeye hazırım” der. Buna kimse inanamaz! Doksan dokuz ağabeyi buna inana­maz; onun aptal olduğunu düşünürler. Henüz hiçbir şey yaşa­mamıştır. Daha yirmi yaşında, yolun başındadır. Ölüm bile acır.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">Ölüm genç adamı kenara çekerek kulağına fısıldar: “Deli misin? Ağabeylerin hazır değil -uzun yaşadılar. Birisi yetmiş beş yıl yaşamış- o hazır değil. Sen mi hazırsın? Baban ölmeye hazır değil. O, yüz yaşında ama sen daha yirmi yaşındasın.”</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Genç adam çok güzel, çok önemli bir şey söyler: “Babamın yüz sene yaşadığını ve bir insanın sahip olabileceği her şeye sahip olduğunu ve hâlâ doymadığını görünce, hayatın boşu-nalığını anlıyorum. Ne anlamı var? Yüz yıl yaşayabilirim, durum yine aynı olacak. Sadece babam olsaydı,</span> <span class="Font-Style44" xml:lang="tr-TR">Belki o bir istisnadır,</span> <span class="Font-Style47" xml:lang="tr-TR">diye düşünebilirdim. Ama ağabeylerim de -yetmiş beş, yetmiş, altmış beş, altmış- uzun yaşadı. Her şeyin tadını çıkardılar; zevk alacak başka ne var? Yaşlanıyorlar ve doyum­suzlar. Bu yüzden bir şey kesin: Doyuma ulaşmanın yolu bu değil. Bundan dolayı hazırım ve seninle geliyorum, en ufak bir üzüntü duymadan, büyük bir anlayış içinde. Bu işkenceyi, babamın yaşamaya mecbur olduğu bu yüz yıllık işkenceyi çek­mek zorunda kalmamak için neşe içinde seninle geliyorum. O henüz seninle gelmeye yetecek kadar güce kavuşmadı.”</span></p>

      <p class="Basic-Paragraph-2 para-style-override-18"><span class="Font-Style47" xml:lang="tr-TR">Hikâye devam eder. Bir yüz yıl daha geçer; yıllar gelip geçer, hiçbir şey fark edilmez. Ölüm yine kapıyı çalar. Ölüm kapıyı çaldığında, ancak o zaman Yayati bir yüz yılın daha geçtiğini fark eder. “Ama hazır değilim!” der.</span></p>

      <p class="Basic-Paragraph-2 para-style-override-30"><span class="Font-Style47" xml:lang="tr-TR">Bu böyle devam eder ve her seferinde bir oğul Ölüm’le bir­likte gider ve Yayati bin yıl yaşar. Bu gerçekten sembolik bir hikâyedir. Bin yıl sonra Ölüm gelir ve “Şimdi ne düşünüyor­sun?” der.</span></p>

      <p class="Basic-Paragraph-2 para-style-override-37"><span class="Font-Style47" xml:lang="tr-TR">Yayati, “Geliyorum. Yetti artık! Burada hiçbir şeyin yeri­ne getirilemeyeceğini gördüm. Arzular büyümeye devam edi­</span><span class="Font-Style47" xml:lang="tr-TR">yor: Bir arzunu yerine getiriyorsun, başka on arzu yerine geçi­yor. Bu, sonu gelmeyen bir süreçmiş. Bu sefer kendi isteğim­le geliyorum ve şimdi seninle ilk giden ve o zaman daha yirmi yaşında olan oğlumun akıllı davrandığını söyleyebilirim. Ben aptallık ettim. Bunu görmek bin yılımı aldı; o bunu daha yir­mi yaşında görebildi. Bu zekâdır!” der.</span></p>

      <p class="Basic-Paragraph-2"></p>

      <p class="Basic-Paragraph-2 para-style-override-20"><span class="Font-Style47" xml:lang="tr-TR">Zekiysen, açgözlülüğün boşunalığını göreceksin. Zekiysen, yaşamak için hazırlık yapmaktansa yaşamaya başlayacaksın. Açgözlülük yaşamak için hazırlık yapmaktır. Hazırlık yap­maya devam edebilirsin; yaşama zamanı asla gelmeyecektir. Zekiysen, yarın için bugünü kaçırmayacaksın. Başka bir an için, bu anı feda etmeyeceksin; bu anı bütünlüğü içinde yaşa­yacaksın. Bu anın bütün özsuyunu çıkar.</span></p>

      <p class="Basic-Paragraph-2 para-style-override-13"><span class="Font-Style47" xml:lang="tr-TR">İsa havarilerine “Yarını düşünmeyin” der. Açıkça “Açgöz­lü olmayın” demektedir - çünkü ertesi günü düşündüğün her sefer, açgözlü olursun. Yarını düşünen açgözlülüktür. İsa hava­rilerine söyler: Tarladaki zambaklara bakın. Onların sırrı ne? Neden bu kadar güzeller? Bütün o ihtişamla donatılmış Haz-reti Süleyman bile bu kadar güzel değildi. Zambakların sırrı ne? Sırları basittir: Yarını düşünmezler; anı yaşarlar. Şimdiki an, her şeydir. Arkasında hiçbir şey, önünde hiçbir şey yoktur. Zambaklar bütün varlıklarıyla bu anın tadını çıkarırlar.</span></p>

      <p class="Basic-Paragraph-2 para-style-override-22"><span class="Font-Style47" xml:lang="tr-TR">Açgözlülük yaşamını yarına ertelemek demektir.</span></p>

      <p class="Basic-Paragraph-2 para-style-override-28"><span class="Font-Style47" xml:lang="tr-TR">Açgözlülüğünü görmeye çalış. Pek çok şekle girebilir: Dün­yevi olabilir; öteki dünyadan olabilir. Dikkat et! Şu şekle gire­bilir:</span> <span class="Font-Style44" xml:lang="tr-TR">Bu hayat yaşamaya değmez, bu yüzden öteki yaşama hazırlık yapacağım. Bu dünya üzerinde yaşamaya değmez: Cennete hazırlık yapacağım.</span> <span class="Font-Style47" xml:lang="tr-TR">Bu açgözlülüktür!</span></p>

      <p class="Basic-Paragraph-2 para-style-override-7"><span class="Font-Style47" xml:lang="tr-TR">Sözde azizlerinin yüzde 99’u açgözlü, pazar yerinde bula­cağın insanlardan çok daha açgözlü insanlardı. Pazar yerinde yaşayan insanların açgözlülüğü o kadar büyük değildir; onla­rın açgözlülüğü çok sıradandır. Daha çok para isterler - bu çok sıradandır. Senin azizlerin, mahatmaların “Bu geçici. Biz kalıcı bir şey istiyoruz; biz sonsuz bir şey istiyoruz. Sonsuz için geçici olanı feda edeceğiz” der. Büyük bir motivasyon vardır: Gözlerinin ucuyla cenneti bekliyorlar. Orada tadını çıkaracak­lar ve orada pazar yerinde koşuşturan bu aptallara göstere­cekler: “Bakın, biz size anlatmış, sizi uyarmıştık. Şimdi cehen­nemde acı çekmek zorundasınız ve biz de cennetin zevklerinin tadını çıkaracağız.” Bu açgözlülüktür ve açgözlülüğün oldu­ğun yerde, cennet yoktur. Açgözlülük, cehennemdir: ister dün­yevi olsun ister öteki dünyalı.</span></p>

      <p class="Basic-Paragraph-2"><span class="Font-Style47" xml:lang="tr-TR">Açgözlülüğün aptallığını gör.</span> <span class="Font-Style44" xml:lang="tr-TR">Feragat</span> <span class="Font-Style47" xml:lang="tr-TR">etmeni söylemiyorum -sözlerimi izle- açgözlülüğün aptallığını gör diyorum. Bu gör­me haliyle birlikte açgözlülük yok olur ve enerjin serbest kalır. Bilincin artık para, güç, saygınlık gibi şeyler yüzünden karma­karışık, sıkışmış değildir. Bilincin özgürdür. Bilinç özgürlüğü en büyük hazdır.</span></p>
    </div>
  </div>
</body>
</html>
