<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Şarkını Söylediğin Zaman</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block11">0 günü, o anı hiç unutmadım. Soğuk, vıcık vıcık çamurlu bir kış günüydü. Kaldırımda durmuş onun fotoğrafına bakıyorum boğazımda bir yumruyla ve dağılmış halde. Havuzun başında eski ekim güneşleri kumral saçlarını okşarken ve biz tahta bankın üzerinde yan yana otururken yaşamak ne güzelmiş, diyordum.</p>

  <p class="block11">Ardımdan, insanlar, otobüsler geçiyordu. Onu oraya, kentin en işlek yerine asılmış pis bir afişe, kara bıyıklı, kaba saba bir adamın yanına, incecik boynu, kırılıverecek kadar narin boynuyla, kocaman ışıklı gözleri ve mahzun yüzüyle basmışlardı. Yırtıp atmak istedim afişi. Az sonra yağmur yağabilir, ıslanabilir güzelim benim, diye geçirdim içimden ve bakamadım daha fazla. Yürüdüm, onu bulmasınlar, bulamasınlar isteyerek. Gidecek bir yerim yoktu artık. O duvarın önünde kalakalmadan önce nereye gitmekte olduğumu unutmuştum.</p>

  <p class="block11">Annesine sormadım hiç, nerelerde, diye. Biliyordum söyleyemeyeceğini. Bilse de söyleyemezdi. Bilinmeyenlerin sorulamadığı, bilinenlerin söylenemediği günler yaşanıyordu. Bir yerde konup kalmış değildi o belki de. Yuvasız bir kuş gibiydi. Yorgun, kederliydi Misli hanım. Babası Celal Bey'i tanıdım o günlerde. Aralıksız sigara içen suskun, konuşurken bir sonraki cümlesini unutuveren kederli bir adamdı.</p>

  <p class="block11">Onlara gittiğimde Ayşecik'le oynuyor, bazen onu dışarı çıkarıp gezdiriyor, çocuk bahçesine götürüyordum. Ev hüzne batmıştı, tadı tuzu yoktu. Küçük kız hırçındı. Misli Hanım'la çay içerken salonun köşesinde cansız, işe yaramaz yatan piyanoya bakıyordum. Sevdiğim kızın incecik, beyaz parmaklan küçük beyaz kuşlar gibi uçardı tuşlar üzerinde bir zamanlar. Şimdiyse her şey, herkes kasırgaya tutulmuş gibi darmadağındı.</p>

  <p class="block11">Sonradan öğrendim. Deniz, darbeden altı ay sonra gidip teslim olmuş...</p>

  <p class="block11">Yatmadan önce çıkıp kasaba merkezine doğru yürüdü Cihan. Efkâr basmış defteri yine bitirememişti. Yazdıklarının çoğunu hatırlıyordu, bazılarını ise unutmuştu. Öte yandan en önemsiz şeyleri ayrıntılarıyla, sabırla yazabilmiş olması şaşırtıcıydı.</p>

  <p class="block11">Sonbahar gecesi serindi. Deniz ve odun dumanı kokuyordu. Hava saydam, her şey suskundu. Başının içinde uğulda- yan sesler, çınlayan sözcükler yatışsın diye epeyce dolaştı. Dükkânların çoğu kapalıydı. Sokaklarda kendisi gibi yalnız dolaşan birkaç kişi vardı yalnızca. Kıyıdan uysal, uslu dalgaların hışırtısı geliyordu.</p>

  <p class="block11">O yaz, seksen üç yazında, deftere anılarını yazarken Deniz'le altı yıl önce başlayan ve farklı aşamalardan geçerek hâlâ süren arkadaşlıkları boyunca yaşadığı her anı, neredeyse bir dedektif titizliğiyle toplayıp didiklemiş, en küçük parçalarını bile hevesle ama çoğu kez içi yanarak anlatmıştı. Deniz'in, kalbinde,</p>

  <p class="block11">belleğinde bıraktığı izin ne kadar derin olduğunu görüyordu şimdi. Bu sıradan, basit bir gençlik aşkı değildi. Sonsuzluk kitabına kaydetme isteğiyle kaleme alınmış çok daha derin, trajik bir sevgiydi. Bir itiraf, bir özür ve baştan sona imkansızlıktı.</p>

  <p class="block11">Ayşe, restoranın kış bahçesinde kuytu bir masa seçti. Biraz erken gelmişti. Hava yağışlı ama ılıktı. Oturduğu yerden yağmur damlalarının ağaç dallarına ve camlara vuran yumuşak mırıltısını duyabiliyor, kendini kocaman, cam bir fanus içinde hissediyordu.</p>

  <p class="block11">Hayatın beklenmedik rastlantılarının bazen bir meleğin çubuğu değmiş gibi insanın önünde yepyeni dünyalar açtığını geçirdi aklından. İçinde bulunduğu an, kendisini ansızın aşka düşüren adamı beklediği şu an öylesine güzeldi ki...</p>

  <p class="block11">Aşka düşmek buydu demek.</p>

  <p class="block11">Pazar günü telefon etmişti Cihan. Tutuktu sesi, kontrollüydü. Üzerine gelmekte olan ateşten sakınmaya çalışıyordu sanki. Perşembe günü Ankara'ya gelip Cuma akşamı döneceğini, yola çıkmadan önce sakin bir yerde hafif bir şeyler yiyerek birer içki içebileceklerini söylemişti. Ankara'yı bilen biri olarak yeri Ayşe seçecekti. Saat beş. Evet uygundu.</p>

  <p class="block11">Ayşe, iletiyi gönderdikten sonra saatler boyu, gelgitler içinde yanıt beklemişti Cihan'dan. O akşam ses çıkmayınca acele etmiş olduğunu düşünerek pişman olmuş, onu zorladığı kaygısına kapılmıştı. Her şeye hazır hissediyordu kendini. Cihan* yanlış anlaşılmış olduğunu söyleyerek özür dileyebilir, büsbütün sessiz kalabilir, dahası kendisine öğüt vermeye kalkışabilirdi. İlk görüşte aşk diye bir şey vardı tamam ama ilk bakışta hoşlanma diye bir şey de vardı. Nerden biliyordu aşık olduğunu, nasıl bu kadar kesin konuşabiliyordu? Nerden, nerden çıkarıyordu! Şöyle bir yanıt gelebilirdi örneğin: Her zaman bu dar kolay mı aşık olursun?</p>

  <p class="block11">Neyse ki bekleyişi yalnızca bir gün sürmüş, korktuğu olmamıştı. Cihan'ın umut veren neşeli, tok sesini duyduğunda sevinçten erimiş, olduğu yere çökmüştü. Âşık olunca aptallaşıyormuş... Ne güzel. Yetersiz ama kesinlikle boş olmayan bir cevap. Sonraki günler geçmek bilmemişti bir türlü. Gündelik hayat sürerken tutkusunun şiddetiyle başa çıkamıyor, ruhu telefon konuşmalarının kıyısını köşesini yokluyor, zihni bilinmezliğin labirentlerinde dolaşıyor kafası hep bugünkü randevuyu hayal ediyordu. Ya Cihan, o ne durumdaydı acaba? Bir an onun her şeyi hafife aldığı kuşkusuna kapıldı. 0 an Cihan'ın içeri girdiğini ve gülerek kendisine doğru geldiğini gördü. Koyu renk, spor bir takım vardı üzerin de, kravatsızdı. Hafif ak düşmüş şakakları, bakışı, gülüşü, her şeyiyle hayal ettiği gibiydi! Yaşından genç göründüğü halde görmüş geçirmişlik ve birikimden ileri gelen kalitesi ilk bakışta dikkat çekiyordu.</p>

  <p class="block11">Ayşe birden yıllar yılı hep aynı yerde oturup onu beklemiş olduğu duygusuna kapıldı. Doğrulup elini uzattı Cihan'a, yanaklarını hafifçe birbirine değdirerek öpüştüler ve sevinçli bir şaşkınlıkla birbirlerine baktılar.</p>

  <p class="block11">Cihan onun elini bırakmadı, avuçlarının içine aldı ve bir süre öylece tuttu. Sonra bir</p>

  <p class="block11">daha ve dikkatle, arzuyla baktı Ayşe'ye, Nasılsın, diye sordu yumuşacık, sevecen</p>

  <p class="block11">bir sesle. Oturdular. İlk cümleler, gerekli nezaket sözleri söylendi. Sohbet</p>

  <p class="block11">havadan sudan, yapmacıksızdı ama ikisi de çok heyecanlıydı. Ara sıra küçük</p>

  <p class="block11">sessizlikler oluyor, sonra çabucak boşluğu dolduracak bir ayrıntı ya da soruyla</p>

  <p class="block11">konuşmayı sürdürüyorlardı. Bulundukları bölümün öteki ucunda sessizce oturan</p>

  <p class="block11">birbirlerinin gözlerine sabitlenmiş genç bir çift vardı. Salonda ise beş-altı kişilik</p>

  <p class="block11">neşeli, gürültücü bir kadın grubu kutlama yapıyordu.</p>

  <p class="block11">Şarap, peynir ve salata istediler. Servisten sonra Ayşe;</p>

  <p class="block11">"Mesajımı okuduğunuz an ne düşündünüz?" diye sordu.</p>

  <p class="block11">"Şanslı bir adam olduğumu. Ben cesaret edemezdim. Avantaj sizdeydi."</p>

  <p class="block11">"Neden? Bekliyor muydunuz ?"</p>

  <p class="block11">"Bekliyordum, evet. Genç ve kadın olduğunuz için."</p>

  <p class="block11">"Çok naziksiniz ama beni genç olarak düşünmeyin. Ben kendimi öyle görmüyorum. Ayrıca sen, deyin lütfen."</p>

  <p class="block11">"Ne mutlu ki öylesiniz," dedi Cihan. Ayşe'ye baktı. Bir an göz göze geldiler, içi kıyıldı. Cihan'ın yüzünden bu buluşmaya hazırlandığı ve o an kendinden hoşnut olduğu belli oluyordu.</p>

  <p class="block11">"Ne desem yerine oturmayacak," dedi Cihan. "Benden romantik sözler beklemiyorsun değil mi?" "Neden olmasın, hoşuma giderdi..." "Lütfen çocuklaştırma beni."</p>

  <p class="block11">"Ne yapalım, ne düşünüyorsunuz ?" diye sordu Ayşe. "Yani bizimle ilgili..." "Aa, hiçbir şey. Olup biteni kavramaya çalışıyorum. Düşünseydim deliliğin alemi yok, derdim..." Sandalyesinde geriye kaykıldı. Gülümsedi.</p>

  <p class="block11">"Yani size delilik gibi mi geliyor?" "Gibisi yok. Öyle olduğu kesin." Güldüler. Gündelik konulara geçtiler. O ilk geceyi, Burhan ve Necla'yı konuştular. Ayşe tezinden, evinden söz etti.</p>

  <p class="block11">"Bir zamanlar Beşevler'de oturmuştum. Bahçeli'yi iyi bilirim. Kim bilir ne kadar değişmiştir," dedi Cihan.</p>

  <p class="block11">"Onarım bitsin, yerleşeyim, bir gün sizi davet edeceğim." "Sabırsızlıkla bekleyeceğim..."</p>

  <p class="block11">Cihan kısaca işle ilgili tasarılarından ve Koyhisar'dan söz açtı. "Baharda gideriz istersen, çok güzeldir oralar, ben de seni ağırlarım," dedi. "En azından bir baharımız olacak öyleyse," dedi Ayşe.</p>

  <p class="block11">"Umuyor ve arzu ediyorum... Bir bahar değil, belki başka baharlarımız da olacak. Sana dokunmak istiyorum. Elini ver bana."</p>

  <p class="block11">Cihan, Ayşe'nin elini aldı, bileğinin içini öptü, kokladı. Minnetle, arzuyla baktılar birbirlerine. Öyle dolu, öyle taşkın bir andı ki bu dinginleşebilmek için bir süre sessizce, şaraplarını içtiler.</p>

  <p class="block11">"Üniversitede görev almana çok sevindim," dedi Ayşe "Böylece gelip gittikçe görüşme fırsatımız olacak."</p>

  <p class="block11">"Bunu düşünmediğimi mi sanıyorsun?" Birlikte gülebiliyoruz, diye düşündü Ayşe. "Ayrıca çok iyi bir üniversite, tatmin edici olabilir, "dedi. Ben mutlu değilim çalıştığım yerde. Necla Hanım olmasa kalmam zaten."</p>

  <p class="block11">"Necla ayrılırsa sen de ayrılabilirsin," dedi, Cihan. "Akademik kariyeri olan bir iletişimci olarak piyasaya geçer ya da özel bir üniversite ile anlaşırsın. Arada bir ayak değiştirmek gerekir."</p>

  <p class="block11">Ne kadar basit onun için, diye düşündü Ayşe. Bu korkunç rekabet ve güvencesiz çalışma ortamında devlet memurluğunu bırakmak kolay mıydı? Oğlunu sordu ona, Cambridge'de annesiyle birlikte yaşıyordu.</p>

  <p class="block11">Önemli bir fen okulunu kazanmış ama üç ay sonra bunalıp eve dönmüştü. Üzülmüş ve kızmıştı Cihan elbette ama kaygı duymuyordu. Anneleri tarafından aşırı korunmuş çocuklar bile düşe kalka kendi yollarını buluyorlardı sonuçta. "Bir kez mi evlendiniz?" "Evet. O oyunu başaramadım." Kayıtsızdı sesi. "Niye yürümedi?"</p>

  <p class="block11">"Olmadı. Yollar bir yerde kesişiyor sonra çatallanıp ayrılıyor. Bugün o günkü ben değilim. Bu yüzden ne kendimi ne onu yargılayabilirim." "Hayal kırıklığına uğramış gibisiniz." "Aşk çoğunlukla hayal kırıklığıyla biter." "Çok karamsar bir bakış..." "Gerçekçi," dedi Cihan.</p>

  <p class="block11">"Bence her aşk kendine özgüdür. Hiçbiri ötekine benzemez."</p>

  <p class="block11">"Hiçbir aşk yeni değildir Ayşe. Ya da yalnızca başlangıçta öyledir. Gerisi</p>

  <p class="block11">yinelemeler... "</p>

  <p class="block11">"Hayatın kendisi de öyle değil mi?"</p>

  <p class="block11">"Haklısın öyle." Bir şey söyleyecekmiş gibi bekledi Cihan ve çabucak ekledi; "Karşılaştığımız gece seni çok uzun zamandır tanıyıp bildiğim hissine kapıldım. Sonra aşkın çoğu zaman bu duyguyla başladığını hatırladım." Cihan'ın ellerindeki belli belirsiz kıpırtıyı gördü Ayşe. Arzuyu gördü gözlerinde, tanıdı, ilk akşam da görmüştü. Bir tür fiziksel saplantı olarak tanımlayabileceği çağrıyı, uyanışı. Hiç yoktan değildi bu adama kapılıp gidişi. Aşkını dile getirirken dayandığı da buydu. Kuşkusuz Cihan da onun gözlerinde aynı şeyi görmüştü. Hiçbir aklı başında adam karşı koyamazdı bu çağrıya.</p>

  <p class="block11">"Aynı duygu bende de var, söylemek isteyip de ifade edemediğim buydu," dedi. Bakışlarını yağmurun nakışladığı camların ardındaki yeşilliğe çevirdi. Mutluydu. Çizgi aşılmıştı. Daha o sabah ona olasılık gibi görünen şey, yakınlaşmış, hayal edilebilir hale gelmişi</p>

  <p class="block11">Kadehini kaldırdı, Cihan'ınkine değdirdi. Şarap bardağının ardından baktı ona. Gözlerinde bastırılmış bir gurur, hafif D ürküntü vardı. Korkuyor, diye düşündü. Belli etmeden süzdü onu. İçkici değil, iri değil ama güçlü, saçları dökülmemiş, iyi ve en olgun çağında. Tehlikeli, evet çok. Bu adamı bana bırakmazlar. Bir an korkuya kapıldı ve onu ilk gördüğü andaki, başıma bir şey geliyor, duygusuyla sarsıldı yeniden.</p>

  <p class="block11">Bir süre sustular. Garson yemek servisi yapıyordu. "Neden korkuyorsun?" diye sordu Ayşe, birdenbire.</p>

  <p class="block11">"Korkmak mı? öyle mi görünüyorum?" dedi Cihan. Ayşe'ye baktı bir süre, cevap bekler ya da tartar gibi. Onun tepki vermediğini görünce ekledi: "Geçici bir duyguya, yanılsamaya kapılmış olabiliriz." Zor bir adam, diye düşündü Ayşe. Çok septik. Sinirlendi.</p>

  <p class="block11">"Olabilir, eğer öyleyse kendiliğinden biter. Ne kaybederiz? Benden daha deneyimli olduğundan kuşkum yok. Aşk, bir an, bir gece, bir yıl ya da yıllarca sürmüş, ne önemi var ki!"</p>

  <p class="block11">"Gerçekten böyle mi düşünüyorsun?" "Seni rahatlatacaksa evet." "Ben de böyle düşünüyorum aslında." "Güzel, neden kendini akışa bırakmıyorsun?"</p>

  <p class="block11">"Bıraktım bile..." Çatalını sertçe tabağına bırakarak güldü. Yine de benim yaşımda... "</p>

  <p class="block11">"Yaşını niye bu kadar abartıyorsun? Üzülebilir, incinebiliriz ama geriye güzel anılar kalır."</p>

  <p class="block11">"Çok ikna edicisin," dedi Cihan, hafif bir alayla. "Bir tutam saç, toka, kuru çiçekler, mektuplar, filan... bu yüzden saklanıyor zaten."</p>

  <p class="block11">"Hadi bana bir şey ver, kalem, mendil, çakmak. Saklar avunurum. Çünkü daha ileriye</p>

  <p class="block11">gidemeyeceğimiz anlaşılıyor," dedi Ayşe. Sinirli, küçük bir kahkaha attı.</p>

  <p class="block11">"Özür dilerim," dedi Cihan toparlanarak. "Seninle ilgisi yok. hafife aldım belki ama</p>

  <p class="block11">inan, her şey bittikten sonra insan kendi akının gölgesine ya da kendi hikâyesine</p>

  <p class="block11">daha fazla sadık kalıyor, o iz, gölge hiçbir zaman silinmiyor."</p>

  <p class="block11">"Ben şimdiye kadar hiç böyle bir duygu yaşamadım, bilmiyorum. İlk kez âşık</p>

  <p class="block11">oluyorum," dedi Ayşe.</p>

  <p class="block11">"İlk aşk mı? İnanmam."</p>

  <p class="block11">"İnanmayacağını biliyorum, ama böyle. Hoşlandığım, birlikte olduğum insanlar oldu ama hiç âşık olmadım. Böyle bir heyecan duymadım." Güldü. "Yani ben yeni başlıyorum, sense bana bitişlerden, tekrarlardan söz edip duruyorsun. Neden daha açık konuşmuyorsun?"</p>

  <p class="block11">Birbirlerine baktılar. Hem sorgulayan hem sınayan bakışlarla. Ne olduğunu,</p>

  <p class="block11">olabileceğini anlamaya çalışır gibi. Uzanıp Ayşe'nin elini okşadı Cihan.</p>

  <p class="block11">"Bağışla, bugün deliliğim üstümde, mutluyum da ondan," dedi. "Çok eskiden âşıkları</p>

  <p class="block11">tımarhaneye kapattıklarını biliyor musun?"</p>

  <p class="block11">"O dediğin kara sevda... Hâlâ var..."</p>

  <p class="block11">"Artık yok... Seks ucuzlayıp kolaylaşalı kökü kurudu."</p>

  <p class="block11">"Olmaz olur mu, aşkına karşılık vermeyen kadınları kesen, kurşunlayan manyaklar var bu ülkede... "</p>

  <p class="block11">"Doğru. Ama çok hızlı tüketilen aşklar da var."</p>

  <p class="block11">"Evet. Kapitalist kültürleşme her şeyi içine alıyor. Bu konuda bir kitap yazmaya başladım."</p>

  <p class="block11">Konu üzerinde konuşarak şaraplarını bitirdiler.</p>

  <p class="block11">"Artık kalkmak ve uçağa yetişmek zorundayım," dedi Cihan saatine bakarak. Hesabı istediler.</p>

  <p class="block11">"Ev sahibi sayılırım, ben ödeyeceğim," dedi Ayşe, kartını ondan önce çıkarıp ödemeye davranarak ama Cihan engel oldu, kendisi ödeyecekti. "Hesap ödeyen özgür kadınları severim ama bugün olmaz "</p>

  <p class="block11">Ayşe direnince kartı elinden çekip aldı, masanın üstüne, çetesinin yanına koydu. Garsona kendi kartını verdi.</p>

  <p class="block11">"İlk kavgamızı yapmayalım, gelecek sefer sen ödersin, dedi, karta şöyle bir bakıp Ayşe'ye geri verirken. Aynı anda rengi soldu birden. Neşesi kaçmış gibi bir ifade oluştu yüzünde. Kaygıyla baktı Ayşe ona. "Bir şey mi oldu?"</p>

  <p class="block11">"Hayır, iyiyim, bir an başım döndü." Gülümsemeye çalıştı. "Geç kalıyorum," dedi sonra, telaşla yerinden kalkarken. Dışarı çıktılar. Karanlık basmıştı. Ayşe'ye dikkatle, yüzünde bir şey arıyormuş gibi bakıyordu Cihan. Caddeden yansıyan ışıkta gözleri acılıydı. Taksiyi beklerken yan döndü, gözünü yola dikti. Söyleyeceği veda sözlerini düşünüyordu sanki. Taksi gelince yeniden hareketlendi.</p>

  <p class="block11">"Konuşacağız, daha çok konuşacağız. Haberleşiriz," dedi, Ayşe'nin elini avucunda tutarak. "Gelecek hafta çok işim olacak. Lojmana yerleşmem, program yapmam ve bir sürü ayrıntı ile uğraşmam gerekiyor." Bekleyen taksiye doğru iki adım yürüdü, durdu, geri döndü. Ayşe'ye baktı. Bu öylesine vaat ve sevgi dolu bir bakıştı ki onu hemen bağışladı Ayşe.</p>

  <p class="block11">Sonraki on beş gün kendi evinden, düzeninden ayrı, yabancı bir evde kalmanın tedirginliğini hissetmeyecek kadar iyimserdi Ayşe. Zaten bütün gün fakültedeydi ve akşamdan akşama geliyordu eve.</p>

  <p class="block11">Cihan, geçen hafta Brüksel'de bir toplantıya gittiği için Ankara'ya gelememişti. Bütün hafta, yemekten sonra ayrılırlarken onun neden kötü olduğunu düşündü. Birkaç telefon mesajı gönderdi. Hatır soran, çocukça, belki de fazla romantik birer cümlelik sevgi sözcükleri. Bazen tek cümlelik kuru cevaplar alıyordu ondan. Ben de özledim, arayacağım, gibi. Sesini duymayı özlüyordu ama hem geceleri telefonu telesekreterde oluyor hem de o arasın istiyordu. Gündüz ise eli gidiyor ama aramaya cesaret edemiyordu. Ya iş toplantısındaysa, açmazsa, ya olumsuz bir söz söyler de kalbini kırarsa?</p>

  <p class="block11">Saplantılı liseli kızlar gibiydi. Buluştukları gün konuştuklarını hatırlamaya çalışıyor, kendince önemli buldukları üzerinde düşünüyordu. Sözler değildi önemli</p>

  <p class="block11">olan tabii, adamın vücut dili Ayşe'ye tutulmuş olduğunu bağırıyordu zaten. Telefonda konuştuklarını ise çabuk unutuyor, sürekli yeni tatlı sözler, ilgiler bekliyordu ondan.</p>

  <p class="block11">Ama yok, son günlerde bir tutukluk vardı Cihan'ın üstünde. Geçici bir duygusallığa kapılmış ve uyanmıştı belki de. Eğer öyleyse yapılacak bir şey yoktu. Kısa bir mektup yazdı ona Ayşe, üç gün kararsız kaldıktan sonra gönderme tuşuna basabildi.</p>

  <p class="block11">"Bir şeyler yarım kalmış, başlamadan bitmiş duygusu içindeyim. Ben yanılmadığımdan eminim, ya sen?"</p>

  <p class="block11">Cevap: "Değişen bir şey yok. Görüşeceğiz." Sabırlı olmalıydı. Onları birbirine bağlayan ne vardı ki henüz? Adamın üzerine giderek kendini küçük düşürmekten sakınmalıydı. Belki de aralarında gelişecek yakınlığı o yönetmek istiyordu. Konumu, kariyeri, deneyimi bir keşif yolculuğuna daha elverişliydi çünkü. Ağırdan almalı, onun temposuna ayak uydurmalıydı. Beklediği gibi daha uzun bir açıklama geldi sonra Cihan'dan:</p>

  <p class="block11">"Seninle ayağımın tozuyla, hazırlıksız karşılaştım. Bir düzen kurabilmek için bağlantılarımı yoklamak, yeni hayatıma uyum sağlamak zorundayım. Sana yoğunlaşmak için zamana ihtiyacım olabilir. Ayrıca duygusal bakımdan da yenilenme çabasındayım." Şaşırtıcı satırlardı bunlar. Hiçbir şey kanıtlamayan ve aynı zamanda yalanlamayan sözler. Her şeye rağmen umutlu olmalıyım, diye düşündü Ayşe. Sonuçta aşk, yaşanan parlak anlar dışında o kadar da neşeli bir şey değildi. Belirsizlik, özlem ve kaybetme korkusuyla yaşamanın kara sevinciydi. "Bekleyeceğim," yazdı ona.</p>

  <p class="block11">Cumartesi sabahı evinde yapılan onarım çalışmasını izlemeye gitti. Banyo ve mutfaktaki kırma, yeniden döşeme işi bitmişti. Yeni kapılar, doğramalar ve dolaplar takılıyordu. Yirmi günde çok yol alınmıştı aslında. On gün sonra tümüyle bitecekti iş. Ustabaşına teşekkür etti. Adam, küçük odadaki yüklüğü söktükleri sırada, dolapla tavan arasındaki boşlukta içinde bir dosya olduğunu sandığı, bir naylon torbayla en üst gözün dibinde küçük bir oyuncak org bulduklarını söyledi. İşçiler çöp sanıp atmasınlar diye bunları alt kattaki tesisatçıya emanet etmişti.</p>

  <p class="block11">Ayşe, orgu belli belirsiz hatırladı. Öyle bir oyuncağı vardı, ama çok küçükken. Anneannesi atmaya kıyamayıp el erişmez bir yere koymuştu demek. Peki öteki yassı torba neyin nesiydi, ne vardı içinde? Onu kim, neden o daracık, iki santimlik yere sokuşturmuştu? Dedesinin dosyalarından biri miydi? Bir porno albümü müydü yoksa? Her neyse gizlenmiş, zula edilmişti. Meraklandı.</p>

  <p class="block11">Çıkarken tesisatçıya uğradı, dükkân kapalıydı. Kapıda "Cenaze nedeniyle kapalıyız" yazısı vardı. Her işlerine hemen koşan o sevimli adamı, Süleyman Amca'yı severdi, dedesi adama, torununun dükkânda tavşanlar olduğunu sandığını söyleyince bir gün tezgâhın altından beyaz bir oyuncak tavşan çıkarıp vermişti Ayşe'ye. "Erbabı", oğluyla birlikte çalışıyordu. Ve pek göremiyordu onu Ayşe son günlerde. Hastaydı. Yoksa ölen omuydu?</p>

  <p class="block11">Camdan içeri baktı, emanetleri görebileceği umuduyla, ama göremedi. Kaygılanmadı, saklamışlardı tabii. Bir dahaki geline alacaktı artık.</p>

  <p class="block11">Dolmuşla Ayrancı'ya dönerken aklına geldi. Yoksa annesi mi koymuştu o paketi oraya? Yok canım, o kadar zaman orda duramazdı. Niye durmasın? Beş yüz yılda çözülüyordu naylon torbalar! Üstelik kimsenin aklına gelmezdi oraya bakmak. Ahşap dolap kırılmadan kimse bulamazdı o şey her neyse. Ustabaşına bir yerlerden başka bir şey çıkıp çıkmadığını sormuştu, ama hayır, yalnızca org ve torba.</p>

  <p class="block11">Zihni açıldı. Kendini bildi bileli annesinin bırakmış olabileceği ama ne olduğunu açıkça bilmediği bir şeyleri aramıştı evin içinde. Nedense olması gerektiği sezgisi vardı içinde. Ailesiyle oturan dul, çok kitap okuyan, hapse girip çıkmış bir kadının özel dünyası, gizleri olmalıydı mutlaka. Bir ay önceki toplama ve arındırma sürecinde evdeki her yeri didik didik aramıştı. Kitap aralarını bile, annesinden kalan her hangi bir mektup, not bulmayı umarak taramıştı. Özellikle yeniyetmelik çağında annesinin ona bir veda sözü bırakmadan gidişini hazmedememişti bir türlü. Bir yığın nota kağıdı, ders notları, lise yıllarından kalma bir resim defteri, bir kız arkadaşı ve teyzesinden gelen mektuplar dışında bir şey yoktu.</p>

  <p class="block11">Belki de örgüte ait gizli belgeler vardı pakette! Evet, en kuvvetli olasılık buydu. Aşk mektupları da olabilirdi tabii. Babası nişanlıyken bir yıl ayrı kaldıklarını, ona Van'dan çok güzel mektuplar yazdığını söylemişti ama bunlar da kayıptı.</p>

  <p class="block11">Annesinin cezaevinden kendisine yazdığı sekiz-on mektubu bir kutuda saklıyordu. Mamak cehenneminden gelen iyilik, rahatlık haberleri, renkli kalemlerle boyanmış çiçek, kelebek ve yıldız desenleriyle süslü o mor "görülmüştür" damgalı sayfalar en büyük hazinesiydi.</p>

  <p class="block11">Nota defterlerine karalanmış notlardan bir yere varmaksa olanaksızdı. Yemekten sonra - Resim. Etüt - Forum. Bahçeli' Renkli gibi sözcükler ya da bazı işaretler hiç ipucu vermiyordu. Bunlar arasında kime yazıldığını bilmediği bir de pusula bulmuştu;</p>

  <p class="block11">"Benim için ait olmak, katkıda bulunmak ve paylaşmak çok önemli. Oysa sen ucu kırık bir kalem gibisin. Seninle yazamam..."</p>

  <p class="block11">Notta tarih yoktu, ama kağıt, bir nota defterinden yırtılmıştı. Bu da öğrencilik yıllarından kalma olduğunu gösteriyordu. Bunun dışında ölümüne kadar geçen zamanla ilgili tek belge yoktu. Bunları yaşlılar yok etmişlerdi belki de. Genç kızlığa geçerken birçok kez sormuştu anneannesine: "Neden annemden kalan hiçbir şey yok bu evde?" "Olmaz olur mu yavrum! Fotoğrafları, mektuptan, hatta okul defterleri bile duruyor, biliyorsun," "Başka şeyler... " "Ne gibi?" "Mesela, anılar, mektuplar... "</p>

  <p class="block11">"Mektup çok. Sana yazdıkları sende. Bize ve teyzene yazdıklarını da verdim sana zaten." "Onlarda hiçbir şey yok..." "Biliyorsun okuyorlar diye anlatamıyordu." "O değil anneanne! Sen bana hapisten çıktığı zaman odasına kapanıp sabahlara kadar yazı yazıyordu, demiştin. Ne oldu onlar?"</p>

  <p class="block11">"Bilmiyorum, yırtıp atmıştır, herhalde. Onun eli değmiş her şeyi sakladık biz kızım."</p>

  <p class="block11">Eğer annemin yazdıkları kaybolmamış olsaydı, inancı tam biri olabilirdim, diye düşündü. Yaşamı boyunca bir şeylere inanmayı, bağlanmayı istemişti. Yanlış ve yetersiz bile olsa kuşku ve kuruntu duymayacağı içten bir adanmaya ihtiyaç duymuştu. Annesi gibi bir örgüt içinde yer alıp topluca yanılmaya, aldanmaya, yenilmeye açık olmak yerine tek başına bir şeylere inanmaktı onun istediği. O zaman kendinden başka kimseyi suçlayamaz, hiç kimse ona hayatını başkaları uğruna harcamış olduğunu söyleyemezdi.</p>

  <p class="block11">Annesinin gençliğinin tarihsel gerçekliğini, gençlik harelerini, tanıklıkları ve genç kadının kendince savaşımını, kibardan, belgelerden, bulabildiği dava dosyalarından okuyup araştırmıştı ama serüvenini onun ağzından, yorumundan okumayı, o karanlık evreni annesinin yüreğinden anlamayı çok isterdi.</p>

  <p class="block11">Belki de buna yakındı şimdi. Umutla doldu.</p>

  <p class="block11">Cihan, Çırağan Sarayı'ndaki kokteyl salonunun yüksek pencereleri önünde durarak Boğaz'ın karşı kıyı ışıklarına baktı. Hilal biçiminde yeni ay denizin üstünde kayıyor, her şey görkemli bir durgunluk içinde yüzüyordu. Yeryüzünün en güzel yerlerinden birinin ve benzersiz bir tarihin parçası olduğu duygusu tuhaf bir doygunluk hissi veriyordu. Türkiye'nin siyaseti, ekonomisi, toplumsal yapısı ve her şeyiyle yaşadığı genel çözülme süreci kaygı vericiydi ama büsbütün mutsuz değildi. Acılar çekilecek, aşılacaktı bunlar. Hakim ekonomik sistem ve buna bağlı politikalar ciddi bir direnişle karşılaşmadan, bütün dünyayı kaçınılmaz biçimde etkiliyor, estirilen sözde değişim rüzgârı önüne çıkan her şeyi silip süpürüyordu. Şimdilik. Sonsuza kadar böyle gidecek değildi elbet.</p>

  <p class="block11">Bu ülkede olmaktan hoşnuttu. Dönüp geldiği yerlerde de benzer gelişmeler yaşanıyordu. Dahası, insan ilişkilerindeki kayıtsızlık, kopukluk, bencillik ve acımasızlık daha yoğundu.</p>

  <p class="block11">Türk-Rus Ekonomik Toplantısı nedeniyle verilen kokteyl kalabalıktı, konuşmalar yüksek tavan boşluğunda dağılıyor, hafiften çalan nihavent saz semaisi salondaki uğultuyu bastıramıyordu. İlk günlerde yalnız kalacağını sanmıştı ama yanılmıştı. İlgi görüyor, hemen her gün bir toplantı, yemek ya da kokteyl çağrısı alıyordu. Kendisine dışarıdan baktığında bir başkasını görür gibi oluyordu bazen. Sırlarını bilmeyen ya da as Cihan'la bölüşmeyen çok daha katı ve ciddi biri.</p>

  <p class="block11">Geçkince ama alımlı bir Rus iş kadınıyla konuşuyordu. Kadın, o günkü toplantıda yenilenebilir enerji politikaları üzerine bir bildiri sunmuştu. Çok şey görmüşlerin güç beğenir edası ve yakınması vardı sesinde.</p>

  <p class="block11">Salondaki kadınların çoğu güzel, bakımlı ve şıktı. İyi eğitim görmüş, genç, başarılı, iş dünyasında yer edinmiş özgür kadınlar çoğalıyordu. Bu kadınlar için</p>

  <p class="block11">erkekler boş zamanlarını değerlendirecekleri rahatlatıcı bir etkinlik, kişisel ve cinsel tatmin sağlayacakları birer eğlenceliktiler. Belli yaşa geldiklerinde konumlarına uygun birini bulup evlenmek ve çocuk sahibi olmak sorun değildi onlar için.</p>

  <p class="block11">Yeniden göz gezdirdi salona. İyi tanıyordu onları. İş dünyasının akıllı, becerikli ve seksi bu genç kadınları dünyanın her yanında birbirlerine beziyorlardı. Saç ve göz renkleri, beden ve boy ölçüleri bile aynıydı neredeyse. Konuşma ve davranış biçimleri, yataktaki halleri, düşünceleri bir örnekti. İsimleri değişiyordu yalnızca.</p>

  <p class="block11">Uçlar ülkesi, diye düşündü. Doğu'da, eve kapatılan genç kızlar kendi canlarına kıyıyorlar, büyük kentlerde kocalan tarafından öldürülüyorlardı. Tutuculuk arttıkça kadın cinselliği ve hayatı üzerindeki erkek baskısı da artıyor, çizgi dışına çıkanlar şiddetle cezalandırılıyordu. Bu ülkedeki karşıtlıklar, her konuda can yakıcıydı aslında.</p>

  <p class="block11">Kendisini özleyen, haber bekleyen kadını, Ayşe'yi düşündü. Kredi kartında adını görmüş, içine düşen kuşku kurduyla huzuru kaçmıştı. Bu yalnızca bir isim benzerliği olabilir miydi? İki isim, Ayşe ve Devrim. Ayşe Devrim. Kimdi o gerçekte? E-posta adresinde devrim yoktu yalnızca ilk adına eklenen "d" harfi vardı. Ama Ayşe Devrim çok tanıdıktı. Yüksel'in soyadını bilmiyordu, unutmuştu ama sanki o da karttaki gibi Üngen'e benzer bir şeydi. Ayşe Devrim...</p>

  <p class="block11">Deniz'in küçük kızının adı da buydu. Eğer Deniz'i anlattığı okumasaydı bu ad hiç ilgisini çekmeyebilirdi. Binlerce Ayşe, binlerce Devrim ve epeyce Ayşe Devrim adlı vatandaş vardı bu ülkede. Ancak işaretler bununla sınırlı değildi ki. Bahçeli'de oturan, anneannesinin büyüttüğü, yakın zamana kadar onunla yaşamış, annesi ve ninesi gibi alaturka müziği seven bir genç kadın. Sonra o şarkı, ilk kez Deniz'den, yani eğer o ise annesinden duyduğu şarkı... Bütün bunlar yalnızca rastlantı mıydı?</p>

  <p class="block11">Sorabilirdi, sen kimsin, annen baban kimdir, diye. Ama hem Ayşe annesinden, babasından söz etmemeye özen gösteriyordu hem de bu sorgulama çiğ bir yaklaşım olacaktı. Üstelik, annemin adı Deniz, anneanneminki de Misli, dese ne yapacaktı, nasıl söyleyecekti ona bir zamanlar annesini sevdiğini? Dahası sevgilisi olduğunu? Ne tepki vereceğini bilemezdi ki.</p>

  <p class="block11">Bu kadarını söylemese de olurdu canım. Yo, bir sevgi ilişkisini yalan üzerine kuramazdı. Bilmeliydi. Ayrıca ileride şu ya da bu biçimde öğreneceği de kesindi ki o zaman çok zor durumda kalırdı. İlk fırsatta konuyu açacaktı. Bu sıkıntıyı uzun süre taşıyamazdı. Eğer düşündüğü gibiyse bu ilişkiyi hemen bitirmek ya da daha iyisi, akla yatkın bir çizgiye çekmek gerekecekti.</p>

  <p class="block11">Akla yalan? Ne, nasıl? Neden peki? Sevdiği kadın eski sevgilisinin kızı olma talihsizliğine uğradığı için mi? Deniz'in kızı. O küçük tatlı kız, neden olmasın? Sürekli bunu düşünüyordu. Neden olmasın? Neden olmasın? Ne Ayşe o küçük kız ne de kendisi o Cihan değildiler artık. Kan bağlan yoktu. Hiçbir sakınca yoktu. Yıllar önce yaşanıp bitmiş, üstelik sonradan arkadaşlığa dönüşmüş bir aşkın onlarla bir</p>

  <p class="block11">ilgisi yoktu. Ayşe'nin çocukluğunu biliyor olması ise daha çok yaklaştırabilirdi onları birbirlerine.</p>

  <p class="block11">Sorun Ayşe'nin ne düşüneceğiydi. Konunun üstüne gitmekten kaçınmasının nedeni de buydu. Seviyordu onu, her gün daha çok. Sevildiğine de inanıyordu. Kaybetmek istemiyordu. Bu korku ateş düşürüyordu içine. Böyle bir nedenle vazgeçemezdi ondan. Hayal kırıklığına uğratmaya da hakkı yoktu ayrıca.</p>

  <p class="block11">İki kısa mesaj ve bir e-posta almıştı ondan. Şiirsel sevgi cümleleri. Bunları yanıtlamakta zorlanıyordu. Ayşe'nin kuşağına özgü yoğun telefon, e posta merakına ayak uydurmak kolay değildi çünkü. Hoşlanmadığını söyleyemezdi. Aranıp sorulmak güzeldi sevdiği tarafından. Anlıyordu onu, ilk aşkını yaşıyordu. Yine de çok sık aranmayı kişisel özgürlüğüne yönelmiş çocuksu bir tutum olarak algılıyordu. Belki de asıl sorun kendisinin geri kalmış, içi geçmiş bir adam oluşuydu.</p>

  <p class="block11">Ayşe'nin yaşamının hüzünlü ve kasvetli olduğu geçti aklından. Tutkuya bağlı bir sıkıntı yaratmaya ihtiyaç duyuyordu belki de. O olmasa bomboş kalacakmış gibi. Bu yanı da Deniz'in kızının iyi bildiği mutsuz çocukluğuyla denk düşüyordu.</p>

  <p class="block11">Bir süre yürüdükten sonra bir taksiye atladı. Bu yıl araba almayı düşünmüyordu. Havalar soğumuş, günler kısalmıştı, erkenden akşam oluyordu. Ağaçlar çıplak kalmışlardı, çınar yaprakları uçuşuyordu yol kıyılarında. İnsanda eve dönüp birini kucaklama arzusu uyandıran mevsim...</p>

  <p class="block11">Evi rahattı. Genişçe bir salonu ve iki odası vardı. Odalardan biri yatak biri giyinme odasıydı. Evde çalışma masası olmadığı için yeni bir masa almış salona koymuştu. Yıllardır özel, severek seçip aldığı, bağlandığı eşyası olmamıştı. Maria'dan ayrılığından beri, sürekli mobilyalı dairelerde, üniversite lojmanlarında ya da otel evlerde yaşıyordu. Kendine bir ev almak, zevkine göre döşemek istiyordu ama yine ertelemişti bu isteğini. Üniversite lojmanının nasıl bir yer olduğunu ise bilmiyordu, görmemişti henüz. Bu Perşembe Ankara'ya gittiğinde orada kalacaktı.</p>

  <p class="block11">Necla aramış, hafta sonu Ankara'da kalıp kalmayacağını sormuştu. Cumartesi kalacaksa Burhan'ın restoranında yemek yiyeceklerdi. Ayşe de gelecekti. Kalacağını söylemişti telefonda ağzını yoklamıştı Necla'nın.</p>

  <p class="block11">"Ayşe, nasıl iyi mi?"</p>

  <p class="block11">"İyi, iyi... sana kötüyüm mü diyor?"</p>

  <p class="block11">"Yo canım. Kimin kızı o, ailesiyle ilgili hiç mi bilgin yok?"</p>

  <p class="block11">" Ay Cihan, daha önce de sordun. Annesi müzik öğretmeniymiş, genç yaşta ölmüş. Fazlasını gerçekten bilmiyorum. Ne o, görücü mü göndereceksin?"</p>

  <p class="block11">"Annesi benim müzik bölümünden arkadaşım olabilir... o yüzden soruyorum..."</p>

  <p class="block11">"Olabilir de kendisine neden sormuyorsun?..."</p>

  <p class="block11">Hiç yardımcı olmuyordu bu kadın! Ayşe'yi arayacaktı. Cuma gecesi, Burhan'ın yemeğinden önceki akşam baş başa bir yerde oturup konuşabilirlerdi. Bir bar, ya da kahvede. Peki durumu öğrenince yıkılmaz mıydı kız? Neden yıkılsın? Bir arkadaşının çocukluğunu bildiği kızını sevmek ne diye yakışıksız, ayıp, günah olsun...</p>

  <p class="block11">Kokteylde bir şeyler atıştırdığı için aç değildi. Televizyonu açıp hızla kanalları dolaştı ve hemen kapattı. Hep aynı adamlar aynı konularda kanal kanal gezip konuşuyorlardı. Bunların çoğu hükümetin baskıcı çılgınlıklarını aklamak için tutulmuş adamlardı. Doğru'nun nesnelliğini savunmaya çalışanların sesi ise çok alız çıkıyordu.</p>

  <p class="block11">Çalışmayı düşündü, alkol almış olduğu için vazgeçti. Kitap okuyacaktı. Okuduğu kitabı aradı. Kütüphanenin rafındaydı. Siyah defterin üstünde. Defteri yazlık evden dönerken yanında getirmiş ancak son on günün yoğunluğu nedeniyle okuyamamıştı. Biraz da isteksizdi aslında, özellikle Ayşe sorunu yarattığı için. Ayrıca okurken yürek yarasının kabuğu kalkmıştı. Şimdi geriye kalan, az çok bildiği sayfaları okumaktan korkuyordu. Boğucuydu hikayenin sonu. Kendini suçlu hissedebilirdi. Hiçbir suçu olmadığı halde.</p>

  <p class="block11">Deniz, kızını seviyorum. Yaşıyor olsan ne düşünürdün acaba?</p>

  <p class="block11">Deniz. Onun gözünde hayat, tüm insanlık için geçerli olan ve daima ileriyi gösterecek yüce bir amaçtı. Bunun yanında tüm sıradan edimler önemsiz kalıyordu. Aşk bile tüketilmeden bitirilmesi, daha doğrusu mumyalanıp kaldırılması gereken bir duyguydu. Defterde bunu vurgulamaya çalışmıştı Cihan, bilmeden. Deniz, hem o zaman, hem de şimdi, gelmiş olan gelecek için, kaygılanmakta haklıydı kuşkusuz. Ne yazık ki şansı yoktu. Cihan ise ona adanmıştı, birlikte uçuruma yuvarlanacak kadar sevdiği halde onunla birleşememiş ve düşüşüne ortak olamamıştı. Suçu buydu.</p>

  <p class="block11">Deniz kurban rolünü seve seve benimsemiş, o ise kendini bile bile ateşe atmama dikkati göstermişti. Bundan pişmanlık duymuyordu. Doğru yaptığından kuşkusu yoktu. O inancın o gün için bir ütopya olduğunu, temel bakış açısı korunmakla birlikte bugünün dünyası için farklı yöntemlere ihtiyaç gösterdiğini görüyordu. En önemlisi ise solun insan malzemesinin zaaflarıydı. Sağ, çıkan gerektirdiğinde birleşebilmiş kenetlenmişti bu ülkede her zaman. Solun yapamadığı, bir türlü beceremediği buydu.</p>

  <p class="block11">Hem dünya hem de ülke için umut edilebilecek tek şey, belli bir süre içinde, yakın gelecek demeye dili varmıyordu, kapitalizmin tıkanmaya yüz tutmuş azgın hedefleri yerine doğaya uyumun esas olduğu adil bir toplumsal düzen kurula- bilmesiydi.</p>

  <p class="block11">Şimdi Ayşe'yi aramalıydı. Ayşe Devrim'i. Onu üzmek istemiyordu.</p>

  <p class="block11">Kadınlara her zaman anlayışla, sevgiyle yaklaşmıştı. Hem Frances hem de Maria'yla yaşadığı günlerde, alışveriş, ütü ve temizlik yapar, ortak hayatı kolaylaştırmaya çalışırdı. Erkek iktidarına karşıydı. Aşkın başka biriyle kurulacak dayanıklı bir bağın en saf ve eşit biçimi olduğuna inandığı için.</p>

  <p class="block11">Hatırladı, ayrılmadan önceki günlerinde Maria onu, soğuk, kendine dönük ve duygusuz olmakla suçlamıştı. Cihan öfkeyle söylenmiş bu sözlere kırılmış, kızmış ve bayağı sarsılmıştı. Ama evliliklerinin o dönemi, içine kapandığı, gerçeğe yaklaşmak için duygularını askıya aldığı bir dönemdi. Gerçekte ruhsuz olan Maria'ydı.</p>

  <p class="block11">Bir CD koyarak pencere kıyısındaki divana uzandı. Daha çok klasik müzik dinliyordu. Türküleri de seviyordu ama yeni alaturka, arabesk sızıntılarla kirletilmiş olduğundan pek ilgi duymuyordu artık. Eski şarkıların doğunun hüznünü yansıtan ağırlığı ise hoşuna gidiyordu. Biraz da Deniz tanıtıp sevdirmişti bu müziği ona.</p>

  <p class="block11">Deniz'le ortak bir hayat kurmayı becerebilseler nasıl olurlardı bugün? Kolay olacağını sanmıyordu. Bir süre için güzel olabilirdi yalnızca. Başka bir zaman ve yerde karşılaşsalar, canlı, kararlı ve uyumlu bir birliktelikleri olurdu. Çok genç olmasına rağmen Ayşe'de yakaladığı, sezdiği, umutlandığı buydu. İçe kapalı, hanım hanımcık, fazla kontrollü kadınları sevmiyordu. Açık net, kişilikli olmalıydı kadın. Erkeğin hayatını zenginleştiren şey yanında bir ışık, enerji gibi dolanacak, içinde sevgi tohumu taşıyacak bir kadındı.</p>

  <p class="block11">Kadınsız evlere ve yalnız yaşamaya alışmıştı son yıllarda. Haftada bir-iki kez bir temizlikçi kadının gelmesi yeterliydi. Yemeği de evde yiyeceği zamanlar kendisi yapabiliyordu.. Çoğu zaman bir kadına muhtaç olmadan yaşayabilmesinin kadınlara çekici geldiğine de tanık olmuştu.</p>

  <p class="block11">Ayşe'ye telefon etti. Onun tatlı, şıkırtılı sesini duydu, içi ısındı. Perşembe akşamı</p>

  <p class="block11">Ankara'ya geleceğini, Cumartesi gecesi Burhan'ın restoranına gideceğini söyledi.</p>

  <p class="block11">"Beni de çağırdı. Ben de gideceğim."</p>

  <p class="block11">"Güzel, orada görüşürüz. Bir engel çıkmazsa..."</p>

  <p class="block11">"Çıkmasın ne olur... Çok özledim."</p>

  <p class="block11">"Sana ne zaman geleceğim?"</p>

  <p class="block11">"Ev bitince. Az kaldı."</p>

  <p class="block11">"Yemek yapmayı biliyor musun?"</p>

  <p class="block11">"Seviyorum... karan sen verirsin."</p>

  <p class="block11">"Bir şey soracağım, anneannenin adı Misli miydi?</p>

  <p class="block11">"Evet, neden? Tanıyor musun?"</p>

  <p class="block11">"Necla'dan duydum. Hoşuma gitti. Değişik bir isim."</p>

  <p class="block11">"Evet. Anneanneciğim kendisi de güzeldi,"</p>

  <p class="block11">Konuşma yemekler, çiçekler, havalarla sürdü.</p>

  <p class="block11">Cihan telefonu kapatırken büyük bir rahatlama duydu. Gecenin başındaki gerginlik yoktu üstünde. Ayşe'nin sesinden güç almıştı. Neden abartıyordu durumu? Onun Deniz'in kızı olması harika bir şey değil miydi? Bundan daha güzel bir rastlantı olabilir miydi? Katışıksız, saydam bir sevinç duydu. Deniz'le birlikte olma şansını yitirdiğinde çok acı çekmişti. Şimdi ona doğru zaman doğru yerde ikinci bir şans veriliyordu. Bütün kalbiyle, yarım kalmış aşkının bütün hevesiyle sevecekti onu. Telefonda konuşurlarken bile, Ayşe onu çekingen parmaklarıyla okşuyor, Cihan'a, bilmediği bir Cihan resmi çiziyordu. Kendi duyuyordu Ayşe'yle konuşurken. Yapmacıksız, yalın, bozulmamış insan yanının sesini. Gerçekte olduğu kişiyi. Üzerine o kalın kabuk yapışmadan önceki halini. Yirmi beş yıl önce ilk aşkını yaşayan o çekingen, bekleyiş kesilmiş delikanlı yeniden. Neden korkacaktı ki!</p>

  <p class="block11">Mutfağa gidip bir demlik dolusu çay hazırladı kendine. Defteri okumaya devam edecekti. Yapacak daha iyi bir şeyi yoktu bu gece.</p>

  <p class="block11" id="id_bookmark5">Kasım -1983 ANKARA</p>

  <p class="block11">İki yıl altı ay. İki buçuk yıl tuttular onu içerde. Yardımdan, yataklıktan, örgüt üyesi olmaktan daha bir yığın şeyden. Sonra tutuksuz yargılanmak üzere saldılar. İki ay önce, annesinden aldım tahliye haberini ve onu görmeye koştum hemen. Güzel, güneşli bir ekim günüydü. Misli Hanım ve Ayşecik birlikte açtılar kapıyı yine. "Annem geldi," diye bağırdı küçük kız. "Annem geldi, annem geldi, annem..." Onu kucaklayıp öptüm.</p>

  <p class="block11">"Deniz içerde," dedi Misli Hanım. "Sürpriz olsun diye söylemedim, geleceğinden haberi yok. Uyuyordu, uyanmıştır, gel." Odasının kapısını tıklattı. "Anne gelsene..." Onun sesiydi. İnanamıyordum. Oydu, bitişti işte, bitmişti. Devrim kapıyı sonuna kadar açtı. "Cihan Abim geldi," diye bağırdı.</p>

  <p class="block11">Onu gördüm. Yatağının yanındaki masada oturuyor, tırnaklarını boyuyordu. Beni görünce fırladı koştu, sarıldık. Dudakları ılık bir rüzgar gibi değdi yanaklarıma. Geri çekilip bana baktı.</p>

  <p class="block11">"Vay," dedi. "Ne yakışıklısın böyle be! Gel de tutulma şimdi buna."</p>

  <p class="block11">Gülüyordum, gülüyorduk. Ayşecik yatağın üstüne çıkmış zıplıyordu. Bir daha</p>

  <p class="block11">kucaklaştık.</p>

  <p class="block11">"Ne kadar özledim seni hain," dedi. "Bir kerecik gelmedin ziyaretime."</p>

  <p class="block11">"İzin yoktu ki, yalnızca akrabalar..."</p>

  <p class="block11">"Biliyorum. Gördün mü bak bozuldu tırnaklarım işte..."</p>

  <p class="block11">Eskiden boyamazdı tırnaklarını. İçerde heves etmişti demek. Aseton döktü bir pamuğa, sildi sürdüğü boyayı. Ayağında diz üzerinde, kısa bir kot pantolon, açık mavi bir tişört vardı. Yüzü küçülmüş, gözlerinden ibaret kalmış görünüyordu. Uzamış saçlarını sırtına bırakmıştı. İkide bir kayıyor, yüzüne, göğsüne dökülüyorlardı. Çok güzeldi, ah, çok güzeldi o gün.</p>

  <p class="block11">"Sen tırnaklarını uzatıp boyamazdın eskiden," dedim. Köşedeki bambu koltuğa otururken.</p>

  <p class="block11">"Aslıma dönüyorum, insan değişiyor işte böyle, dayağı yiyince adam oluyor!" dedi, acı bir alayla. "Salona geçelim mi?"</p>

  <p class="block11">"Yok," dedim, "burası iyi." Misli Hanım Devrim'i alıp götürdü. Uyutacaktı. Çocuk</p>

  <p class="block11">biraz direndi ama gitmeyeceğimi, uyanmasını bekleyeceğimi söyleyince kandı.</p>

  <p class="block11">Öğleden sonraydı. Deniz, çay koyup geldi. Saçlarını savurarak avucuna aldı, büküp</p>

  <p class="block11">bir tokayla başının üzerinde topladı.</p>

  <p class="block11">"Anlatsana," dedi. Güldük.</p>

  <p class="block11">"Neyi?" dedim şaşırmış gibi yaparak.</p>

  <p class="block11">"Ne olursa..."</p>

  <p class="block11">"Babam sakal bıraktı, ablamın bir oğlu oldu, annem kilo aldı..."</p>

  <p class="block11">"Değirmen taşı hala duruyor mu kapınızın önünde?"</p>

  <p class="block11">"Hiç olmadı ki."</p>

  <p class="block11">"Ya..."</p>

  <p class="block11">"öyle. Hadi anlat bakalım."</p>

  <p class="block11">Kesin, sert söyledim bunu. Konuş! der gibi.</p>

  <p class="block11">Bardaklar dolusu çay içtik o gün. Odasındaki iri çiçekli perdeler solup karanlığa karışana dek. Anlattı ve anlattı. Hiçbir şeyi gizlemeden, olduğunca. Yüksel'le evliliklerini. Kaçaklık günlerini. Gülerek, hıçkırıklara boğulup susarak, küfrederek, utanarak, gizleyerek, kararsızlığa kapılarak. Dudaklarını ısırarak, ellerine bakarak. Biçimli bacaklarını birbirinin üstüne atarak, yatağının ortasında bağdaş kurarak, ve pencere önünde ayakta, sırtı bana dönük ve tesisatçının bahçe kapısına asılı "Erbabı" yazılı tabelasına bakarak. Kesik kesik, tıkanarak ve biliyorum, çabuk geçerek bazı sayfaları.</p>

  <p class="block11">Gözleri kimi zaman zehirli yeşiline kimi zaman acı sarıya dönüşerek, bazen aydınlık, duru, kimi anlar gölgeler içinde bulutlu ve nemlenerek. O gün onu yeniden buldum, yeniden sevdim. Ve gece çöktüğünde, ayrılırken ellerini avuçlarıma alıp kokladım, ısıtıp öptüm.</p>

  <p class="block11">"Seni yalnız bırakmayacağım," dedim. "İnan bana. Her şey geçer, geçecek." "Herkes böyle söylüyor, ama nasıl?" Ağladı. Sağanak gibi akıyordu gözyaşları. Duru tenine parlak su damlacıkları dökülüyordu. Uzanıp sildim. "Acı çeken bir tek sen değilsin Deniz."</p>

  <p class="block11">Yemeğe kalmam için ısrar ettiler. Celal Bey daha iyiydi, toplamışta kendini. Denize, dikkatle, kırmaktan korkarak yaklaşıyordu. Deniz de öyleydi. Ne olmuşsa olmuş, birbirlerini çok özlemişler ve sonunda bir noktada uzlaşmışlardı. Dokunuş unda, imalı sitem ve sözlerinde duygusallık ağır basıyordu. Hep birlikte yiyip içtik. Deniz adına umutlandım.</p>

  <p class="block11" id="id_bookmark6">7 Kasım</p>

  <p class="block11">Deniz'le buluştuk. Devrim'i de yanımıza alıp Bahçeli'de yürüdük eski günlerdeki gibi. Ankara hüzün dolu bir sonbaharın çürümüşlüğünü yaşıyordu. Arada bir sertleşen esinti ağaçların ince dallarını sallayarak ölü yaprakları yollara döküyordu. Küçük kız sürekli araya girdiği ve ilgi beklediği için havadan sudan konuşuyorduk. Aramızda incecik bir titreşim, yeni tanışmışız gibi bir yabancılık vardı. Birkaç fotoğraf çektik. Yorulan Devrim sızlandığı için bir kafeye girip oturduk. Susuzluktan yakınıyordu Deniz. Sinirleri çok gergindi.</p>

  <p class="block11">Evdeki en ufak sorunda sinirlenip parlamamak için gösterdiği sabır yoruyordu onu. "Doktora gittin mi?"</p>

  <p class="block11">"Gittim, zamana ihtiyacım olduğunu söyledi. İlaçlar verdi ama ertesi gün pelte gibi yapıyor beni bunlar. Enerjimi tüketiyor. Ben iflah olamayacağım herhalde Cihan..." "Öyle şey olur mu?"</p>

  <p class="block11">"Babamla yine atıştık. Hiç anlayış göstermiyor."</p>

  <p class="block11">"Neden her şeyden o sorumluymuş gibi konuşuyorsun? Geçen akşam ne güzeldiniz. Sen içerdeyken babanın çok gayret gösterdiğini, çok acı çekmiş olduğunu anlattın ya bana... "</p>

  <p class="block11">"Doğru ama varlığıma katlanamıyor... " "Abartıyorsun. Kendi yaklaşımını sorgula bir de... " "Hiçbir şeyi sorgulayacak halde değilim."</p>

  <p class="block11">Yüksel'i sordum. İçerdeydi. İdamla yargılanıyordu. Babası işe el atmış, 12 Eylül'den önce boşanmasına yardımcı olmuştu. "Lale ne yapıyor?"</p>

  <p class="block11">"Bir yıldır Amerika'da, Boston Üniversitesi'nde doktora yapıyor. Arada bir</p>

  <p class="block11">yazıyor, iyi."</p>

  <p class="block11">"Onu bekleyecek misin?"</p>

  <p class="block11">"Bilmem, hayır. Neden?"</p>

  <p class="block11">"Hiç, öylesine sordum."</p>

  <p class="block11">Sokağa çıktığımızda Devrim mızıklanıyordu. Deniz'in onu sert bir sesle azarlamasına üzüldüm. Çocuk annesinin çantasını alıp çamurlu suya attı. Ona tepki gösteriyor, yürümek istemiyordu. Annesine çok ihtiyacı vardı ama Deniz kendi sorunlarına öylesine batmıştı ki kızını görmüyordu.</p>

  <p class="block11">Onu anlıyordum. Her türlü işkence ve hakarete uğrayarak üç yıl kapalı kaldıktan sonra dışarıya uyum sağlamak kolay değildi. Güçlü olmasını, her şeyi zamana bırakmasını, unutmanın en iyi ilaç olduğunu söyledim Deniz'e. Buna inanıyordum çünkü yapılacak başka bir şey yoktu.</p>

  <p class="block11">"Senin desteğin beni ayakta tutacak," dedi ayrılırken. Bir süre cevap veremedim.</p>

  <p class="block11">"Bu yolculukta bensiz olacaksın," dedim sonra. "Ama sana sık sık yazacağım..." Ona söz etmemiştim henüz Londra'ya gitmeye hazırlandığımdan. Anlattım, ay sonunda yolcuydum. İlk anda çok üzülmüş gibi söndü bakışları ama çabuk toparlandı. Beni biraz soğuk ve resmi bir tavırla kutladı.</p>

  <p class="block11" id="id_bookmark7">11 Kasım</p>

  <p class="block11">Ahmet aradı ve evindeki toplantıya çağırdı. Dilek, öğretmenlik yaptığı Konya'dan döndükten sonra evlenmişlerdi. Beş altı arkadaş yemek yiyip eski günleri konuşacak, eğlenecektik. Deniz de gelecekti.</p>

  <p class="block11">Dilek, Ankara'nın ilçelerinden birine atanmıştı. Ahmet soruşturma geçirip bir süre gözaltında kaldığından öğretmenlik yapamıyor, küçük bir gece kulübünde gitar çalıyordu. Bir ev hediyesi alıp Cebeci'deki evlerine gittim.</p>

  <p class="block11">Dilek yemekler hazırlamış, özenli bir sofra kurmuştu. Konuklarını ağırlamak için fır dönüyordu. Deniz yanında ayağı aksayan genç bir adam ve fazla makyajlı bir kızla birlikte geldi. Siyah, bedenini saran, yakası kare kesilmiş bir elbise giymiş, rengini hafifçe açtığı saçlarını sırtına bırakmıştı. Çok hoş görünüyordu. Arkadaşlarını tanıştırdı. Saniye'yle Mamak'ta bir yıl kadar aynı koğuşta kalmışlardı. Onur ise</p>

  <p class="block11">örgüt arkadaşıydı. Yüksel'le evliyken bir ara onlarda kalmıştı. Böyle kalabalık gelmesine önce şaşırdım ama sonra Dilek'in onları da davet ettiğini anlayarak rahatladım.</p>

  <p class="block11">Gece güzel başladı, her zamanki gibi eğlenceli, şarkılı türkülü sürdü. Deniz birkaç güzel şarkı söyledi. Ona katıldık, Saniye cırlak sesiyle bozuyordu koronun uyumunu ama sus demedik. Onur ise hiç katılmadı bize. Bir yıkılmışlık abidesiydi sanki. Ne olacak bu ülkenin hali, faslına geçildiğinde;</p>

  <p class="block11">"Türkiye ilkel kapitalizme gidiyor. En ılımlı sosyal demokrasi için bile şansımız yok artık. Ortadoğu'da önemli bir merkez olabiliriz ama ödenecek bedel ağır olacak, hepsi bu," dedim.</p>

  <p class="block11">Ahmet, halkın belli bir süreçte gelişecek ihtiyaç ve taleplerinin bu çizgiyi aşacağı görüşündeydi. Deniz, halkın bir koyun sürüsü olduğuna, Saniye yeniden toparlanmanın güç ama imkansız olmadığına inanıyordu. Onur ise boşuna çene yorduğumuzu, her şeyin ne kadar boş ve saçma olduğunu anladığını söyledi. "Başarısızlık acısı çektiğin için böyle düşünüyorsun," dedim ona. "Yanlışlıklar olabilir ama bunları deneyim hanesine yazmak gerekir."</p>

  <p class="block11">"Sen benim ne yaşadığımı nerden biliyorsun, pratiğin oldu mu?" diye karşı çıktı. Benim deneylerimi yaşadın mı? Bilmediğin şeyler üzerine teori üretme beyefendi!" "Ben sadece..." dedim, sustum... Deniz üzerine varma işareti yapıyordu. "Kendine bu kadar acıma, sonuçta hayattasın, yaşıyorsun," diye tamamladım. "Yaşamak istediğimi nereden biliyorsun?" "Çok belli ediyorsun!"</p>

  <p class="block11">"Hadiiii, hır çıkarmayın şimdi," diye atıldı Deniz. "Kafayı bulunca canın kavga</p>

  <p class="block11">istiyor değil mi?" diye azarladı Onur'u. Kendisi de çok içmişti aslında.</p>

  <p class="block11">Önce Deniz'e, sonra bize küçümser, tiksinir gibi baktı Onur.</p>

  <p class="block11">"Ne işe yarıyorsunuz ki siz?" diye bağırdı. "Allah kahretsin hamamböceklerinden</p>

  <p class="block11">ne farkımız var? Ben neden hala hayatta olduğuma şaşıyorum sabah uyandığımda!"</p>

  <p class="block11">"Yavaş, sakin ol," dedi Ahmet.</p>

  <p class="block11">"Yalan mı? Böcek gibi yaşayıp insan kılığında dolaşıyorum ortalıkta!"</p>

  <p class="block11">"Şanslıymışsın ki dolaşabiliyorsun," dedim. "Öldürülüp bir çukura atılmış ya da çıkmamacasına dama tıkılmış öyle çok insan var ki..."</p>

  <p class="block11">"Ya, bu adam, çok sinirimi bozuyor benim ya!" dedi Onur, yüzünü ekşitip benden yana dönerek. "Bilseydim gelmezdim."</p>

  <p class="block11">"Gidebilirsin, seni tutan yok," dedim. "Gidebilirsen tabii, dut gibisin." "Nerden buldunuz bu Amerikan züppesini be!" "Arkadaşlar yapmayın..."</p>

  <p class="block11">"İki solcu bir araya gelince hep aynı şey oluyor," diye söylendi Saniye. "Niye bu hale düştüğümüzü anlayın artık..."</p>

  <p class="block11">"Kim, o mu solcu! Ben gidiyorum." Dili dolaşıyordu. Ayağa kalktı, kapıya doğru döndü, sakat ayağı sehpaya takılıp düştü ve öylece kaldı. Onu içeri taşıyıp bir çekyata attık Ahmet'le. Başına bir buz torbası koydu Dilek.</p>

  <p class="block11">"Başka bir dünya hayal edip de yenilgiye uğramak insana kendini aciz ve kötü hissettiriyor," dedi Ahmet. "Kimi bunu kabullenip uzlaşıyor kimi de sürekli bir haksızlığa isyan duygusu içinde oluyor." Kalkıp Dilek'e yardım bahanesiyle mutfağa gittim. "Hoş gör, yaralı," dedi. "Kimse yüzüne bakmıyor." Ayağı polis kurşunuyla yaralanmış, kaçaklık günlerinde hastaneye gidemediği ve kırılan kemik bir çıkıkçı tarafından kötü sarıldığı için sakat kalmıştı. Çok çekmişti aslında. Almanya'da işçi ailesinin yanına gitmek üzereyken havaalanında yakalanmış, aylarca hücrede kalmış, en ağır işkencelerden geçmişti. Söylenti, konuşmak zorunda kaldığı, çok kişiyi yaktığıydı. Parasız pulsuz, kimsesiz ve o kadar yalnızdı ki acıyorlardı ona." "Burada kalsın, sabah ayıldığında çok üzülecek," dedi Dilek.</p>

  <p class="block11">Çay demlemişti. Biraz daha oturduk. Geç olmuştu, herkes yorgundu. Kalktık. Saniye ve Deniz'le birlikte çıktık. Saniye bir taksiye atlayıp ayrıldı. Sisli, soğuk bir geceydi. Sıkıyönetim uygulaması hâlâ sürüyordu ama sokağa çıkma yasağı kısalmıştı. Kızılay'a doğru yürümeye başladık. Deniz kendine gelmek için biraz yürümek istiyordu. Benim de canım sıkkındı. Tatsız biten gecenin etkisinden sıyrılmak istiyordum.</p>

  <p class="block11">"Onur gibi insanlarla birlikte olmamalısın, böyleleri seni yorar ve yaşadıklarını unutmanı zorlaştırır," dedim. "Temiz bir sayfa aç, yeni arkadaşlar bul."</p>

  <p class="block11">"Ya, çok kolay sanki," diye karşı çıktı. "Mendil değiştirir gibi çevre değiştirilmiyor. Onur haklı, sen zulüm görmedin, anlayamazsın."</p>

  <p class="block11">"Anlamak için işkenceden geçmek gerekmiyor, dışarısı da hapishaneydi Deniz."</p>

  <p class="block11">"Yine de özgürdün, aşağılanmadın, çünkü uzlaşmıştın... "</p>

  <p class="block11">"Ben uzlaşmadım, saptırma," diye çıkıştım. "Sizin yanlış olduğunuzu söyledim hep. Şimdi de bunalım teorileri geliştirmek için onur gibi adamlarla görüşüyorsun. Ayrıca çok içtin, eskiden içki sevmezdin... "</p>

  <p class="block11">"Dünyaya dayanmayı kolaylaştırıyor. Hem sana ne! Bak benimle bu kendinden çok emin öğretmen tavırlarıyla konuşmandan hiç hoşlanmıyorum!"</p>

  <p class="block11">"Ne bekliyorsun ki?"</p>

  <p class="block11">Deniz birden durdu. Üşümüş gibi paltosunun yakasını kaldırarak bana, gözlerime baktı. Seni istiyorum, diyordu bakışları. Şaşırdım, bocaladım.</p>

  <p class="block11">"Hayata dönmene yardımcı olmaya çalışıyorum," dedim.</p>

  <p class="block11">"Ah, Cihan..." diye iç geçirdi. "Olamazsın. Böyle olmaz..." Gözleri doldu, düş kırıklığına uğramış gibi dönüp ayaklarını sürükleyerek yeniden yürümeye başladı.</p>

  <p class="block11">"İçeride, tecritte seni çok düşündüm. Tek çıkış kapım olduğun yanılgısına kapıldığım anlar bile oldu. İnsan orada böyle şeyler düşünmekten kendini kurtaramıyor. Oysa sen geçen zamanda o kadar çok değiştin ki." Umutsuz, vazgeçmiş bir tonu vardı sesinin.</p>

  <p class="block11">"Hepimiz değiştik. Yine de sana hissettiklerim pek az değişti."</p>

  <p class="block11">"Hayır, doğru değil bu..." Koluma girdi. Ellerimiz birbirine kenetlendi. "Öyle olsa</p>

  <p class="block11">bile koşullarımız eşit değil artık. Yine de sağ ol, gönlümü aldın."</p>

  <p class="block11">"Niye bu kadar umutsuzsun? Sen mücadeleci bir insansın. Önüne bak. Yarının ne</p>

  <p class="block11">getireceği belli olmaz."</p>

  <p class="block11">"Evet, tabii! Yarın duruşmam var."</p>

  <p class="block11">Bir taksi çevirdim. Arkada el ele oturduk.</p>

  <p class="block11">"Aslında ben aptalın biriyim Cihan," diye mırıldandı. "Hiçim ben, bir hiç. Bunca yıldır beni hiç tanıyamadın."</p>

  <p class="block11">Sustuk. Eli avucumda sıcacıktı. Tenini çok özlemiştim. Birlikte çok uzaklara, kimsenin bizi bulamayacağı yerlere gitmek, onu dünyanın kötülük ve şiddetinden kurtarmak istiyordum. "Seni seviyorum," diye fısıldadım kulağına. "Çok geç..." dedi. Evinin önünde indik. Eli bahçe kapısı mandalında bekledi. "Bende anlayamadığın neydi biliyor musun?" diye sordu. "Neymiş?"</p>

  <p class="block11">"Nazım'ın dediği gibi, Ben artık şarkı dinlemek değil, şarkı söylemek istiyordum. Kendi şarkımı. Yapamayacağımı biliyorum. Çünkü o şarkı içimde kuruyup kaldı. Beni öldüren bu işte."</p>

  <p class="block11">"Şarkılar bitmez," dedim. "Yeni şarkılar filizlenip doğar her zaman. Hadi gidip</p>

  <p class="block11">hemen yat. Yarın duruşma salonunda olacağım. Görüşürüz."</p>

  <p class="block11">"Gelmene gerek yok."</p>

  <p class="block11">"Geleceğim. Saati kur ve uyumaya çalış."</p>

  <p class="block11">Bahçe kapısından girişini izledim. Hafifçe yalpalıyordu. Merdiven otomatının sönmesini ve sonra odasının ışığının yanmasını bekledim . Yandı, pencere önünde göründü. El salladı. Bir hayal gibi...</p>

  <p class="block11">Cihan pencere camının aynasında kendini bulanık bir fon üzerinde üzgün gözlerle bakan ruhsuz bir resim gibi gördü. Üflense dağılacak bir toz topağıydı sanki. Hayır, o duygular yoktu, o acı yoktu. Çoktan terk edip gitmişlerdi onu. Gitgide küçülmüş yok olmuşlardı. Hiç olmamacasına. Şimdi sözcükler vardı yalnızca. Rüzgar, duman ve hızla kayıp geçen bulutlara benzer sözcükler.</p>

  <p class="block11">Yatmadan önce Bach dinledi. Yazmanın insana kaybedilmiş duygulan ve zamanı geri verdiğini düşündü. Yalnızca yazmak mı? İnsan eli ve zihninden, ölümlü bedeninden çıkmış ve kaydedilmiş her şeyin böyle bir yanı vardı. Nesneye aktarılan varoluş enerjisi insandan çok daha dayanıklı ve kalıcıydı.</p>

  <p class="block11">Sabaha yakın rahatsız uyandı. Ayşe'yi özlüyordu. Deniz'in hikayesini okudukça şiddetleniyordu ona olan duygulan. Hayatının baharında yaşadığı yıkımdan kaçıp saklanacağı ve en sonunda huzura varacağı yer, Ayşe'nin kucağıymış gibi. Ona dokunmak, okşamak, sevişmek, onunla bütünleşmek istiyordu. O kadar yakındı ki ona bildik erkek özgürlüğünden vazgeçmişti. Bir tek onu istiyordu, yalnız onu.</p>

  <p class="block11">Perşembe akşamı Ankara'ya gitti. Üniversitenin lojmanına yerleşti. Bir yatak odası, salonda açık mutfağı ve geniş banyosu olan içinde yeterli eşya bulunan temiz bir daireydi. Dördüncü kat olduğu için manzarası güzeldi.</p>

  <p class="block11">Cuma akşamı Ayşe'yle bir otelin barında buluştular. Genç kadın ışık saçmasa bile parıltısıyla göz kamaştırıyordu. Kanepede yan yana oturdular. Birbirlerinin kokusunu, sıcaklığını duyarak, arada bir göz göze gelerek, fısıldaşıp gülerek birlikte olmaktan mutluydular. Ertesi gece de Burhan'ın yerinde, o tatlı gerilimi hissederek ve baş başa kalacakları anları özleyerek, dostlar arasında olacaklardı.</p>

  <p class="block11">Hiçbir şey sormadı ona. Soramadı. Kim olduğu umurunda değildi. Kendisi olarak sevmişti Ayşe'yi. Bu aşamada kendisinden önce annesini sevmiş olduğunu bilmesine gerek yoktu. Böylesi daha iyiydi. Aralarına hiçbir gölge düşmemeliydi. Nasıl olsa gerçek bir gün çıkardı ortaya, hiçbir önemi kalmadığı zaman. Ayşe'ye baktı, ne güzel gülümsüyordu!</p>

  <p class="block11">Kendine çekti onu. Yüzünü yüzüne yasladı, ipeksi teninin sıcaklığını hissetti, kalp atışları hızlandı. Salondaki her şeyin onlara doğru yöneldiği bir birleşme noktasında gördü kendini.</p>

  <p class="block11">Soner hastaneden çıkmıştı, iyiydi. Pazartesi akşamı telefon etti, buluşmak, konuşmak istiyordu. Uygun değilim, dedi Ayşe. Konuşacak bir şey yoktu artık. Kendisine kötü davrandığı için özür dileyip ısrar edince de başka biriyle birlikte olduğunu söyledi. İnanmak istemedi, kim olduğunu sordu Soner, biraz da hafife alarak.</p>

  <p class="block11">Ayşe telefonu kapattı. Geçmiş olsun! Soner'in bir daha aramayacağını biliyordu. Kuralları, kendi kendine verdiği buyruklar engel olacaktı. Daha ikinci buluşmalarında Ayşe'ye saplantılı tutkudan uzak kalma, aşktan bağımsız olma, zevkleri duygulardan ayrı yere koyma ve gereksiz yere uzayan bağlılıklara kapılmama nutukları çekmeye başlamıştı. Bunun öğrenilmiş bir romantizmden kaçış olduğunu anlamış, kabul etmişti Ayşe. Zamanla alt edeceğini umuyordu.</p>

  <p class="block11">Soner'le birbirlerinde gördükleri ama kendileri konu olduğunda reddettikleri ortak hastalıkları vardı. Önyargı, titizlik ayrıntıları aşırı önemseme ve yersiz alınganlık. Bu yüzden birbirlerini ötekinin inadını dengeleyecek ölçüde sevememişlerdi. Hiçbir zaman aynı yatakta, birbirlerine sarılarak uyumamışlardı. Seviştikten sonra Ayşe kalkıp konuk odasındaki yatağa geçiyordu çünkü Soner iki kişi uyuyamıyordu.</p>

  <p class="block11">Ya Cihan? Bazen yan uykularda gezinirken onun o gururlu güzel başının yanında olduğunu görüyordu. Ona dokunuyor okşuyor, öpüyor, o büyü, o hazla uyanıyordu ateşler içinde.</p>

  <p class="block11">Cihan'la akşam yemeği yemişlerdi hafta sonu. Gidilecek yerler sınırlıydı Ankara'da. Her şey güzeldi, yolundaydı. Ayşe erinçle karışık o inanamama duygusunu, sevdiği adamı her an özlemenin verdiği acının sapkın tadını, aşkı öğreniyordu. Bedeni Cihan ı istiyordu. Ona sarılıp uyumayı hayal ediyordu. Ne ki</p>

  <p class="block11">şimdiye kadar küçük yakınlaşmalar dışında bir girişimde bulunmamıştı. Tuhaf bir ciddiyetle uzak duruyordu hala. Aşklarının olgunlaşmasını, uygun zamanı ve ortamı bekliyordu anlaşılan. Evine geldiğinde birlikte olacaklardı belki de. Ayşe buna hazırlıyordu kendini. Az kaldı, çok az kaldı. Bir yandan da hoşuna gidiyordu onun çekingenliği, özeni, saygı dolu yaklaşımı. Soner tarafından o kadar aşağılandıktan sonra kendini yeniden değerli, dokunulmaz hissetmek iyi geliyordu ona. Of, bırak artık şu Soner serserisini!</p>

  <p class="block11">Birkaç gün önce Necla'yla Cihan'ı konuşmuşlardı. Necla onun ekonomiden önce ya</p>

  <p class="block11">da aynı zamanda müzik öğretmenliği okuduğunu söyleyince çok şaşırdı.</p>

  <p class="block11">"Bilmiyordum... bana hiç söz etmedi..."</p>

  <p class="block11">"Siz ne kaynatıyorsunuz Allah aşkına... felsefe mi?"</p>

  <p class="block11">"Pek sık birlikte olamıyoruz aslında... Yurt dışına da gidip geliyor."</p>

  <p class="block11">"Burhan'ın söylediğine göre iyi piyano çalarmış. Ben Cihan'ı ondan sonra tanıdım.</p>

  <p class="block11">Senin annen de müzik öğretmeniydi değil mi? Hangi okul, buradan mı?"</p>

  <p class="block11">"Evet."</p>

  <p class="block11">"Belki tanıyordur anneni Cihan... Bir sor bakalım... Adı neydi?" "Deniz... Sorarım. Önemli değil aslında. Yıllar olmuş." "Anneni konuşmaktan hoşlanmıyorsun değil mi Ayşe?" "Tanımıyorum ki... Onunla çok az anım var." "Bu konuyu bir gün konuşalım olur mu?" "Bilmiyorum neyi konuşuruz ama konuşuruz Hocam..."</p>

  <p class="block11">Cihan'a annesinin neyinden söz edecekti? Daha çok yaşlılara özgü bulduğu, onu tanır mısın, bunu tanır mısın muhabbetlerini sevmiyordu. Ayrıca konuyu açmak bir yığın soruyla karşılaşmak ve anlatmak istemediği şeyleri anlatmak zorunda kalması demekti.</p>

  <p class="block11">Çocukluğunda en korktuğu sorular anne-babasıyla ilgili olanlardı. Bu sorular onu çoğu kez yalan söylemeye zorlamıştı. Çünkü bildikleri başkalarına anlatmaktan çekindiği, utanç duyduğu durumlardı. Hapisler, mahkemeler, anarşist lafları... şunlar bunlar...</p>

  <p class="block11">Kendi kendine kaldığında bile düşünmek istemezdi anne- babasını. Hikayeleri yoktu ya da tamamlanmıştı ve hayatından büsbütün çıkmışlardı. Babası dönüp gelene kadar onlarla ilgili bir fikir geliştirme imkanı bulamamıştı. Mektuplar da açıklamıyordu yanında olmayışlarını. Anlayabildiği, onların evden uzakta ve bambaşka koşullarda yaşamak zorunda bırakılmış yardıma muhtaç, çaresiz ve hep öyle kalacak insanlar olduğuydu.</p>

  <p class="block11">Tam olarak hatırlayamıyor olsa da, fotoğraflardan tanıdığı bebek yüzlü annesini azgın bir denizde dalgalarla boğuşurken görürdü bazen. O anlarda istenerek bozulmuş karakalem bir resim gibi görünürdü yüzü. Babasının kalbi ise o kadar büyüktü ki taşıyamadığı için yatmak zorunda kalıyordu.</p>

  <p class="block11">Gizlerini ele vermemek için tek başına kalmayı yeğliyordu. Acınmak, öksüz, diye anılmak istemiyordu. Çok az arkadaşı vardı. Bir-iki komşu kızı, o kadar. Anneannesi eve arkadaşlarını çağırmayı önerdiğinde reddederdi. Kendisine yaklaşanlardan kaçıyor, ters yönlere gidiyordu. En çok istediği ise güvendiği, onu seven iki yaşlı insanın daha genç, daha neşeli olmalarıydı.</p>

  <p class="block11">Madem ki merak ediyordu. Necla'ya anlatacaktı annesini. Herkese anlatabilirdi, o çocukluk utançları geride kalmıştı artık. Yine de çalınmış çocukluğu yüzünden kırgındı onlara. Necla'nın söylediği en ilginç şey Cihan'ın müzik eğitimi görmüş olduğuydu. Bu onları birbirlerine yaklaştıracak bir başka zenginlikti. Heyecanlandı, nihayet evdeki piyanoyu çalacak biri çıkmıştı. Hala çalıyorsa tabii.</p>

  <p class="block11">Hafta sonuna doğru iki gün izin aldı, yenilenmesi biten evini temizletip taşındı. Hevesle yerleşti. Önceden ayarladığı perdeler geldi, takıldı, yeni kanepe ve koltuk yerlerine kondu. Fazlalıklardan arınmış, yalın, rahat bir evi vardı artık. Geçmişi hatırlatacak her şeyden kurtulmuştu. Kabarmış böcekli mutfak dolapları, modası geçmiş seramikler, rüzgar üfüren doğramalar, eğri büğrü kapılar hepsi hepsi gitmiş, evin içi aydınlanmış, ferahlamıştı. Bu işleri tek başına başarabildiği için hayatında ilk kez kendisini özgür, geleceğinin ipini elinde tutan biri gibi görüyordu. Keşke anneannesi da görseydi bu değişimi. Ne çok istemişti. Olmamıştı, zatürreeye çeviren şiddetli bir grip yirmi gün içinde alıp götürmüştü onu.</p>

  <p class="block11">Kitaplarını, mutfak dolaplarını özenle yerleştirdi. Evini Cihan'ın geleceği güne hazırlıyordu. En küçük ayrıntılara kafa yoruyor, eşyayı santim santim hesap ederek en uygun yere koymaya çabalıyordu. Bütün bunları yaparken de birlikte geçirecekleri saatleri hayal ediyordu elbette.</p>

  <p class="block11">Taşınma telaşı ve Cihan'a yoğunlaşması nedeniyle dolabın üstünden çıkan paketi unuttuğunu yeni gardırobu yerleştirirken hatırlayabildi ancak. Ertesi sabah işe giderken tesisatçıyı yine kapalı bulunca telefon etti. Süleyman Amca'nın oğlu babasının cenazesini Maçka'ya götürüp gömdüklerini söyledi. Dükkan devren kiralıktı, başka yere taşınacaktı. Paketler ondaydı. Akşamüzeri dükkana uğradığında getirip teslim edecekti.</p>

  <p class="block11">Dediği gibi yaptı.</p>

  <p class="block11">Ayşe orgu ve tozdan kararmış, donuklaşmış, naylon torbayı alarak masanın üstüne koydu. Org yepyeni görünüyordu. Torba ise bir tuhafiyeciye ait ikinci bir poşetin içindeydi. Çılgın bir merak ve sabırsızlıkla, sertleşmiş, kolayca yırtılan torbalardan soydu içindekini. Kırmızı kapaklı bir harita metot defteri çıktı ortaya. Çabucak karıştırdı. Bazı sayfalar sık ve küçük bazı sayfalar iri ve seyrek yazılarla doluydu. Yazı, annesinin el yazısıydı.</p>

  <p class="block11">İlk sayfa boştu. İkinci sayfada şu satırlar yer alıyordu:</p>

  <p class="block11">Boyumu aşan büyük hayaller kurdum. Sonra acı bir biçimde anladım ki benim yaşadığım süre içinde bunların gerçekleşme ihtimali yok. Dünya acımasız. Pek çok insan ancak bencillik ve canavarlıkla kendini güvence altına alabiliyor. Merhametli,</p>

  <p class="block11">onurlu ve uysal olanlarsa her zaman eziliyor. Ben kusursuz doğmadım, acemi ve sakardım. İyi bir insan olmaya, vicdanımı temiz tutmaya çabalarken kırıldım. Hayat çok ince çok kırılgan.</p>

  <p class="block11">Bu deftere bir şeyler yazabilmek için bütün cesaretimi ve gücümü topladım. Doktorum yazmanın beni iyileştireceğini umuyor. Kolay değil. Çünkü daha önce hevesle sarıldığım hiçbir şey benim için artık gerçeklik taşımıyor. Deniz</p>

  <p class="block11">Ayşe, güceniklik duygusuyla sarsıldı. Defteri yeniden karıştırdı ve kimi sayfalarda iyice okunaksızlaşmış, bazen kopup aşağılara doğru eğilmiş satırların, yer yer karalamaların bulunduğu sayfaları hafifçe, ürkerek okşadı.</p>

  <p class="block11">Sonra emaneti titreyen elleriyle göğsüne bastırdı.</p>

  <p><br /></p>

  <h1 class="block11" id="sigil_toc_id_1">ÜÇÜNCÜ BÖLÜM</h1>

  <p class="block11"><br />
  Kırmızı Defter</p>

  <p class="block11" id="id_bookmark9">SONBAHAR-1983</p>

  <p class="block11">Ökseye düşmüş kuş gibi hissediyorum kendimi. Değiştiremeyeceğim şeyleri değiştirmeye çalışmam gerektiğini düşünmekten, boş yere kanat çırpmaktan tükendim.</p>

  <p class="block11">Kendimi izliyor ve yargılıyorum. Ne suçlu ne suçsuzum. Hayata yeniden başlayabilmek için savunmaktan da acizim. Çünkü artık ne deli ne akıllıyım. Yetişkinliğe geçtiğim günleri, kendimi kırılmaz camdan yapılmış çekici bir eşya gibi güvenle taşıdığım zamanlan hatırlıyorum. Coşkumun, korkumun, cesaretimin başkalarınca delilik işareti sayıldığını biliyor, yine de değişmek istemiyordum. İstesem durulabilirdim ama delilik yakışıyordu bana. Öyle olduğum için seviliyordum.</p>

  <p class="block11">Yattım uyuyamadım. Baktım saat iki olmuş, kalktım, yazıyorum. Onur'la bir birahanede oturduk çok içmişim, başım ağır, birazdan yatıp uyuyacağım.</p>

  <p class="block11">Öyle umuyorum daha doğrusu. Gözlerimi yumuyorum, yorulup uyumak için bir duvarı maviye boyuyorum, gece mavisine. Boyuyorum, boyuyorum bitmiyor. Bütün hücrelerim uyanık. Çok içiyorsun, diyor Saniye. Bunu bari çok görmesinler bana. Saniye benden daha güçlü, dirençli. Ne de olsa köylü kızı, toprağa sağlam basıyor. Evde herkes uyuyor. Devrim, annemin odasında yatıyor. Ben yokken öyle alışmış. Zaten çocuk benim odamda nasıl kalsın. Sabahlara kadar ışığım yanıyor, sigara içiyor, ikide bir camları açıyorum. İyi bir anne olamadım, olamıyorum. Buna üzülüyorum en çok. Anne olamayan bir anne. Babalar da baba olamıyor. Çocuk yapmamalı insanlar. Sevgisiz, yalnız çocuklar yaratmamalı.</p>

  <p class="block11">Eve geç geldim yine. Babam söylenmiştir. Benim biraz avunmaya hakkım yok mu? Sana çıkışamıyor, ben arada kalıyorum, diyor, annem. Anne ben yirmi altı yaşındayım, diyecekken diyemiyorum. Çok üzüldük yavrum, baban merak ediyor,</p>

  <p class="block11">gözünün önünde olasın istiyor. Şu günler bir geçsin, gider kendi evini kurar, dilediğin gibi yaşarsın. Gideceğim tabii, gideceğim. İş bulur bulmaz. Ben çok mu istiyorum sanki onun küskün suratına bakmayı her akşam. Ne yapıyorum ben ha, ne yapıyorum ona! Babanı bilmiyor musun Deniz? Annem de ondan yana sanki. Değil, biliyorum, az çekmedi, nelere katlandı. Huysuz adam! Kafası hep kötüye yatıyor. Bana eziyeti de bundan. Dulun adı büyük olurmuş. Sanıyor ki ben bir gece dışarıda kalsam...</p>

  <p class="block11">İlkellikler. Benim dulluğum mu kalmış!</p>

  <p class="block11">Gideceğim elbet. Bir yatak, bir yorganım var zaten. Yatağımı alırım, bir çaydanlık iki bardak iki tabak, basma perdeler dikerim. Bir odacık olsa... Bir çatı katı filan. Bir zamanlar Cihan'ın öyle bir yeri vardı. Bir gece orada kalmıştım, sevişmiştik, istemiştim. Onu seviyor muydum o zamanlar?</p>

  <p class="block11">Sessizce girdim eve kimse uyanmasın diye. Sabah surat edecek yine, akşam evde yoktum, oturup fıstık yiyerek onunla televizyona bakmadım diye. Baban seni çok seviyor Deniz, diyor annem. Çok ağlamış sözde ben kaçakken, sonra içerdeyken. Çalmadık kapı bırakmamış işkence görmeyeyim diye. Peki şimdi ne istiyor benden? Korkuyor, diyor annem, başına yeniden bir şeyler gelir diye.</p>

  <p class="block11">Ah baba! Gelecek her şey geldi, daha ne gelsin! Kıyamıyorum bazen, iyi bir insan aslında ama yetişme biçimi yüzünden böyle. Dedemin yanında çalışırmış babası. Dedem okutmuş adam etmiş onu. Sınıfsal kökenini küçümsemiyorum tabii ama kafası değişmemiş. Namus anlayışı geri kalmış, ya da yaşlandıkça hortladı. Duygularını, öfkesini kontrol etmekte de güçlük çekiyor artık. Geçen akşam yemekte huysuzluk ettiği için Devrim'in eline hafifçe vurdum diye birden parladı:</p>

  <p class="block11">"Ne yapıyorsun sen! Ne zaman ana oldun ki çocuğunu dayakla terbiye etmeye kalkıyorsun? Doğurdun, bıraktın gittin, biz büyüttük. Fiske vurdurmam anladın mı?"</p>

  <p class="block11">"O benim çocuğum baba!"</p>

  <p class="block11">"Senin evet. Altına bir bez koyacak zamanın olmadı sözüm ona devrim yapmaya uğraşmaktan. Çocuğuna bakmaktan aciz, sana mı kaldı milleti kurtarmak!" "Dilinden zehir akıyor baba, çok biriktirmişsin. Ben bu evde, doğurduğum çocuğa bir şey öğretemeyeceksem... "</p>

  <p class="block11">"Senden öğreneceği bir şey yok onun! Biz akrabalarımızın yüzüne bakamaz olduk, kızımız komünist olmuş diye herkes yüz çevirdi. Senin annenin babası bu memleketin şerefli bir hakimiydi. Sen ne yaptın, cumhuriyeti devirmek için sokaklara çıktın. Baba olarak benim yüreğim yandı. Ben seni kurtarmak için iki paralık adamların önünde eğildim... " "Sağ ol baba, her şey için ama artık eziyet etme bana!"</p>

  <p class="block11">"Eziyet mi, senin yüzünden yaşlandım be! Okusun, yuva kursun mutlu olsun biz de sevinelim diye beklerken... Neyse, kızımdır dedim, olan olmuştur, cahillik etmiştir dedim ama bu afur tafur ne! Bir güler yüz göster, herkes sana düşman mı?"</p>

  <p class="block11">"Baba ben daha yeni çıktım, bırak da biraz... "</p>

  <p class="block11">"Sende gayret yok. Doktora götürdük, ilaçlarını bile içmiyorsun. Biz neden seninle evcek örgüt olmadık diye kızıyorsun..."</p>

  <p class="block11">Kalkıp odama kapandım. Ben de patlatsam... O zaman çekip gitmem gerekir. Cihan'a giderim. Yok canım, Onur'a giderim.</p>

  <p class="block11">Onur'un gün görmez bodrumuna. Hayır, en iyisi susmak. O bağırsın babayım, diye. Ben de bir gün boşaltırım içimi. Bu evden giderken. Kapıda valizim elimde durup bakarım ona nefretle. Nasıl babasın sen, derim ona.</p>

  <p class="block11">Ağır mı olur, olsun. O ne zaman baba gibi baba oldu ki bana? Gece yarıları geldi eve. Ben ne zaman gördüm onun yüzünü? Bizi yazlığa götürür bırakır, o karıya giderdi. Birlikte denize girmedik, sandala binmedik, top oynamadık. Anneciğim ne yapsın. Hep asit gibiydi adam. İsterdim ki babam gelsin, balkonda mangal yaksın. Annemin yanağından makas alsın, komşumuz Cemre'nin babası gibi.</p>

  <p class="block11">Babayım, diyor! Kucağında zıplattı mı beni hiç, bir gece olsun gelip saçımı okşayarak yorganımı sıkıştırdı mı, kızım ne yapıyorsun ne okuyorsun diye sordu mu? Sana piyano bile aldım. Parası vardı aldı, piyano baba değildir. Bir gün demedi ki, Güzel kızım çal bakalım bir şeyler dinleyelim...</p>

  <p class="block11">Hep kaçmak istedim bu evden. Olmadı. Dön dolaş yine burası. Uyku yok... Geçen hafta Cihan'la eskiden yürüdüğümüz yollarda yürüdük. Etkiledi beni. Şimdi Cihan'ı düşünüyorum da, onun bu kadar hoş, olgun, uyanık ne bileyim işte çekici... Cihan tam bir erkek olmuş. O eski hamlığı, acemiliği atmış üstünden. Yurtdışına gidiyor. İçimde küçücük bir umut vardı. Üzüldüm. Biliyordum artık olmayacağını ama... Ona ihtiyacım vardı bu geçiş döneminde.</p>

  <p class="block11">Cihan'ın bana umutsuzca aşık olduğu günlerde, onsuz yaşamımın biraz eksik kalacağına ama yine de birlikte olamayacağımıza inanıyordum. Şimdi belki olabilir derken o yok.</p>

  <p class="block11">Durmadan sigara içiyorum yazarken. Yazmak iyileşmemi sağlayabilir mi gerçekten? Mamak'ta kızlar sürekli yazıyorlardı. Ama zula sorunu vardı. Bu evde hiç değilse bu konuda özgürüm.</p>

  <p class="block11" id="id_bookmark10">Ekim,</p>

  <p class="block11">Gece. Cihan'ın bu kadar değişeceğini beklemezdim. Nasıl coşkulu ve sevgi doluydu eskiden. Şimdi acıyor, acıyor bana biliyorum. İşte kızım acınacak hallere düştün sen. Sen ki onurunu her şeyin üstünde tutardın. Cihan beni nasıl anlayabilir? Kendimi toplamalıymışım! Onun için kolay o başına buyruk, yükünün altında ezilen benim.</p>

  <p class="block11">Onu bile bile gözden çıkardım. Yola birlikte çıkmıştık, okuldaki ilk yılımda aynı görüşteydik. Bu yüzden sürekli uyarılıyor, ayrılıkçı pasifistler cephesinde yer aldığım için eleştiriliyordum. Görüş ayrılıklarının hasımlık boyutuna vardığı bir dönemdi. Cihan tek başına, sessiz, sabırlıydı, oysa ötekiler eylemci ve hakimdiler.</p>

  <p class="block11">Onların birebir mücadelesi daha fazla etkiliyordu beni. Cihan'ın düşüncelerini sorgularken uzaklaşmaya başladım ondan. Çekingen, soluk, geniş zamanlı bir siyaset öngören bakış açısı Cihan'ın kişiliğine uyuyordu ama benimkine hayır. Ayrıca baskı altındaydım, itilmek, dışlanmak üzereydim.</p>

  <p class="block11">Cihan değişmekte olduğumu gördü. Ama benimle uzun boylu tartışmaya yanaşmadı. Solda bir kavganın, kargaşanın içinde olmaktan baştan beri kaçınıyordu zaten. Katılıyordu direnişimize, arka çıkıyordu ama onun bu işlerle uğraşacak zamanı yoktu!</p>

  <p class="block11">Kendisini küçümsediğimi anladı, kırıldı, incindi ama sevgisine sadık kaldı. Sonradan bu yüzden kendini bana kanıtlamak istemiş olabilir. Çünkü zaman haklı çıkardı onu. Sevgili Cihan, o utangaç, tatlı çocuk, yukardan bakıyor bana.</p>

  <p class="block11">İçimde bir yer sızlıyor. Şimdi gel de uyu bakalım. İşte yine rezil bir gece. Geceler bataklık. Yavaşça batıyorum. Her gece biraz daha, biraz daha...</p>

  <p class="block11">Günlerin farkında değilim. Ekim ortaları olabilir. Ne fark eder!</p>

  <p class="block11">Bu gece Gülen, eski arkadaşlardan bir kaçını çağırmış. Dışarıda kalabilenleri. Gittim. Vedat ve küçük karısı. Osman. Onur. Eski bir masaldan kopup gelmiş insanlar gibiyiz. Çok yorgunuz, solgunuz, hastayız. Gülüşlerimiz acı, şarkılarımız acıklı, sözcüklerimiz ölü. Savaştığımız günlerden bile konuşamıyoruz artık, yalan geliyor, olmamış geliyor her şey. Bırakmak istiyorum bu insanları, hiç görmemek ve unutmak ama kim olurum o zaman, kime tutunurum?</p>

  <p class="block11">Onur bacağını sehpaya uzatıp oturdu bütün gece. Kara bir hiçliğin içinde bocaladığımızı söyledi. Onu yiyip bitiren acı bir kuşkunun benliğini sardığını, bu ülkede yaşanan kepazeliklerin hiç bitmeyeceğini anladığını söyledi. Kasaplar tarafından kurbanlık koyunlar gibi kesim alanına sürülmüş, fena halde aldatılmıştık. Proje devam ediyordu, henüz tamamlanmamıştı.</p>

  <p class="block11">Osman; hiç kimsenin olan bitene ses çıkarmadığını, hiçbir şey sormadığını, aramadığını, duymadığını, söylemediğini, toplumun yüreğinin, aklının, vicdanının yok olduğunu anlattı uzun uzun. Gittikçe derinleşen bir sessizlik hakimdi bütün ülkeye.</p>

  <p class="block11">"Sessizlik, sessizlik değil. Konuşamamak," dedi Gülen.</p>

  <p class="block11">"Terk edildiğimizi, kabul etmek zorundayız," dedi Onur.</p>

  <p class="block11">"O bile değil. Biz olmayan bir şey için mücadeleye giriştik," dedim.</p>

  <p class="block11">"Neymiş o?"</p>

  <p class="block11">"Halk, halkımız! Ne kadar soyut, eskimiş bir kavram değil mi?"</p>

  <p class="block11">"Boş verin, sonuçta acı çekmek kimseyi haklı çıkarmaz," dedi Vedat. "Şunu açıkça görelim, hiçbir şey tesadüf değildi baştan beri bizimle ilgisi olmayan bir amaca yönelikti. Bizler yalnızca piyonduk..."</p>

  <p class="block11">"Ezilen fidanlar doğrulur, kırılanların yerine yenileri biter... dedi biri, alayla.</p>

  <p class="block11">"Artık bu solan bahçede bülbüllere yer yok!"</p>

  <p class="block11">Sıkıcıydı bu konuşmalar. Anlamsız, boşunaydı. İçten gelmediği için gülünç bir yerinme, abartılı bir acınma duygusu vardı her sözün altında. Ben Vedat'ın karısını düşünüyordum. Sesi soluğu çıkmıyordu zavallının. Hiçbir şey anlamıyordu konuşulanlardan. Nerden bulmuş o kızı bu adam, bu eskinin en konuşkan devrimcisi? İşte böyleleri bile hanım hanımcık, ağzı var dili yok kızlara bayılıyor. İyi ev kadını olur bu kızlar. Adamların yemekleri önlerine gelir, her zaman temiz, ütülü çamaşır bulurlar çekmecelerinde. Ne kadar dağıtırlarsa dağıtsınlar ortalığı, akşam döndüklerinde, pijamalar, çoraplar, donlar yerli yerindedir. Sofra önlerinden kaldırılır, kahveleri gelir çabucak. Vedat gibi bir adama soğan cücüğü bir kadıncık! Ne rahatlık. Memlekette feminizm illetine tutup yoldan çıkmış bunca kadın varken ne büyük konfor!</p>

  <p class="block11">Kadıncık, neydi adı, Esin mi, neyse, bizim gibilere, Saniye, ben, Gülen, bakıp şaşırır. Uyanık olmaya karar verir. Böyle yüzü gözü açılmış karılar insanın kocasını baştan çıkarabilirler. Olabilir, o adamların içinde en aklı başında olan Vedat.</p>

  <p class="block11">Saçmalıyorum. Uykuya, dinginliğe ihtiyacım var.</p>

  <p class="block11">Gece yine Onur'la bitti. Bozgunu sırasında sürekli sığınak değiştirdiğini, yanında kimseyi bulamadığını anlatırken ağlamaya başladı. Neden acısını bu kadar gürültülü yaşıyor? Onu böyle görmek beni kötü etkiliyor. Bakışlarının gerisindeki dehşeti tanıyorum. Düne gidiyorum. Dün, bu budalaca geçmiş ne kadar sürecek daha? Bugün neden bir türlü gelmiyor?</p>

  <p class="block11">Saat üç. Bir uyku hapı almıştım bir saat önce. Bana mısın demedi. Beynim uyanık.</p>

  <p class="block11">Mutfağa su almaya gittim. Annem tuvalete kalkmış, geldi kapıda durdu. Devrim'i sordum ona. Nezleydi, ben çıkarken hafif ateşi vardı, düşmüş, iyiymiş.</p>

  <p class="block11">"Neden çıplak ayakla basıyorsun yerlere kızım? Niye uyumadın yine?"</p>

  <p class="block11">'Terliklerimi bulamadım. Uykum gelmiyor anne."</p>

  <p class="block11">"Çok üzülüyorum Deniz, ilacın yararı olmuyor mu?"</p>

  <p class="block11">"Birazdan uyurum..."</p>

  <p class="block11">"Sabahlara kadar okuyor ya da yazıyorsun, uykun bu yüzden kaçıyor. Bunlara bir ara versen de yatıp kalkmanı düzene soksan..."</p>

  <p class="block11">"Tamam anne, merak etme. Babam geç kaldım diye kızdı mı yine?"</p>

  <p class="block11">"Yok, o da geç geldi. Kimseyi görecek hali yoktu. Hemen yattı. Hadi kızım git yat sen de."</p>

  <p class="block11">Yatsam neye yarar. Sırtüstü, karanlığın içinde unutulmuş yatıyorum öyle. Dinlenip uyumak için yatmaya zorlanıyorum. Günün avutucu kalabalığından, sokaklardan, ağaçlardan, vitrinlerden, balkonlarda sallanan çamaşırlardan, okulların dağılma saatlerindeki uğultulardan, kornalar, ziller, kuş sesleri ve satıcı bağırtılarından uzak sessizce yatıyorum. Yatağım sürgünüm benim. Yıllardır alt etmeye çalıştığım yalnızlığım.</p>

  <p class="block11">Uyumak nasıl, neden? Doktorlar, hastaneler, revirler. Üç yılım uykusuz geçti. Çünkü oralarda uyumak kolay değildi. Hücrelerde, tabutluklarda. Hücreler. Bir buçuğa bir buçuk, zemini beton bir mezar. Yatamazsın, uzanamazsın, çömelmiş ya da ayakta, gömüldüğün bir mezardasın. Sürgü de yer kaplıyordu, dizlerimin üzerine devrilerek uyuyordum bu yüzden. Kendimden tiksiniyordum sürgüye işerken çünkü karanlıkta denk getiremezsem her yanım ıslanıyordu, sürekli çiş kokuyordum. Bu</p>

  <p class="block11">yüzden kısacık uykularımda kendimi kaplıcalarda görüyordum. Sıcak sular dökünüyordum bıkmadan. Denizlere dalıyordum çırılçıplak, nehirlere doğru koşuyordum. Uyandığımda yine karanlık oluyordu. Sonra...</p>

  <p class="block11">Sonrası bu. Biz bir demet yeşilliğin o yaman özlemini böyle öğrendik.</p>

  <p class="block11">Uzun süre inanmakta direndim, kendim olduğuma. Benim olmayan bir yola düştüğüme, başıma daha kötüsünün gelemeyeceğine yine de hâlâ var olduğuma. Sonra zayıfladı iç sesim. Sesimi kaybettim ve bir daha şarkı söyleyemeyeceğimi, aslında söylediğim hiçbir şarkının benim olmadığını anladım.</p>

  <p class="block11">Benim uykusuzluklarımın bir tarihi vardır.</p>

  <p class="block11">O aysız, yıldızsız korkunç gecelerde bir yük gemisine gizlice binip uzaklara giderdim. Bilmediğim güneşli, huzurlu sahillerde aylar yıllar geçirirdim. Yüzümü gökyüzüne çevirerek sıcacık kumlara basardım yalınayak. Bir kulübem olurdu, bir battaniyem ve bir ocağım. Yeterdi. Erinç içinde yaşar ve belki yeni bir aşka düşerdim, sıradan basit bir satıcı ya da denizciyle. Kendi şarkılarımı söylerdim geceleri açık denizlerin rüzgârlarına doğru ve kocaman yıldızlara bakarak ve bir daha buralara dönmemeyi ve her şeye yeniden başlamayı hayal ederdim. Geçmiş bulanık bir lekeye dönüşürdü.</p>

  <p class="block11">Cehenneme direnmek kolay mıdır? İstedikleri kadar kınasınlar beni direnemedim diye, direnenler ne yaptı, neye direnebildi? Kandırmasınlar, hiç aldatmasınlar kendilerini. Açlık, çaysızlık, sigarasızlık! Ya o ölüm oruçları! Kiminle boğuşacaksın, kim senin karşındaki, topla tüfekle üstüne gelenin umurunda mı beynini yemen, ölmüş ya da kalmış olman!</p>

  <p class="block11">Bir sigara. İşte bu sigarayı bile içemeyeceksin ki bir sigaranın, bir bardak demli çayın nasıl özlendiğini bilen bilir ancak. Varsın konuşsunlar arkamdan. Bilirim insanı hainler sınıfına ne çabuk koyduklarını. Ben hâlâ inandıklarım ve daha çok da inanmadıklarım için sorguya çekiliyor ve yargılanıyorum. Şu sigarayı içebilmek nasıl hainlik olabilir? İçerdekiler çıktıklarında, salim çıkabilirlerse, beni görmezden gelecekler biliyorum sokaklarda. Görmesinler, ben de görmeyeyim onları, umurumdaydı sanki! Bizim gibi olmazlık teorileri geliştirmeyecekler öyle mi... Neyi savunacaklar peki? Demokrasi mücadelesi, hah, hangi demokrasi, hangi koşullarda, nasıl?</p>

  <p class="block11">Ah işte elimiz yanarak öğrendik ateşin sıcaklığını diyeceğim ama bir türlü öğrenemeyenler var. Hep olacak, her zaman olacak.</p>

  <p class="block11" id="id_bookmark11">6 Kasım</p>

  <p class="block11">Cihan'la sinemaya gittik bugün. Romy Schneider'in oynadığı bir filmdi. Burjuva bir kadının devrimci bir sendika lideriyle yaşadığı gizli, dokunaklı aşkı konu alıyordu. Aşırı duyarlı ruh halinde olduğumdan filmin sonunda çok ağladım. Oysa Cihan vasat buldu hikâyeyi ve bir zamanlar ona verdiğim romanı hatırlattı.</p>

  <p class="block11">Dönüşte eve bıraktı beni. Geceyi evde babamla geçirmek istemiyordum. Onun evine giderdim öneride bulunsaydı, ya da küçücük bir istek gösterseydi. Birlikte</p>

  <p class="block11">yemek hazırlar, yerdik. Müzik dinlerdik biraz ve sonra onun kucağına sokulur uyurdum bir bebek gibi.</p>

  <p class="block11">Anlıyorum, başka bir düzlemdeyiz artık. Yüzündeki hiçbir değişiklik dikkatli bakışımdan kaçamaz. Bir zamanlar çok sevdi beni ama araya öyle çok zaman, olay ve insan girdi ki. Yine de aşkının anısına saygı gösteriyor. Bu arada kırgınlıkla karışık bir tavırla ağabeylik taslaması sinirimi bozmuyor da değil. Ne kadar da güveniyor kendine.</p>

  <p class="block11">Cihan'la uzun yollar yürüdük. Çiçekli bahçelerden geçtik. Ayaklarımızın altında gıcırdayan karlarda izler bıraktık. Bir çift küçük, bir çift büyük ayak. Etüt odasında birlikte keman, piyano çaldık. Şarkılar söyledik. Sınav heyecanlarımızı bölüştük. Mitinglerde, gösterilerde yan yana, bağırarak pankartlar taşıdık, yollarımız ayrılmadan önce.</p>

  <p class="block11">Bir söğüt ağacının dibinde el ele tutuştuk. Bir tepede ıslık çaldık birlikte, yarıştık soluk soluğa. Çocukların oyunlarını bozduk. Toplarını tekmeledik. Bardaklar dolusu çay içtik bizce önemli şeylerden söz ederken.</p>

  <p class="block11">Ürkek gözlerini sevdim onun. Duru gülüşünü. Güçlü, ince bedenini. Kara uzun saçlarını. -Şimdi kestirmiş.- Çocuksu iyimserliğini, saygılı durgunluğunu, onu sevdim ben ve hiç pişmanlık duymadım bundan. Kollarımı boynuna dolamak için ayaklarımın ucunda yükseldiğim bir geceden kalan çocuksu coşkuyu bana artık hiçbir şey veremez.</p>

  <p class="block11">O gece, karanlığa havai fişek kıvılcımları dökülür, baygın ıhlamur kokuları tenimizi çiçeklerken birlikte tutkunun derinliklerine sürüklendik. Turuncu perdelerden süzülen gece ışığının gölgelerinde birbirimize karıştık.</p>

  <p class="block11">Bugün bu kendiliğinden gelişmiş yakınlaşmayı düşündüğümde içime işleyen bir hüzün duyuyorum. Onu arzuladığımı hatırlıyorum ama bu arzunun, sevgisine karşılık ona unutulmaz bir armağan verme isteğinden ileri gelmediğinden emin olamıyorum. O gece öpüşleri ve sevecenliğiyle kalbimi fethetti ama onu tutkulu bir aşıktan çok, doğurmak isteyeceğim bir erkek çocuk gibi sevdiğimi anladım.</p>

  <p class="block11">Neden bilmiyorum, içimi dolduran tuhaf bir sevinç duydum bundan. Kollarını açarken gözlerinde parlayan duru sevincin bana da yansımasıydı bu ve belki de dostum olarak kalabileceği güveninden gelen bir hoşnutluktu.</p>

  <p class="block11">O oda duruyor. O evde kalıyor Cihan hala. Bilmiyorum nesneler hala yerli yerinde mi o bekar odasında, biraz eskimiş ve bükük duruyor mu giysilerimi üstüne attığım tahta sandalye? Perdeler değişti mi? Sehpa yerine kullanılan plastik bira kasası atıldı mı? Şimdi özlüyorum hepsini, o yalınlığı, dağınıklığı, her şeyi, yerdeki el dokuması bez kilimi ve o zamanki beni. O öpücükleri, okşamaları, iç içe geçişleri. Tertemizdim o zaman. Tenim ateş gibiydi ve güzeldim. Çünkü seviliyordum.</p>

  <p class="block11">Bitti mi, bitti mi bütün bunlar! Çok mu kirlettiler beni?</p>

  <p class="block11">Ah, ama o gecenin sabahını düşünüyorum ben şimdi. Kuraldışı ve bağımsız olmanın heyecanıyla, kendini bilmenin verdiği mutlulukla nasıl da parlıyordum...</p>

  <p class="block11">Ama o mutluluğa uzun süre bel bağlayamazdım. O sıcaklık beni tüketebilirdi. O bütünlük bizi hiçliğe götürecek, bana yetmeyecekti. Bir süre sonra çocuklar, mama tabaklan, el bezleri ve dağınık yataklarla dolu bir evde gitgide daraldığım bir hayata geçmek ve akşam olsun da Cihan gelsin diye beklemek gerekecekti. Cihan gelecek hiçbir şey olmayacaktı.</p>

  <p class="block11">Etekleri sökük sabahlıklar, ortada kalmış kahvaltı sofraları ve altları çişli bezlerle dolu ağlayan çocuklar istemiyordum ben. Bunun kısa sürse de güzel bir yaşam olmayacağına inanıyordum. Aykırı, dinç zamanlardı, daha büyük, daha önemli amaçlarımız vardı. Kendime güveniyordum ve ne ev kadını olmak ne de bir kasaba okulunda müzik öğretmenliği yapmak çekici geliyordu bana. Hareket ve mücadele gündemdeyken en kolay yolu seçmek de neyin nesiydi? Bir eve, bir okula sığınmak yerine onurlu yaşamak, hayatımın rotasını kendi elimle çizmek istiyordum.</p>

  <p class="block11">O sabah gün doğarken uyandık ve yeniden seviştik. Tehlikeli bir uçurumun başındaymışız gibi bir telaş ve çaresiz bir korkuyla. Beni o hafif göçmüş yatağa bağlamak, esir almak istiyordu sanki Cihan. Bitkin, hafif şaşkın bir iniltiyle üstüme yığılıp kaldığında çok yüksek bir yerden düştüğümüzün farkında değildi henüz.</p>

  <p class="block11">Hiçbir şey söylemedim ona. Yalnızca ağladım ve tutkulu ama katı, sevgiyle ama acımasızca veda ettim ona. Bu aşk bizi öğrenip bildiğimiz hiçbir şeyden arındıramazdı nasıl olsa. Bencilleştirir, yalnızlaştırır ve bunların bulunmadığını umduğumuz yerlere kaçmaya zorlardı yalnızca.</p>

  <p class="block11">Şimdi kolumu kanadımı kesip atmışlarken böyle saçma sapan şeyler düşünmek anlamsız geliyor ama o sıralar hiçbir şey kesinlik kazanmış ve bitmiş değildi. Her şey olasıydı, her şey göze alınmıştı. Evet, yol dolambaçlıydı, ama kesinlikle zahmete değerdi. Hayır, diye haykırırken canlanıyor, devrim uğruna dövüşürken umutlarla doluyorduk. Tıka basa içimize doldurulmuş binlerce lanetle boğularak ölmek yerine isyan içinde can vermeyi yeğliyorduk.</p>

  <p class="block11">Gülünç mü? Olabilir. Bilemiyorum sözcükler, nasıl anlamsızlaştı böyle, her şey nasıl birdenbire ve bu kadar değişti...</p>

  <p class="block11">Ne diyordum, evet yüzünü, gözlerini öptüm. Sonra o köhne apartmanın dört kat merdivenini bacaklarım titreyerek indim ve sokağa çıktım. Özgürlüğe. Bembeyaz bir mayıs günüydü. Yukarda yaz göğü deli gibi ışıldıyor, kuş cıvıltıları salkım saçak kaldırımlara dökülüyordu. Sanıyordum ki kurtuldum engelleyici her şeyden. Solmuş güllerden. Düzmece hikâyeler içinde soluksuz kalmaktan. Dünya hiçbir duvar, dikenli tel, çit olmadan açık ve kalabalık önümdeydi. Cihan mı? O, benim zenginliğim içinde sonsuz bir ayrıntıydı.</p>

  <p class="block11">26 Ekim</p>

  <p class="block11">Yüksel'i afla okula döndüğünde tanımıştım. Önderlik tahtı boştu, hemen oturdu. Yetmişlerin ortalarından beri bilinen bir isim, deneyimli, birikimi sağlam sert bir devrimci, bir kahramandı örgütün gözünde. Ağzı iyi laf yapıyor, havası, pozu göz Solduruyordu. Hayrandım ona, keskin bakışlı siyah gözlerini topluluğa dikip</p>

  <p class="block11">baktığında içim eriyordu. İnsan yanacaksa böyle bir adam için yanmalıydı! İşi gücü bırakmış, çevresinde dolanmaya başlamıştım. Toplantılarda söz alıyor, coşkuyla arka çıkıyordum her söylediğine. Sonunda fark etti beni, bir süre izledikten sonra, mayıs başlarında bir akşamüstü önümü kesti: "Akşam arkadaşlarla bana gel," buyurdu.</p>

  <p class="block11">Küçükesat'ta bir eve götürdü beni çocuklar. İğrenç, pis bir giriş katıydı. İt yatağı denir ya, öyle. Beş altı arkadaşıyla orada kalıyordu. Beni bildiriler, afiş ve pankartlarla dolu bir oda soktu. Boya lekeli plastik sandalyelere oturduk. "Seni beğeniyorum," dedi. "Akıllı, güzel bir kızsın. Devrimci bir öze sahipsin. Benim de bir yoldaşa ihtiyacım var, anlıyorsun değil mi?" Başımı salladım.</p>

  <p class="block11">"Dağa çıkabilir misin?" diye sordu. "Hangi dağa?"</p>

  <p class="block11">"Benimle bu davada, yan yana, omuz omuza olabilir misin? Yani gerekirse dağa da çıkabiliriz. Var mısın?"</p>

  <p class="block11">Dilim tutulmuştu, ne diyeceğimi bilemiyordum. Ama o gözlerini gözlerime dikmiş cevap bekliyordu. Büyülenmiş gibi bakıyordum ona. Yolumu o açabilirdi. "Çıkarım," dedim oturduğum yerde dikleşerek. "Emin misin?" "Evet, eminim."</p>

  <p class="block11">"O halde birlikteyiz, tamam mı?" Elimi dostça okşadı.</p>

  <p class="block11">"Burada kalmamalısın," dedim. "Bu ev çok dağınık ve pis."</p>

  <p class="block11">"Bunlar önemli konular değil, yani biz her an... neyse konuşuruz sırası gelince."</p>

  <p class="block11">"Tamam."</p>

  <p class="block11">Her zaman çok kalabalıktı o ev. Geceleri toplanıyorduk. Bitmez tartışmalar, çaylar, sigara dumanları. Her şeyi seviyordum, alışıyordum düzensizliğe, ayak ve çöp kokularına. Amacımız birlikte yürümek değil miydi! Gerisi önemsizdi. Sevgi var mıydı aramızda, vardı herhalde, öyle genç, öyle çocuktum ki o heyecan içinde kendimden geçercesine aşıktım her şeye. Sabırsız, yürekli, adanmıştım. Yerini bulduğunda her şey ne kadar kolaymış meğer, diye düşünüyordum. Grupta benden başka bir kız daha vardı; Sezin. Bir yerde memurdu sanırım ve sert tavırlı, keskin bir kızdı Ara sıra gelen ve sürekli gülen Güneş ise çay yapıyor ve bardakları yıkıyordu. Devrimin eli kulağındaydı. Her şey hazır bekliyordu, yeter ki harekete geçilecek ortam oluşsun.</p>

  <p class="block11">Ah benim tatlı çocukluğum. Yüreğimin acınası güzelliği, kendimi beğenmişliğim, şaşkınlığım, avuntum... Bu gece de uyku yok bana.</p>

  <p class="block11">Yüksel'le ilk kez o evde birlikte olduk. Bir öğleden sonra, evde kimsenin olmadığı bir saatte, salondaki ayağı topal somyada seviştik. Hızla akan bir suyla sürüklenir gibiydi. Çabucak, olup biteni anlamadan, kaçamak bir birleşme. Yüksel haziranda okulu bitirmiş Van'a öğretmen atanmıştı. Gitmek zorundaydı. Uzun bir süre görüşemeyebilirdik. Onu seviyordum ya da daha doğrusu, o zaman</p>

  <p class="block11">yaşadıklarım içinde, ilişkimizi böyle adlandırmak hoşuma gidiyordu. "Peki ne yapacağız?"</p>

  <p class="block11">"En kısa zamanda Ankara'ya yalan bir yere nakil yaptırmaya çalışacağım. Ama en kısa zaman bir yıldan az olamaz." "Beklerim," dedim.</p>

  <p class="block11">"istersen birer yüzük takalım. Yani herkes bilsin diye." "Bunun için gelip beni babamdan istemen gerekiyor. Sen böyle şeylere..."</p>

  <p class="block11">"Önem veriyorum," dedi. "Annemlere de haber veririz. Devrimci olmak yakınlarımızı reddetmek, kırmak değil. Aile dönemlidir. İçeri düştüğünde başka arayan soran, senin için koşuşturan olmaz. Ben bunu yaşadım." "Babam ters bir adamdır. Böyle birdenbire..." "Birbirimizi seviyoruz öyle değil mi?" "Öyle mi?"</p>

  <p class="block11">"Bence öyle... Yani bazı şeyleri ille de söze dökmek gerekmez." Öptü beni. "Tedirgin olmasınlar diye gelir babanla konuşurum." Dedi. "Yani sonra evlenecek miyiz?" "Her şey yolunda giderse neden olmasın? Sence de iyi olmaz mı?" "Bilmem... ben evliliğe pek sıcak bakmıyorum." "Sıcak soğuk sorunu değil. Durum neyi gerektirirse onu yapıyoruz." Anneme Yüksel'den söz ettiğimde çok şaşırdı ve ilk sözü, Cihan ne olacak, oldu. "Cihan benim arkadaşım anne, dostum." "O kadar mı? Onunla konuştun mu?"</p>

  <p class="block11">"Gerek yok, Yüksel'le gezdiğimi biliyor, biraz üzüldü tabii ama yatışır."</p>

  <p class="block11">Hiç ummazdım ama Yüksel giyinmiş kuşanmış, elinde çiçeğiyle geldi ve beni</p>

  <p class="block11">babamdan istedi. Bir cumartesi akşamıydı. Babamın kararsızlık ve kuşkularım</p>

  <p class="block11">gideremedi ama kararlı olduğumuzu ona hissettirmeyi başardı.</p>

  <p class="block11">Zonguldaklıydı. Babası mobilya işiyle uğraşıyordu. Ne evet ne hayır dedi b abam.</p>

  <p class="block11">Benden bıkmış bir ifadeyle yüzüme baktı.</p>

  <p class="block11">"Önce okulunu bitir, diplomanı al. Sonra yeniden düşün, kendini ateşe atma, bana sorarsan bu iş olmaz," dedi.</p>

  <p class="block11">Bir hafta konuşmadım babamla. Sonra Yüksel'le bir kuyumcuya gidip yüzüklerimizi aldık ve taktık. Parmağımda san bir ışıltı, hafif bir şaşkınlık. Babamı kızdırmamak için evde yüzüğümü çıkarıyordum. Onun dediği ve benim korktuğum gibi olmayacaktı, hayır. Yüksel'le hiçbir şey sıradan, basit ve alışıldık değildi, olamazdı. Van damgalı mektuplar. Van gölünden görünümler. Bana uzun uzun yazıyordu Aşkını, birlikte yapabileceklerimizi, devrimi, teorik görüşlerini... Hayal dünyası benimkinden daha genişti.</p>

  <p class="block11" id="id_bookmark12">Ekim sonu</p>

  <p class="block11">Bu yanlışlıkları her gece yeniden hatırlamak uyutmuyor beni. Ben baştanbaşa yanlışlık mıyım? Cihan, Yüksel, başkaları, o direnenler, ya da öyle sananlar, yenilenler. Onur, Saniye, Gülen yanlışlık mı? Bir düzene girmiyor artık başı sonu olmayan düşüncelerim.</p>

  <p class="block11">Yaşamak bir serüven. Yaşamak tükenmek. Ben yüce, güzel şeyler aradım ama köklerim kurutuldu. Yeniden yeşermeyeceğim. Kasım, öğleden sonra.</p>

  <p class="block11">Yazmak beni rahatlatıyor. Kafa karışıklığım çok düzene giriyor yazarken. Kendimi ve olanları anlamaya çalışıyorum. Beni anlasınlar istiyorum ayrıca. Artık bu dünyada olmayacağım zamanlan düşünüyorum. Geleceğe bırakabileceğim neyim var başka? Yirmi otuz yıl sonra benim yaşlanma vardığında kızımın neden ona annelik yapamadığımı, neyin peşinden koştuğumu bilmesini istiyorum.</p>

  <p class="block11">0 zaman nasıl bir dünya, nasıl bir ülke olacak bilmiyorum. Umutlu değilim. Eğer yaşarsam birlikte göreceğiz bunu. Belki Çok şey değişecek belki de çok az. Belki daha kötü olacak her Şey, belki beterin beteri. Yaşayıp görmek istemem.</p>

  <p class="block11">Nerede kaldım?</p>

  <p class="block11">Yüksel yaz başında eğitmenlikten istifa ederek dönüp geldi. Orada da rahat vermemişler, kaldığı evi taşlamışlardı. Bakanlık soruşturma açmıştı hakkında. Bir matbaada çalışıyordu. Sanırım örgütten birinindi. Dokümanlar orada basılıyordu sanırım. Sanıyordum. Her şeyi paylaşmıyordu benimle.</p>

  <p class="block11">Söylediği Ankara'da olmak zorunda olduğuydu. Van'da kendini yalıtılmış hissetmişti. Sol kitaplar basan bir yayınevinde düzeltmenlik de yapacaktı, örgüt evi dağıldığı için ablasında kalıyordu ama rahatsızdı. Bir an önce evlenelim istiyordu.</p>

  <p class="block11">Babam onun ideolojik nedenlerle bir süre hapiste kaldığım ve afla çıktığını öğrenmişti. Kıyasıya eleştirdi beni. Rabıtalı bir gençle, daha iyi bir aileye mensup biriyle aile şerefimize uygun bir evlilik yapma şansım varken ne olacağı belirsiz, çulsuz birine gitmemi kabul edemezdi.</p>

  <p class="block11">"Hapse girip çıkmış, görevini bırakıp gelmiş, anladığım kadarıyla belli bir işi de yok. Sen daha öğrencisin. Bu ne aptalca iş, nasıl geçineceksiniz? Aklını başına topla!" diyordu.</p>

  <p class="block11">"Sizden herhangi bir şey istemiyoruz baba!"</p>

  <p class="block11">"Ben bu evliliğe karşıyım, asla tasvip etmiyorum! Devrimcilik meslek değildir. Başını belaya mı sokmak istiyorsun ha!"</p>

  <p class="block11">Annem de babamdan yana olmuştu. Karşıydı Yüksel'le evlenmeme. Yine de biraz para verdi. Seyranbağlar'nda, sokak arası, güneş görmeyen, üç odalı, sobalı bir giriş katı tuttuk. Eskicilerden birkaç parça eşya aldık, annemin çeyizime sakladığı mutfak eşyasını alıp götürdük.</p>

  <p class="block11">Nikahımızın askıda olduğunu, sessizce evleneceğimizi söylediğimde annem ağladı. Beni gelinlikler içinde görmeyi hayal etmişti hep.</p>

  <p class="block11">"Böyle evlenmek ne sana ne bize yakışır kızım. Eş dost ne demez? Ben hep Cihan'ı düşünüyordum. Çok efendi, geleceği olan bir çocuk o. Bu adam nerden çıktı birden? Kafanın dikine gittin yine Deniz... Bizi hiç umursamadın..."</p>

  <p class="block11">"Babam biraz anlayış gösterseydi... Kullanmadığın eski perdelerini bana versene anne... "</p>

  <p class="block11">"Baban günlerdir uyumuyor. Yemekten içmekten kesildi, yaptığını bir türlü hazmedemiyor. Nikâhı bilmiyor daha, bir bilse... Bizi çok üzdün Deniz!"</p>

  <p class="block11">"Size uymuyor olabilir ama ben ne yaptığımı iyi biliyorum Karar verildi, bu evlilik mutlaka gerçekleşecek. Yardımına ihtiyacım var anne!"</p>

  <p class="block11">Birkaç gün sonra annem elime bir banka cüzdanı sıkıştırdı.</p>

  <p class="block11">"Kocanla bir yere gidin. İlk günler çok güzeldir. Hiç unutulmaz." Onu kucaklayıp öptüm. "Ben senin iyiliğine layık değilim anne." "Sıkışırsan haber ver olur mu? Her zaman yanındayım. Baban da yumuşar zamanla. Dilerim mutlu olursun."</p>

  <p class="block11">Biraz sararmış da olsalar tül perdelerim, tencere ve tabaklarım, yatağım, yorganım, çarşaflarım oldu sonunda. Bir evim oldu.</p>

  <p class="block11">Annem nikâhta bulundu. Kaygılı ve üzgündü. Babamın ise hâlâ haberi yoktu, söyleyememişti. Yüksel'in annesini de ilk ve son kez o gün gördüm. Ankara'da yaşayan ağabeyi ve yengesi de gelmişlerdi. Kapalı, kendi hallerinde utangaç, temiz insanlardı. Cihan'a bir davetiye göndermiştim Koyhisar'a, ne geldi ne kutlama teli çekti. Dargındı, biliyordum, haklıydı. Yine de biraz acıttı beni kayıtsızlığı.</p>

  <p class="block11">Adagio çalıyor beynimin içinde.</p>

  <p class="block11">"Benim hiçbir zaman bir evim olmadı," dedim ona bir gün. Doğruydu. Benim sandığım evler benim olmadı. Yüksel'le bir ay yalnız kalabildik, önce biri, sonra biri daha geldi. Gelen gidenin arkası kesilmiyordu. Onur demirbaştı. Ötekiler ise sürekli değişen, başı sıkışan ya da kalacak yeri olmayan arkadaşlar.</p>

  <p class="block11">Evim nasıl dağılıyor nasıl! Ben neden durmadan ortalığı topluyorum, bulaşık yıkıyorum? Sözde yataklarını topluyorlar ya salonun köşesine yığıvermek, yaptıkları. Ben devrimin hizmetçisi, ayak işçisi miyim?</p>

  <p class="block11">"Bu ev benim evim değil, örgüt evi. Arkadaşlar kendilerine başka bir yer bulamazlar mı? Rahatsızım," dedim Yüksel'e bir akşam.</p>

  <p class="block11">"Benim evim, senin evin diye bir şey yok Deniz. Aşırı titiz ve kuralcı ev kadını rollerinle onları rahatsız eden asıl sensin ama karşı çıkamıyorlar."</p>

  <p class="block11">"Yaa, eee, ne olacak peki?"</p>

  <p class="block11">"Alışacaksın..."</p>

  <p class="block11">Yüksel'le odamıza çekiliyoruz, birbirimize sarılıyoruz, tam o an bir anahtar dönüyor sokak kapısının kilidinde. Herkeste bir anahtar var. Bütün odalarda yataklar, yatanlar. Bütün gece horlama, öksürük, sifon sesleri. Bir yığın işsiz güçsüz pis adam. Banyo ve tuvalet iğrenç. Yeterince kömürümüz yok, ev iyi ısınmıyor. Çamaşır hiç bitmiyor. Ortalıkta, evin orasında burasında sürekli erkek donları, çorapları asılı.</p>

  <p class="block11">"Yeni evli bir çiftin yanında bekâr erkeklerin yaşaması doğru mu sence Yüksel?"</p>

  <p class="block11">"Onlar yabancı değil, bizim arkadaşlarımız. Şimdilik tek olanağımız bu." "Ben tertemiz, sevimli bir evim olmasını istiyorum."</p>

  <p class="block11">"Evcilik oynanacak zaman değil kızım. Bizim bir amacımız var. Ev, eşya bunlar geçici şeyler."</p>

  <p class="block11">"Bizim ayrı bir evimiz olmalı..." "Gerçekçi ol. Şimdilik unut bunu!" Aldırmamaya çalışıyorum, yapamıyorum.</p>

  <p class="block11">Mutsuzum. Kaçabilsem evden, okula gidebilsem biraz olsun unutacağım, gidemiyorum. Okul çıkan kanlı olaylar nedeniyle süresiz kapatıldı. Odamdan pek az çıkıyorum. Dışarıda çaylar, sigaralar içiliyor, yemekler yeniyor, teoriler, eylem planları, havalarda uçuşuyor. Tartışmalar da bitmiyor, bulaşıklar da. "Bulaşık manyağı oldun sen de be! Bırak, biri yıkar kaldırır elbet, sen ne diye dert ediyorsun?" diyor Yüksel. Bırakıyorum, mutfak tezgahı dolup taşıyor. "Yemek yapma, ortaklaşa yaparız, geniş ol, üstlenme," diyor. Her taraf yağlı bir çöplüğe dönüşüyor. Bulgur pilavları tencerelerden taşıyor. "Ben bu kadar adama bakamam," diyorum.</p>

  <p class="block11">"Kimseye bakmak zorunda değilsin. Biz şu süreçte imkanları ve hayatı bölüşmek zorundayız Deniz." "Ben bölüşmek istemiyorum."</p>

  <p class="block11">Ben evimde sabahlıkla dolaşmak istiyorum. Vazolarımda çiçekler olsun, radyom açık dursun, bir kanepeye sessizce uzanıp kitap okuyayım istiyorum. "Bu insanlar dava arkadaşlarımız, sorumluluğumuz var." "Önce kendilerini kurtarsınlar. Bu arada da başka bir kovuk bulsunlar..."</p>

  <p class="block11">"Çok zalimsin! Neyse onlarla konuşurum, sakin ol..." Bebek bekliyorum. O buz gibi soğuk yataktaki, tedirgin, duygusuz, acele yorgan altı birleşmelerinden böyle bir sonuç ummazdım. Hayal ettiğim sıcaklık, sevecenlik, heyecan, tutku yok aramızda. Birlikteliğimizin mantık temelinde gerçekleşmiş olduğunu fark ediyorum ilk kez. Yine de daha fazlasını özlüyorum. Yüksel'le aynı şeylere inanıyorum ama benim hala iki kişilik özel yaşamla ilgili düşlerim var. Mücadeleyi seviyorum da sevimli, tertemiz bir evde sevdiğim adamla mum ışığında yemek yemeyi ve sevişmeyi de özlüyorum. Bir davaya bağlı olmayı anlamlı buluyorum da bir insanla bana, yalnızca bana ait bir yakınlık kurmaya da çok ihtiyacım var.</p>

  <p class="block11">"Bir devrimcinin özel yaşamı olmaz. Bunlar kafası yıkanmış kadının küçük, sıradan düşleri," diyor Yüksel. "Benim yaşamım inandığım doğrulan gerçekleştirmek üzerine kurulu." "Sevmek özeldir!"</p>

  <p class="block11">Sabahlan bezgin uyanıyorum. Biri kalkıp sobayı yakmışsa "iniyorum. Genelde erken kalkan olmuyor pek. Salona serili yatakların arasından geçiyorum. Yerlerde ağzına kadar küllükler. Masanın üstünde kurumuş peynir ekmek par- kirli çay bardakları, portakal kabuklan. Antrede boya kutuları, pankartlar, üst üste yığılı ayakkabı ve botlar. Mutfak daha da beter. Bir sabah iki tabak kapıp öfkeyle yere vuruyorum. "Yeter artık, yeter, dayanamıyorum, yeter!"</p>

  <p class="block11">Şangırtıya uyanan gençler ayağa fırlamış ürküntü içinde yataklarını topluyorlar. Yüksel yatak odasının kapısından sesleniyor; "Ne oluyor, ne bağırıyorsun?" "Kim bu adamlar?"</p>

  <p class="block11">"Akşam geç vakit Maraş'tan geldiler. Sen yatmıştın... Bugün gidecekler." Hışımla yatak odasına giriyorum. Arkamdan gelip kapıyı çarparak kapatıyor. "Bana bak bu evde terör yaratmaya hakkın yok senin. Beğenmiyorsan defolur gidersin anladın mı!"</p>

  <p class="block11">"Gebeyim. Ya bu evde sigara içilmeyecek ya da gidip bebeği aldıracağım." "Hiç zamanı değildi... halletsek iyi olur." "Hayır! Onu istiyorum."</p>

  <p class="block11">"O çocuğu doğurma, bizim ne olacağımız belli değil..." "Ne demek bu!"</p>

  <p class="block11">"Küçük burjuva damarın depreşti. Böyle sürdüremeyiz. Mutlu olamazsın sen, bir işe yaramazsın. İnsanları sevmiyorsun, paylaşmayı bilmiyorsun. Örgütsel bağ nedir bundan da haberin yok tabii. Yanılmışım. Senin devrimciliğin bir süs, bir gösterişmiş!"</p>

  <p class="block11">"Ben de yanılmışım, yazık... Sen hijyenden bile habersizsin. Ben tarağımı, havlumu kimseyle bölüşmek istemiyorum. O pis herifler banyoma pisliklerini bırakmaya utanmıyorlar mı? Leş gibi kokan, kendi tabağını bile yıkayamayan insan nasıl devrim yapacak?"</p>

  <p class="block11">Ev kısa bir süre boşaldı. Bir ay kadar yalnız kaldık. Ortalığı temizleyip düzene koymaya çalıştım. Yüksel'in evle, faturalarla, mutfakla hiç ilgisi yoktu. Dört aylık kira borcumuz birikmişti. Gece geç vakit, yatmaya geliyordu eve.</p>

  <p class="block11">Onunla yattığımda ertesi gün utanıyordum. Onunla sevişmekten ertesi güne kalan hiçbir güzellik yok. Aşağılanma, gereksizlik var yalnızca. Sonra taşlaştım artık. Buzdan bir heykele dönüştüm. O zaman tümüyle bitti.</p>

  <p class="block11">Yavaş yavaş yine doldu ev. Çalışmam, o evden ayrılmam gerekiyordu. Gazetelerdeki iş ilanlarını tarıyordum. Ara sıra çıkıp babamın işte olduğu saatlerde eve, anneme gidiyordum. Mutlu görünmeye çalışıyordum ona ama kolay olmuyordu. Yaptığı ufak maddi yardımları minnetle kabul ediyor, Yüksel'i bırakıp her şeye rağmen eve dönmeyi özlüyordum. Babam neden bağışlamıyordu beni, insan hata yapamaz mıydı yani?</p>

  <p class="block11" id="id_bookmark13">GECE</p>

  <p class="block11">Saat üç buçuk. Uykuyu arayıp beklemek boş. Artık uyumasam da olur. Ne aradım ben, ne arıyordum? Yüksel de bir arayıştı ama boş çıkmıştı. Belki de yeni şeyler aramalıydım artık. Meral, Saniye ve örgütten kadınlar gecekondu bölgelerinde eğitim çalışması yapıyorlardı. Ben de katılacaktım onlara.</p>

  <p class="block11">"Hani dağa çıkacaktık Yüksel? Bir yıldır örgütleniyoruz. Ev karargâh. Ne bekliyoruz daha?"</p>

  <p class="block11">"Dalga geçme!"</p>

  <p class="block11">"Böyle olmuyor. Siz erkekler kendinizi ve devrimi pişirirken ben mutfak çıkmazına saplandım."</p>

  <p class="block11">"Nerden çıktı bu laflar? Feminizm illetine mi tutuldun?"</p>

  <p class="block11">"Karar verdim dağa tek başıma çıkacağım. Siz de kendi kendinize bakın artık."</p>

  <p class="block11">"Bu halinle mi dağa çıkacaksın?"</p>

  <p class="block11">"Hemen değil, doğumdan sonra..."</p>

  <p class="block11">"Uğurlar olsun! Nereye?"</p>

  <p class="block11">"Şentepe, Piyangotepe... işte tepelere..."</p>

  <p class="block11">Bölündük, ayrışıyoruz. Ne kadar da kısa sürdü, bir yıl. Birbirimizi tanıma fırsatı bile bulamadık.</p>

  <p class="block11">Sonra kızım doğdu. 1979 martıydı. İlk üç ay bir karabasandı. Bebeğim soluk alınmaz odalarda ağladı durdu. Tüp gaz kıtlığı vardı. Sütüm kesilmişti. O, mama pişirip karıştıracak bir avuçluk yer bulamadığım mutfakta ağlayarak dolandığım günler.</p>

  <p class="block11">Hatırlamak istemiyorum.</p>

  <p class="block11">Şunu soruyordum kendime: İnandıklarım yaşamak istediklerimle niye bağdaşmıyor? İnsanın mutluluğu önkoşul değil mi? Boya kovaları. Gece yansı toplantıları. Olağanüstü kongrede kavga. Dördüncü ayın sonunda bir gün annem geldi. Babamın aşağıda arabada beklediğini, beni almaya geldiklerini söyledi. Bebeğin giysilerini bir çantaya doldurduk, bir valizle aşağı indik. Babam arabanın yanında dikiliyordu, önce bebeğin yüzüne baktı, yanağına dokundu. Sonra kolunu omzuma atarak arabaya doğru götürdü beni. "Yeter artık, bu kadarı yeter. Bu çocuğa yazık olacak yoksa. Adını ne koydunuz?" "Ayşe Devrim..."</p>

  <p class="block11">"Biz ona Ayşe deriz, değil mi Misli?" "Ayşe daha güzel."</p>

  <p class="block11">Baba evim cennetti. MC hükümeti düşmüş, okul yeniden açılmıştı. Geçen yıldan kalan derslerimi vermek için gidip geliyordum. Kısa sürede mezun olacaktım. Babamla çok az konuşuyordum. Ama aramızda eski gerginlik yoktu. Annemse kızıma canla başla bakıyordu. Kendimi güvenlikte hissediyordum. Ne var ki aynı günlerde örgütten birinden Yüksel' in polis tarafından alındığını, bir süre gözaltında kaldıktan sonra bırakıldığını duydum. Evi boşaltmışlardı. Kocamın nerede olduğu belli değildi.</p>

  <p class="block11">Yazı, Ayvalık'ta, yazlıkta geçirdik. Az çok kendimi topladığım, denize girdiğim, kızımın serpilip sağlığına kavuştuğu o güzel günleri hep özlerim. Ablam da iki çocuğuyla Erdek'ten gelmiş, on beş gün bizimle kalmıştı.</p>

  <p class="block11">Eylülde Ankara'ya döndüğümüzde yeniden bunalmaya başladım. Ne olacaktım? Bir bebekle baba evine sığınmış genç bir kadın ne yapabilirdi? Başka bir branşta olsam bir dershanede çalışabilirdim belki ama bir müzik öğretmeni olarak şansım</p>

  <p class="block11">yoktu. Ankara'ya atanabilmem için babamın gösterdiği çaba ise sonuçsuz kalmıştı. Henüz stajyerdim çünkü.</p>

  <p class="block11">Benim tepelere çıkmam bir kaçıştır. Düş kırıklıklarımı yatıştıracak rüzgârlar düşledim oralarda. Benim gecekondu mahallelerinde gezişim sonsuz arayışım içinde öyle bir dönemdir. Başka hayatlar, bilmediğim başka insanlar tanıdım oralarda. Kimi zaman umutsuzluğa kapıldım. Işıksız, susuz evler. Teneke barınaklar, derme çatma, kutu gibi, nem içinde odalar. Yoksulluğun ne olduğunu yakından görünce anlıyor insan.</p>

  <p class="block11">Umut taşımaya koştum, itildim, kucaklandım. Umutsuzluktan tükendim. Bir kaybolma, körleşme, koşturma zamanıydı. Yüzlerine bakıp kaldım beni anlayamayan kadınların. Nefret ederek sevdim onları. Duramazdım artık, yıkıntılar arasında yol aradım doludizgin, özgürlük mevsimiydi.</p>

  <p class="block11">Eğitim çalışmaları düzenliyordum. Kadınları uyandırmaya bilinçlendirmeye çalışıyordum sözde. Neşe vardı yanımda hep. Neşe'nin kim olduğunu hiç öğrenemedim sonradan.</p>

  <p class="block11">Uzun, hafif kambur bir kız. Mısır püskülü saçlarının gözüne girmesini gözlüğü önlüyor. Elleri kocaman. Hırslı ve bağışlamaz. Yorulmuş gibi biraz düşünüp kalsam, öfkeyle bakıyor, kınayarak. Vazgeçemiyorsun işte, kuşatılıyorsun. Yanlışı göre göre gidiyorsun. Zamanı durduramadığın gibi tıpkı.</p>

  <p class="block11">Yaz sonunda bir gün Yüksel eve geldi. Uykusuz, tıraşı uzamış ve perişandı. Annemin</p>

  <p class="block11">evinde güvende olduğumuzu, ancak bu gecekondu çalışmalarından vazgeçmemi</p>

  <p class="block11">söyledi. Yanlış şeyler yapıyordum. Oralar polis kaynıyordu. Aptallığın gereği yoktu.</p>

  <p class="block11">Ben onun gibi düşünmüyordum. Ondan gelen hiçbir görüş doğru ve sağlıklı</p>

  <p class="block11">gelmiyordu bana artık.</p>

  <p class="block11">"Sen bir militan olamazsın, harcarlar," dedi.</p>

  <p class="block11">"Oldum bile!"</p>

  <p class="block11">"Benim karımsın, bu bile sorun olabilir sana, dikkatli ol. İstersen boşanalım. Daha iyi olur senin için."</p>

  <p class="block11">"Olur, zaten evlilik de bu düzenin bir parçası. Berbat bir şey..."</p>

  <p class="block11">"Bu arada beni yine içeri alabilirler. Bazı şeyler oldu. Boşanma davasını sen aç ve</p>

  <p class="block11">ağzını sıkı tut." Cebinden buruşuk bir kart çıkarıp verdi.</p>

  <p class="block11">"Avukatımın kartı. Dava için onu arayabilirsin."</p>

  <p class="block11">"Neler olduğunu anlatmayacak mısın?"</p>

  <p class="block11">"Önemli değil, bilmemen daha iyi."</p>

  <p class="block11">"Tamam, anladım."</p>

  <p class="block11">Onu bir daha görmedim.</p>

  <p class="block11" id="id_bookmark14">ÇARŞAMBA</p>

  <p class="block11">O günlerde kendi dağlarımda geziyordum ben.</p>

  <p class="block11">Kolay ama güvenilemeyecek dostluklar. Söylenmeyen ama yaşanan tedirginlikler. Yine de iyi oldu bunları yaşadığım, diyorum. Soluk soluğa yaşadım. Kısa sürede çok uzun yaşadım.</p>

  <p class="block11">Yaşanacak ne varsa tümünü yaşadım.</p>

  <p class="block11">Aralarında dolaştığım insanlar çaresizliklerine boyun eğmişlerdi. Onlar, boş inanları içinde artık ne köylü ne de henüz kentli olamayan ama kuşku ve ikiyüzlülüğü öğrenip gizlemeyi bilenlerdi. Beni hoşnut etmek için ne çok, ne güzel konuşuyorlardı. Beni dinliyor, o an için içtenlikle onaylıyor ama alışkanlık ve törelerinden vazgeçemiyorlardı. Biliyorum, zordur insanları değiştirmek ama bence çabucak değişmek zorunda oldukları koşullar içindeydiler.</p>

  <p class="block11">Bu bir düştü. Düş olduğunu sonradan daha iyi anladım. Rüzgar ateşimi söndürdü o tepelerde. Sofralarında aynı çanağa daldı kaşığım. Uykusuz kaldım, yoruldum, zayıfladım. Ezilmişliklerini öğretemedim.</p>

  <p class="block11">İyi kötü bir ev, geçinecek kadar para, yol, su, elektrik yeter onlara. Bir kümes, birkaç tavuk, avuç içi kadar bir bahçeyle biraz sebze yeter. Köreldim yaşamıma kattığım o insanlarla. Deliyim, öfkeli, hırçın. Kafalarını delmek ve tüm bildiklerimi akıtmak istiyorum beyinlerine. Direnmenin, eylemin, savaşmanın gereğini zorla da olsa öğretmek zorundayım onlara. Çünkü, bu ülkenin kaderini her zaman onlar belirledi, belirleyecek!</p>

  <p class="block11">"Yanlış yapıyorsun bacım," dedi Hüsam. İlk sözü bu oldu bana.</p>

  <p class="block11">Bir anası var, Gorki'nin anasına benzeyen. Kocaman bıyıklı ağabeyi ve onun karısı Çiçek. Üç çocuk. Çok geceler aynı odada yattım Fatma Teyze'yle.</p>

  <p class="block11">"Kızım kocan darılmıyor mu?" diyordu bana. "Kadının yeri kocasının yanıdır."</p>

  <p class="block11">"Kocam yok, boşanıyoruz."</p>

  <p class="block11">"Boşanma kızım. Dulluk zordur. Yalnız olmaz yavrum, olmaz."</p>

  <p class="block11">Hüsam bölge sorumlusu. Çekiyor beni. Güvenilir, hem içe kapalı hem heyecanlı.</p>

  <p class="block11">"Şu oğlana bir kız bulsak," diyor anası. "Evlenemedi gitti. İşi de var da kimseleri beğenmiyor." Hüsam kepçe operatörü. Bir hafriyat şirketinde çalışıyor.</p>

  <p class="block11">Yalnızlığımı hatırlatıyor bana. Artık kocam olmayan, haber alamadığım kaçak bir kocam, bakamadığım bir çocuğum var ve yapayalnızım. Babamla yine bozuşmuşuz eve gelmediğim geceler yüzünden. Anlayamıyor benim bir eve kapatılacak, çocuk büyütecek, çantası kolunda uslu uslu okula gidip gelecek bir kadın olmadığımı. Ben yirmi yaşımda anladım bunu. Sandım ki yaşamıma katılacak her insan, yeni bir ışıltı, yeni bir renk katacak bana. Bir prizma gibi olacağım, renk ve ışık saçacağım. Öyle büyüleyici bir şey!</p>

  <p class="block11">Hüsam'a bakıyorum. Onun kocaman ellerine. O bir kurye. Onu sokakta gören ilkokul bitirmiş bir işçi demez. Hüsam'la aylarca yaşayan da anlamaz bunu. Hüsam'ın kıvırcık saçlarına, iri bedenine bakıyorum. Bir evi, temiz bir mutfağı, iki kişilik pirinç bir karyolayı, sabun kokan çamaşırları bahçelere asmayı özlüyorum.</p>

  <p class="block11">Hüsam, abla, bacı, diyor bana. Hüsam'dan utanıyorum. Ben küçük burjuva pislikleri içinde yoğrulmuş biriyim. Uyuyamıyorum. Onun ellerini özlüyorum.</p>

  <p class="block11">Benim uykusuzluklarımın bir tarihi vardır elbette.</p>

  <p class="block11">İstanbul'da 1 Mayıs gösterileri yasaklandı. Sokağa çıkmak da. Nasıl heyecanlıyız. Yerimde duramıyorum. Hüsam'la oturduk çay içiyoruz bir bahçede. Bana bakıyor;</p>

  <p class="block11">"Öfke de yakışıyor sana," diyor. Utanıyor sonra hemen. "Bağışla, kötü niyet yok ha, bacımsın benim."</p>

  <p class="block11">Kızarmışım, sonradan söyledi. Susmuşum. Gözlerim sönmüş, önce kızarmış sonra solmuşum, öyle ürkmüş ki, kızdırdım, küsecek diye.</p>

  <p class="block11">"Kötüye yormadım ki," dedim. "Hoşuma gitti." Uzanıp elini okşadım. Şaşırttım onu. Şaşırsın, allak bullak olsun, sersemlesin istedim ve sıktım elini. Eli yandı.</p>

  <p class="block11">Yoğun bir yıldı. Baskınlar bombalar, cinayetler... Ekimde boşanma dilekçesi verdim. Protestolar. Yürüyüşler.</p>

  <p class="block11" id="id_bookmark15">03.00</p>

  <p class="block11">Benim Hüsam'ım. Hüsam şimdi neredesin? Annene gidemedim. Çok değiştim, görsen tanıyamazsın. Tırnaklarımı boyuyorum, gözlerimi, dudaklarımı. Daracık pantolonlar giyiyorum. Sen beni bu halimle sevmezdin.</p>

  <p class="block11">Ben uyuyamıyorum. Sen bu saatlerde nerede uyuyorsun? Neler geçti başından? Saçlarının kokusu var burnumda. Yanımdayken hiç olmadığın kadar yakınımdasın. Ellerin ranzadan bomboş sarkmış, beylik battaniyeler için de uyuyorsun belki de.</p>

  <p class="block11">Çıplak ayakların bacaklarımda gezinirdi dinlenirken. Uyusam yepyeni uyanırdım senin yanında.</p>

  <p class="block11">O ilk İstanbul yolculuğumuzu hatırlıyor musun? Hasta bir çocuğu uyutur gibi sarılmıştın bana otobüsün karanlığında. Kendimi saklanmış, korunmuş hissediyordum. Ertesi sabah Bebek'te bir kıyı kahvesinde oturmuş geçen gemilere bakmıştık. Hiç konuşmadan.</p>

  <p class="block11">İstanbul denince, vapur düdükleri kulaklarımda. İskele turnikelerinde jeton tıkırtıları ve sen. Rüzgârın kokusu. Denizin nemi. O gece kalmamız gereken eve gitmedik. Sonsuz olan tek şey aşktı. Küçük bir otel bulduk, ayakta soyunduk ve buluştuk boylu boyunca. Karanlıkta ışık dolu bir prizmaydım. İçimdeki sevgi damarı tükenmemişti, seni bulmuştum.</p>

  <p class="block11">Bir şey söylemek istesem dudaklarıma kapanıyordu ağzın.</p>

  <p class="block11">Kollarında sıcacık, hafif, direnmeden yatıyordum. Parmakların sırtımı, kalçalarımı, bacaklarımı öyle sıkı kavrıyor ve öyle güzel okşuyordu ki her şeyi bırakıp seninle sonsuza kadar orda, o odada, ömrümün geriye kalan bütün saatlerini geçirmeyi arzu ediyordum.</p>

  <p class="block11">Sen o gece beni saygı dolu bir coşkunlukla sevdin. Beni yücelttin.</p>

  <p class="block11">Yaz gecesinin rıhtım ve cadde gürültüleri açık pencereden içeriye doluyordu.</p>

  <p class="block11">Bir kadın şarkı söylüyordu uzaklarda bir yerlerde:</p>

  <p class="block11">Ne çıkar bahtımızda ayrılık varsa yarın...</p>

  <p class="block11">Ben yaşamıma karışmış tüm erkekleri, hepsini sevdim. Sevgiler yordu beni.</p>

  <p class="block11">Bir yaz yağmurunun altında gökyüzüyle yıkanan ağaçlan sevdim.</p>

  <p class="block11">Kelebek kanatlarındaki benekleri.</p>

  <p class="block11">Güne açılan pencereleri.</p>

  <p class="block11">Bütün hayvanları ve en çok kedileri.</p>

  <p class="block11">Bütün bir yıl seninle gittim geldim. Bana söylemedin bir kentten ötekine getirip</p>

  <p class="block11">götürdüklerini. O zaman önemli biri olmadığımı bildim. Önemsenmediğimi.</p>

  <p class="block11">"Önemsiz olduğun için değil, kural bu Deniz."</p>

  <p class="block11">"Ah, senin kadar yürekli ve yalın olamam ben Hüsam."</p>

  <p class="block11">"Umutsuzluk zamanı değil."</p>

  <p class="block11">Hüsam, örgütün beraberliğimize yanlış bir ilişki olarak baktığını, eleştirildiğimizi söylüyor. Annesi de bozukmuş. Hüsam ve ben kendi yaşamımızı belirleyecek durumda değiliz demek.</p>

  <p class="block11">"Ne yapacağımıza kimin kiminle olacağına örgüt mü karar verecek?"</p>

  <p class="block11">"Bir disiplin sorunu bu."</p>

  <p class="block11">"Özel hayat diye bir şey var," diyorum.</p>

  <p class="block11">"Bizler için değil Deniz. Üzülme, bir yolunu buluruz. Hele sen şu boşanma işini hallet bakalım. Evlenirsek sorun çözülür."</p>

  <p class="block11">"Bu da bir dayatma. Neden ne yapacağımıza özgürce karar sermemize engel oluyorlar?" "Biliyorsun. Seçimini baştan yaptın öyle değil mi?" "Hayır, bilmiyorum!" Bilmeden dalmak sulara. Benim hayatım hangi ipliklerle dokundu? Hangi biçimlere girdim kesilip doğranarak? Şimdi neyim, kimim? Ayaklarım üşüyor. Üşüyorum. Beceremedim, çürüdüm.</p>

  <p class="block11">Reddedildim. Babam görmek istemiyor yüzümü. Bir kere bağışladım, yeter, demiş! İstanbul, değişen evler, sokaklar. Benim belli bir yerim ve yatağım olmadı ondan sonra. O işleyişin bir parçasıydım, dışına çıkamazdım. Çıkamazsın. Dönekliğin bağışlanmaz bir yanlışlık olduğunu bilirsin.</p>

  <p class="block11">Örgüt fikir değiştiriyor. Hüsam'la evlenmemizi istiyorlar. Gelişen yeni durumlarda işe yarayabilirmiş bu evlilik. Yeni kimlikler verecekler bize. Yeni isimler. Demek benim tükenen kimliğim için yeni bir kimlik sunacaklar. Hayır. Ben Hüsam'ı istiyorum, naylon bir evliliği değil. Birdenbire Hüsam olmayacak birini değil, ben Deniz'ken Sevda olamam.</p>

  <p class="block11">Hayır. Ağlıyorum. Hüsam saçlarımı karıştırıyor. İtiyorum onu. "Kim olduğumu bilerek sevdin beni," diyor. "Sen benimsin <sup class="calibre5">v</sup>e birlikteyiz, adımız o ya da bu olmuş ne fark eder?" "Böyle olmaz."</p>

  <p class="block11">"Ben de böyle olsun istemem ama bizim gibiler için esas olan davadır. Aşk bir avuntu. Biz canımızı koyduk ortaya..." "Yeni bir kimliğe razısın öyle mi?" "Gerekiyorsa evet. Benim tek bir kimliğim yok zaten uzun imandır." "Bana gerekmiyor."</p>

  <p class="block11">"Yanımda kal Deniz, böylesi senin için daha güvenli."</p>

  <p class="block11">Yanında kaldım. Başımı omzuna dayadım ve Kadıköy’de, sahilde bir banktan İndependenta'nın yanışını izledik o gece.</p>

  <p class="block11">Hüsam, yarın annene gideceğim, nerede olduğunu sormaya. Yaşıyor musun? Kayıp mısın? Buralarda mı uzaklarda mısın? Bizi yan yana duvarlara asmışlar, ikimizin resmini çıkarmışlar yan yana.</p>

  <p class="block11">Sonra sen bir yana, ben bir yana...</p>

  <p class="block11" id="id_bookmark16">20 Kasım</p>

  <p class="block11">Bu gece Ahmet'lerin evindeydik. Onur her zamanki gibi gecenin sonunda cıvıttı yine. Ahmet kafasını soğuk suyun altına sokup yatırdı. Bu gece aramıza lütfen katılmış gibi davranan Cihan Beyefendi'yi hedef almıştı. Onun o bilmiş, kurumlu haline gıcık oldu sanırım. Hoş nasıl olsa bulurdu saldıracak birini ya.</p>

  <p class="block11">Cihan haklı. Boşuna bir araya geliyoruz, bölüştüğümüz hiçbir şey yok. Acının ve mutluluğun ortağı yok. İçi boşalmış posalarız biz. Devrim yapacaktık, yapamadık. Ne yapacağımızı bilmiyorduk, şimdi de bilmiyoruz, öylesine vakit öldürüyoruz.</p>

  <p class="block11">Niye kızıyorum Cihan'a bilmiyorum. İyilikle davranıyor bana, eski ihanetlerimi yüzüme vurmadan öç alır gibi. Bundan mı? Birlikte çıktık onunla, biraz yürüdük. Babaca öğütlerini sürdürdü. Yok bu insanlarla görüşmeyi kesmeliymişim, yok toparlanma iradesi göstermiyormuşum. Kendimi salmışım, çok içiyormuşum!</p>

  <p class="block11">Gece ağır, dumanlıydı. Arada dönüp yüzüne bakıyordum, bezgindi biraz. Dudakları aralık, güzel dişleri parlıyor, özledim birden onu. Tutup kendine çekse, doya doya öpse, bırakırdım kendimi. Omzuna gelen başımı bırakırdım göğsüne. Seni sevdim ben Cihan, derdim, al götür beni, birlikte olalım. Ama yapmaz. Öyle alık alık bakar. Sen beni çok sevmiştin Cihan... Bitti mi, hiç mi kalmadı...</p>

  <p class="block11">"Ben Onur gibi korkak değilim," dedim ona. "Ben sürünmem. Kendimi öldürebilecek kadar yürekliyim çünkü."</p>

  <p class="block11">"Saçmalama Deniz!"</p>

  <p class="block11">"Görürsün!"</p>

  <p class="block11">Ne gereği var bu sözlerin. Ne işe yarayacak?</p>

  <p class="block11">Takside kulağıma eğilip beni sevdiğini söyledi sonra. Ne yalan! Alay mı ediyor? Bana hiçbir biçimde duygusal yaklaşmadığını belli etmek için onca uğraşırken nerden çıktı şimdi bu? Ondan aşk bekliyor değilim ama bu kararsız, ikiyüzlü tavırla- n sinirlendiriyor beni.</p>

  <p class="block11">O kadar içtiğim halde cin gibi uyanığım. Sabah erkenden kalkıp duruşmaya gideceğim. Gitmesem de olur, gitmem belki. Uzayıp duruyor dava. Avukat gider görünür, bana gerek yok. Cihan ille de gelecek! Önemliymiş bu duruşma, karar aşamasına gelinmiş. Ne kararı? Neyi yargılıyorlar, kalbimi, ruhumu mu? Doğruluktan sapmayan ama bağışlamayan kör adaletten ne umuyor ki? Ne yaptım ben, bomba mı patlattım, adam mı öldürdüm? Kötü bir oyun bu.</p>

  <p class="block11">Geldiğimde annemle babam yatmamışlardı daha. Televizyon izliyorlardı. Babama görünmeden odama geçiyordum ki gözünü ekrandan ayırmadan sabahki duruşmayı hatırlattı. "Biliyorum baba." "Ben götürürüm."</p>

  <p class="block11">Tahliyemden sonraki günlerde daha yakındı bana. Beni sevmişse o günlerde sevmiştir. Yitirdiğini yeniden bulmanın sevinciyle mi bilmem, aramızdaki o aşılmaz uzaklık kalkmış gibiydi. Bir akşam yemekte o içerken bir bardak da ben koydum. Bardaklarımızı birbirine vurduk.</p>

  <p class="block11">"Büyüdüğünü bir türlü kabul edemedim," dedi. "Ben kötü bir baba değilim, yalnız sen çok dik başlısın, kızma. Gözlerimi kapadığım, görmezden geldiğim çok şey oldu. Hele senin o darbeden önce İstanbul'da ne yapıp ettiğini bilmediğim günlerde kahrımdan ölecektim nerdeyse. Büyüdü, uçtu gitti, diyordum kendime, kabul et. Kızıyordum, o ayrı. Bunlar diyordum, kendi paçalarını toplayamazken kimi, nasıl kurtaracaklar... "</p>

  <p class="block11">"Ankara'ya gelip gidiyordum ama benimle konuşmuyordun baba... Aşağılayarak bakıyordun yüzüme. Gelmek istemiyordum bu yüzden. Devrim'i, annemi özlüyordum."</p>

  <p class="block11">"Özlemek öyle olmaz. Biliyordum, para almak için geliyor domuzun kızı, diyordum."</p>

  <p class="block11">"Parayı annemden alıyordum... dedemden kalan bir arsayı satmıştı.."</p>

  <p class="block11">"Yok öyle bir şey. Annen kim ben kim? Paranı kessem, hiç gelmezdin. Ben yoksul bir adam olsam ne yapacaktın?"</p>

  <p class="block11">"Çok arkadaş vardı zor durumda olan. Bir şekilde..."</p>

  <p class="block11">"Sen bolluğa alışkınsın. Sana kalmamıştı bu işler kızım, zehirlediler seni. Bak başımıza neler geldi."</p>

  <p class="block11">Güldüm, karşı çıkmadım. İçki rahatlatıyordu beni. Dolaptaki şişesine gizlice ortak oldum sonraki günlerde. Anladı, sesini çıkarmadı. Beni hasta sayıyorlar, iyileşmemi bekliyorlar. Yeter ki evde olayım, çocuğumla ilgileneyim. Babam için iyileşmemin ön koşulu bu eve tıkılıp kalmam. Bir de günah çıkarayım istiyor sürekli.</p>

  <p class="block11">Bırakın beni artık. Bırakın çok yaşlıyım. Yatağımın karanlığına sığınmak kurtarmıyor beni. Diyorum ki bir gece son vereyim bütün bunlara. Beni bir sabah ellerim göğsümde dinlenirken, buz gibi bulsunlar. Ağlasınlar. Keşke yaşasaydı da ne isterse yapsaydı, diye ağlasınlar.</p>

  <p class="block11">Benim ruhum hep saf kaldı. Ben hiç kirlenmedim. Ellerimi kire, kana bulamadım. Aldanmış olabilirim. Doğaldır aldanışlar. Kavga içinde çılgınlıklar, yalnızlıklar, tutkular, yalanlar, kuşkular yaşarsın. Kırılırsın ve sonra bunlardan büsbütün arınamazsın, içine işler, üstüne siner. Yazgın olur geride bıraktıkların. Çok yorgunum. Böyle gitmez, götüremem.</p>

  <p class="block11">Salondaki saat üçü vurdu. Geceliğimi giydim, yattım, yatak batıyor, hırçınım, huzursuzum. Kalkıp yazmaya oturdum yine. Birkaç saat sonra ayakta olmak zorundayım nasıl olsa.</p>

  <p class="block11">Bu geceliği atamadım. Annem yer bezi yapmak istedi, vermedim. O benim sıcacık, yumuşacık dam geceliğim. Mavi inci düğmelerini sevsinler, nelere tanık olmadı ki. Soğuk sularla yıkandı, kıtık yatakların tozuna bulandı, avlunun ayazma direndi ve...</p>

  <p class="block11">Unutmam gerekiyor bunları, unutamıyorum, olmuyor, çok erken daha.</p>

  <p class="block11">Cihan, sen gece yarıları uykunun en tatlı yerinde silahlı askerlerce basılıp yatağının kıtığının boşaltılarak zula aranmasının ne demek olduğunu bilir misin? Bu sırada Ankara gecesinin ayazında beklersin ve dönüp uykudan ölerek yeniden doldurursun yatağını. Arama bitmiştir!</p>

  <p class="block11">Bu bir şey değil, hiçbir şey değil. Çok daha kötülerini yaşadım. Anlatılamaz olan şeyleri. Öyle ki anlatmaya niyetlendiğimde sözcükleri birbirine karıştırıp dilsizleşiyorum, kör ve sağır oluyorum. Yalnızca çığlıklar yırtıyor sessizliğimi. Ben değildim, ben olamam. Ben olsaydım eğer, her şeyin dehşete ve tiksintiye dönüştüğü o sınırı aşıp hayatta kalamazdım. Yine de bazen uykusuzluğumun içinde küçük duyumlar yakaladığım oluyor. Boynumu dağlayan iğne gibi sert sakallar, alkol ve sarımsak kokan soluklar, çamaşırımı çıkaran kaba elleri itişim, direnişim, gövdemi sürüngen, bir sürüngen gibi, ıslak, leş gibi bir battaniyeye bastıran ağırlığa var gücümle direnişim... ve hayır. Hayır!</p>

  <p class="block11">Demir kapı üstüne kapanıp da o yapışkan sessizlik yeniden çöktüğünde keskin bir acıdan başka bir şey duyamazsın. Ağzından çıktığından emin olamadığın aptal bir ağıt tutturarak hücrenin betonunu kırmayı, tünel kazmayı, çukura inmeyi, yapış yapış çamurun ve kesici kayaların arasından sürünerek dışarı çıkmayı düşlersin.</p>

  <p class="block11">Hepsi geçti bunların. Geçip gitsin diye sessizliğe saklandım. Ama kendimi küçücük bir alana kapatılmış, vahşetle kuşatılmış hissettiğim geceler süreklilik kazandı.</p>

  <p class="block11" id="id_bookmark17">29 Kasım</p>

  <p class="block11">12 Eylül'de, darbe sabahı, halamdaydım. Ankara'dan iki gün önce gelmiştim. İstanbul, Erenköy eylülünün güzelliğini yaşıyordu. Sabahın köründe uyanmıştık marşlarla. Ordu el koymuştu bize. Televizyon, tekrar tekrar yayımlıyordu başkan babanın konuşmasını. Bekliyorduk, geç bile kalmıştı.</p>

  <p class="block11">Balkonda oturdum. Sokaklar boşalmıştı. El ayak çekilmişti, güneşli kaldırımlardan. Hüsam Ankara'daydı.</p>

  <p class="block11">Onunla baharda bir gün Emirgân korusunda yürümüştük ve San Köşk'te Jale'ye rastlamıştık. Liseden arkadaşımdı, film çekiyorlardı orada, yönetmen yardımcısıydı. Anlatmıştım ona: Boşandım, çocuğum var. Öğretmenlik yapmıyorum, başka iş bakıyorum. Telefon et hayatım, belki bir şeyler uydururuz sana... Okul günlerimizi, serseriliklerimizi konuşmuştuk sonra gülerek.</p>

  <p class="block11">Hatırlıyorsun değil mi Hüsam... Adını unutmuşsundur, Jale, hani sarışın, hafif erkeksi, hızlı konuşan kadın. Kartını vermişti bize.</p>

  <p class="block11">Birkaç gün geçti, huzursuzum, halamda kalamam. Eniştem emekli, alkışlıyor olanları. Bir sevinç, kurtulduk diye... Çok sıkılıyorum, kendimi kaybedeceğim, kötü olacak, kapışacağız. Jale'ye telefon ettim. Birkaç gün sende kalabilir miyim?</p>

  <p class="block11">Moda'da küçük, şirin bir dairede oturuyor. Gel, dedi gittim.</p>

  <p class="block11">Ekim, kasım...</p>

  <p class="block11">Babam eve gel, diye haber gönderiyor halamla. Gidemem, korkuyorum. Herkes dağılmış, kimi arasam yerinde değil. Hüsam'dan ses soluk yok. Jale'ye uydurdum kendimi. Set düzenlemeyi öğreniyorum, ayrıntıları not ediyor, sahne uyumunu sağlamaya çalışıyorum. Set işçisiyim bir bakıma. Geleni gideni kontrol ediyorum sözde. Bir başka çevreyi, film çevresini tanıdım o iki ayda. Figüran kahvelerini, oyunculuk sevdalısı kızları, işsiz, zavallı adamları.</p>

  <p class="block11">Bir sabah gazetede bir haber: Yirmi bir militan yakalandı.</p>

  <p class="block11">Aralıktı, yağmur yağıyordu İstanbul'a. Kahvaltı ediyorduk Jale'yle. Gazetede gördüm Hüsam'ın adını. Tanıdığım başka isimler de vardı. İnanamadım, bu kadar çabuk mu? Gazeteyi elimden attım.</p>

  <p class="block11">"Ne var, yüzün ölü gibi yemyeşil, oldu," dedi Jale...</p>

  <p class="block11">İlkokuldaydım, babaannem ölmüştü. Ölüsünü gördüm, yüzü yeşildi. O zaman ölünce insanın yüzü böyle oluyor demek, diye düşünmüştüm. Öldüm, dedim.</p>

  <p class="block11">Bir hap daha içtim şimdi. Kollarım, bacaklarım, ellerim uyuşuk ve göz kapaklarım çok ağır ama işte hatırlıyorum o sabahı. Yağmur yağdığını, pencere önünde durup sokağa baktığımı, ağladığımı. "Hüsam'ı almışlar," dedim Jale'ye.</p>

  <p class="block11">Bir kadeh konyak verdi bana. İçmeye başladık. Onun hayatı başkaydı. Solcuydu elbet ama öylesine. Benim bulaştığım şeylere bulaşmamıştı. İyi okumuş, iyi bir iş sahibi olmuş, aklı başında ilişkiler kurmuş, saçma sapan adamlarla olmamıştı. Yalnızdı, hoşlandığı biri olursa birlikte oluyor, bitince dert etmiyordu. Anasına babasına, kimseye bağımlı değildi. Benim hayatım da onunki gibi olacakken olmamıştı. Biz birlikte genç kızlık ve kadınlığa geçmiş ama ayrı yollar seçmiştik. O kendini, düşüncesini belli bir olgunluğa ulaştırmış, hayattan ne beklediğini anlamıştı. Kimden, neden yana olacağını biliyordu. Bense geri kalmış, hiçbir şey olamamış ve kim olduğunu hala bilmeyen biriydim.</p>

  <p class="block11">Kendimle ilgili çok az şey söylemiştim ona. Ağlayarak Hüsam'ı anlattım. Sonra sızıp uyuduk. Çok uzun uyudum ve yenilgimizi, bozgunumuzu yeniden ve derinden hissederek acı içinde uyandım.</p>

  <p class="block11">Baktım, Jale tedirgin.</p>

  <p class="block11">"İnsan söyler be kızım. Ona göre davranırız değil mi? Bir tuhaflık vardı sende ama bizim çevrede her türlüsü var, alışkınım, üstünde durmadım. Burada kalman çok tehlikeli. Seni çok kişi biliyor. Gidebileceğin başka bir yer var mı?"</p>

  <p class="block11">"Ablama gidebilirim. Küçük yer, kışın kimsecikler olmaz."</p>

  <p class="block11">"Korkmadığımı söyleyemem. Senin için de kaygılıyım. Çok toymuşsun ya!"</p>

  <p class="block11">"Sen bilemezsin..."</p>

  <p class="block11">"Neyi bilmeyeceğim, ben neler gördüm be! Bahara kadar bekle. Bir şey olmazsa, gelir ekibe katılırsın yine. Yalnız sana bir kimlik uydurmak zorundayız. En çok iki günde halletmeye çalışacağım. Beğendiğin bir isim var mı?"</p>

  <p class="block11">O akşam ben çantamı toplarken Jale giyiniyordu. Boya da yaptıramadım saçıma, dedi. Aynaya baktı, parmaklarıyla taradı dipleri kara kara uzamış saçlarını. Çıktık. Arabasıyla Harem'e götürdü beni.</p>

  <p class="block11">Otobüsün kalkmasını arabanın içinde bekledik. Deniz uyuyordu, ışıklar düşüyordu suya. Acıklıydı her şey. Kabartılmış saçlarımı gözlerime doğru indirmiş simli bir şala sarmıştım yüzümü. Çanakkale üzerinden gidecektim. Balıkesir polisinin göz açtırmadığını duymuştum.</p>

  <p class="block11">"Ablanı bilmem ama eniştene bir şey söyleme," dedi Jale. "Nasıl bir adam?"</p>

  <p class="block11">"Doktor," dedim. "Yıllardır aynı kasabadalar. Severler onu. En büyük merakı balık avlamak... "</p>

  <p class="block11">Arabadan indik. Pantolon paçalarını çizmelerinin içine sokmuş Jale, önden yürüyordu. Uzun bacakları kalmış aklımda. Otobüse zor gittim. Hiç yürüyemem bu kadar yüksek topuklu, incecik ayakkabılarla. Kış günü gülünç buluyordum kendimi daracık siyah saten pantolon, yoluk tavşan kürkü ceket ve Jale'nin elime verdiği kocaman dore çantayla. Bir an bu kılıkla daha çok dikkat çekeceğim geldi aklıma.</p>

  <p class="block11">Çanakkale'de kimlik kontrolü yaptılar. "Birsen Gencel" aranmıyordu.</p>

  <p class="block11">Bir bebek ağladı sabaha kadar. Sürücünün arkasındaki koltukta oturuyordum ve farların ışığında yolun ortasındaki beyaz çizgileri sayıyordum. Kalorifer iyi yanmıyordu, ellerim ayaklarım donuyordu. Zeytin ağaçlarının arasından akan yol ıslak, kaygandı. Silecekler hızla çalışıyordu. Tak tak... tak tak...</p>

  <p class="block11">Uyuyup uyandım, Hüsam'ı gördüm. Dağdaydık. Kar vardı, üşüyorduk, birbirimize sarılmıştık. Saçları kar kokuyordu ve eğilmiş ıslak yüzümü öpüyordu.</p>

  <p class="block11">Yol ayrımında indim. Pansiyon levhalarının önünde durdum. Poyraz sert esiyordu. Islak beton yollar ıssızdı. Sabahın grisi donuk beyaza dönüşüyordu yavaşça. Dükkânlar kapalıydı henüz.</p>

  <p class="block11">Erkenci dolmuşa bindim. Eve yakın durakta indim. Telefon etseydin ya," dedi ablam sarılırken. "Karşılardık." "Aradım, çıkaramadım."</p>

  <p class="block11">"Annem İstanbul'da olduğunu yazmıştı. Durumu biliyorum. Enişten de biliyor, söyledim çünkü bilmesi işimizi kolaylaştırır."</p>

  <p class="block11">Kahvaltı ettik, eniştem hoş adamdır. Biraz göbeklenmiş, saçları dökülmeye başlamış.</p>

  <p class="block11">"Eğer seni bulmayı kafaya takmışlarsa bize de gelirler," dedi. "Kalacağın daha güvenli bir yer düşündük. Ablam Zeytinköy'de yalnız, kocası geçen yıl öldü, yoldaş olursun."</p>

  <p class="block11">Saat dört buçuk. Ağrıyarak vuruyor kalbim. Zonklayarak. Öteden beri zayıftır zaten. Ölebilirdim işkencede, ölmedim, direndim. Bir doktora görünmelisin, diyor Cihan. Göründüm, ilacım var. Bu sabah aldım mı, yoksa unuttum mu?</p>

  <p class="block11">Kalın kafalı Cihan. Neydi ne oldu. İstemiyorum artık onu. Dün gece sokakta bir an aklımdan geçti, istedim ve isterdim beni de götürsün uzaklara, yurt dışına. Yeni bir ülke, yeni bir hayat, iyi gelebilir bana. Yok canım, ben nasıl gidebilirim onun peşinden, hangi kimlikle?</p>

  <p class="block11">Şimdi Zeytinköy'de bir kışı, baharı anlatacağım, işin içine Cihan karışıyor yine. Benimle açıkça konuşmuyor, benden sıkılıyor çünkü. Cihan'ın dünyası aydınlık ama bana yansıtamıyor. Bana ulaşan tek ışık zerresi yok. Ben böyle zoraki dostluğu ne yapayım! Ben ne yapacaksam kendim yaparım.</p>

  <p class="block11">Zaten bu durumumla çok yaşamam. Ayşe'm, Devrim'im, üzülmesin diye dayanıyorum. Ama unutur, dört yaşında daha, silinir yüzüm belleğinden. Ona zarar vereceğime bensiz olsun daha iyi. Bilmesin. Babası da zaten kim bilir kaç yıl yatacak. Onun ailesi annem babam olacak. Onlara bir şey olursa ablam var. Babası çıktığında büyümüş olur. Engel olur diye istemedi onu, ama çıkınca kendisine destek olacak bir evlat bulacak. Yüksel'e armağanım olsun!</p>

  <p class="block11">Ölümümü, yeşil yüzümü göstermesinler ona. Çocuk yokluğuma alışkın zaten. Bir sorar iki sorar. Beni ne kadar gördü ki? Ben de babaannemi unuttum. Küçüklerde ölüm kavramı olmuyor.</p>

  <p class="block11">Zor yazıyorum her yerim uyuşuk belleğim dışında.</p>

  <p class="block11">Biriyle vedalaşırsın, sonra bir taşıt kalkar, son bir kez bakarsın bir tren penceresinden. Bir otobüsün kocaman camının ardından, orlon perdelerin yanında hüzünlü bir yüz. Ardından yavaşça uzaklaşır o yüz, bir köşeyi döner, yitirirsin. Anılar kalır geriye. Ben içeri girdiğimde o oradaydı, kaldırımda durmuş pencereme bakıyordu dersin.</p>

  <p class="block11">Pencerede durup el salladım Cihan'a bu gece. Birkaç dakika öyle durduk, sonra perdeyi çektim. Öyle baktım ona, gülümseyerek. Güvendeyim, buradayım, seni seviyorum. Ama güvende değilsindir. Değilsindir çünkü insanı kendinden koruyacak hiç bir şey yoktur... perdeyi çekersin.</p>

  <p class="block11">Anıların ardı arkası gelmiyor. Bir yaz gecesini hatırlıyorum. Hatırlarsın; deniz kıyısında çıplak ayakların suda, ay ışığında Yüksel'in kolunda dolaştığını. Birlikte bir balıkçı lokantasında şarap içtiğinizi, bu yoksul, borçlu ülkede bir kıyıda balık yiyorsunuz diye sıkıldığınızı. Küçük işçi çocuklar kaldırım kıyı- Arından izmarit toplar, lokantaların aydınlık vitrinleri önünde yalınayak dilenir ve memeleri büyümemiş kızlar ulu orta satıhken içiniz sızlar. Suçlu hissedersiniz kendinizi.</p>

  <p class="block11">Çok güç olacağını biliyorduk da yine de oluverecek sanıyor- |H işte. Kimileri bilenerek çıkar yenilgiden ama ben, ben ye- "işsem ki bu benim gerçek konumumla ya da sınıfımla ilgi- I ¡1 şeydir, inandıklarımın büsbütün yanlış olduğu anlamına H Ben yapamam artık. Yapmaya çalışanlar, yapamayan, vazgeçenler her zaman olacaktır, şöyle ya da böyle düşenler, ölenler olacaktır.</p>

  <p class="block11">Kimse bireyi yok sayamaz. Duygulan, acılan, sevinçleri, seçimleri, anılan olan insanı makine, robot sayamaz. Onur, ben liberalizme inanıyorum artık, diyor.</p>

  <p class="block11">Hangisi! Onur'la aramızda ne gelişebilir? Ben liberal bile olamadım, akarsuya düşmüş çürük bir ağaç kabuğuyum, bir güz yaprağı.</p>

  <p class="block11">Kevser Teyze, ne kadar iyiydin.</p>

  <p class="block11">Zeytinköy'de o kış, seksen bir kışı, mutfakta ellerin zeytin yağlarına bulanmış börekler yaptın bana. Patatesler kızarttık birlikte. Türküler dinledik el radyondan. Tencerelerin parlak, yerli yerindeydi. Kapı ağızlarına elinle ördüğün paspaslar sermiştin. Akşam kahvaltılarında gençliğini anlatırdın bana. Çocuklarını, eniştemin küçüklüğünü. Sardunyalarını sular, taşlığı yıkardın sabah erkenden. Lodosta kuruyan çamaşırların esintisi portakal çiçeklerinin baygın kokusunu taşırdı burnuma. Bir kokular cennetiydi orası...</p>

  <p class="block11">Çıkar çay boyunca yürürdüm. Nemli toprak ezilirdi ayaklarımın altında. İçimde sabırsızlığa benzer bir çırpıntıyla neyi beklediğimi düşünürdüm. Hüsam'ı, Ayşe'mi ve akan suyu. Eve döndüğümde kuzine yanmış olurdu ve odun kokusuna karışırdı sıcak ütünün altında açılan çamaşırların sabun kokusu. O zaman ben bu huzuru istiyordum belki de, diye düşünerek pişmanlığa yakın bir sızı duyardım.</p>

  <p class="block11">Hüsam, senden sonra ben...</p>

  <p class="block11">Kilo aldım. Saçlarımı kısacık kestirdim. Başımda gözlerimi gölgeleyen bir kasket, ellerim pantolon ceplerimde kasabanın bakımsız yollarında, yapraklarına gebe ağaçların altında ıslık çalarak, Bach'la, Brahms'la dolaştım.</p>

  <p class="block11">Kış kahvelerinde kâğıt oynayan adamlara, bira içen yeniyetmelere, çiçek gibi açılmış kızlara, boşalmış kamp yerlerindeki üstü boyanmış "tek yol devrim" yazılarına baktım.</p>

  <p class="block11">Gazeteler arındı, Anısı yolumuza ışık tutacak / kanı yerde kalmayacak... gibi bildik ölüm ilanlarından. Sonra yurtiçi bütünüyle çöktü. Televizyonda konuşturdular uykusuz, tıraşı uzamış, kötü dövülmüş genç çocukları. Pişmanlıklarını söyletmeye çalıştılar onlara. Kimi sustu işkence masalarında kaldı, kimi zorla...</p>

  <p class="block11">Kan yerde kaldı.</p>

  <p class="block11">Kentlerde; istasyonlarda, garlarda, belediye helalarının yan duvarlarında, otobüs duraklarında yaşlı çınar ağaçlarının gövdesinde asılmıştık seninle yan yana. Foto Gün'ün çektiği o " biraz gülümse" resmimi basmışlar. Bana benzemiyor. Saz benizli, ince bir kız o. Dünyayı kurtaracağını sanan bir çocuk! Ya sen, Hüsam... Bıyıkların çok gülünç. Üstelik kravatlısın! İşçi bulma kurumundan mı almışlar o vesikalığı? Makine operatörü...</p>

  <p class="block11">Çöktük Hüsam. Şubat gazetelerine göre çökertildik. Seni sevdiğimi, gerçekten sevdiğimi sanmıyorum. O boşlukta aşka yalan buldum kendimi, sen çıktın karşıma. Başka biri de olabilirdi. Aşk bu kadardır işte. Aşkın gerçeği yalanı olmaz. Yaşanır ve biter. Bir arayış, bir kendini olumlama, hepsi bu.</p>

  <p class="block11">Kendime iki kazak, Ayşe'ye bir hırka bir yelek ördüm.</p>

  <p class="block11">Sonra babam geldi. Mart başıydı.</p>

  <p class="block11">Teslim olmamı istiyorlar. Başka yolu yok, diyor eniştem. Ne kadar saklanabileceksin, diyor babam. Adam öldürmedin ya, yatarsın biraz biter!</p>

  <p class="block11">Birilerinden söz almış. Emniyetten geçmeden hemen savcıya çıkacakmışım. İnanmıyorum ona.</p>

  <p class="block11">Yine de alıp götürdü beni. Eliyle teslim etti. İyi niyet cehennemi! O kargaşada beni kim kollayacaktı ki? Kocaman bir bütünün küçücük bir parçasıydım ben. Herkese yapılan yapıldı, aynı tezgahlardan geçirildim...</p>

  <p class="block11">Kevser Teyze yaşıyor. Köpeği Bigi de. Haber göndermiş, geçmiş olsun, özledim, diye. Serin bir rüzgar esiyor içimde. Üç yıldır baharı, yazı dışarıda görmedim. Bu yaz giderim belki. Ayşe'yle. Kızımın adını bile değiştirdiler. Babamın işleri... Giderim belki bu yaz. Başımdaki bu ağrı, bu ağırlık geçmiş olur o zaman. Terliklerim yine yok, yine çıplak ayakla basacağım yere. Mutfağa gidip bir bardak su alacağım. Kimseye, bu düzenin hiçbir dümenine inanmıyorum artık. Başım çatlıyor. İlaçlarımı içtim. Uyku haplarımı, ağrı kesici ve kalp için olanları... Uykusuzluktan yıkılıyorum. Uyanabilirsem giderim duruşmaya. En azından Cihan'ı görürüm. Uyuyup kalma yarın sabah, olur mu Cihan. Ben konuşmam, savcı konuşurken uyuklarım belki.</p>

  <p class="block11">Söyleyecek bir şey yok. Hepsini yaptım, kabul ediyorum. Broşür dağıttım, gazete sattım, eğitim çalışmalarını... kapıları pulladım herkesi pulladım. Kadınları örgütleyemedim.</p>

  <p class="block11">Kuryelik yapmışım sevgilimle hatırlamıyorum bir yerlerde gezdim durdum bir yerlere girdim çıktım. Kaçtım gizlendim doğru evet ama asıl şimdi kendimden. Belirsizce yaklaşan siyah gemiyi görüyorum, içindeyim. Sirenlerin şarkılarını duyuyorum. Birazdan yatacağım anne.</p>

  <p class="block11">Bu defteri kızıma verin. Büyüyünce. Onu doya doya sevip büyütecek vaktim olmadı.</p>

  <p class="block11">Ona verin öğrensin annesini. Yazdıklarımı babam görmesin. Saklayacak gücüm yok</p>

  <p class="block11">ama denerim. Yine de denerim. Başaramazsam, yazdıklarımı oku ve kimsenin eline</p>

  <p class="block11">geçmemesi için sakla anne...</p>

  <p class="block11">Sana söyleyeceğim şu:</p>

  <p class="block11">Avlularda bir tutam ot bitirmiyorlar</p>

  <p class="block11">Biliyorum niye böyle yaptıklarını</p>

  <p class="block11">Şarkılar söyledik koğuşlarda, otlar yemyeşildi, diye.</p>

  <p class="block11">Cihan sana anlatmıştım bunları bir gün ne güzel gündü o, yeni çıkmıştım iki ay önce... kadar, odamda oturmuştuk hani</p>

  <p class="block11">Bazen o kadar aydınlık oluyor ki göremiyor insan ve geceden korkuyor Sabah oluyor. Yıldızlar sönüyor gökyüzünde, az sonra kuşlar şarkıya başlar. Zeytin ağaçlarının altından yürüyorum. Doğum yerim ve yılım? Bilmiyorum, ellerim vardı bir aralar, gözlerim vardı şimdi bilmiyorum Bu yazdıklarımın babamın eline geçmesini istemiyorum kesinlikle.</p>

  <p class="block11">dolabın üzerine koyabilsem çok uzak. orda ince bir aralık var oraya masanın üstüne çıkarsam... üzülme anne sonra hemen yatacağım.</p>

  <p class="block11">Cihan seni her zaman sevdim yalnız seni</p>

  <p class="block11">neden böyle oldu hep sana doğru aktım ben en çok sana</p>

  <p class="block11">Cihan, kızıma sahip çık sevgilim</p>

  <p class="block11">Zamanın içinde</p>

  <p class="block11">Binlerce ışık yılı uzakta piyano çalan kim...</p>

  <p class="block11">Ayşe yere oturmuş cildini parçaladığı defterin sayfalarını makasla küçük karelere bölüyordu. Ağlamaktan, gözleri acıyordu. Tam olarak, ne yaptığının bilincinde değildi. İstediği tek şey o defteri ortadan kaldırmak, yok etmekti. Onu bir daha görmek, aynı acıyı yaşamak istemiyordu. Eğer bir ocağı, şöminesi olsaydı bu zahmete girmez, yakardı. Annesinden ona kalan tek hazine saklanacak, korunacak güzellikte değildi. O anılar sahip çıkılacak anılar değil, belleğe kaydedilip yok edilecek şeylerdi. Ayrıca o satırlardaki özlemler, sevgiler hiçbiri ona yönelmiş değildi.</p>

  <p class="block11">Halının üstünde bir tepecik oluşmuş, kâğıt parçalan ortalığa yayılmıştı. Annesinin elinin değdiği sayfalar, dilinden dökülmüş, ruhundan taşmış sözcükler arasında ne kadar az yeri vardı. Var olmadığı bile söylenebilirdi. Hüsam dediği o adam bile çok daha önemliydi onun için.</p>

  <p class="block11">Tutkulu bir kadının yaşadıklarından süzülmüş pişmanlık ve keder yüklü bir hikâye makasın ağzında paramparça olup dağılırken, geçersiz, okunmaz hale gelirken suçluluk duymuyordu. Dün gece, defteri okuyup bitirdiğinde duyduğu kahredici acı yatışmıştı. İlk andaki gözyaşı, şaşkınlık, merhamet ve öfke fırtınası dinmiş, evin içinde deli gibi dolandığı saatler geçmişti. Şoktan sonra gelen kabul dolu durgunluk, uyuşmuşluk vardı üstünde. Hissettiği tek şey, bırakılmışlıktı. Hayatı boyunca acısını çektiği bırakılmıştık.</p>

  <p class="block11">Annesine duyduğu yoğun acıma içine oturmuştu. Yalnız annesine değil. Babasına, onların kuşağına, aynı serüveni yaşamış arkadaşlarına da acıyor, üzülüyordu. İnançlarına saygı duyuyordu, yargılamak kendisine düşmezdi ama onlara çok yakın gelen uzak bir hedefe koşarken geride bıraktıklarını hesaba katmamış oluşları çekilen acılan büyütmüş, yaygınlaştırmıştı.</p>

  <p class="block11">Defteri dolabın aralığına kim sıkıştırmıştı? Annesi mi, anneannesi mi? Son satırlardan annesinin bunu yapacak durumda olmadığı anlaşılıyordu. O haliyle dolabın üstüne uzanmayı başarmış olamazdı. Büyük olasılıkla anneannesiydi bunu yapan. Annesini çalışma masasının dibine yığılmış halde bulduklarını söylemişti bir gün söz arasında. Duruşması olduğu için onu uyandırmak üzere odasına girmiş ve öyle görmüştü. Kalp krizi demişti ama öyle olmadığı açıktı.</p>

  <p class="block11">Kadıncağızın defteri kendisinden saklaması mantıklıydı. Doğruydu. Okumuş, kıyıp atamadığı ya da kendinde bu hakkı görmediği için, kızının işaret ettiği yere</p>

  <p class="block11">koymuştu. Bir gün, zamanı gediğinde nasıl olsa Ayşe'nin eline geçeceğini düşünmüş ya da ona söylemek için uygun zamanı beklemiş olmalıydı. Beklenmedik ölümüyle de defter olduğu yerde gömülü kalmıştı. Ayşe, çok daha genç yaşta eline geçip okumuş olsaydı öğrendiklerinin altından kalkmasının zor olacağını düşündü. Bir kez daha anneannesine minnet duydu. Onun içli sesini, annesi için söylediği bir şarkıyı duydu;</p>

  <p class="block11">Issız gecede ben yine hicranı düşündüm...</p>

  <p class="block11">Sensiz geçecek ömrü perişanı düşündüm...</p>

  <p class="block11">Son sayfalan da kesip bitirdikten sonra kırpıntıları bir poşete koyup çöpe attı. Uykusuzdu. Küveti doldurup suya sakinleştirici bir köpük katarak uzandı, dinlenmeye, kendine gelmeye Çalıştı. Hayatının gizemli bir sayfası daha kapanmıştı. Gözlerini yumdu.</p>

  <p class="block11">Cihan adının geçtiği satırları defalarca okumuştu. Cihan'ın çerçevesini tam olarak anlayamasa da bir geçmişi vardı annesiyle. Bir ara sevgili olup ayrılmışlar sonra arkadaşlıklarını iyi kötü sürdürmüşlerdi. Ondan vazgeçip babasıyla evlenmişti annesi ama pişmandı, acı çekiyordu. Kaybettiği bütün sevgililer için acı çekiyordu aslında. Babası için, Cihan için ama en çok Hüsam için!</p>

  <p class="block11">Hayatı boyunca bir seçim yapamamış ne devrimden ne aşktan vazgeçmişti!</p>

  <p class="block11">Bütün öğleden sonra, annesinin albümlerini, poşetlere konup saklanmış okul fotoğraflarını tek tek elden geçirmişti. Birkaç fotoğraf bulmuştu Cihan'ın da yer aldığı. O günkü Cihan, iyi kalpli, vefalı, iyimser, aklı başında bir genç adamdı. Tutumu, yaklaşımları bugünkü Cihan'la büyük benzerlik gösteriyordu. Ama şimdi çok daha olgundu. Oturmuş bir kişiliği, çekiciliği ve kariyeri vardı.</p>

  <p class="block11">Fotoğraflara bakarken belleği aydınlanmış, hatırlamıştı. Annesi aniden ortadan kaybolduktan sonraki günlerde pencerelerde beklediği, bahçe kapısında gördüğünde sevinçten havalara uçtuğu, kapılara koştuğu kara gocuklu ziyaretçi oydu. Onun eski yüzüne bakarken belleğindeki o silik resim netleşmiş, ses kazanmışta:</p>

  <p class="block11">"Cihan Abi geldi! Cihan Abi... anneanne, Cihan Abi geldii- iii..."</p>

  <p class="block11">Gözleri doldu. Daha o zamandan sevmişti onu. Bu aşk yeni değildi. Yıllar önce, henüz dört yaşındayken başlamıştı. Cihan'ı görür görmez, o gece daha o kapıdan girerken kendisine çeken, zamanı aşan bu unutulmuş, ama izi, gölgesi bellekte kalmış aşktı.</p>

  <p class="block11">Cihan'ın yer aldığı beş-altı fotoğrafı ayırıp, yerlere, koltuğun üstüne dağılmış diğerlerini toplayıp kaldırdı.</p>

  <p class="block11">Cihan... Biliyor muydu?</p>

  <p class="block11">Çekingenliği, ağırdan alışı bu yüzden miydi?</p>

  <p class="block11">Sanmıyordu. Bilse söz ederdi. Nasıl olsa ortaya çıkacağını düşünecek bir adamdı, açıktı, dürüsttü. Hem zaten saklanacak ne vardı ki!</p>

  <p class="block11">Kuşku duymamış mıydı acaba? Duyduysa neden hiçbir şey sormamıştı, adını bile unutmuş muydu? Adı mı? Ayşe, en çok rastlanan isimlerden biri. Az duyulmuş, ilginç bir isim olsa hatırlanır da... Devrim'i kullanıyor olsa belki de... e-postası da ip ucu verecek cinsten değildi ayrıca. Aysedulgen. Ne anlaşılır bundan! Ayşe Devrim Ülgen mi?</p>

  <p class="block11">Birden hatırladı, ilk kez baş baba kaldıkları akşam, yemekte kredi kartını alıkoymuş geri verirken dikkati çekecek biçimde elinde tutarak göz atmıştı. Sonra o şaşkın, donuk yüz ifadesi... Düşündükçe bütünleniyordu şimdi tablo. Sonra... Biliyordu, evet biliyordu Cihan. En azından anneannesinin adını sorduğu akşamdan beri.</p>

  <p class="block11">Neden söyleyememiş, açılmamıştı öyleyse? Neydi korktuğu? Neydi onu durduran? Belki ben keşfedeyim, ben hatırlayayım istiyordu. Belki de annemle olan geçmişinin aramıza gireceğinden korkuyordu. Onunla uğradığı hayal kırıklığını kızıyla ödünle- meye çalıştığı sanılsın istemiyordu.</p>

  <p class="block11">Ne saçma! Annesinin devamı değildi ki Ayşe. Bir yineleme, bir kopya değildi asla! Garip bir çekimle, bilmeden sevmişlerdi birbirlerini. Hep sözünü ettikleri o gizemli tanışıklık duygusunu aşka mal ederek. Oysa Ayşe ve Cihan olarak ortak bir geçmişleri vardı. Yirmi dört, yirmi beş yıllık bir geçmiş, insan bunca yıl sonra, başka kadınlar sevip tanıdıktan, yaşını başını aldıktan sonra eski bir aşkın kopyasını aramazdı. Arasa da bulamazdı. Üstelik defterden, o sıralarda bile Cihan'ın aşkının bitmiş olduğu anlaşılıyordu. Cihan, annesinin güçsüzlüğüne, düştüğü durumlara üzülüp acıyordu o kadar. İnsani yani güçlü birinden de bu beklenirdi.</p>

  <p class="block11">Hem nesi benziyordu annesine ki kopya olsun? Fizik olarak onu biraz andırıyor olsa da daha çok babasına benzediğini biliyordu. Babasına benziyordu, evet. Aynı siyah gözler, yüz biçimi, gülüş. Aynı kararlılık, dayanıklılık, içtenlik. Üstüne, yeni deneyimlerle yüklüydü. Annesinin olsa olsa inadını, ateşliliğini almış olabilirdi ki bunun da zararı değil yaran vardı.</p>

  <p class="block11">Banyodan çıkıp giyindi. O sırada telefon çalmaya başladı. Babasıydı. Hafta başına gelen Kurban bayramı tatili, önüne ve sonuna eklenen hafta sonlarıyla birlikte dokuz güne çıkmıştı. İstanbul'a gelmeyi düşünüyor muydu? Bir an kararsız kaldı. Cihan bir iş için Moskova'daydı. Oradan Oslo'ya geçecek, bayramın son günü İstanbul'a dönecekti. Bayram boyunca yalnız olacaktı Ayşe. Bir an gitmeyi düşündü, Cihan'la da buluşabilirdi bu arada belki. Onu evinde görmeyi, birlikte olmayı, ortaya çıkan yeni durumu konuşmayı hayal etti. Sonra caydı. Yüz yüze olmamalıydı o konuşma. Ketlenebilirdi Cihan. Önce yazıp hazırlamak daha uygundu.</p>

  <p class="block11">"Tezimi çok ihmal ettim son günlerde," dedi babasına. "Gelemem. Oturup çalışmam gerekiyor."</p>

  <p class="block11">Doğruydu, son iki aydır aklı Cihan'da, havalarda gezdiği için tezden kopmuş, Necla geçen gün nazikçe uyarmıştı.</p>

  <p class="block11">"Yılbaşından önce Emel'le evini görmeye geleceğiz," dedi babası.</p>

  <p class="block11">"Gelin tabii, arka odada bir yataklı kanepem var. Babacığım, bir şey soracağım, Cihan Köklü'yü tanıyor musun?"</p>

  <p class="block11">"Biliyorum. Ekonomist. Türkiye'ye yeni döndü. Dergi için bir söyleşi yapmak istiyoruz onunla... Hayrola?"</p>

  <p class="block11">"Bir zamanlar annemin arkadaşı olduğunu duydum da. Okuldan, müzik bölümünden... "</p>

  <p class="block11">"Aaa... Vardı öyle biri, evet. Uzun bir oğlan... Cihan Köklü o muymuş? Müzikçi miydi o ya, Allah Allah... Olabilir. Anneni herkes tanırdı, bir yığın arkadaşı vardı." "Tamam, önemli değil."</p>

  <p class="block11">Rahatladı, babası eski adamdı, bilse yadırgayabilirdi durumu. Annesinin yazdıklarını okurken hafif bir kırgınlık duymuştu babasına. Haklı ya da haksız, elinde olmadan kızmıştı. O zor günlerde hiç yardımcı olmamıştı karısına. Tam tersine düşüşünü hızlandıracak bir rol oynamıştı. O ev, o komün yaşamı... Okurken ürpermişti Ayşe. Hoş o tufanın içinde kim kime nasıl yardım edecekti ki? Babasını seviyordu. Yıllar boyu cezaevinden yazdıklarıyla kızının aidiyet duygusunu ayakta tutmuş, onu avutmuştu. Ayşe de ona yazmıştı elbette ve hayatla bağının gevşemesini engellemişti.</p>

  <p class="block11">"Sevgili babacığım, ben iyiyim, sen nasılsın. Biz bugün dedemle pazara gittik. Sonra parka gittik... sonra eve geldik sana..."</p>

  <p class="block11">Annesinin yazdığı bir cümle geçti aklından. "Hazır evlat." "Armağanım olsun!" "İyi ki varsın baba. Sen kızın olduğum için mutlu musun?" "Çok. Ne var senin dilinin altında?" "Hiç. İyi bayramlar babacık..."</p>

  <p class="block11">Necla'nın geçen gün durup dururken annesinden söz edişinin ardında ne vardı peki? Bir şeyler biliyordu da uyarmaya mı çalışmıştı onu? Yok canım, ne o ne kocası, müzik öğretmeni olan genç yaşta ölmüş bir annesi olduğundan öte bilgi sahibiydiler. Cihan niye müzik bölümünde okuduğunu gizlemişti peki? Niye gizlesin, yeri gelmemişti. Ya da unutmuştu o dönemi. Ne çok soru vardı kafasında.</p>

  <p class="block11">Yakındaki marketten alışveriş yapıp geldi. İştahsızdı, sarsılmıştı, hafif bir şeyler yedi ve Cihan'a telefon etti. Bir yerlerde yemekteydi, kalabalığın gürültüsü geliyordu fondan, özlemiş- I sevgi doluydu sesi. Oslo'daki toplantı son ekonomik gelişmeler nedeniyle ertelenmişti. Erken dönecekti. Ne zaman mı? 7 Aralıkta. İstanbul'a inince arayacaktı.</p>

  <p class="block11">Geçirdiği son yirmi dört saati düşündü Ayşe. Birbiriyle çelişen, şiddetli duygular, farklı yerler ve zamanlar birbirinin içine geçmiş, yaşadığı yoğunluktan bitkin düşmüştü. Bir süre uzanıp dinlendi sonra bilgisayarını kucağına çekti ve geceyi Cihan'a yazmakla geçirdi.</p>

  <p class="block11" id="id_bookmark18">5 Aralık 2008 / 01.46</p>

  <p class="block11">Sevgili Cihan;</p>

  <p class="block11">Dün akşam annemin, ölümünden önceki günleri anlattığı bir defter geçti elime. Bu evet, sarsıcı ancak az rastlanır bir durum değil. Birçok insan, ebeveynleri öldükten sonra onlardan kalan mektuplar, anılar ve belgeler bulmuşlardır. Aile tarihiyle ilgili bilmedikleri gerçeklerle karşılaşmışlar, en gizli sırlan, ilişkileri öğrenmiş, sevinmiş, üzülmüş ya da şaşırmışlardır.</p>

  <p class="block11">Ben de benzer duygular yaşadım. Beni en çok etkileyen annem Deniz'in ölüme yürüdüğü süreçteki yalnızlığı, çaresizliği oldu. O günlerde yanında ona destek vermeye çalışan bir tek kişi olmuş. Cihan adlı eski sevgilisi ve arkadaşı. Defteri tahmin edeceğin gibi birkaç kez okudum ve annemin anlatımlarından Cihan olarak adı geçen kişinin sen olduğun sonucuna vardım.</p>

  <p class="block11">Karşılaştığımız akşam ve ertesi gün, Ankara Siyasal Bilgiler'i bitirip yüksek lisans için yurt dışına gitmiş olduğunu öğrenmiştim. Çok sonra Necla Hanım o dönem, ayrıca Müzik Bölümü'nü de bitirmiş olduğunu söyledi. Defterde, birlikte etütler yaptığınızı, eylemlere katıldığınızı, yakınlığınızı anlatan satırlar vardı. Annemin tahliyesinden ve senin yurtdışına gidişinden önce görüşmeye devam ettiğinizi, bazen bize geldiğini de Öğrenince kuşkum kalmadı. O sendin. Annemin albümlerini, fotoğraflarını taradım. Okulda, bahire, konser provasında ya da bir toplantıda annemle birlikte olduğunuz resimler buldum.</p>

  <p class="block11">Bunlardan birinde ben de vardım: Korkmuş ya da azarlanmış gibi kollarımı sana uzatmış, ağlıyorum. Resimler ağaçların sararmaya başladığı bir sonbahar günü, bizim evin yakınlarında çekilmiş. Fotoğrafın arkasına "Cihan'la, Bahçeli'de," yazmış annem. Tarih, 16 Ekim 1983. Dört buçuk yaşındayım. Annem narin ve hüzünlü. Sen çok gençsin. Güzel bir fotoğraf...</p>

  <p class="block11">Bundan kırk gün kadar sonra annemi kaybettim. Bu kaybı sonradan anladım. O zamanlar ölümü, acıyı ve isyanı bilmiyordum. Onun yokluğuna da alışkındım, sonsuz yokluğuna ise bilmemenin gücüyle katlandım.</p>

  <p class="block11">Canına kıymış olduğunu defteri okuduğumda anladım. Son birkaç saate kadar duygularını yazmayı sürdürmüş, son satırlarında senin adını bir kez daha anmış.</p>

  <p class="block11">Beni sana emanet etmiş! Cümle aklımda: Ciharı, kızıma sahip çık!</p>

  <p class="block11">Bu vasiyet beni saatlerce ağlattı.</p>

  <p class="block11">Aranızdaki bağı yorumlayamam. Ama senden istediğini gerçek sevgiye ve yüksek bir güven duygusuna bağlayabilirim.</p>

  <p class="block11">Gözyaşlarım dindi. Seni düşünüyorum aralıksız.</p>

  <p class="block11">Öyle yoğunlaşıyorum ki annemin ölümünden sonraki günlerde bize gelip anneannemle oturduğunu, beni dışarı çıkarıp gezdirdiğini, bir gün birlikte hayvanat bahçesine gittiğimizi, silik belki de yalnızca hayal edilmiş sahneler olarak görür gibi oluyorum. Belleğimi tazeleyen yine bir fotoğraf. Beni kucağına almışsın, fillere yiyecek veriyorum.</p>

  <p class="block11">Annemin odasını bana verdiler. O odada anneminki gibi yalnızlık gecelerim oldu. Onun baktığı pencereden baktım bahçeye, kömürlüğe, tavuk kümesine. Tesisatçı "Erbabi"nin rüzgârda sallanırken kapı demirine vuran tabelasının sesini dinledim. Çok sonra fark ettim, "Erbabı"nın 'ı'sının üstüne nokta şeklinde bir zift beneğinin yapışmış olduğunu.</p>

  <p class="block11">O pencerede seni beklediğimi, bahçe kapısında göründüğünde çığlık çığlığa içeri koşup sevinçle bağırdığımı görüyorum: "Cihan Abi geldi, Cihan Abi, anneanne, Cihan Abi'm geldi..."</p>

  <p class="block11">Çok öncelerden tanıştığımız doğruymuş.</p>

  <p class="block11">Karşılaşmamız rastlantıydı ama birbirimizi yeniden sevmiş olmamızı yazgıya değil, küçük bir kızın bitmemiş aşkına ve sevmeyi bilen şefkatli bir genç adamın sezgilerine bağlıyorum. Sonrası için de bunlara güveniyorum. Başkalarına, garip ya da sıradan bir hikayenin kahramanları olarak görünebiliriz ama bizimki asla ölü bir aşkın tıpkıbasımı olmayacak.</p>

  <p class="block11">Annemin defterini yok ettim. O hikayeden kaçmalı, aramıza girmesine izin</p>

  <p class="block11">vermemeliyiz. Bu yüzden seninle annemi konuşmak istemiyorum.</p>

  <p class="block11">Ankara'ya ne gün geleceksin? Yerini, yolunu yıllardır bildiğin evime ne zaman konuk</p>

  <p class="block11">olacaksın? Orada sana geçmişi hatırlatabilecek ne varsa attım. Anılan duvarlardan</p>

  <p class="block11">kazıdım. Piyano. Bir tek o kaldı. Hala çalıyor musun?</p>

  <p class="block11">Seni annemi son kez gördüğün pencerede bekleyeceğim.</p>

  <p class="block11">Sen gittikten sonra bir kış ve bahar onun küçük kızının da beklediği pencerede. Bahçe kapısında göründüğünde sevinçten zıplayacağım.</p>

  <p class="block11">Seni seviyorum Cihan, Abi! Annemle olan geçmişini bilmeden önce olduğundan çok</p>

  <p class="block11">daha fazla.</p>

  <p class="block11">Ayşe</p>

  <p class="block11">Not:</p>

  <p class="block11">Bir de oyuncak org çıktı dolaptan. Seninle ilgisi var mı?</p>

  <p class="block11">Son günlerde çok sulu gözlü oldum, dedi Cihan, gözlüğünü çıkarıp yaşaran gözlerini silerken. Daha birkaç ay öncesine kadar kendisinde heyecan uyandıracak, tutku yaratacak hiçbir güzel şeye rastlayamayacağını, başına kayda değer bir olay gelmeyeceğini düşünüyordu. Günler başsız sonsuz birbirine ekleniyor, insanlar, oteller, restoranlar, havaalanları, kadınlar birbirine benziyordu. Serüven izlenimi yaratacak ilginç bir değişiklik beklemiyor, ölmüş tutkularla yaşamaya çalışıyordu, öylesine. Yavan, uyuşuk, risksiz, renksiz bir özel yaşam. Sonra Ayşe, birdenbire!</p>

  <p class="block11">Tatsız hayatıyla yüzleşmesini, kendine dönüşünü sağlayan kadın. Onu sevmek başlı başına bir serüvendi. Kusursuzluğun ne ve nasıl olduğunu tanımlayamazdı ama şu an Ayşe için hissettiği buydu.</p>

  <p class="block11">Ayşe'nin mektubunu, ya da ileti her neyse, bir kez daha okudu. Evet, şaşırtıcı ve kusursuzdu. Ortaya çıkan gerçeği abartmak yerine, geçmişle arasındaki göbek bağını ustaca kesip atmış, Cihan'ı vicdan rahatlığına kavuşturmak için son derece yüce gönüllü davranmıştı. Mektubu öpüp koklayamadığı için üzüldü. Ayşe'yi de. Keşke yanında olabilseydi.</p>

  <p class="block11">Yorgundu. Duşa girdi. Ekonomik işbirliği çalışma komisyonu toplantısı gereksiz ayrıntılar ve konuşmalarla uzamış, önemli kararlar başka bahara kalmıştı. İnsan ne kadar gayret ederse etsin bal kovanından en büyük payı ayılar alıyor, gücü yetmeyenler ise eli boş kalıyordu. Zorbalık, güçsüzlük ve aptallıklardan nefret</p>

  <p class="block11">ediyordu, göz yummak, anlayışla karşılamak ya da boş vermek elinden gelmiyordu bir türlü. Komisyondan çekilmeye karar vermişti.</p>

  <p class="block11">Yarın, sabah uçağıyla İstanbul'a dönecekti. Kurulanıp yatağına uzandı. Ayşe'nin mektubunun etkisi altındaydı. Onu kucaklamak için sabırsızlanıyor, bir yandan da Deniz'in son günlerini yazdığı o defteri merak ediyordu. Defteri okuyabilmek isterdi, yazık ki Ayşe yok etmişti. Aklına takılan pencereydi. Deniz, birlikte oldukları, o geceden, onu eve bıraktıktan sonra pencerede son kez göründüğü andan nasıl söz etmişti acaba?</p>

  <p class="block11">Onu o gece odasının penceresinde görünen meleksi, gölgeler içindeki yüzüyle gördü. Geçmişin o uzak anında, silik bir hayal gibi.</p>

  <p class="block11">Bu, onu son görüşüydü.</p>

  <p class="block11">Ertesi sabah mahkemede buluşacaklardı.</p>

  <p class="block11">Ne uğursuz bir gündü o.</p>

  <p class="block11">O sabah erkenden kalkmış, acele giyinip çıkmıştı. Kasım sabahı dumanlı, soğuktu. İnsanlar alacakaranlıkta işlerine, okullarına duruşma salonlarına gitmek için duraklarda, yollardaydı. Yılgın, kahırlı, korkak, bilenmiş, öfkeli atak. İçlerinde birikmiş yoksunluk ve kızgınlıkları erteleyerek bekleşiyorlardı. Beş yıldır sıkıyönetim altında yaşıyorlardı, kuşkulu yüzlerle, yalnızlıklar içinde. Mahkeme sapa bir yerdeydi. Mamak belki. O sabah.</p>

  <p class="block11">Dolmuş, ağaçsız tepelerdeki üst üste evlerin altındaki yoldan geçiyor. Deniz'in bir zamanlar gezinip durduğu, aradığını bulamadığı mahallelerden. Tutunacak dalı kalmamış artık. Ona, Ben varım, demek istiyor, Cihan. Bana tutun Deniz... Gitmekten cayarım, birlikte oluruz, diyebilmek istiyor, diyemiyor.</p>

  <p class="block11">Hapisten çıkalı bir buçuk ay oluyor. Ruhu yaralı, bezgin. Kısa sürede düzelmesi beklenemez. Cihan elinden tutmaya çalışıyor ama bir yandan da kızıyor ona. Kendinden kaçabilmek için sürekli tükenmişlik felsefesi yapmaktan başka işi olmayan insanlarla görüşüyor çünkü.</p>

  <p class="block11">Nizamiyede otobüs boşaldı, indi. Duruşma dokuzda, bir numaralı salonda. Kontrolden geçip ana binaya gidecek otobüse bindi. Mahkeme kapılarında ne çok insan var. Elleri poşetli analar, solgun genç kadınlar, sert, yüzleri kapalı adamlar.</p>

  <p class="block11">Havuzun başında oturdukları o güzel güz günlerinde bir gün buralara geleceğini, Deniz'in peşinde buralarda dolaşacağını hiç düşünmemişti Cihan. O küçük, oya yüzlü, ince kızın buralarda işi olabileceğini aklına getiremezdi. Evet, o seçmiş değildi bütün bunları, zorunlu bir karşı oluştu onunki ama yine de... İnadı, öfkesi direnci... nerede?</p>

  <p class="block11">Bir numaralı salonun kalabalığında Deniz'i aradı, göremedi. Gecikmişti. Dün gece inatlaşmıştı Cihan'la. Arzuyla baktığı zaman niye ona yenilmedi, teslim olmadı, alıp evine götürmedi, onu hırpalamasına fırsat vermedi diye küsmüştü. Canına kıyamayacak kadar korkak olmadığını söyleyerek kafa tutmuş; Göreceksin! diye tehdit emişti. Ona sarılayım, avutayım, Önünde diz çöküp yalvarayım sonra o beni itip Onur'a ya da bilmem kime gitsin!</p>

  <p class="block11">Korumak istediği neydi, gururu mu? Cihan onu hiçbir zaman anlamamış, anlayamıyormuş o da böyle bir ahmaktan hala destek bekleyerek küçüldüğü için kendinden nefret ediyormuş gibi bir ruh hali.</p>

  <p class="block11">Öteki salonlara baktı. İkide bir yolunu kesen askerler sürekli bir numaraya gönderiyorlardı onu ama yoktu işte. Gidip iki kez giriş kartı değiştirdi başka salonlara ulaşabilmek için. Yok, kalkamadı, gelemedi.</p>

  <p class="block11">Yeniden dış kapıya, nizamiyeye gidip kontrol etti. Deniz'in kimliği yoktu kapıda.</p>

  <p class="block11">Saat dokuzu geçmişti. Gelmezdi artık. Yola çıkıp dolmuş bekledi. Ayazı kırmaya çabalayan dargın, kararsız bir güneş. Hava çok soğuktu, elleri paltosunun cebinde buz kesmişti. Çamurlu buz kırıklarına çıplak ayakla basıyordu sanki.</p>

  <p class="block11">Camları zangırdayan eski bir belediye otobüsüne bindi. Ağır gidiyordu. Evine gitse Deniz'i elinde sigarası dalgın, umursamaz oturur bulacaktı, biliyordu. Uyanamadım, diyecekti şımararak, avukatım var ya! İşte böyle yoruyordu Cihan'ı. Ne zamana kadar, ne için! Onu yeniden bulduğunda daha canlı, daha renkli bir başlangıç ummuştu. Boş. Ona iyimserlik ve umut aşılamak kolay değildi ve tabii, dostluk da bir yere kadardı...</p>

  <p class="block11">Sana yazarım, birkaç yıl sonra, eğitimimi tamamlayınca döner gelirim, diyebilse. Güçlü ol, dayan. İstersen birlikte oluruz, unuturuz geçmişi, diyebilse. Gece takside söylemek istemişti bunları ama dili direniyordu. Olmazlık vardı aklında, kesin bir olmazlık. "Seni seviyorum/' ancak bu söz çıkabilmişti ağzından. Doğru muydu, emin değildi. Sevmek miydi, acımak mı, aşkının anısına aşın bağlılık mı, bilmiyordu. Samanpazarı. İndi. Güneş bastırıyordu artık, sisi, dumanı. Öfkeli. Evine gidip azarlayacaktı Deniz'i. O da bir özür bulacaktı elbet, bulması gerekiyordu.</p>

  <p class="block11">İki ev aşağıdaki durakta indi. Yürüdü. Bir kalabalık vardı evin önünde. Bahçe kapısı açık... Ne oldu? Neler oluyor! Koştu. Merdivenlerde inip çıkanlar. Beyaz gömlekli bir adam... Siren sesleri, ambulans... Bacakları ağırlaştı, yüreği çırpındı... Deniz... Deniz nerdesin? Deniz!</p>

  <p class="block11">Misli Hanım'ı gördü antrede, darmadağın, ağlayarak dolaşıyordu ortalıkta. Kadınlarla doluydu ev... Ayşecik panik içinde ağlıyordu... Bir komşu kadın kucaklayıp götürdü onu...</p>

  <p class="block11">Gitti Cihan! Gitti yavrum! Gördün mü başımıza geleni oğlum!.. Gitti... gitti...</p>

  <p class="block11">Lodos. Hacıbayram camisi avlusunda sürüklenen kuru yapraklar. Yeşil boyalı demir parmaklıklara konup kalkan, hırçın telaşlarla biten güz için ağlaşan kuşlar. Sessiz, gözü yaşlı kalabalık. Celal Bey'in çökmüş yüzü. Misli Hanım'ın feryatları. O uğursuz günden bunlar kalmıştı Cihan'ın aklında en çok.</p>

  <p class="block11">Deniz'i etüt odasında keman çalarken görüyordu. Bir sandalyeye çıkmış dünyaya meydan okurken. Saçma bir gül takarken, Beşevler'deki çatı katında çakır keyif şarkı söylerken: Aşkın o sihirli elini hisseder gibiyim...</p>

  <p class="block11">Bu, orada yatan o olamaz, diyordu. Ötesi olmayan bir noktada sonsuza kadar durup kalamaz Deniz!</p>

  <p class="block11">Tatlı serseri. Deli devrimci!</p>

  <p class="block11">Söylenecek bir şey yoktu, olaylar böyle gelişmişti.</p>

  <p class="block11">Onu hep öyle, uzun bir yolculuktan dönmüş gibi yorgun, bir yaz göğü gibi ışıklı, bir serüvene atılır gibi şaşkın, canlı hatırlayacaktı sonradan.</p>

  <p class="block14" id="id_bookmark19">6 Aralık 2008 Cumartesi / 02.18</p>

  <p class="block11">Sevgili Ayşe, Ayşecik, sevdiğim, güzelim;</p>

  <p class="block11">Moskova'da sabah oluyor. Oteldeyim. Dışarıda lapa lapa kar yağıyor. Kardan parlak, tertemiz bir ışık yansıyor odama. Arada bir başımı kaldırıp bembeyaz, uçsuz bucaksız çatılar denizine bakıyorum. Seni düşünüyorum ve varoluşun garip rastlantılarına minnet duyuyorum.</p>

  <p class="block11">Öyle hızlı bir rüzgâra kapıldık ki birbirimize geçmişimizden söz etme fırsatını bulamadık. Henüz. Geçmişinle ilgili işaretler almadım değil ama şana soramadım. Çekindim, bilmekten kaçtım, oyalandım. Gerçekte kim olduğunu anladığımda geri çekilebileceğim mesafeyi çoktan aşmıştım.</p>

  <p class="block11">İnsan yeni bir aşka yöneldiğinde geçmiş önem taşımıyor. Tersine yepyeni olan o gün, o saat, o ana sabitleniyor. Aşk şimdi, burası, sevgilinin yanı başı. Geçmişi akılda tutmak o süreçte mümkün değil. Tan yeri her sabah farklı renklere bürünüyor, Her şey değişiyor ve geçmişin renkleri soluyor. Söylemiştim, izler, gölgeler kalıyor.</p>

  <p class="block11">Sen yalnız anne babanın değil, ülkenin de en zor günlerinde doğdun. Bebekliğini biliyorum senin, ilk adımlarını, ilk sözcüklerini. Son gördüğümde, tatlı bir küçük kızdın. Seni arayıp soramadım, uzaklarda yaşıyordum ve senin çağrıştırdığın her Şeyi unutmak istiyordum, unuttum.</p>

  <p class="block11">Anneni çok sevdim, en yakın arkadaşı, sırdaşı oldum. Onunla istediğim ve umduğum gibi birlikte olamadım ama yaşadıklarının sabırlı tanığı ve öyküsünün tamamını bilen biriyim. Karmaşık ama cesurdu. Başkaldırıyla, coşkuyla doluydu. Aşk, kısa sürdü, önce sevgiye sonra şefkate dönüştü. Onun ihtiyacı olan buydu da ondan mı bilmiyorum.</p>

  <p class="block11">Bu geçmişe gömdüğüm acı bir hikâye. Bu hikâyeden korkmamalısın.</p>

  <p class="block11">Bende de bir defter var. 1983 yazında, anneni yazıp anlattığım bir defter. Belki onu benim gözümden okumak, tanımak, anlamak istersin.</p>

  <p class="block11">Bahçeli'deki fotoğrafın çekildiği günü hatırlıyorum. Annen tutuksuz yargılanmak üzere serbest bırakılmıştı. İyi değildi, içerde solmuş, erimiş, ruhen yıpranmıştı. Yüzü bulutlu, bakışları karanlıktı. O gün uzun uzun yürümüştük, dönüşte huzursuzlandın, seni omuzlarıma aldım. Çok severdin Cihan Abi'nin yaylısında yolculuk etmeyi.</p>

  <p class="block11">Evet, hayvanat bahçesine de gittik. İngiltere'ye gitmeden bir hafta önceydi. Size veda etmeye gelmiştim. Seninle yükü ağır ama neşeli bir arkadaşlığımız vardı. Sevdiğin her şeyi ben de seviyordum. Yılbaşı vitrinlerini, renkli kartpostalları, yaldızlı çikolata kağıtlarını. Çok gecikmiş bir çocukluğu yaşıyordum seninle. Bu duygular hala içimde. Ama şimdi seninle gecikmiş gençliğimi yaşamak istiyorum.</p>

  <p class="block11">Birazdan yola çıkacağım, sana doğru. Kapma varmak, seni kucaklamak için sabırsızlanıyorum. Hüznün, sevincin, tutkulu bir özlemin harman olduğu bir ruh hali içindeyim.</p>

  <p class="block11">Yarın akşam seninle bugünü yaşayacağız. Yeni insanlar olarak yepyeni duygularla.</p>

  <p class="block11">Gece seninle kalacağım. Ertesi gün İzmir'e uçar, oradan da Yolhisar'a geçeriz. Bayramda orada birlikte oluruz diye düşünüyorum, ne dersin?</p>

  <p class="block11">Baharda mı? Öyle diyordum, ama işte şimdiden bahar... Seni seviyorum.</p>

  <p class="block11">Cihan</p>

  <p class="block11">Not:</p>

  <p class="block11">Söz ettiğin orgu, vedaya geldiğim gün ben armağan etmiştim sana.</p>

  <p class="block11">Cihan, cuma akşamı elinde bir menekşe demetiyle Ayşe'nin evinin önünde taksiden indi. Karanlık çöküyordu, ev, bahçe bir rüya gibi göründü ona. Başını kaldırıp pencereye baktı. Işık yanıyordu. Ayşe oradaydı. Arkasından vuran ışığın içinde incecik bir siluetti, yüzü belirsizdi. Ona el salladı ve bahçeden geçip kapıya yöneldi.</p>

  <p class="block11">Bir an, uçtuğunun bilincinde olmayan bir kuş gibi hissetti kendini. Geçmişin nasıl olup da şimdiki zamana dönüştüğüne şaşarak duraksadı ve içinde bulunduğu ana iyice yerleşmeye çabaladı.</p>

  <p class="block11">Merdiveni çıkarken evi daha iyi tanıdı. Yan bahçeye bakan küçük sahanlık penceresini, basılmaktan parlamış mozaik basamakları. Gelip geçici bir hüzne kapıldı, başı döndü. Yıllar... Bilgi, kültür, bilim, sanat, felsefe. Kendi tanıyıp bilmek. Yalnızlıklar, yalan düzenler. Belki de buydu yaşamak. Bütün bunların içinde bir törendi aşk, insanların birbirine kendini sunduğu bir şölen. Gözleri doldu. İçeri girdiğinde daha kötü olmaktan korktu. Sonra hemen üst kat sahanlığındaki geniş, aydınlık kapının ağzında bekleyen Ayşe'yi gördü. Canlandı, bir çırpıda ulaştı ona.</p>

  <p class="block11">Karşı karşıya durup kısacık bir süre aralarındaki en kısa mesafeyi ölçer gibi birbirlerine baktılar. Uzanıp Ayşe'nin yanağını hafifçe okşadı Cihan.</p>

  <p class="block11">"Ayşe... Ayşecik..." dedi sesi kırılarak ve gözleri yeniden dolarak. Elindeki menekşe demetini uzattı ona.</p>

  <p class="block11">"Cihan Abi... sonunda geldin!" dedi, Ayşe çiçeği alırken, yürekten. "Çok severim. Bu mevsimde nasıl buldun?" Geriye çekildi, Cihan'ı içeri alıp kapıyı kapattı. "Çiçekçileri ayağa kaldırdım," dedi Cihan. Güldü. Aynı anda birbirlerine atılıp kucaklaştılar, uzun süre öyle kaldılar.</p>

  <p class="block11">"Ah Cihan... Kim olduğunu bilmeden hep seni bekledim. Niye bu kadar geç kaldın?" "Büyümeni bekliyordum," dedi Cihan.</p>

  <p class="block11">Evin içinde hafif müzik, tatlı bir hüzün ve sıcak bir kavuşma esintisi vardı. Bir de aralarında ezilen menekşelerin kokusu...</p>

  <p class="block15">Ekim 2010-Mart 2011 İstanbul</p>

  <p class="block16" id="id_bookmark20">SON</p>
</body>
</html>
