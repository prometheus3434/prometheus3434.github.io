<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>trans</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <h3 class="normal2" id="calibre_toc_24"><span class="idebold">Kentler Arası</span></h3>

    <p class="normal1">Hay amına koyiyim! Başım çatlıyo bu sabah. Berbat durumdayım. Doğru buzdolabına gidiyorum. Evet! İki şişe Becks. Sorunu halleder. Göz açıp kapayıncaya kadar içiveriyorum amcıkları. Hemen kendimi daha iyi hissediyorum. Zamanı kollamam gerek ama.</p>

    <p class="normal1">Yatak odasına döndüğümde hâlâ uyuyo amına koyiyim. Şuna bak; tembel, şişman amcık. Bi bebek doğuracak diye bütün gün götünün üzerinde yatmaya hakkı olduğunu sanıyor… Neyse, bu başka bi hikâye. Çantamı yapmaya koyuluyorum… Bu amcık kot pantolonumu yıkamıştır umarım… 501’den söz ediyorum… Nerde bu 501? İşte burda. Direkten döndü amcık.</p>

    <p class="normal1">Uyanıyor şimdi. “Frank… n’apıyosun? N’apıyosun?” diyor bana.</p>

    <p class="normal1">“Gidiyorum. Hemen çıkmam gerek,” diyorum, etrafıma hiç bakmadan. Çoraplar nerde amına koyiyim… Akşamdan kalma olduğumda zaten her şey iki misli zaman alıyor, bi bu amcığın dırdırı eksikti.</p>

    <p class="normal1">“Nereye gidiyorsun? Nereye!”</p>

    <p class="normal1">“Söyledim sana, naşlamam gerek amına koyiyim. Lexo’yla küçük bi iş çevirdik. Bu konuda bi kelime daha etmeyeceğim amına koyiyim, ama birkaç hafta ortalıkta görünmesem iyi olacak. Polis falan gelirse beni aylardır görmedin. Başımı belaya soktuğumu sanıyosun, değil mi? Beni tanımıyosun daha.”</p>

    <p class="normal1">“İyi de, nereye gidiyorsun, Frank? Nereye gidiyorsun amına koyiyim?”</p>

    <p class="normal1">“Sen bunu şimdilik bilme. Bilmediğin bi şeyi sana söyletemezler, değil mi?”</p>

    <p class="normal1">Sonra amına koduğumun kaknem karısı kalkıp bana bağırmaya başlamaz mı, kafama estiği zaman onu bırakıp gidemezmişim, falan. Bi yumruk çakıyorum ağzına, kıçına da bi tekme, yere kapaklanıyor amcık, inlemeye başlıyor. Kabahat onda amına koyiyim, benimle bu şekilde konuşan bi amcığın başına ne geleceğini daha önce söyledim kaltağa. Oyunun kuralı bu, ister oyna ister evine git.</p>

    <p class="normal1">“BEBEK! BEBEK!..” diye bağırıyor.</p>

    <p class="normal1">Ben de ona, “BEBEK! BEBEK!” diye bağırarak karşılık veriyorum. “Bebek deme bana lan!” Yerde yatmış televizyon gibi bağırıyor.</p>

    <p class="normal1">Bebek muhtemelen benden değil zaten. Hem, daha önce de bebeklerim oldu, başka kadınlardan. Nasıl bi şey olduğunu biliyorum. Bu kancık bebek gelince her şeyin güllük gülistanlık olacağını sanıyor, ama hayatının şokunu yaşayacak daha. İyi bilirim ben bebekleri. Tam bi kıç ağrısıdırlar.</p>

    <p class="normal1">Tıraş takımı. Bana bu lazım amına koyiyim. Bir şey unuttuğumu biliyodum.</p>

    <p class="normal1">Amcık kendini iyi hissetmediğini ve bir doktora görünmesi gerektiğini söyleyip duruyor. Zamanım yok öyle bi şey için, zaten geç kalıyorum amcığın yüzünden. Naşlamalıyım.</p>

    <p class="normal1">“FRRRAAAANNNK!” diye bağırıyor ben kapıya giderken. Harp birasının reklamı gibi, diye geçiriyorum aklımdan: ‘Hızlı bi çıkış yapma zamanı.’ Tam beni anlatıyor.</p>

    <p class="normal1">Sabahın o saatinde bile pub tıklım tıklım. Renton, kızıl amcık, siyah topu çakıp Matty’den oyunu alıyor.</p>

    <p class="normal1">“Rab! Adımı bilardo listesine yaz, amına koyiyim. Nedir herkesin derdi?” Bara gidiyorum.</p>

    <p class="normal1">Rab’in, yani takma adıyla Second Prize’ın bi gözü şiş. Herifin teki benzetmiş bunu.</p>

    <p class="normal1">“Rab. Hangi orospu çocuğu yaptı bunu sana?”</p>

    <p class="normal1">“Lochend’de iki tip. Sarhoştum.” Koyun gibi bakıyor bana amcık.</p>

    <p class="normal1">“Adlarını biliyor musun?”</p>

    <p class="normal1">“Hayır, ama merak etme, cezalarını keseceğim o amcıkların, her şeyi ayarladım.”</p>

    <p class="normal1">“Herhalde. Tanıyor musun amcıkları?”</p>

    <p class="normal1">“Hayır. Görüşten sadece.”</p>

    <p class="normal1">“Ben ve Rents Londra’dan döndüğümüzde uğrayacağız amına koduğumun Lochend’ine. Dawsy’yi de benzettiler orda bi süre önce. Yanıtlanması gereken bazı sorular var amına koyiyim, var mı lan öyle!”</p>

    <p class="normal1">Rents’e dönüyorum. “Hazır mısın adamım?”</p>

    <p class="normal1">“Eline vermek için sabırsızlanıyorum, Franco.”</p>

    <p class="normal1">Topları dizip amcığı perişan ediyorum. Siyahı çaktığımda masada iki topu var. “Matty ve Secks gibilerini tokatlayabilirsin, ama Fırtına Franko istekayı eline aldı mı, unut gitsin, salça kafa,” diyorum ona.</p>

    <p class="normal1">“Bilardo göt oğlanları içindir,” diyor. Gıcık ibne. Beceremediği her şey göt oğlanları için ona kalsa.</p>

    <p class="normal1">Gitmemiz gerek, oyuna devam etmenin anlamı yok. Matty’ye bakıp cebimden bi tomar çıkarıyorum. “Hey Matty? Bu nedir, biliyo musun?” diyorum tomarı amcığa doğru sallayarak.</p>

    <p class="normal1">“Şey… evet…” diyor.</p>

    <p class="normal1">Barı işaret ediyorum: “Peki, şu nedir biliyo musun?”</p>

    <p class="normal1">“Şey… evet… bar.” Çok yavaş amcık, çok. Ben gayet iyi bilirim ne kadar yavaş olduğunu.</p>

    <p class="normal1">“Peki, bu nedir biliyo musun?” diyorum bardağımı işaret ederek.</p>

    <p class="normal1">“Şey… evet…”</p>

    <p class="normal1">“İlla söylemek mi gerekiyor? Bi bira bi de kolalı Jack Daniels öyleyse, götoş!”</p>

    <p class="normal1">Yanıma gelip, “Hey, Frank, biraz maddi sıkıntım var, biliyor musun…” diyor.</p>

    <p class="normal1">Bilmez miyim, çok iyi bilirim. “Yakında ferahlarsın umarım,” diyorum. Mesajı alıp bara doğru gidiyor. Orospu çocuğu eroin takılıyor yine, şayet bıraktıysa tabii ki. Londra’dan döndüğümde amcığın kulağını bükmeliyim. Amına koduğumun cankileri. Boşuna yer işgal ediyolar. Rents hâlâ temiz ama. İçkiye yazılışından belli.</p>

    <p class="normal1">Bu Londra seyahati heyecanlandırıyor beni. Rents iki haftalığına bi arkadaşının dairesini ayarladı, şu Tony amcığıyla yavuklusunun kaldıkları daire. Bi yerlere tatile gitmişler. O civarda hapisten tanıdığım iki tip oturuyor; eski günlerin anısına ararım amcıkları.</p>

    <p class="normal1">Matty’ye içkisini veren şu Lorraine ufaklığı; fena düzerim onu. Bara gidiyorum.</p>

    <p class="normal1">“Selam, Lorraine! Gelsene bi dakka.” Yüzüne dökülen saçlarını geriye atıp parmaklarımı kulaklarının arkasına koyuyorum. Piliçlerin hoşuna gider. Erojen bölgeler falan filan. “Birinin bi gece önce sevişip sevişmediğini böyle anlayabilirsin. Sıcaklığından, anlıyo musun?” diye açıklıyorum.</p>

    <p class="normal1">Gülüyor sadece, Matty de gülüyor.</p>

    <p class="normal1">“Bilimsel bi açıklama bu, biliyo musun? Bazı amcıkların bundan haberi yoktur.”</p>

    <p class="normal1">“Peki, Lorraine dün gece sevişmiş mi?” diye soruyor Matty. Minyon amcık başını öte tarafa çeviriyo, ısıtılmış ölüm gibi.</p>

    <p class="normal1">“Bu bizim sırrımız, değil mi bebeğim?” diyorum ona. Bana kesik olduğunu sanıyorum, çünkü onunla ne zaman konuşsam nutku tutuluyor, utanıp önüne bakıyor. Londra’dan bi döneyim hele, köpekbalığı gibi kapacağım seni, evine yerleşeceğim amcık.</p>

    <p class="normal1">Bebek doğduktan sonra June kaltağıyla yaşamaya devam edersem siksinler beni. O amcık bana bebeğe zarar verecek bi şey yaptırdıysa ölümlerden ölüm beğensin kendine. Hamile kaldığından beri dili bi karış. Hiçbi amcık benimle o şekilde konuşamaz, bebek olsun ya da olmasın. Bunu bildiği halde terbiyesizlik ediyor, amına koyiyim. O bebeğe bi şey olduysa…</p>

    <p class="normal1">“Selam, Franco,” diyor Rents, “ufak ufak yola çıksak iyi ederiz. Yolluk bi şeyler alacağız daha, unutma.”</p>

    <p class="normal1">“Evet, haklısın. Sen ne alıyorsun?”</p>

    <p class="normal1">“Bi şişe votka ve bikaç kutu bira.”</p>

    <p class="normal1">Tahmin etmeliydim. Votkaya dayanamaz bu salça kafalı orospu çocuğu.</p>

    <p class="normal1">“Ben bi şişe J.D alacağım, sekiz kutu da Export bira. Lorraine’e de iki fıçı bira paketlemesini söyleyebilirim ama.”</p>

    <p class="normal1">“Trende paketleyecek bikaç kişi çıkacaktır karşımıza zaten,” diyor. Amcığın mizah anlayışı beni zorluyor bazen. Rents’le uzun bi geçmişimiz var, ama ibne değişti sanki, uyuşturuculardan falan da söz etmiyorum. Tarzlarımız farklı gibi. Yine de şahane bi amcıktır, salça kafalı orospu çocuğu.</p>

    <p class="normal1">Neyse, ben biraları alıyorum, biri benim için bol köpüklü, diğeri normal, salça kafa için. Alışverişi tamamlayıp taksiyle gara gidiyor ve gardaki pub’da da birer bira deviriyoruz. Barda oturan tiple biraz sohbet ediyorum; bir elli boyunda bi oğlan, abisini Saughton’dan tanıyorum amcığın. Fena biri değildi hatırladığım kadarıyla. Zararsız bi amcıktı.</p>

    <p class="normal1">Londra treni tıka basa dolu. Bu gerçekten canımı sıkıyor. Yani, bilet için bi ton para ödüyorsun Britanya Demiryolları amcıklarına ve oturacak yer yok! Sikerim böyle işi.</p>

    <p class="normal1">Bira kutuları ve şişelerle zorlanıyoruz biraz. Benim içkilerim her an poşeti patlatıp yerlere saçılabilir. Bütün bu sırt çantalı ve bavullu amcıklar yüzünden bu sıkışıklık, bir de amına koduğumun bebek arabaları yüzünden.</p>

    <p class="normal1">“Kımıldayacak yer yok avradını sikiyim,” diyor Rents.</p>

    <p class="normal1">“Bütün o yer ayırtan amcıklar yüzünden. Edinburgh’dan Londra’ya gidiyorsan yer ayırtırsın, iki başkent sonuçta, ama o Berwick ve diğer siktirici kasabalardan binenlere ne demeli? Tren oralarda durmamalı amına koyiyim; Edinburgh’dan doğru Londra yapmalı, bu kadar basit. Bana kalsa öyle yaparım.” Bikaç göt bana bakıyor. Ben düşündüğümü söylüyorum, kimin ne dediği sikimde değil.</p>

    <p class="normal1">Herkes yerini ayırtmış. Ayrıcalıktan başka bi şey değil. İlk gelen istediği yere oturmalı. Bu yer ayırtma meselesi çok boktan… Göstereceğim amcıklara yer ayırtmayı…</p>

    <p class="normal1">Rents iki çıtırın yanına oturuyor. Keyfi yerinde. İyi bi seçim yaptı salça kafa!</p>

    <p class="normal1">“Bu koltuklar Darlington’a kadar boş,” diyor bana.</p>

    <p class="normal1">Rezervasyon kartlarını alıp arka cebime sokuyorum “Londra’ya kadar boşlar artık. Göstereceğim amcıklara rezervasyon yapmayı,” diyorum, çıtırlardan birine gülümseyerek. “Haklı değil miyim? Bir biletin fiyatı kırk papel, amına koyiyim. Utanma yok bu Britanya Demiryolları’nda.” Rents omuz silkmekle yetiniyor. Başına yeşil beyzbol kepini giymiş artist amcık. Orospu çocuğu uyuyakalırsa o kep pencereden dışarı uçacak, hiç affetmem.</p>

    <p class="normal1">Rents votkaya ufak ufak yazılıyor ve daha Portobello’ya gelmeden yarısını haklıyor. Dayanamaz votkaya salça kafa. Orospu çocuğu oyunu böyle oynamak istiyorsa, tamamdır… J.D şişesini alıp dikiyorum.</p>

    <p class="normal1">“Hadi bakalım, hadi bakalım, hadi bakalım…” diyorum. Gülümsemekle yetiniyor amcık. Çıtırları kesip duruyor. Kızlar Amerikalı bu arada. Salça kafanın sorunu iş hatunlara gelince biraz tutuk olması, her ne kadar amcığın kendine özgü bi tarzı olsa da. Benim gibi ya da Sick Boy gibi değil. Belki de hiç kız kardeşi olmadığı ve abisiyle büyüdüğü için kızlara yaklaşmayı bilmiyor. O amcığın ilk hareketi yapmasını beklersen yanmışsın. Salça kafaya gösteriyorum nasıl yapıldığını.</p>

    <p class="normal1">“Hiç utanma yok bu Britanya Demiryolu amcıklarında, değil mi,” diyorum yanımızdaki çıtıra.</p>

    <p class="normal1">“Pardon?” diyor bana, tuhaf aksanıyla.</p>

    <p class="normal1">“Nerdensiniz bakiyim siz?”</p>

    <p class="normal1">“Affedersin, seni anlamıyorum…” Bu yabancı amcıkların Kraliçe’nin İngilizcesiyle sorunları var. Yüksek sesle, yavaş ve biraz daha kibar konuşman gerekiyor anlayabilmeleri için.</p>

    <p class="normal1">“NERDEN… GELİYORSUNUZ… SİZ?”</p>

    <p class="normal1">Bu, meseleyi hallediyor. Önümüzdeki meraklı amcıklar dönüp bana bakıyorlar. Ben de dosdoğru onlara bakıyorum. Bu yolculuk tamamlanmadan birilerinin ağzı burnu kırılacak, bunu şimdiden görebiliyorum.</p>

    <p class="normal1">“Şey… Biz Kanadalıyız, Torontolu.”</p>

    <p class="normal1">“Toronto. Maskeli Süvari’nin Kızılderili kankasının adıydı, değil mi?” diyorum. Kızlar bön bön bakıyolar bana. İskoç mizahını anlamak herkesin harcı değil.</p>

    <p class="normal1">“Sen nerelisin?” diye soruyor öteki çıtır. İkisine de fena yazılırım. Salça kafa ne iyi etmiş buraya oturmakla.</p>

    <p class="normal1">“Edinburgh,” diyor Rents, aksanını biraz yumuşatarak. Salça kafalı sahte orospu çocuğu. Harekete geçmeye hazır şimdi amcık, Franco buzu kırdı nasıl olsa.</p>

    <p class="normal1">Kızlar bize siktiğiminin Edinburgh’unun ne kadar güzel olduğunu falan anlatmaya başlıyorlar, bahçelerin üzerindeki tepede yükselen şatonun güzelliği ve bütün o siktiğimin palavraları. Başka bi bok bilmez zaten bu turistler, şato ve Princes Caddesi, bir de High Caddesi. Monny teyze bütün çocuklarıyla İrlanda’nın batı kıyısındaki o küçük adadan geldiğinde mesela, kadıncağız bi ev versinler diye belediye encümenine gitti. Belediye encümeninde ona nerde oturmak istediğini sordular. Kadın, Princes Caddesi’nde şatoyu gören bi ev istediğini söyledi. Bu kadın sudan çıkmış balıktan farksız, anadili Keltçe amına koyiyim; İngilizceyi doğru dürüst konuşamıyor. Zavallı amcık trenle gelirken caddeyi gözüne kestirmiş, her yer öyle sanmıştı. Belediye encümeni gülüp ona hiç kimsenin oturmak istemediği Batı Granton’da bi ev verdi. Şatolu manzarası yok ama gazhaneye bakıyor. Gerçek hayatta işler böyle yürür, büyük bi evi ve tonla parası olan zengin amcığın teki değilsen yani.</p>

    <p class="normal1">Neyse, çıtırlar da bizimle içmeye başlıyorlar, Rents bu arada bulut oluyor, biliyorum çünkü haftanın herhangi bi gününde içki kapışmasında onu yere serebilirim ve ben bile etkisini hissetmeye başladım. Bu arada, dün gece Lexo’yla Corstorphine’deki kuyumcu işini kıvırdıktan sonra da kafaları çektik. Bu, şu anda neden bu kadar sarhoş olduğumu açıklıyor. Ama şimdi asıl yapmak istediğim biraz iskambil oynamak.</p>

    <p class="normal1">“Desteyi çıkar Rents.”</p>

    <p class="normal1">“Almadım ki yanıma,” demez mi? İnanamıyorum amcığa! Dün gece ona söylediğim son şey, kartları almayı unutma, olmuştu.</p>

    <p class="normal1">“Kartları almayı unutma dedim sana, kuş beyinli! Dün gece sana söylediğim son şey neydi? Hı? Kartları almayı unutma!”</p>

    <p class="normal1">“Unuttum işte,” diyor amcık. Bahse girerim ki bilhassa almadı salça kafalı orospu çocuğu. Kart oynamayınca sıkılıyorsun bi süre sonra, amına koyiyim.</p>

    <p class="normal1">Şu sıkıcı amcık kitap okumaya başlıyor; terbiyesizlikten başka bi şey değil. Sonra salça kafayla Kanadalı öteki çıtır, hani ikisi de öğrenci ya, okudukları kitaplardan falan konuşmaya başlıyolar. Fitil oluyorum. Bu yolculuğa eğlenmek için çıktık amına koyiyim, siktiğimin kitaplarından konuşmak için değil. Bana kalsa dünyadaki bütün kitapları toplayıp alayını yakarım, amına koyiyim. Zeki bi amcığa ne kadar çok okuduğuyla hava atma fırsatı vermenin dışında bi boka yaramaz kitap okumak. Bilmen gereken her şeyi gazetelerden ve televizyondan öğreniyorsun zaten…</p>

    <p class="normal1">Darlington’da duruyoruz ve iki göt biniyor trene, ellerindeki biletlerdeki koltuk numarasına bakıp yerlerini arıyorlar. Tren hâlâ tıka basa dolu, zor otururlar yerlerine.</p>

    <p class="normal1">“Affedersiniz, bunlar bizim yerlerimiz. Önceden ayırtmıştık,” diyor amcıklardan biri, biletini göstererek.</p>

    <p class="normal1">“Bi yanlışlık var korkarım ki,” diyor Rents. Salça kafa orospu çocuğu yeri geldiğinde kendine hava vermeyi iyi becerir, Sezar’ın hakkı Sezar’a, havalı ibne. “Trene Edinburgh’dan bindiğimizde koltukların üzerinde rezerve olduklarına dair kart falan yoktu.”</p>

    <p class="normal1">“Ama rezervasyonu yapılmış biletlerimiz burda,” diyor John Lennon gözlüklü amcık.</p>

    <p class="normal1">“O zaman size ancak şikâyetinizi Britanya Demiryolları’nın bi memuruna yapmanızı önerebilirim. Arkadaşım ve ben bu koltukları boş varsayarak oturduk. Britanya Demiryolları’nın hatasından biz sorumlu tutulamayız herhalde. Teşekkür ederim, iyi akşamlar,” diyor Rents, sonra da gülmeye başlıyor, tam bi kızıl kafa gibi. Amcığın performansına öyle bi dalmışım ki ibnelere siktirip gitmelerini söylemeye fırsat bulamadım. Mesele çıkarmaktan nefret ederim, ama bu John Lennon amcığı kaşınıyodu.</p>

    <p class="normal1">“Elimizde bu koltukların bize ait olduğunu kanıtlayan biletler var,” diyor amcık. Buraya kadar.</p>

    <p class="normal1">“Hey sen!” diyorum. “Evet, sen, amcık ağızlı!” Bana doğru dönüyor. Ayağa kalkıyorum. “Arkadaşımın ne dediğini duydun. Bisikletine atla ve bas git sivilceli göt! Hadi… Ense tıraşını görelim!” diyorum vagonun sonunu işaret ederek.</p>

    <p class="normal1">“Hadi Clive,” diyor arkadaşı. Siktirip gidiyorlar. Onlar için hayırlı olan da bu. Bu da hikâyenin sonu diye düşünüyorum ki, hayır, amcıklar yanlarında biletçi çocukla geri geliyolar.</p>

    <p class="normal1">Biletçi çocuğun umurunda değil belli ki, işini yapmaya çalışıyor zavallı. Bana koltukların o iki amcığa ait olduğunu anlatmaya çalışıyor, ama sözünü kesiyorum.</p>

    <p class="normal1">“Bu amcıkların biletlerinde ne yazdığı benim sikimde değil, birader. Biz oturduğumuzda koltukların üzerinde rezervasyon kartı yoktu amına koyiyim. Bu saatten sonra yerimizden kalkacak değiliz. Biletler için tonla para alıyosunuz, bi dahaki sefere rezervasyon kartlarını yerleştirmeyi unutma.”</p>

    <p class="normal1">“Biri kartları almış olmalı,” diyor. Bu amcığın bi bok yiyeceği yok.</p>

    <p class="normal1">“Biri aldı ya da almadı. Bu beni ilgilendirmez. Dediğim gibi, koltuklar boştu ve ben burda oturuyorum amına koyiyim. Nokta.”</p>

    <p class="normal1">Biletçi çocuk diğer amcıklara yapabileceği bi şey olmadığını söylüyor ve tartışmaya başlıyorlar. Bıraktım ne halleri varsa görsünler. Amcıklar çocuğu ondan şikâyetçi olmakla tehdit ettiler, çocuğun da tepesi atmaya başladı.</p>

    <p class="normal1">Önümüzde oturan amcıklardan biri dönüp arkasına bakıyor yine.</p>

    <p class="normal1">“Bi sıkıntın mı var, birader!” diye bağırıyorum ona. Kıpkırmızı kesilip önüne bakıyor amcık. Ödlek göt.</p>

    <p class="normal1">Rents uyuyakalmış. Küfelik oldu salça kafalı amcık. Birası yarıya kadar dolu ve başka bira yok. Birasını alıp tuvalete gidiyorum, birazını boşaltıp içine aynı miktarda işiyorum. Unutur musun kartları göt! Üçte iki bira, üçte bir sidik.</p>

    <p class="normal1">Dönüp birasını aynı yere koyuyorum. Horul horul uyuyor amcık, çıtırlardan biri de öyle. Diğeri kafasını kitaba gömmüş. İkisinin de amını götünü bir ederim. İri sarışını mı yeğlerim yoksa siyah saçlıyı mı, karar veremiyorum.</p>

    <p class="normal1">Peterborough’a vardığımızda uyandırıyorum salça kafayı. “Hadi Rents. Bi birayı içemedin amına koyiyim. Sen iyi bi deparcısın, o kadar, iyi bir deparcı uzun mesafe koşucusuyla asla başa çıkamaz.”</p>

    <p class="normal1">“Sorun yok…” diyor amcık, biradan sıkı bi yudum alarak. Yüzünü ekşitiyor. Üzerime işememek için zor tutuyorum kendimi.</p>

    <p class="normal1">“Biranın tadı bi tuhaf. Kesilmiş gibi, biliyor musun? Sidik gibi.”</p>

    <p class="normal1">Gülmemek için büyük çaba sarf ediyorum. “Bahane bulma bana, mızıkçı orospu çocuğu.”</p>

    <p class="normal1">“Yine de içerim ama,” diyor. Salak amcık kalan birayı bi dikişte içerken ben pencereden dışarıya bakmaya çalışıyorum.</p>

    <p class="normal1">Kings Cross’a vardığımızda içim iyice geçmiş amına koyiyim. Çıtırlar siktirip gitmişler; bi ara iyi yere demir attığımızı düşünmüştüm. Sonra, trenden indiğimizde Rents’i kaybediyorum. Kendi çantam yerine salça kafanın çantasını almışım hatta. Amcığın da benimkini almış olmasını umuyorum. Adresi bile bilmiyorum amına koyiyim… Ama sonra salça kafayı metronun girişinde elinde plastik bardakla duran ufak tefek bi amcıkla konuşurken görüyorum. Rents çantamı almış. Direkten döndü, amcık.</p>

    <p class="normal1">“Çocuk için biraz bozuk paran var mı, Franco?” diyor Rents ve bu salak görünümlü cüce orospu çocuğu bardağı uzatıyor; o salak gözleriyle bana bakarak.</p>

    <p class="normal1">“Siktir git lan, dilenci pezevenk!” diyorum, bardağı elinden tokatlayarak, sonra aptal amcığın milletin bacaklarının arasından yerdeki bozuklukları toplayışını seyredip ölüyorum gülmekten.</p>

    <p class="normal1">“Nerde bu amına koduğumun dairesi?” diyorum Rents’e.</p>

    <p class="normal1">“Yakın,” diyor Rents, bana sanki… şeymişim gibi bakarak… Puştun bazen insana bi bakışı var… Kanka manka dinlemeyeceğim gözünü şişireceğim bi gün amcığın. Sonra Victoria Lane’e sapıyor göt, ben de peşinden gidiyorum.</p>

    <h3 class="normal2" id="calibre_toc_25"><span class="idebold">Na Na ve Naziler</span></h3>

    <p class="normal1">Leith Walk’daki The Fit’te iğne atsan yere düşmez. Benim gibi açık tenli biri için fazla sıcak, hani. Bazı kediler bayılır sıcağa, ama benim gibiler, bize fazla gelir, hani. Zor iş.</p>

    <p class="normal1">İnsanın moralini sıfırlayan bi başka şey de meteliksiz kalmak. Sırf Joe Strummer çalıyorlar. Ortalıkta dolanıp insanları incelemekten başka yapacak şey yok, hani. Bütün kediler arkadaş canlısı falan görünür, ama cebinde metelik olmadığını anladıkları anda gölgelere karışırlar…</p>

    <p class="normal1">Kraliçe Tiki-Viki’nin heykelinin önünde Franco’yu görüyorum, iri bi tiple konuşuyor, Lexo adında berbat bi tiple: öylesine tanıdığı biri, ne demek istediğimi anlıyosanız. Bütün psikopatların birbirini tanıması tuhaf bi durum, değil mi hani? Şeytani ittifaklar bunlar, şeytani…</p>

    <p class="normal1">“Spud! N’aber lan! Nasıl gidiyor?” Kafası çok iyi Dilenci’nin.</p>

    <p class="normal1">“Şey, fena sayılmaz hani, Franco… Ya sen?”</p>

    <p class="normal1">“İyi,” diyor, yanındaki dikdörtgen biçimli dağa dönerek. “Lexo’yu tanıyorsun, önerme olarak söylüyorum, soru değil.” Başımı sallıyorum ve yarma bi an için bana bakıyor, sonra dönüp Franco’yla konuşmaya devam ediyor.</p>

    <p class="normal1">Bu kedilerin patlatmaları gereken çöp torbaları, karıştırmaları gereken çöp bidonları olduğunu hissedebiliyorum. Bu yüzden, “Şey… Benim naşlamam gerek, sonra görüşürüz,” diyorum.</p>

    <p class="normal1">“Dur. Kanka? Harçlığın var mı?” diye soruyor Franco.</p>

    <p class="normal1">“Şey, aslına bakarsan, meteliğe kurşun atıyorum. Cebimde otuz iki peni, Abbey National’daki hesabımda da bi pound var. Charlotte Meydanı’ndaki züppeleri uykularından edecek bi yatırım portföyü olduğu söylenemez, hani.”</p>

    <p class="normal1">Franco elime bi yirmilik toka ediyor. Tamamdır, Dilenci Çocuk.</p>

    <p class="normal1">“Damardan takılmak yok ama amcık!” diyor şaka yollu, hani.</p>

    <p class="normal1">Adamım Franco’yu küçük düşürecek bi şey çıktı mı ağzımdan? Şey, yani… fena bi tip değildir. Tam bi cengel kedisi, hani, ama cengel kedileri bile bazen kendi başlarına oturup biraz mırlarlar, hani, tabii birini mideye indirdikten sonra. Franco’yla Lexo’nun kimi midelerine indirdiklerini merak etmemek elde değil, hani. Franco bi süre Londra’da kaldı Rents’le, aynasızlardan saklanıyordu. Nasıl bi iş çevirdiler acaba? Bilmemek daha iyidir bazen. Hatta, bilmemek her zaman daha iyidir, hani.</p>

    <p class="normal1">Kestirme olsun diye Woolies’e giriyorum; hareketli, çok hareketli. Güvenlikçi çıkış kapısında hayli seksi bi kedikızla sohbette, cebime birkaç boş kaset atıyorum… Nabzım yükseliyor, sonra yavaşça iniyor… Güzel bi duygu, hani, en iyisi… Eroin çakmaktan ve bi hatunla boşalmaktan sonra gelir belki. O kadar güzel ki, adrenalin çarpması bende çarşıya inip bi şeyler araklama isteği uyandırıyor, hani.</p>

    <p class="normal1">Sıcak, diyorum… Çok sıcak. Başka türlü ifade etmek mümkün değil. Sahilin yolunu tutup İş ve İşçi Bulma Kurumunun yakınında bi banka oturuyorum. İki onluk cebimi güzel ısıtıyor, hani. Bikaç kapı açabilir, dedikleri gibi. Oturup nehri seyrediyorum. Büyük bi kuğu var nehirde. Kuğu Johnny ve eroin geliyor aklıma. Ama bu kuğu çok güzel, amına koyiyim. Keşke onu besleyecek biraz ekmeğim olsaydı, hani.</p>

    <p class="normal1">Gav, İş ve İşçi Bulma Kurumu için çalışıyor. Belki öğle tatilinde yakalar, ona bikaç bira ısmarlarım, hani. Son zamanlarda hep o ısmarladı. Binadan Ricky Monaghan’ın çıktığını görüyorum. İyi biridir, hani.</p>

    <p class="normal1">“Ricky…”</p>

    <p class="normal1">“N’aber Spud? Ne var ne yok?”</p>

    <p class="normal1">“Benim cephede pek bi şey olduğu yok kedioğlan. Gördüğün gibi işte.”</p>

    <p class="normal1">“O kadar mı kötü?”</p>

    <p class="normal1">“Daha da kötü kedioğlan, daha da kötü.”</p>

    <p class="normal1">“Temiz mi takılıyorsun hâlâ?”</p>

    <p class="normal1">“Dört hafta iki gün oldu, biliyo musun? Her saniyeyi sayıyorum moruk, her saniyeyi. Tik-tak, tik-tak, hani.”</p>

    <p class="normal1">“Peki, kendini daha iyi hissediyor musun bari?”</p>

    <p class="normal1">O anda idrak ediyorum daha iyi hissettiğimi; sıkıntıdan patlamak üzereyim, ama fiziksel olarak, hani… Evet. İlk iki hafta ölüm tuzağıydı amına koyiyim… Ama şimdi, hani, ateşli bi Yahudi prensesi ya da beyaz çoraplarına varıncaya kadar Katolik bi kızla sevişebilirim. Beyaz çorap şart ama.</p>

    <p class="normal1">“… evet… daha iyi hissediyorum, hani.”</p>

    <p class="normal1">“Cumartesi günü Easter Road stadına geliyor musun?”</p>

    <p class="normal1">“Yo, hayır… Futbol maçına gitmeyeli yıllar oldu, biliyo musun?” Belki de giderim. Rents’le… Ama Rents Londra’da şimdi… Ya da Sick Boy’la. Gav’le gidip ona bikaç bira ısmarlayabilirim… Cabs’leri bi seyredeyim tekrar. “… şey, belki. Bakalım, hani. Sen gidiyor musun?”</p>

    <p class="normal1">“Hayır. Geçen sene Miller’in işine son verilinceye kadar gitmemeye yemin ettim. Yeni bir teknik direktöre ihtiyacımız var.”</p>

    <p class="normal1">“Evet… Miller… Teknik direktör olarak yeni birine ihtiyacımız var…” Teknik direktörün kim olduğunu bile bilmiyodum, hani. Takımda oynayan kedilerden birinin bile adını söyleyemezdim. Belki Kano… Ama Kano başka takıma transfer oldu galiba. Durie! Gordon Durie!</p>

    <p class="normal1">“Durie takımda mı hâlâ?”</p>

    <p class="normal1">Monny bana şaşkınlıkla bakıp başını sallıyor.</p>

    <p class="normal1">“Hayır, Durie gideli yıllar oluyor, Spud. Seksen altıda. Chelsea’ye gitti.”</p>

    <p class="normal1">“Evet, doğru moruk. Durie. O kedinin Celtic’e müthiş bir gol attığını hatırlıyorum. Yoksa Rangers mıydı? Ne fark eder, hani, bi paranın iki farklı yüzü gibi, değil mi?”</p>

    <p class="normal1">Omuz silkiyor. Kediyi ikna edebildiğimi sanmıyorum.</p>

    <p class="normal1">Neyse, Ricky bana eşlik ediyor ya da ben ona eşlik ediyorum… Yani, bu çatlak ortamda kimin kime eşlik ettiği belli mi? Ama kim kime eşlik ediyorsa, istikamet Walk’daki Fit yine. Hayat eroinsiz çok sıkıcı olabiliyor. Rents Londra’da; Sick Boy son zamanlarda kentin kuzey taraflarını koklamakla meşgul, bizim eski mahalle kediyi kesmiyor bu günlerde; Second Prize Rab, ortalıktan kayboldu ve Tommy Lizzy’den ayrıldığından beri ağır bunalımda. Geriye Franco kalıyor… Ne hayat, hani.</p>

    <p class="normal1">Ricky, Monny, Richard Monoghan, eski Fenian<sup class="calibre3"><a class="footnote-link" href="../Text/trans_split_022.html#footnote-24318-7" id="footnote-24318-7-backlink">[7]</a></sup> özgürlük savaşçısı; hiç kuşku yok, hiç kuşku yok, yeni hatunuyla buluşmak üzere siktir olup gidiyor. Bendeniz de sap gibi bi başıma kalıyorum, hani. Easter Road’un sonundaki hükümet evlerinde oturan Na Na’yı ziyaret etmeye karar veriyorum. Na Na nefret ediyor orda yaşamaktan, hem de evi oldukça güzel olmasına rağmen, hani. Keşke bana da verseler ordan bi ev. Gayet hoş evler, ama sadece yaşlılar için, hani. Bi kordonu çekiyorsun alarm çalıyor ve bekçi gibi bi adam var, gelip sorununu hallediyor. Tam bana göre yani, ama bekçi Frank Zappa’nın kızı olacak hani, şu kaçık kız, vadi kızı, Moon Unit Zappa. Süper olurdu, şaka etmiyorum!</p>

    <p class="normal1">Na Na’nın bacakları hiç iyi değil, Lorne Strasse’daki eski evi en üst kattaydı ve doktor o yaşta bu kadar çok merdiven inip çıkmanın ona fazla geldiğini söylüyor. Çok haklısınız, doktor bey. Na Na’nın varislerini alırsan geriye onu taşıyacak bi şey kalmaz, bacak kalmaz. Benim kollarımdaki damarlar bile onun bacaklarındaki damarlardan iyidir. Yine de doktora sıkı bi zılgıt geçti Nana; kendi bölgelerini sidikleriyle işaretlemeye alışmış yaşlı kediler misali. Bölgelerinden öyle kolay kolay vazgeçmeleri düşünülemez tabii ki. Pençeler açılır ve havada tüyler uçuşur, hani. Budur Na Na… Bayan Mouskouri, öyle derim ben ona.</p>

    <p class="normal1">Na Na’nın yaşadığı blokta Bay Bryce’a uğradığı zamanlar dışında hiç kullanmadığı bi ortak oturma alanı var. Yaşlı hergelenin akrabaları bekçiye Na Na ihtiyarı cinsel olarak taciz ediyor diye şikâyette bulunmuşlar. Bekçinin karısı annemle Bay Bryce’ın kızını barıştırmak için aracı olmuş, ama Na Na kızın yüzündeki çirkin et benine dair dolaylı bi şeyler söyleyerek kızı ağlatmış. Şu şarap lekesini andıran benlerden biri. Na Na böyledir, başka insanların, özellikle de başka kadınların, zayıf taraflarını bulup onlara karşı kullanır, hani.</p>

    <p class="normal1">Arka arkaya bikaç kilit açılıyor ve Na Na bana gülümseyip içeri girmemi işaret ediyor. Ben çok iyi karşılanırım burda, ama bu annemle kız kardeşim için geçerli değil, hani. Na Na için ellerinden gelen her şeyi yapmalarına rağmen. Ama Na Na erkekleri sever, kadınlardan nefret eder. Beş değişik erkekten sekiz çocuğu var. Bunlar bildiklerimiz sadece.</p>

    <p class="normal1">“Merhaba… Calum… Willie… Patrick… Kevin… Desmond…” Hatırlayabildiği tüm torunlarının adlarını sıralıyor, ama benimki bir türlü gelmiyor aklına. Ama bu beni rahatsız etmez, hani, o kadar sık “Spud” diye çağrılırım ki. Annem bile bana “Spud” der, bu yüzden ben de kendi adımı unuturum bazen, hani.</p>

    <p class="normal1">“Danny.”</p>

    <p class="normal1">“Danny. Danny, Danny, Danny. Ya, Kevin Danny’den aklıma gelmeliydi. Danny Boy, nasıl unutabilirim o şarkıyı!”</p>

    <p class="normal1">Evet, hani, nasıl unutabilir o şarkıyı… <span class="ideitalik">Danny Boy</span> ve <span class="ideitalik">Picardy Gülleri</span> bildiği yegâne şarkılar. Avazı çıktığı kadar, soluk soluğa ve detone söyler onları, etkiyi artırmak için kollarını havaya kaldırarak, hani.</p>

    <p class="normal1">“George burda.”</p>

    <p class="normal1">Eğilip L biçimindeki odanın öteki tarafına bakıyorum ve Dode dayıyı görüyorum, kamburunu çıkarmış oturuyor, elinde bi kutu bira.</p>

    <p class="normal1">“Dode,” diyorum.</p>

    <p class="normal1">“Spud! İyi misin patron? Hayat nasıl gidiyor?”</p>

    <p class="normal1">“Şeftali gibi, kedioğlan, şeftali gibi. Ya seninki?”</p>

    <p class="normal1">“Şikâyetçi değilim. Annen nasıl?”</p>

    <p class="normal1">“Nası olacak, benimle uğraşıp duruyor. Her zamanki gibi.”</p>

    <p class="normal1">“Hop! Annenden söz ediyorsun! Ana gibi yar olmaz. Doğru değil mi, Anne?” diye soruyor Na Na’ya.</p>

    <p class="normal1">“Tam üstüne bastın, evlat!”</p>

    <p class="normal1">‘Tam üstüne bastın’ Na Na’nın en sevdiği deyimlerden biridir. Bi de ‘çiş’ demeye bayılır, hani. Kimse Na Na gibi ‘çiş’ diyemez. Şşşşşş sesini uzatarak telaffuz eder sözcüğü, hani, beyaz porselene çarpan sarı sıvıdan yükselen buharı <span class="ideitalik">görürsün.</span></p>

    <p class="normal1">Dode dayı ona kocaman, anlayışlı bi gülümsemeyle karşılık veriyor. Dode melez, Karayipli bir denizciden olma, hani, Karayip sperminden üreme! Dode’un babası Leith’de Na Na’yı hamile bırakmaya yetecek kadar uzun kalmış. Sonra yedi denizlere yelken açmış yine. İyi bi hayat olsa gerek denizci hayatı, her limanda bi kuş, hani.</p>

    <p class="normal1">Dode, Na Na’nın en küçüğü.</p>

    <p class="normal1">Önce County Wexford’dan bi kovboy olan büyükbabamla evlenmiş. İhtiyar annemi kucağına oturtup ona şarkılar söylermiş; İrlanda özgürlük şarkıları, hani. Burnundan kıllar fışkırdığı için annem, bütün çocuklar gibi, onun bin yaşında falan olduğunu düşünürmüş. Oysa daha otuzundaymış, hani. Neyse, adam bi gün en üst kattaki evinin penceresinden aşağı düşmüş. O sıralar başka bi kadınla birlikte yaşıyormuş; hayır, Na Na’yla değil. Sarhoş olduğu için mi düştüğünden yoksa intihar mı ettiğinden kimse emin olamamış, hani… İkisi de. Neyse, ondan Na Na’ya annem dahil üç çocuk yadigâr kalmış.</p>

    <p class="normal1">Na Na’nın bi sonraki (evli) adamı, bi zamanlar inşaatlarda kalıpçılık yapmış çatlak sesli bir tipti. İhtiyar Leith’de yaşıyor hâlâ. Bi keresinde pub’da karşılaştığımızda kalıpçılığın artık meslek olarak kabul edildiğini söylemişti. O sıralar marangozun yanında çalışan Rents, ihtiyara bunun palavra olduğunu söylemiş, ihtiyar da fena bozulmuştu, hani. Ona bazen Volley’de rastlarım hâlâ. Fena bi tip değildir aslında. Na Na’yla ancak bi sene takıldılar, ama bu arada Na Na’nın bi çocuğu oldu, ayrıldıklarında da ikinciye hamileydi.</p>

    <p class="normal1">Na Na’nın bi sonraki kurbanı karısını yeni kaybetmiş olan sigortacı küçük Alec oldu. Alec’in Na Na’nın karnında taşıdığı bebeğin kendinden olduğunu sandığı söylenir. Alec üç yıl dayanmış, Na Na’dan bi çocuğu olmuş, sonra Na Na’yı evde başka bir erkekle basınca kapıyı vurup çıkmış.</p>

    <p class="normal1">Anlatılanlara göre Na Na’nın birlikte olduğu adamı elinde şişeyle merdivende beklemiş. Adam önce merhamet dilenmiş. Alec adama onun gibileri haklamak için silaha gerek duymadığını söyleyip şişeyi yere bırakmış. Adamın yüzündeki ifade birden değişmiş ve Alec’i merdivenden aşağı tekmelemiş, sürükleyerek sokağa çıkarmış. Üstü başı kan içinde kalan Alec’i bakkal dükkânının önündeki kaldırıma istiflenmiş çöp yığınının üzerine fırlatmış.</p>

    <p class="normal1">Annem Alec’in iyi bi küçük adam olduğunu söyler. Na Na’nın onu boynuzladığını Leith’de ondan başka herkes biliyormuş, hani.</p>

    <p class="normal1">Na Na’nın sondan bi önceki çocuğu gerçek bi muamma. Annemden çok benimle akran olan Rita teyzemden söz ediyorum. Rita’ya her zaman içim gidecek galiba. Çok hoş hatundur, altmışlı yılların hatunu, hani. Rita’nın babasının kim olduğunu kimse bilmiyor. Sonra Dode geldi, Na Na kırk yaşlarındaydı onu doğurduğunda, hani.</p>

    <p class="normal1">Çocukken ürkütücü bulurdum Dode’u. Cumartesi günü Na Na’ya giderdik mesela, çay içmeye, bu çılgın zenci çocuk gözünü herkese dikip dikkatle inceler, sonra süpürgeliğin yanından usulca dışarı çıkardı. Herkes Dode’un renginden ötürü gocunduğu bi yarası olduğunu söylerdi, ben de öyle sanmıştım, ta ki okulda ve sokaklarda nasıl tacize uğradığını görünceye kadar. Kedinin biri çıkıp ırkçılığın İngilizlere özgü olduğunu, biz İskoçların Jock Tamson’ın çocukları olduğumuzu söylediğinde gülüyorum sadece… Götünden uydurmak diye buna derler, hani.</p>

    <p class="normal1">Ailemde köklü bi hırsızlık geleneği vardır. Bütün dayılarım buna dahildir. Ailede en küçük suçlar için en büyük cezaları hep Dode almıştır, hani. Kafadan, yanlış adam. Rents bi keresinde, polisin ve yargıçların görev duygusunu tetiklemek için esmer bi tenden daha iyisi yoktur, demişti; çok doğru.</p>

    <p class="normal1">Neyse, Dode’la bi bira içmek için Percy’ye gitmeye karar veriyoruz. Pub biraz çıldırmış durumda; Percy sessiz bi aile pub’ıdır normal olarak; ama bugün vahşi batıdan gelen ve Links’de gerçekleştirecekleri yıllık yürüyüş ve mitingleri için burdan geçen Turuncu<sup class="calibre3"><a class="footnote-link" href="../Text/trans_split_023.html#footnote-24318-8" id="footnote-24318-8-backlink">[8]</a></sup> kedilerin akınına uğramış. Bu kediler, söylemek gerekir ki, beni hiçbi zaman rahatsız etmemişlerdir, ama yine de onlardan hazzetmem. Nefret dolular, hani. Eski savaşları kutlamak, oldukça aptalca geliyor bana, hani.</p>

    <p class="normal1">Rents’in babasını görüyorum barda, yanında kardeşleri ve yeğenleri var. Rents’in abisi Billy de orda. Rents’in babası sabun düşmanıdır, tamam, ama artık bu tür şeylere ilgi duyduğunu sanmıyorum. Ailesi Glasgow’dan gelme ama, bildiğim kadarıyla ailesini önemser Rents’in babası. Rents’in bu Turuncu tayfasıyla arası iyi değildir; aslında onlardan nefret eder. Onlardan söz etmeyi hiç sevmez. Billy için durum farklı ama. O kendini kaptırmış bu Turuncu davasıyla Jambo/Hun gösterisine. Billy bardan beni başıyla selamlıyor, ama kedinin benden hoşlandığını sanmıyorum.</p>

    <p class="normal1">“İyi misin, Danny?” diye sesleniyor Bay R.</p>

    <p class="normal1">“Şey… İyiyim Bay Davie, sağlığım da yerinde. Mark’tan haber var mı?”</p>

    <p class="normal1">“Yok. İyi olsa gerek. Sadece bi şeye ihtiyacı olduğunda sesi duyulur onun,” diyor, şaka yollu. Yanındaki yeğenleri bize pis pis bakıyorlar, biz de köşeye, kapının yanına oturuyoruz.</p>

    <p class="normal1">Yanlış hamle…</p>

    <p class="normal1">Hiç tekin görünmeyen bazı kedilere fazla yakınız. İçlerinde bikaç tane dazlak var. Kiminin aksanı İskoç, kiminin İngiliz, kimininse Belfast. Bi tanesinin üzerinde ırkçı grup Skrewdriver’ın tişörtü var, bi başkası üzerinde <span class="ideitalik">Ulster İngiliz’dir</span> yazan bi tişört giymiş. Bobby Sands<sup class="calibre3"><a class="footnote-link" href="../Text/trans_split_024.html#footnote-24318-9" id="footnote-24318-9-backlink">[9]</a></sup>’i yerin dibine batıran bi şarkı söylemeye başlıyorlar. Siyasetten pek anlamam, ama Sands bende hep kimseyi öldürmemiş cesur bi adam izlenimi bırakmıştır. Büzük ister, hani.</p>

    <p class="normal1">Sonra biri, hani şu Skrewdriver tişörtü giyen, ısrarla bize bakmaya başlıyor, biz de ısrarla ona bakmaktan kaçınıyoruz. “Siyah renk yok bayrağımızda,” şarkısını söylemeye başladıklarını düşünürsen bu o kadar da kolay değil. Oralı olmamaya çalışıyoruz, fakat bu kedi vazgeçecek gibi değil. Pençelerini çıkarmış. “Hey! Ne bakıyon lan, marsık!” diye haykırıyor.</p>

    <p class="normal1">“Siktir git,” diye hırlıyor Dode. Kedi bu yoldan daha önce çok geçmiş, hani. Ben geçmedim ama. Bu işin şakası yok, hani.</p>

    <p class="normal1">Glasgowlu bi çocuğun bunların aslında Turuncu olmadıklarını, Nazi olduklarını söylediğini duyuyorum, ama orda bulunan Turuncu tayfasının çoğu bu söylemden hoşnutlar, çanak tutuyorlar, hani.</p>

    <p class="normal1">Hep birlikte slogan atmaya başlıyorlar: “Zenci Orospu Çocuğu! Zenci Orospu Çocuğu!”</p>

    <p class="normal1">Dode kalkıp masalarına gidiyor. Skrewdriver tişörtlü tip, benimle aynı anda, Dode’un elinde ağır bi cam küllük tuttuğunu fark ediyor ve yüzündeki alaycı, çarpık ifade bi anda değişiyor… Şiddet bu… Hiç iyi değil…</p>

    <p class="normal1">… Dode elindeki küllüğü Skrewdriver’ın kafasına geçiriyor, tipin kafası yarılıyor, taburesinden düşüp yere yığılıyor. Ben korkudan titriyorum bu arada, ödüm bokuma karışıyor. Tiplerden biri Dode’un üzerine atlıyor, onu yere yatırıyorlar, ben de mecburen dahil oluyorum. Bi bardak alıp Ulster tişörtü giyen tipin çenesine çakıyorum ve çenesini tutuyor, hani, bardak kırılmamış olmasına rağmen, ama puştun teki boşluğuma yumruğunu öyle bir gömüyor ki, kendimi bıçaklanmış gibi hissediyorum…</p>

    <p class="normal1">Amcığın teki, “Gebertin şu Fenian orospu çocuğunu!” diye bağırıyor ve beni duvara sıkıştırıyorlar, hani… Hiçbi şey hissetmeden yumruk ve tekme savuruyorum… Ve bi şekilde zevk alıyorum, hani, çünkü bu Begbie gibi gözü dönmüş birinin kavgasına benzemiyor, hani, komik daha çok… Çünkü ben kavga etmeyi beceremem, ama bu tiplerin de öyle sıkı herifler olduğunu sanmıyorum… Birbirlerinin önlerini kesiyorlar sanki…</p>

    <p class="normal1">Ne olduğunu tam olarak bilmiyorum. Rents’in babasıyla abisi Billy onları üzerimizden çekmiş olmalılar, çünkü sonra kendimi dışarda buluyorum. Durumu hiç de iç açıcı olmayan Dode’u çekiyorum. Billy’nin sesini duyuyorum: “Götür onu burdan, Spud. Uzaklaştır burdan!” Şimdi her yerim ağrıyor, öfke ve korku gözyaşları boşalıyor gözlerimden, ama daha çok hayal kırıklığı…</p>

    <p class="normal1">“Bu… hani… amına koyiyim… bu, bu…”</p>

    <p class="normal1">Dode bıçaklanmış. Onu karşıya geçiriyorum. Arkamızdan bağırdıklarını duyabiliyorum. Hiç arkama bakmadan sadece Na Na’nın kapısına odaklanıyorum. Dode yan tarafından ve kolundan kan kaybediyor.</p>

    <p class="normal1">Ben telefonla ambulans çağırırken, Na Na oğlunun başını kollarında sallıyor: “Sana hâlâ yapıyorlar bunu oğlum… Ne zaman rahat bırakacaklar seni, evladım… Okula gittiğinden beri, okula gittiğinden beri…”</p>

    <p class="normal1">Korkunç öfkeleniyorum, moruk, ama Na Na’ya, biliyo musun? Dode gibi bi oğlu varken, bi şekilde farklı olan, dikkat çeken birinin kendini nasıl hissedeceğini bilmesi gerekir, değil mi? Şu yüzü benli kız falan… Ama bazı insanların içinde hep nefret var… Nefret, nefret, nereye kadar, moruk? Nereye götürür bizi, amına koyiyim?</p>

    <p class="normal1">Dode’la birlikte hastaneye gidiyorum. Yaraları göründüğü kadar ciddi değil. Tedavisi yapıldıktan sonra onu görmek için içeri giriyorum, sedyede yatıyor.</p>

    <p class="normal1">“Tasalanma Danny. Geçmişte bundan çok daha kötüsünü yaşadım, gelecekte daha da kötüsünü yaşayacağım.”</p>

    <p class="normal1">“Böyle deme Dode. Böyle deme, hani.”</p>

    <p class="normal1">Bana hiç anlamıyomuşum gibi bakıyor ve haklı muhtemelen.</p>

    <h3 class="normal2" id="calibre_toc_26"><span class="idebold">Yıllardan Sonra İlk Sikiş</span></h3>

    <p class="normal1">Günün büyük bir bölümünü kafalarını iyi ederek geçirmişlerdi. Şimdi de üçüncü sınıf bir krom-neon et pazarında kafayı çekiyorlardı. Barda fiyatları kazık ancak zengin içki çeşidi sunmaya özen göstermişler, ama hedefledikleri gibi sofistike bir kokteyl bar olmayı bir kilometre kadar ıskalamışlardı.</p>

    <p class="normal1">İnsanlar bu bara sadece ve sadece bir nedenle gelirlerdi. Ancak, gece henüz genç; bu yüzden içki içerken sohbet etme ve müzik dinleme kamuflajı, bu noktada, çok bariz değil.</p>

    <p class="normal1">Ot ve içki Spud ve Renton’ın eroin-sonrası libidolarını fena azdırmıştı. Mekândaki her kadın olağanüstü seksi görünüyordu onlara. Bazı erkekler de hatta. Dikkatlerini sürekli başka birileri çektiği için potansiyel bir hedef oluşturabilecek tek bir hatuna odaklanmakta zorlanıyorlardı. Sırf orada bulunmak bile onlara bir kadınla yatmayalı ne kadar uzun zaman olduğunu hatırlatmaya yetiyordu.</p>

    <p class="normal1">“Burdan da iş çıkaramazsan kepenkleri indirmenin zamanı gelmiş demektir,” dedi Sick Boy, başını hafifçe müziğin ritmiyle sallayarak. Sick Boy, eli her zamanki gibi güçlü olduğu için, uzaktan tarafsız yorumlarda bulunabiliyordu. Gözlerinin altındaki mor halkalara bakılırsa günün büyük bir bölümünü Minto Otel’de kalan o iki Amerikalı kadınla düzüşerek geçirmişti. Spud’ın ya da Renton’ın ya da Begbie’nin dörtlüyü tamamlaması söz konusu bile değildi. Hatunların ikisi de Sick Boy’la döneceklerdi, sadece Sick Boy’la.</p>

    <p class="normal1">“Süper kokaları var moruk. Böylesini hiç çekmemiştim,” diyor Sick Boy, gülümseyerek.</p>

    <p class="normal1">“<span class="ideitalik">Morningside speed,</span> moruk,” diyor Spud.</p>

    <p class="normal1">“Kokain… Siktiğimin boku. Yupi boku.” Birkaç haftadan beri temiz olmasına rağmen Renton diğer uyuşturuculara karşı eroinman nefretini sürdürmekte.</p>

    <p class="normal1">“Hatunlarım geliyor. Arkadaşlar sizi o kasvet verici, küçük aktivitelerinizle baş başa bırakmak zorundayım.” Sick Boy başını aşağılayıcı bir biçimde sallıyor, ardından yüzünde kibirli, üstün bir ifadeyle barı tarıyor. “İşçi sınıfı oynaşta,” diyor genzinden. Spud’la Renton gözlerini kırpıyorlar.</p>

    <p class="normal1">Cinselliğe dair kıskançlık Sick Boy’la arkadaşsanız içinize monte edilmiş bir aparat gibidir.</p>

    <p class="normal1">Sick Boy’un deyimiyle “Minto’da manitalarla” kokain çılgınlığının ateşlediği çılgın seks oyunlarını hayal etmeye çalışıyorlar. Yapabilecekleri tek şey bu, hayal etmek. Sick Boy cinsel serüvenlerine dair ayrıntılara asla girmez. Ancak bu ketumluk, ilişkiye girdiği kadınlara saygısından değil, abazalıktan kıvranan arkadaşlarına işkence etme arzusundan kaynaklanır. Spud ve Renton, zengin turistlerle kokain çekip üçlü ilişkiye girme fantezilerinin Sick Boy gibi cinsel aristokratların tekelinde olduğunu bilirler. Onların düzeyi bu pespaye bardır ancak.</p>

    <p class="normal1">Renton, Sick Boy’u uzaktan izlerken, ağzından çıkması kaçınılmaz palavraları düşünüp siniyor.</p>

    <p class="normal1">Sick Boy söz konusu olduğunda, beklenen bir şeydir en azından. Fakat Renton ve Spud dehşet içinde Begbie’nin bir hatuna rampa ettiğini fark ederler. Hatunun yüzü çok güzel, diye geçirir içinden Spud. Ama küfesi geniş, diye gözlemler Renton kancıkça. Bazı kadınlar, diye düşünür Renton kötücül bir hasetle, psikopat karakterlere ilgi duyarlar. Genellikle bu kusurlarının bedelini korkunç bir hayat yaşayarak öderler. Kendinden memnun bir tavırla tanık sandalyesine June’u, Begbie’nin o sırada hastanede doğum yapmakta olan kız arkadaşını çağırır. İddiasını kolaylıkla ispatlamış olmanın gururuyla içinden, başka sorum yok, diye geçirip birasından bir yudum alır.</p>

    <p class="normal1">Ne var ki Renton, sıklıkla yaptığı gibi, kendini çözümleme safhalarından birini yaşamaktadır ve bu zekice kendinden memnuniyet hali bir süre sonra buharlaşır. Kadının kıçının, aslında, o kadar da büyük olmadığına kanaat getirir. Yine kendini aldatma mekanizmasını çalıştırdığını fark eder. Bir yanıyla kendini bardaki herkesten çok daha çekici bulmaktadır. Bunun bir nedeni olağanüstü güzellikte birinde bile korkunç bir kusur bulabilme yeteneğidir. O tek kusura odaklanarak güzelliklerini zihninde sıfırlar. Öte yandan, kendi küçük kusurlarından rahatsızlık duymaz, çünkü onları kanıksamıştır, kaldı ki onları göremez de.</p>

    <p class="normal1">Neyse, şimdi de Frank Begbie’yi kıskanmaktadır. Bundan daha fazla düşemem, diye geçirir içinden. Begbie ve yeni bulduğu hatun, Sick Boy ve Amerikalı kadınlarla sohbete dalmışlardır. Amerikalı hatunlar oldukça hoşturlar ya da en azından bronz tenleri ve üzerlerindeki pahalı giysilerden oluşan ambalaj onları öyle göstermektedir. Begbie’yle Sick Boy’u iki büyük kanka ayaklarına yatarken görmek midesini bulandırır Renton’ın, çünkü genellikle birbirlerini uyuz ederler. Seks alanında başarılı olanların, bütün diğer alanlarda olduğu gibi, kendilerini başarısızlardan ne kadar çabuk ayırdıklarını kaydeder Renton.</p>

    <p class="normal1">“İkimiz kaldık, Spud,” der.</p>

    <p class="normal1">“Hani, şey, evet… Öyle görünüyor, kedioğlan.”</p>

    <p class="normal1">Renton, Spud’ın başkalarına kedioğlan diye hitap etmesinden hoşlanır ama ona o şekilde hitap etmesinden nefret eder. Kediler midesini bulandırır.</p>

    <p class="normal1">“Biliyor musun, Spud, bazen keşke eroine dönsem diye düşünüyorum,” der, daha çok, Spud’ı şoke edip esrardan donuklaşmış, yitik yüzünden bir tepki almak için. Fakat ağzından çıktığı anda söylediğini gerçekten kastettiğini anlar.</p>

    <p class="normal1">“Hey, hani, bu çok ağır moruk… biliyo musun?” Spud büzülmüş dudaklarının arasından zorla hava üfler.</p>

    <p class="normal1">Renton birden tuvalette çektikleri ve onun bok olarak nitelediği <span class="ideitalik">speed</span>’in etkisini göstermeye başladığını hisseder. Eroinden uzak olmakla ilgili sorun, diye karar verir Renton, ellerine geçirdikleri her tür uyuşturucuyu kullanan aptal ve sorumsuz götler olmalarıdır. Eroin takıldığın zaman diğer aptal uyuşturuculara yer olmaz en azından.</p>

    <p class="normal1">Konuşma ihtiyacı hisseder. <span class="ideitalik">Speed</span> sistemindeki esrara ve alkole en az bir tur bindirmiştir.</p>

    <p class="normal1">“Sorun şu ki, Spud, eroin takıldığında, tamamdır. Başka bi şey düşünmen gerekmez. Billy var ya, abim? Orduya katılmak için sözleşme imzaladı. Belfast’a gidecek, aptal amcık. Hıyarın bi tahtasının eksik olduğundan hep kuşkulanmıştım. Emperyalist uşağı puşt. Denyo bana dönüp ne dedi, biliyor musun? Sivil hayata tahammül edemiyormuş. Orduda olmak eroinman olmak gibi. Tek fark eroinman olduğunda insanı vurmazlar. Genellikle vuruşu yapan sen olursun.”</p>

    <p class="normal1">“Vay canına, bu çok boktan, hani.”</p>

    <p class="normal1">“Dur, dahası var. Şu söyleyeceğimi bi düşün. Orduda bütün ihtiyaçlarını görürler bu salak amcıkların. Beslerler, çarşıya çıkıp ortalığı dağıtarak yerel halkı rahatsız etmemeleri için uyuz kamp kulüplerinde bedava bira verirler. Sivil hayatta bunları kendileri elde etmek zorunda.”</p>

    <p class="normal1">Spud, “Evet, hani, farklı ama, çünkü…” diye araya girme girişiminde bulunur, fakat Renton’ı durdurmak mümkün değildir. Bu noktada onu durdurabilecek tek şey yüzüne indirilecek bir şişedir; o zaman bile ancak birkaç saniyeliğine.</p>

    <p class="normal1">“Hayır… bi dakika. Bi dinle hele. Şu söyleyeceğime kulak ver… Ne diyordum ben amına koyiyim… Evet! Tamam. Eroin takıldığında tek derdin mal bulmaktır. Takılmıyorsan her şeyi dert edersin. Paran yoktur, kafayı çekemezsin. Paran vardır, çok fazla içersin. Kız bulamazsın, abazalık çekersin. Kız bulursun, hayatın kayar, dırdırından soluk alamazsın. Ya da yüzüne gözüne bulaştırır, kendini suçlu hissedersin. Faturaları dert edersin, yemeği dert edersin, icra memurlarını dert edersin, adamı marizleyen o Jambo Nazi orospu çocuklarını dert edersin; gerçek bir eroin bağımlılığı edindiğinde sikine bile takmadığın bi sürü şey. Dert edecek tek bi şeyin vardır öbür türlü. Her şey basitleşir. Anlıyor musun ne demek istediğimi?” Renton çenesini şöyle bi gıcırdatmak için küçük bi ara verir.</p>

    <p class="normal1">“Evet, ama sefil bi hayat, hani, moruk. Hayat bile denmez, hani. Krize girdiğinde mesela… Daha aşağılık bi durum düşünemiyorum… eklemlerindeki ağrı… zehir, moruk, saf zehir… Bana bütün bunlara dönmek istediğini söyleme, çünkü bu zırvalamaktan başka bi şey değil.” Spud’ın yanıtı bir ölçü garez içermektedir, özellikle onun uysal, rahat davranışlarına göre. Renton hassas bir noktaya temas ettiğini anlar.</p>

    <p class="normal1">“Evet. Zırvalıyorum bugün. Lou Reed yüzünden.”</p>

    <p class="normal1">Spud, Renton’a sokaktaki yaşlı kadınlarda onu başıboş bir kedi gibi himayelerine alma arzusu uyandıracak bir gülümsemeyle bakar.</p>

    <p class="normal1">Sick Boy’un Amerikalı hatunlarla çıkmaya hazırlandığını görürler, Annabel ve Louise. Sick Boy, Begbie’nin egosunu pohpohlamak için gerekli yarım saati tamamlamıştır. Renton bunun Begbie’nin kankası olmanın tek işlevi olduğuna karar verir. Aşikâr bir biçimde nefret ettiğin bir insanla arkadaş olmanın ardında yatan delilik üzerine düşünür. Gelenek ve alışkanlık. Begbie bir bağımlılık, eroin gibi. Aynı zamanda tehlikeli de. İstatistiksel olarak, diye düşünür, insanın kendi ailesinden biri ya da arkadaşı tarafından öldürülme olasılığı, yabancı biri tarafından öldürülme olasılığından çok daha yüksektir. Bazı dangalaklar kendilerini daha güçlü kılmak, acımasız dünyaya karşı daha iyi korunabilmek için psikopatlarla arkadaşlık ederler, oysa tersi doğrudur.</p>

    <p class="normal1">Amerikalı hatunlarla kapıdan çıkarken Sick Boy arkasını döner ve Renton’a bir kaşını Roger Moore tarzında kaldırdıktan sonra bardan çıkar. Renton <span class="ideitalik">speed</span> kaynaklı bir paranoyaya kapılır. Sick Boy’un kadınlarla başarısının altında yatan asıl neden tek kaşını kaldırma yeteneği olabilir miydi? Renton bunu yapmanın ne kadar güç olduğunu biliyordu. Aynanın karşısında çalışarak pek çok gece geçirmiş, fakat tek kaşını kaldırmayı bir türlü becerememişti.</p>

    <p class="normal1">İçilen içkinin miktarı ve geçen zaman insanı konsantre olmaya iter. Kapanışa bir saat kala, daha önce takılmayı asla düşünmediğin biri kabul edilir görünmeye başlar. Yarım saat kala, düpedüz arzulanır.</p>

    <p class="normal1">Renton’ın arayış içindeki bakışları uzunca kahverengi saçları uçlarından hafifçe kıvrık, ince bir kıza takılmaktadır. Kız güzel bir cilde, zevkli bir makyajla vurgulanmış zarif yüz hatlarına sahiptir. Üzerinde pantolon ve kahverengi bir bluz vardır. Ellerini pantolon ceplerine sokunca külotunun çizgileri ortaya çıkar ve Renton midesindeki kanın çekildiğini hisseder. Beklediği an gelmiştir.</p>

    <p class="normal1">Kız ve yanındaki arkadaşı; yuvarlak ve şiş yüzlü, yakası açık gömleği yağlı göbeğinin üzerinde gerilmiş bir tip tarafından lafa tutulmaktadırlar. Şişmanlara karşı gizleme ihtiyacı hissetmediği bir nefret duyan Renton, fırsatı kaçırmaz.</p>

    <p class="normal1">“Hey, Spud. Şu şişkoya bak! Bok çuvalı orospu çocuğu. Yok efendim metabolizmayla ilgiliymiş, bazı bezler iyi çalışmıyormuş, palavra bana sorarsan. Etiyopya’ya dair televizyon görüntülerinde hiç şişman insan görüyor musun? Onların bezleri yok mu yani? Külahıma anlatsınlar.” Spud bu patlamaya donuk bir gülümsemeyle karşılık verir.</p>

    <p class="normal1">Renton kızın zevk sahibi olduğunu düşünür, çünkü şişman tipe hiç yüz vermemektedir. Kızın bunu yapış biçimi hoşuna gider. Kesin ve ağırbaşlı bir tavırla, adamı göt etmeden, ama ilgi duymadığını kuşkuya yer bırakmayacak bir biçimde belli ederek. Adam gülümser ve avuçlarını arkadaşlarının kahkahaları eşliğinde öne uzatıp başını yana eğer. Renton’ın kızla konuşma kararlılığı daha da artar.</p>

    <p class="normal1">Renton, Spud’a onunla birlikte ilerlemesini işaret eder. İlk adımı atmaktan nefret eden biri olarak, Spud’ın kızın arkadaşıyla konuşmaya başladığını görüp büyük bir memnuniyet duyar, çünkü ilk adımı atma konusunda Spud da onun kadar başarısızdır aslında. Aldıkları <span class="ideitalik">speed’</span>in yararı olmaktadır kuşkusuz, her ne kadar Spud’ın kızın kafasını Frank Zappa’yla ütülediğini fark ettiğinde keyfi biraz kaçsa da.</p>

    <p class="normal1">Renton rahat fakat ilgili, samimi ancak kaygısız bir izlenim uyandıracağını düşündüğü bir yaklaşımda karar kılar.</p>

    <p class="normal1">“Sohbetinizi böldüğüm için özür dilerim. Fakat biraz önce o şişko orospu çocuğunu başından savmakla sergilediğin yüksek zevke hayran kaldığımı söylemek istiyorum. Tanımaya değer bi insan olduğunu düşündüm. Şişkonun yanına gitmemi söylersen, çok da üzülmem. Adım Mark, bu arada.”</p>

    <p class="normal1">Kız ona biraz şaşkınlık biraz da küçümseme içeren bir gülümsemeyle bakar, fakat Renton bunun en azından ‘siktir git’e rahatlıkla birkaç yüz metre fark attığını düşünür. Konuşurlarken Renton görünümünü fazlasıyla dert etmeye başlar. <span class="ideitalik">Speed’</span>in etkisi düşmüştür biraz. Siyaha boyadığı saçlarının saçma sapan göründüğünü düşünmektedir, çünkü kızıl saçlı orospu çocuklarının laneti olan çilleri, gayet belirgindir. Eskiden Ziggy Stardust dönemindeki Bowie’yi andırdığını düşünürdü. Fakat birkaç yıl önce kadının teki ona Aberdeen’de oynayan İskoç futbolcu Alec McLeish’e benzediğini söylemişti. O günden sonra yafta üzerine yapışmıştı. Alec McLeish kramponlarını asmaya karar verdiğinde Renton minnetini ifade etmek için Aberdeen’e gidecekti neredeyse. Sick Boy’un bir keresinde başını üzüntüyle sallayarak, Alec McLeish’e benzeyen bir amcığın kadınlara çekici gelmeyi ummasının abes olduğunu söylediğini hatırladı.</p>

    <p class="normal1">Renton bu yüzden, McLeish imajından kurtulabilmek için saçını siyaha boyatıp jölelemişti. Şimdi de bir kadınla beraberken soyunduğunda önündeki kızıl kılları görüp gülmekten kırılacağından endişe ediyordu. Kaşlarını da boyamış, önündeki kılları boyamayı da aklından geçirmişti. Annesine danışmıştı, salak gibi.</p>

    <p class="normal1">“Aptallık etme, Mark,” demişti annesi, hormon dengesindeki bozulmadan ötürü iğneleyici.</p>

    <p class="normal1">Kızın adı Dianne’dir. Renton kızın harikulade olduğunu düşündüğünü düşünür. Nitelik önemlidir, çünkü geçmiş deneyimleri ona bedeninde ve beyninde kimyasallar dolanırken yargısına fazla güvenmemeyi öğretmiştir. Konuşma müziğe kayar. Dianne, Renton’a Simple Minds sevdiğini söyler ve ilk küçük tartışmalarını yaşarlar. Renton sevmez Simple Minds’ı.</p>

    <p class="normal1">“Simple Minds, U2’nun kararlı, tutkulu rock tarzını taklit etmeye başladığında bitti zaten. <span class="ideitalik">Pomp-rock</span> köklerini terk edip o samimiyetsiz küçük-s-ile-siyaset numaralarına girdiklerinden beri güvenim kalmadı onlara. İlk dönemlerine bayılırım, ama <span class="ideitalik">New Gold Dream</span>’dan sonra yaptıkları her şey palavra. Bütün o Mandela numaraları utanç verici bi kusmuktan başka bi şey değil.”</p>

    <p class="normal1">Dianne ona Simple Minds’ın Mandela’ya ve çokırklı bir Güney Afrika’ya verdiği desteği samimi bulduğunu söyler.</p>

    <p class="normal1">Renton, serinkanlı görünmeye çalışarak başını hızlı bir biçimde sallar, fakat amfetamin ve kızın karşı görüşü onu umutsuzca sarsmıştır.</p>

    <p class="normal1">“Bende eski NME dergileri var, daha doğrusu vardı ama attım, onlardan birindeki bir söyleşide Kerr’in diğer grupların siyasi söylemini eleştirdiğini hatırlıyorum. Minds’ın sadece müziğe dair olduğunu söylüyordu.”</p>

    <p class="normal1">“İnsanlar değişebilir,” diye karşılık verir Dianne.</p>

    <p class="normal1">Renton bu önermenin arılığı ve yalınlığı karşısında biraz afallar. Kıza duyduğu hayranlık daha da artar. Omuzlarını silkip önermenin haklılığını teslim eder, ama zihninde Kerr’in her zaman gurusu Peter Gabriel’in bir adım gerisinde olduğu ve Live Aid’den sonra rock yıldızlarının iyi çocuklar gibi görünmek istemelerinin moda olduğu fikri dönmektedir. Ancak, bütün bunları kendine saklar ve bundan böyle müzik hakkındaki fikirlerinde bu kadar dogmatik olmamaya karar verir. Büyük resme baktığında, diye geçirir içinden, bi sikim fark etmez. Bir süre sonra Dianne ile arkadaşı Renton ve Spud hakkında konuşmak ve onları değerlendirmek üzere tuvalete giderler. Dianne, Renton hakkında kararsızdır. Hafiften götün teki olduğu kanısındadır, fakat mekânda götten bol bir şey yoktur ve o diğerlerinden biraz farklıdır sanki. İnsanın ayaklarını yerden kesecek kadar değil ama. Ne var ki saat geç olmuştur…</p>

    <p class="normal1">Spud dönüp Renton’a bir şey söyler, fakat Renton The Farm grubunun çalmakta olan parçası yüzünden onun ne dediğini duymaz. Renton parçanın, grubun bütün diğer parçaları gibi, ancak manyak gibi pıt attıktan sonra dinlenebileceğini düşünmektedir, ama manyak gibi pıt atmışsan The Farm dinlemek kafayı harcamak demektir; çılgın bir partide ağır tekno müzikle sapıtmak varken. Spud’u duyabilse bile zihni ona yanıt veremeyecek kadar karışıktır o anda, Dianne ile konuşurken tutarlılığını sürdürebildiği için hak edilmiş bir mola almıştır.</p>

    <p class="normal1">Renton tatile gelmiş Liverpoool’lu bir tiple kişisel bir sohbete girişir, sırf adamın aksanı ve yüz hatları ona kankası Davo’yu hatırlattığı için. Bir süre sonra adamın Davo’yla uzaktan yakından ilgisi olmadığına ve onunla kişisel meselelerini konuşmakla hata ettiğine karar verir. Bara dönmeye çalışır, sonra Spud’ı yitirir ve berbat durumda olduğunu idrak eder. Dianne bir anıdır artık, uyuşturucu sersemliğinin ardında müphem bir niyet.</p>

    <p class="normal1">Hava almak için dışarı çıkar ve Dianne’in tek başına bir taksiye binmek üzere olduğunu görür. Kıskançlıkla bunun Spud’ın kızın arkadaşıyla gittiği anlamına gelip gelmediğini merak eder. Bardan iş çıkaramayan tek kişi olma ihtimali onu dehşete sürükler ve farkında olmadan, çaresizlikle kıza doğru yürür.</p>

    <p class="normal1">“Dianne… Taksiyi seninle paylaşmamın bi sakıncası var mı?”</p>

    <p class="normal1">Dianne kuşkuyla bakar ona. “Ben Forrester Park’a gidiyorum.”</p>

    <p class="normal1">“Güzel. Ben de o yöne gidiyorum,” diye yalan söyler ve içinden, şimdi gidiyorum, diye geçirir.</p>

    <p class="normal1">Takside konuştular. Dianne arkadaşı Lisa’yla tartışmış ve eve dönmeye karar vermişti. Lisa, bildiği kadarıyla, hâlâ Spud ve bir başka geri zekâlıyla dans pistindeydi, onları birbirleriyle yarıştırıyordu. Renton parasını diğer geri zekâlıya yatırırdı.</p>

    <p class="normal1">Dianne’in yüzünde karikatürlerde görülen nahoş bir ifade belirdi ve Renton’a Lisa’nın ne kadar korkunç bir insan olduğunu anlatmaya başladı. Renton’a hayli önemsiz gelen yanlışlarını, Renton’ın neredeyse rahatsız edici bulduğu bir zehir dozuyla sıralamaya başladı. Renton uygun bir biçimde yalakalanarak, Lisa’nın güneşin altındaki en sefil yaratık olduğuna katıldı. Konuyu değiştirdi, çünkü Dianne’in asabı bozulmaktaydı, bunun da Renton’a yararı olmazdı. Ona Spud ve Begbie’ye dair gülünç anekdotlar anlattı, zevkli bir biçimde sterilize ederek tabii ki. Sick Boy’dan hiç söz etmedi, çünkü kadınlar Sick Boy için deli olurlardı ve o, tanıştığı kadını Sick Boy’dan mümkün olduğunca uzak tutmaya çalışırdı, sohbette bile.</p>

    <p class="normal1">Dianne’in neşesi biraz yerine geldiğinde onu öpmesinde bir sakınca olup olmadığını sordu. Dianne omuz silkip Renton’ı bunun kayıtsızlık mı yoksa kararsızlık mı ifade ettiğine karar vermek zorunda bıraktı. Yine de, diye mantık yürüttü Renton, kayıtsızlık kesin bir biçimde reddedilmekten iyidir.</p>

    <p class="normal1">Bir süre yiyiştiler. Renton parfümünün kokusunu kışkırtıcı buldu. Dianne, Renton’ın fazla sıska ve kemikli olduğunu düşündü, ama iyi öpüşüyordu.</p>

    <p class="normal1">Soluk almak için yüzeye çıktıklarında Renton, Forrester Park’ta oturmadığını, onunla daha fazla zaman geçirmek için yalan söylediğini itiraf etti. Dianne, elinde olmadan, gururunun okşandığını hissetti.</p>

    <p class="normal1">“Bi kahve içmeye gelmek ister misin?” diye sordu.</p>

    <p class="normal1">“Süper olur.” Renton bunu coşkusunu gizleyen, sıradan bir memnuniyet ifade eden bir tonla söylemeye çalışmıştı.</p>

    <p class="normal1">“Sadece bi kahve için ama,” diye ekledi Dianne. Bunu Renton’ı koşulları hangi bağlamda koyduğunu kestirmek zorunda bırakacak bir biçimde söylemişti. Seksi ajandaya görüşülecek bir madde olarak koyacak kadar kurnaz, fakat aynı zamanda söylediğini tam olarak kastedecek kadar da kendinden emin. Renton köyün kafası karışmış meczubu gibi başını salladı.</p>

    <p class="normal1">“Çok sessiz olmak zorundayız. Evde uyuyanlar var,” dedi Dianne. Bu, o kadar umut verici değil, diye geçirdi içinden Renton; dairede bir bebek hayal ederek, bakıcısıyla birlikte. O güne kadar çocuk sahibi bir kadınla sevişmediğini idrak etti birden. Bu düşünce kendini tuhaf hissetmesine neden oldu.</p>

    <p class="normal1">Dairede insanlar olduğunu algılamasına rağmen, bebeklere özgü o çiş, kusmuk ve pudra kokusu gelmedi burnuna.</p>

    <p class="normal1">Konuşmaya yeltendi. “Dia…”</p>

    <p class="normal1">“Şşş! Uyuyorlar,” diye kesti Dianne onu. “Onları uyandırma, yoksa başımız derde girer.”</p>

    <p class="normal1">“Kim uyuyor?” diye fısıldadı Renton tedirginlikle.</p>

    <p class="normal1">“Şşş!”</p>

    <p class="normal1">Bu, endişe vericiydi Renton için. Aklına şahsen yaşadığı ve başkalarından duyduğu geçmiş dehşetler geldi. Zihninde vejetaryen daire arkadaşlarından psikopat pezevenklere kadar uzanan geniş bir yelpazeyi kapsayan can sıkıcı veritabanını taradı.</p>

    <p class="normal1">Dianne onu bir yatak odasına götürüp tek kişilik yatağın üzerine oturttu. Sonra kayboldu, bir süre sonra iki fincan kahveyle döndü. Renton kendi kahvesinin şekerli olduğunu fark etti ki nefret ederdi bundan, ama pek tat alamıyordu zaten.</p>

    <p class="normal1">“Yatacak mıyız?” diye fısıldadı Dianne, tuhaf ve sıradan bir yoğunlukla, tek kaşını kaldırarak.</p>

    <p class="normal1">“Şey… Güzel olur…” dedi Renton, kahvesini neredeyse üzerine dökerek. Nabzı hızlandı ve kendini asabi, sakar ve bakir hissetti. Bir yandan da alkol ve uyuşturucu karışımının sertliği üzerindeki potansiyel etkisinden endişe ediyordu.</p>

    <p class="normal1">“Çok sessiz olmalıyız,” dedi Dianne. Renton başını salladı.</p>

    <p class="normal1">Çabucak kazağını ve tişörtünü çıkardı, sonra ayakkabılarını, çoraplarını ve kot pantolonunu. Kızıl kıllarının bilincinde, külotunu yatağa girdikten sonra çıkardı.</p>

    <p class="normal1">Dianne’in soyunmasını izlerken sertleştiğini hissedince biraz ferahladı. Renton’ın aksine, Dianne yavaş yavaş soyundu, müthiş bir rahatlıkla. Renton kızın vücudunun harikulade olduğunu düşündü. Kafasının içinde ‘haydi bastır’ biçimindeki futbol mantrasının dönmeye başlamasını engelleyemedi.</p>

    <p class="normal1">“Üstüne çıkmak istiyorum,” dedi Dianne, yorganı kaldırıp Renton’ın kızıl kıllarını ortaya çıkararak. Farkına varmadı neyse ki. Renton kamışından memnundu. Her zamankinden çok daha büyükmüş gibi geldi ona. Bunun muhtemelen onu kalkık görmemeye alışmamış olmasından kaynaklandığına karar verdi. Dianne onun kadar etkilenmemişti. Daha kötüsünü görmüştü, söyleyecek başka şey yoktu.</p>

    <p class="normal1">Birbirlerine dokunmaya başladılar. Dianne ön sevişmenin tadını çıkarıyordu. Renton’ın bu konuda ısrarlı olması daha önce birlikte olduğu erkeklerden sonra güzel bir değişiklikti, fakat Renton’ın parmaklarının yarığına girdiğini hissettiğinde kasıldı ve elini uzaklaştırdı.</p>

    <p class="normal1">“Yeterince ıslağım,” dedi. Bu Renton’ı biraz donuklaştırdı; bu ifadeyi çok soğuk ve mekanik bulmuştu. Bir noktada sertliğini kaybetmek üzere olduğunu hissetti, ama hayır, Dianne onu yavaşça içine alıyordu ve mucizelerin mucizesi, hâlâ sertti.</p>

    <p class="normal1">Dianne onu içine alırken hafifçe inledi. Birlikte hareket etmeye başladılar, sonunda Dianne hepsini aldı. Renton kızın dilini ağzında hissetti, elleriyle yavaşça kıçını okşadı. O kadar uzun zaman olmuştu ki; hemen boşalacak sandı. Dianne, onun aşırı heyecanını hissetti. Şu kof heriflerden biri mi yine, lütfen hayır, diye geçirdi içinden.</p>

    <p class="normal1">Renton kendini kontrol edebilmek için onu hissetmeyi bırakıp Margaret Thatcher, Paul Daniels, Wallace Mercer, Jimmy Saville ve benzeri soğutucularla seviştiğini hayal etti.</p>

    <p class="normal1">Dianne fırsatı değerlendirdi ve Renton altında büyük bir kaykay tahtasının üzerinde bir dildo gibi öylece yatarken orgazma ulaştı. Dianne’in bir eli göğsünde, boşalırken çıkardığı tuhaf iniltileri bastırmak için parmağını ısırması Renton’ın da oraya ulaşmasını sağladı. Wallace Mercer’i kıçından köklediğini düşünmek bile gelmesine engel olamazdı bu kez. Gelmeye başladığında, hiç bitmeyecek sandı. Kamışı haşarı bir çocuğun elindeki su tabancası gibi inatla püskürüyordu. Seksten uzak durmanın sonucunda sperm sayısı tavana vurmuştu.</p>

    <p class="normal1">Renton, başka birine anlatacak yapıda biri olsaydı, ‘aynı anda boşalma’ olarak tanımlayabileceği kadar yakındı aynı anda boşalmaya. Sevişmelerinden arkadaşlarına bahsetmemesinin nedeni, omuz silkip esrarengiz bir biçimde gülümsemenin arkadaşlarını eğlendirmek için grafik ayrıntılara girmekten daha güçlü bir sikici imajı kazandırmasıydı insana. Sick Boy’dan öğrendiği bir şeydi bu. Dolayısıyla cinsiyet ayrımı karşıtlığının üzerini cinsiyet ayrımı barındıran bir çıkar tabakası kaplıyordu. Erkekler ne kadar zavallı, diye geçirdi içinden.</p>

    <p class="normal1">Dianne üzerinden inerken Renton huzurlu bir uykuya dalmak üzereydi, gece uyanıp tekrar sevişme niyetindeydi ama. Bu sefer daha rahat ve daha aktif olacaktı, şeytanın bacağını kırmışken gösterecekti ona neler yapabileceğini. Kendini kale önünde uzun bir uğursuzluk dönemi geçirdikten sonra şeytanın bacağını kırmış, bir sonraki maçı sabırsızlıkla bekleyen bir forvete benzetti.</p>

    <p class="normal1">Bu yüzden Dianne, “Gitmen gerek,” dediğinde iliklerine kadar sarsıldı.</p>

    <p class="normal1">Tartışmaya fırsat bulamadan Dianne yataktan kalkmıştı bile. Bacaklarından aşağı sızmaya başlayan yoğun beli tutabilmek için külotunu giydi. Renton ilk kez korunmadan sevişme ve HIV riskini düşündü. Son kez şırınga paylaştıktan sonra test yaptırmıştı, temizdi. Kızdan endişe ediyordu ama; onunla sevişen biri herkesle sevişirdi. Dianne’in onu kapıya koyma girişimi cinsel egosunu parçalamış, onu acınası bir çabuklukla kendinden emin bir sikiciden titrek bir iktidarsıza çevirmişti. Birkaç yıl boyunca şırınga paylaştıktan sonra git bir sikişle HIV kap, diye geçirdi içinden, gerçi atış poligonlarında yeğlenen büyük şırıngalardan paylaşmışlığı yoktu.</p>

    <p class="normal1">“Burda kalamaz mıyım?” Sesi kulağına cılız ve şaşkın geldi, orda olsaydı Sick Boy’un acımasızca alaya alacağı bir tonda. Dianne ona dosdoğru baktı ve başını salladı. “Hayır. Kanepede yatabilirsin. Sessiz olursan. Birini görürsen, aramızda böyle bi şey yaşanmadı. Üzerine bi şeyler giy.”</p>

    <p class="normal1">Renton bir kez daha, münasebetsiz kızıllıktaki kıllarının farkında, söyleneni memnuniyetle yerine getirdi.</p>

    <p class="normal1">Dianne, Renton’ı odadan çıkarıp salondaki kanepeye götürdü. Sonra gitti. Dianne bir uyku tulumu ve Renton’ın giysileriyle gelinceye kadar Renton üzerinde donuyla tir tir titredi.</p>

    <p class="normal1">“Kusura bakma,” diye fısıldadı, onu öperek. Bir süre yiyiştiler ve Renton sertleşmeye başladı yine. Elini Dianne’in giysisinden içeri sokmaya yeltendiğinde Dianne onu durdurdu.</p>

    <p class="normal1">“Gitmem gerek,” dedi kararlılıkla.</p>

    <p class="normal1">Dianne gitti ve Renton kendini boş ve şaşkın hissederek kalakaldı. Kanepeye yattı, uyku tulumunun içine girip fermuarını çekti. Karanlıkta uyanık olarak yattı öylece, odadaki eşyaları tanımlamaya çalışarak.</p>

    <p class="normal1">Renton, Dianne’in ev arkadaşlarının eve başkalarını getirmesini onaylamayan ters tipler olduklarını tahmin etti. Tanımadığı birini getirip onunla öylesine düzüşebileceğini bilmelerini istemiyor da olabilirdi. Renton parlak zekâsı ve her ne kadar kusurlu da olsa, benzersiz güzelliğiyle kızın direncini kırdığını düşünerek egosunu pohpohladı. Nerdeyse inandı da kendine.</p>

    <p class="normal1">Sonunda kimi tuhaf düşlerle biçimlenmiş rahatsız bir uykuya daldı. Tuhaf düşler görmeye alışık olmasına rağmen, bunlar onu rahatsız edecek kadar canlı ve şaşırtıcı derecede kolay hatırlanır türdendiler. Mavi neon ışıkla aydınlatılmış beyaz bir odanın duvarına zincirlenmişti, Yoko Ono ile Hibs’in stoperi Gordon Hunter’ın önlerindeki formika kaplı sehpanın üzerinde duran insan cesetlerini yiyip kemiklerini sıyırmalarını seyrediyordu. İkisi de ona korkunç küfürler savuruyorlar, küfürlerin arasında kan damlayan ağızlarıyla etleri koparmaya devam ediyorlardı. Renton birazdan kendini o sehpalardan birinin üzerinde bulacağını biliyordu. ‘Geebsie’ Hunter’a onun büyük bir hayranı olduğunu söyleyerek yalakalanmaya çalıştı, fakat Easter Road stoperi haşin yapısına uygun bir biçimde yüzüne güldü. Düş değiştiğinde ve Renton kendini çıplak, sulu bir bok tabakasıyla kaplanmış bir biçimde, giyinik Sick Boy’la Leith sahilinde bir tabak yumurta, domates ve kızarmış ekmek yerken bulduğunda büyük ölçüde rahatladı. Sonra üzerinde sadece alüminyum folyo kâğıdından bikini olan çok güzel bir kadın tarafından baştan çıkarıldığını gördü. Kadın erkekti aslında ve birbirlerini vücutlarının muhtelif yerlerinde bulanan ve tıraş köpüğünü andıran bir sıvı salgılayan deliklerden usulca sikiyorlardı.</p>

    <p class="normal1">Tabak çatal tıngırtısı ve kızarmış jambon kokusuna uyandı. Salonun hemen bitişiğinde bulunan küçük mutfağa giren bir kadının sırtını gördü, Dianne değildi. Sonra bir erkek sesi duydu ve korkuya kapıldı. Renton’ın yabancı bir yerde, üzerinde sadece donuyla, akşamdan kalma yatarken duymak istediği en son şey erkek sesiydi. Uyuyormuş ayağına yattı.</p>

    <p class="normal1">Gizlice, gözkapaklarının altından, kendi boyunda, belki biraz daha kısa bir adamın mutfağa doğru gittiğini gördü. Alçak sesle konuşmalarına rağmen onları duyabiliyordu.</p>

    <p class="normal1">“Dianne bir arkadaşını getirmiş,” dedi adam. Renton ‘arkadaş’ sözcüğündeki hafif alaycı tondan hiç hoşlanmadı.</p>

    <p class="normal1">“Hmm. Ama sus. Fesatlık yapıp yanlış çıkarsamalarda bulunma şimdi.”</p>

    <p class="normal1">Salona doğru geldiklerini, ardından da hızla çıktıklarını duydu. Çabucak tişörtünü ve kazağını giydi. Sonra uyku tulumunun fermuarını açıp kanepeden fırladığı gibi neredeyse tek bir hareketle kot pantolonunun içine girdi. Uyku tulumunu güzelce katladı, kanepenin dağılmış yastıklarını yerlerine koydu. Çoraplarını ve spor ayakkabılarını giyerken koktuklarını fark etti. Kendine bile aşikâr bir naiflikle başka kimsenin farkına varmamış olmasını umdu.</p>

    <p class="normal1">Renton harap hissedemeyecek kadar asabiydi. Fakat akşamdan kalmalığının farkındaydı; bir soyguncu gibi benliğinin gölgelerine gizlenmiş, üzerine atılacağı anı bekliyor olmalıydı büyük bir sabırla.</p>

    <p class="normal1">“Merhaba.” Dianne olmayan kadın girdi içeri.</p>

    <p class="normal1">İri gözleri, ince ve sivri bir çenesi olan güzelce bir kadındı. Renton kadının yüzünü bir yerden hatırladığını düşündü.</p>

    <p class="normal1">“Selam. Mark ben, bu arada,” dedi. Kadın kendi adını söylemekten kaçındı. Onun yerine, Renton hakkında daha fazla bilgi edinmeye çalıştı.</p>

    <p class="normal1">“Dianne’in arkadaşısın demek?” Tonu saldırgandı biraz. Renton sağlam oynamaya ve fazla bariz olmayan, dolayısıyla inandırıcı olabilecek bir yalan atmaya karar verdi. Ancak, eroinmanlara özgü ikna edici yalan söyleme yeteneği o kadar gelişmişti ki, artık yalan söylediğinde doğruyu söylediğinden daha ikna edici oluyordu. Bocaladı; insanın içinden eroini söküp atabilirsin ama eroinmanı asla, diye düşündü.</p>

    <p class="normal1">“Şey, bir arkadaşının arkadaşı daha çok. Lisa’yı tanıyor musun?”</p>

    <p class="normal1">Kadın başını salladı. Renton devam etti; yalanına ısınmaya başlamış, kandırmanın o rahat ritmini bulmuştu.</p>

    <p class="normal1">“Şey, bu biraz mahcubiyet verici aslında. Dün benim doğum günümdü ve itiraf etmeliyim ki fazlaca sarhoş oldum. Bi şekilde evimin anahtarını kaybettim, daire arkadaşım da tatil için Yunanistan’a gitti. Başıma iş açıldı yani. Eve gidip kapıyı zorlayabilirdim, ama içinde bulunduğum durumda polis kendi daireme zorla girmeye çalıştığım için tutuklayabilirdi beni. Şansım varmış ki Dianne çıktı karşıma, kanepede yatmama izin verdi, sağ olsun. Sen onun daire arkadaşısın, değil mi?”</p>

    <p class="normal1">“Oo… şey, öyle de denebilir,” dedi tuhaf bir biçimde gülerek, durumu çözmeye çabalıyormuş gibi. Yolunda gitmeyen bir şey vardı.</p>

    <p class="normal1">Adam geldi ve onlara katıldı. Renton’ı başıyla selamladı, o da hafifçe gülerek karşılık verdi.</p>

    <p class="normal1">“Bu Mark,” dedi kadın adama.</p>

    <p class="normal1">“Peki,” dedi adam, ilgisizce.</p>

    <p class="normal1">Renton onların kendiyle akran olduklarını düşündü, belki biraz daha büyük, ama yaş konusunda umutsuz vakaydı Renton. Dianne hepsinden birkaç yaş daha küçüktü kuşkusuz. Belki de onu ebeveyniymiş gibi sapıkça sahipleniyorlardır, diye düşündü Renton. Yaşlı insanlarda öyle bir yan saptamıştı. Genellikle daha genç, popüler ve hayat dolu insanları denetlemeye çalışırlardı; gençlerin sahip olduğu ve onların artık yitirdikleri nitelikleri kıskandıkları için. Bu yetersizlik yumuşak, koruyucu bir tavırla gizlenirdi. O ikisinde bunu hissedebiliyordu ve onlara karşı giderek artan bir kin duymaya başladı.</p>

    <p class="normal1">Ardından onu şaşkınlıktan neredeyse yere serecek bir dizi şok yaşadı Renton. İçeri bir kız girdi. Renton kızı izlerken ürperdi biraz. Kız Dianne’in ikiziydi, ama ortaokul çağında olabilirdi ancak.</p>

    <p class="normal1">Kızın Dianne olduğunu idrak etmesi birkaç saniyesini aldı. Renton o anda kadınların neden makyaj silme işlemi için ‘yüzü çıkarmak’ deyimini kullandıklarını anladı. Dianne on yaşında falan görünüyordu. Dianne, Renton’ın yüzündeki şaşkınlığı fark etti.</p>

    <p class="normal1">Renton diğer çifte baktı. Dianne’i ebeveyniymiş gibi sahipleniyorlardı, çünkü <span class="ideitalik">ebeveyniydiler.</span></p>

    <p class="normal1">Kahvaltıya oturdular ve şaşkın Renton, Dianne’in ebeveyni tarafından usulca sorgulandı.</p>

    <p class="normal1">“Ne iş yaparsın, Mark?” diye sordu anne.</p>

    <p class="normal1">Yaptığı, en azından iş bağlamında, hiçti. İşsizlik sigortası sahtekârlığı yapan bir şebekeye mensuptu ve beş farklı adreste işsizlik sigortası alıyordu: Edinburgh, Livingston ve Glasgow’da birer, Londra’da da biri Shepherd’s Bush’ta, biri de Hackney’de olmak üzere iki. Renton devleti dolandırmayı her zaman erdem olarak gördüğü için, bu konuda ketum olmakta zorlanırdı. Fakat olmak zorundaydı, çünkü ortalığın bunu hükümete ihbar etmeye can atan bağnaz, yobaz ve meraklı orospu çocuklarından geçilmediğini biliyordu. Renton parasını hak ettiğini düşünüyordu, çünkü bu çapta bir iş çevirmek hatırı sayılır bir idari beceri gerektirirdi, özellikle eroin bağımlılığını denetlemeye çalışan biri için. Belli tarihlerde ülkenin farklı yerlerinde imza atması gerekiyordu. İşsizlik sigortasının ödendiği adreslerde yaşayan arkadaşlarıyla irtibat halindeydi ve Tony, Caroline ya da Nicksy’nin bir telefonuyla apar topar Londra’daki görüşmelere gitmek zorunda kalıyordu. Shepherd’s Bush adresine gelen sigorta parasını kaybetmek üzereydi ama, çünkü Notting Hill Gate’deki Burger King’de çalışmak gibi heyecan verici bir kariyer fırsatını geri çevirmişti.</p>

    <p class="normal1">“Belediye Meclisi’nin Rekreasyon Departmanı’nda müze kü-ratörüyüm. High Caddesi’ndeki İnsan Öyküleri’ni temel alan sosyal tarih üzerine çalışıyorum,” diye yalan söyledi Renton, palavradan geçmiş işler portföyüne dalarak.</p>

    <p class="normal1">Etkilenmiş göründüler, biraz şaşırmakla birlikte - ki tam görmeyi umduğu tepkiydi. Bundan cesaret alıp, kendini fazla önemsemeyen alçakgönüllü bir insan portesi çizerek ek puan toplama sevdasına kapıldı ve kendini küçümser bir biçimde ekledi: “İnsanların çöplerini karıştırıp atılmış şeyleri arıyor ve onları emekçilerin günlük hayatlarında kullandıkları objeler olarak sunuyorum. Sergide dağılıp parçalanmamalarına özen gösteriyorum tabii ki.”</p>

    <p class="normal1">“Beyin lazım bu işler için,” dedi Baba, Renton’a konuşup Dianne’e bakarak. Renton kızla göz teması kurmaktan kaçınıyordu. Bu tür bir kaçınmanın kuşku uyandıracağını gayet iyi bilmesine rağmen bakamıyordu kıza.</p>

    <p class="normal1">“Ben öyle demezdim,” dedi Renton omuz silkerek.</p>

    <p class="normal1">“Hayır, ama belli niteliklere haiz olmak gerekir.”</p>

    <p class="normal1">“Evet, tabii, Aberdeen Üniversitesi’nin tarih bölümünü bitirdim.” Aslında bu nerdeyse doğruydu. Aberdeen Üniversitesi’ne gitmiş, dersleri de hayli kolay bulmuştu, fakat burs parasını uyuşturucu ve fahişelerle yediği için yıl ortasında ayrılmak zorunda kalmıştı. Böylece Aberdeen Üniversitesi tarihinde öğrenci olmayan bir kadını düzen ilk öğrenci olduğunu düşünüyordu. Tarih yazmanın tarih okumaktan çok daha iyi olduğu sonucuna varmıştı.</p>

    <p class="normal1">“Eğitim önemli. Bunu da sürekli söylüyoruz,” dedi baba, Dianne’e bir kez daha laf çakma fırsatını değerlendirerek. Renton hiç beğenmiyordu adamın tavrını, üstü örtülü bir biçimde parçası olduğu için de kendinden hiç mi hiç memnun değildi. Dianne’in sapık amcası gibi hissediyordu kendini.</p>

    <p class="normal1">Tam da içinden, Tanrım, ne olur lise öğrencisi olsun, ne olur lise öğrencisi olsun, diye geçirirken Dianne’in annesi umutlarını söndürdü.</p>

    <p class="normal1">“Dianne ortaokul bitirme sınavlarında Tarih’ten de sınava girecek,” dedi, “ve Fransızca, İngilizce, Sanat, Matematik ve Cebir’den,” diye ekledi gururla.</p>

    <p class="normal1">Renton yüzüncü kez sindi kendi içinde.</p>

    <p class="normal1">“Mark’ın bunları bilmek istediğini sanmıyorum,” dedi Dianne, olgun ve kibirli bir tonla, sohbet öznesi olmuş çocuklar gibi annesi ve babasını küçümseyerek. Annemle babam benden söz etmeye başladığında sık sık yaptığım gibi, diye geçirdi içinden Renton. Sorun Dianne’in tavrının çok hırçın ve çocukça olmasındaydı, hedeflediği izlenimin tersini uyandırıyordu.</p>

    <p class="normal1">Renton’ın zihni fazla mesai yapmaya başlamıştı: <span class="ideitalik">Sübyancılık derler buna. Adamı kodese tıkarlar bunun için. Kodese tıkarlar ve anahtarı fırlatıp atarlar. Sapık yaftasını yapıştırırlar; Saughton cezaevinde yüzünü çizerler her gün. Seks suçlusu. Çocuk tacizcisi. Pedofil.</span> Begbie gibi psikopat amcıkların konuşmalarını duyabiliyordu: “Küçük kızın altı yaşında olduğunu duydum.” “Bana tecavüz olduğunu söylediler.” “Senin ya da benim çocuğum da olabilirdi.” Yarağı yedim, diye geçirdi içinden, ürpererek.</p>

    <p class="normal1">Yediği jambonun tadı iğrençti ağzında. Yıllardan beri vejetaryendi. Siyaset ya da ahlakla falan ilgisi yoktu; etin tadından nefret ediyordu sadece. Dianne’in annesi ve babasının üzerinde o kadar iyi bir izlenim bırakmak istiyordu ki, bir şey dememişti. Sosise gelince, orada sınırı koydu, zehir doluydu o lanet şeyler. O güne dek damarlarına çaktığı eroini düşünerek, şöyle geçirdi aklından alaycı bir biçimde: Bedenine ne soktuğuna dikkat etmelisin. Dianne bundan hoşlanır mıydı acaba diye düşündü ve kendine hâkim olamayıp, kendi çift anlamlı sözüne asabi bir biçimde kıs kıs güldü.</p>

    <p class="normal1">Durumu kurtarmaya çalışarak başını salladı ve hikâye anlatmaya, daha doğrusu tekrar anlatmaya girişti. “Tanrım, ne kadar salağım. Dün gece berbat durumdaydım. Alkole alışık değilim. Yine de, insan hayatında bir kere yirmi iki oluyor.”</p>

    <p class="normal1">Dianne’in annesi ve babası son cümleye ancak Renton kadar inanmışlardı. Yirmi beş yaşındaydı ve yakında kırkına basacaktı. Yine de, nezaketle dinlediler. “Ceketimi ve anahtarlarımı kaybettim, daha önce de dediğim gibi. Dianne sağ olsun, size de çok teşekkür ederim. Geceyi burda geçirmeme izin vermeniz ve böyle güzel bir kahvaltı hazırlamanız büyük konukseverlik. Bu sosisi bitiremeyeceğim için çok üzgünüm. Fakat tıka basa doydum. Büyük kahvaltılara alışık değilim.”</p>

    <p class="normal1">“Çok zayıfsın, senin sorunun da bu,” dedi anne.</p>

    <p class="normal1">“Arkadaşlarla ev paylaşırsan böyle olur. Batı batıdır, doğu da doğu, ama evdir en hoşu,” dedi baba. Bu gerzekçe yorumun üzerine sinir bir sessizlik çöktü. Adam mahcup oldu ve “en azından öyle derler,” diye ekledi. Ardından da konuyu değiştirdi. “Nasıl gireceksin dairene?”</p>

    <p class="normal1">Bu tür insanlar gerçekten korkuturdu Renton’ı. Hayatları boyunca yasa dışı bir iş yapmamış gibiydiler. Dianne’in böyle olmasına şaşmamak gerekirdi, barlardan kaldırdığı yabancılarla yatmasına. Bu çift ona o kadar sapıkça erdemli görünüyordu ki. Babanın saçı seyrelmekteydi, annenin gözlerinin altında ince kırışıklıklar vardı, fakat dışarıdan bakan biri yine de onları kendi yaş grubundan sanabilir, biraz daha sağlıklı göründüklerini vurgulardı sadece.</p>

    <p class="normal1">“Kapıyı zorlamam gerekecek. Tek bir Yale kilit var. Aptalca aslında. Yıllardır ikinci bir kilit taktırmayı düşünüyorum, ama ihmal ediyorum işte. İyi ki taktırmamışım. Apartmanın girişinde telefon var, komşu dış kapıyı açar.”</p>

    <p class="normal1">“Sana bu konuda yardım edebilirim. Marangozum ben. Nerde oturuyorsun?” diye sordu Baba. Renton biraz şaşırdı, ama sıktığı palavrayı yediklerine de memnun oldu.</p>

    <p class="normal1">“Sorun değil. Ben de üniversiteye gitmeden önce marangoz çıraklığı yaptım. Öneriniz için teşekkür ederim yine de.” Bu da, yine, doğruydu. Tuhaf bir duyguydu doğruyu söylemek, yalan söylemeye o kadar alışmıştı ki. Kendini sahici hissetmesine neden oluyordu, dolayısıyla da edilgen.</p>

    <p class="normal1">“Georgie’deki Gillsland’s’de çalıştım,” diye ekledi, babanın kalkık kaşlarının kışkırtmasıyla.</p>

    <p class="normal1">“Ralphy Gillsland’i tanırım. Zavallının tekidir,” dedi baba genzinden, sesi daha doğaldı şimdi. Ortak bir nokta bulmuşlardı.</p>

    <p class="normal1">“Marangozluk mesleğini seçmeyişimin nedenlerinden biridir kendisi.”</p>

    <p class="normal1">Renton, Dianne’in bacağını masanın altından bacağına sürttüğünü hissedip dondu. Çayından sıkı bir yudum aldı.</p>

    <p class="normal1">“İzninizle, benim gitmem gerek. Tekrar teşekkür ederim.”</p>

    <p class="normal1">“Bi dakka, sana eşlik edeyim, hemen hazırlanırım.” Dianne yerinden fırladı ve Renton’a itiraz etme fırsatı tanımadan odadan çıktı.</p>

    <p class="normal1">Renton masayı kaldırmaya el vermek için gönülsüz bir girişimde bulundu, ama baba onu kanepeye oturttu, anne de mutfağa girip bulaşıkları yıkamaya koyuldu. Babayla yalnız kaldıklarında sakın-oynadığın-oyunu-yediğimi-sanma-amcık tavrıyla karşılaşmayı bekleyerek kalbi sıkıştı. Tamamen yanılmıştı ama. Ralphy Gillsland ve adamdan intihar ettiğini öğrendiğine memnuniyet duyduğu kardeşi Colin’den söz ettiler. Bir de ikisinin de tanıdığı başka bir tipten.</p>

    <p class="normal1">Futboldan konuştular, baba Hearts taraftarı çıktı. Renton yerel rakiplerine kıyasla iyi bir yıl geçirmeyen Hibs taraftarıydı. Hiçbir takıma kıyasla iyi bir yıl geçirmemişlerdi ve baba bunu ona hatırlatmakta gecikmedi.</p>

    <p class="normal1">“Bize kıyasla iyi bir yıl geçirdiğiniz söylenemez, değil mi?”</p>

    <p class="normal1">Renton gülümsedi, bu adamın kızıyla yatmış olmaktan cinsellikle bağlantısı olmayan bir nedenden ötürü memnuniyet duydu. Eroin takıldığında hiç umursamadığı seks ve futbol gibi şeylerin birden bu kadar önem kazanmasının ne kadar tuhaf olduğunu düşündü. Eroin bağımlılığının gerçek nedeninin Hibs’in seksenli yıllardaki berbat performansına yorulabileceği geçti aklından.</p>

    <p class="normal1">Dianne hazırdı. Dün gecekinden daha az makyajla on altısında gösteriyordu, olduğundan iki yaş daha büyük. Sokağa çıktıklarında Renton evi terk etmiş olmaktan ötürü rahatladı, ama tanıdık biri tarafından görülecek olmanın tedirginliği içindeydi. O bölgede birkaç tanıdığı vardı, kullanıcı ve torbacı daha çok. Onu görecek olsalar şimdi de pezevenkliğe başladığını düşüneceklerdi.</p>

    <p class="normal1">South Gyle’den Haymarket trenine bindiler. Dianne yolculuk boyunca Renton’ın elini tuttu ve durmaksızın konuştu. Annesiyle babasının kısıtlayıcı etkisinden kurtulmuş olmanın rahatlığı içindeydi. Renton’ı biraz daha iyi tanımak istiyordu. Esrar bulmak için iyi bir kaynak olabilirdi.</p>

    <p class="normal1">Renton dün geceyi düşündü ve Dianne’in bu kadar büyük bir cinsel deneyim ve özgüven edinmek için kimlerle neler yapmış olacağını hayal etti. Kendini yirmi beş değil de, elli beş yaşında hissediyor, herkesin ona baktığından hiç kuşku duymuyordu.</p>

    <p class="normal1">Sakil görünüyordu Renton, dün geceki giysilerinin içinde terli ve yorgun. Dianne şu taytı andıran ince siyah çoraplardan giymiş, üzerine de beyaz bir mini etek geçirmişti. Renton o giysilerin ikisinin de tek başına yeterli olabileceğini geçirdi aklından. Haymarket İstasyonu’nda <span class="ideitalik">Scotsman</span> ve <span class="ideitalik">Daily Record</span> satın almakta olan Renton’ı beklerken adamın teki Dianne’i süzdü. Renton farkına vardı ve tuhaf bir öfkeye kapılıp gözlerini adamın yüzüne dikti. Kendine duyduğu nefretin bir yansıması olabileceğini düşündü.</p>

    <p class="normal1">Dalry Road’da bir plakçı dükkânına girip albüm kılıflarını parmaklarıyla taradılar. Akşamdan kalmalığının etkisi hızla arttıkça Renton’ın sinirleri gerilmeye başlamıştı. Dianne ona incelemesi için bir albüm kılıfı uzatıp, bu süperdir, bu harikadır, deyip duruyordu. O çoğunun boktan olduğunu düşünüyordu, ama tartışamayacak kadar gergindi.</p>

    <p class="normal1">“Vay Rents! Nasılsın adamım?” Bir el vurdu omzuna. İskelet ve merkezi sinir sisteminin bir an için vücudundan, hamurdan fırlayan tel misali fırlayıp geri geldiğini hissetti. Döndü ve Deek Swan’ı buldu karşısında, Johnny Swan’ın kardeşi.</p>

    <p class="normal1">“Fena sayılmaz Deek. Senden n’aber?” diye karşılık verdi, çarpıntısını gizlemeye yönelik bir doğallıkla.</p>

    <p class="normal1">“İyidir patron, iyidir.” Deek, Renton’ın yalnız olmadığını fark etmişti, ona anladığını ima eder gibi sırıttı. “Naşlamam gerek. Görüşürüz. Sick Boy’a rastlarsan beni aramasını söyle. Yirmi kâğıt borcu var bana orospu çocuğunun.”</p>

    <p class="normal1">“Sana ve bana kanka.”</p>

    <p class="normal1">“Kafasının çalıştığı kesin. Neyse, görüşürüz Mark,” dedi Dianne’e dönerek. “Görüşürüz, canım. Adamın bizi tanıştırma nezaketinden yoksun. Aşk olmalı. Dikkat et bu serseriye.” Gülümsediler, biri tarafından ilk kez birlikte tanımlanmanın rahatsızlığıyla.</p>

    <p class="normal1">Renton yalnız kalması gerektiğinin farkındaydı. Akşamdan kalmalığı feci bir boyuta ulaşmıştı ve olanlara katlanamıyordu.</p>

    <p class="normal1">“Şey, bak Dianne… Benim naşlamam gerek. Leith’de bikaç arkadaşımla buluşacağım. Futbol falan.”</p>

    <p class="normal1">Dianne gözlerini bilgece ve yılgın bir anlayışla kaldırdı ve aynı zamanda Renton’a tavuk gıdaklamasını çağrıştıran tuhaf sesler çıkardı. Esrar konusunu açamadan gidecek olması canını sıkmıştı.</p>

    <p class="normal1">“Adresin ne?” Dianne çantasından kâğıt kalem çıkardı. “Forrester Park adresini sormuyorum,” diye ekledi, gülümseyerek. Renton, Montgomery Caddesi’ndeki gerçek adresini verdi, çünkü adres uyduramayacak kadar yorgundu.</p>

    <p class="normal1">Kız giderken iğrendi kendinden. Bunun onunla sevişmekten mi, yoksa bir daha sevişemeyeceğini bilmekten mi kaynaklandığından emin olamadı.</p>

    <p class="normal1">Fakat o akşam kapı zilinin çaldığını duydu. Meteliksiz kaldığı için cumartesi akşamını evde geçirmeye karar vermişti. <span class="ideitalik">Braddock: Missing in Action 3</span> videosunu seyredecekti. Kapıyı açtı ve karşısında Dianne’i buldu. Makyajlıydı, Renton’ın gözünde bir gece önceki çekiciliğine bürünmüştü yine.</p>

    <p class="normal1">“Gir,” dedi, cezaevi yaşantısına ne çabuklukta uyum sağlayacağını merak ederek.</p>

    <p class="normal1">Dianne esrar kokusu aldığını düşündü. Umdu en azından.</p>

    <h3 class="normal2" id="calibre_toc_27"><span class="idebold">Meadows Parkı’nda Gezinti</span></h3>

    <p class="normal1">Pub’lar fokurduyor, hani, yerel kaçıklardan ve festivalcilerden geçilmiyor, bi sonraki gösteriye girmeden önce bi burun çekelim hesabı. O gösterilerin bazıları fena değil, hani… Bilet fiyatları biraz yüksek ama.</p>

    <p class="normal1">Begbie kotuna işemiş…</p>

    <p class="normal1">“Pantolonuna mı işedin, Begbie?” diye soruyor Rents, soluk mavi kot pantolonun önündeki ıslaklığı işaret ederek.</p>

    <p class="normal1">“Ananın amına işedim! Su lan bu. Ellerimi yıkarken ıslanmış. Gerçi sen el yıkamanın nasıl bi şey olduğunu bilmezsin, salça kafalı göt. Suya alerjik bu amcık, hele sabun karışmışsa.”</p>

    <p class="normal1">Sick Boy bardaki hatunları tarıyor… Kadın delisi bu çocuk. Bi süre sonra erkek muhabbetinden sıkılıyor sanki. Sick Boy’un kadınlarla başarılı olmasının nedeni bu belki; zorunluluk. Evet, bu olsa gerek. Matty kendi kendine bi şeyler mırıldanıp başını sallıyor. Bu Matty pek iyi görünmüyor son zamanlarda, hani… Eroinle ilgisi yok. Kafasıyla ilgili, kötü bi bunalım geçiriyor gibi, hani.</p>

    <p class="normal1">Renton’la Begbie tartışıyorlar. Rents ayağını denk alsa iyi eder. Şu Begbie var ya, hani… Orman kedisi amına koyiyim. Biz ürkek kedigillerdeniz. Ev kedisi, hani.</p>

    <p class="normal1">“Amcıklarda bok gibi para var. Sürekli zenginleri öldürmekten ve anarşi bokundan söz edip duran sen değil misin, amcık? Şimdi götün yemiyor, öyle mi?” diye hırlıyor Begbie, Rents’e. Çok çirkin bi manzara; siyah gözlerinin üzerindeki o kara kaşlar ve üç numaraya vurulmuş sık siyah saçlar.</p>

    <p class="normal1">“Bunun götümle falan ilgisi yok, Franco. İçimden gelmiyor. Şurda güzel güzel taş içiyoruz. <span class="ideitalik">Speed</span> var, <span class="ideitalik">X</span> var. Keyfimize bakalım, bütün gece parkta dolanacağımıza bi tekno kulübe gideriz. Oraya büyük bi tiyatro çadırı kuruyorlarmış. Polis kaynıyor olacaktır mutlaka. Kafa açıcı durumlar moruk.”</p>

    <p class="normal1">“Ben tekno kulübe falan gitmem. Sen kendin bebeler için olduğunu söylemiştin.”</p>

    <p class="normal1">“Evet, ama o gitmeden önceydi.”</p>

    <p class="normal1">“Ben hiç gitmeyeceğim, amına koyiyim. Hadi beyler, barları turlayıp amcığın tekini helâda soyalım.”</p>

    <p class="normal1">“Yo. Hiç işim olmaz.”</p>

    <p class="normal1">“Ödlek amcık! Geçen hafta sonu Bull and Bush’ta olanlar yüzünden hâlâ altına sıçıyorsun.”</p>

    <p class="normal1">“Hayır, yok öyle bi şey. Gereksizdi sadece, hepsi bu. Saçma sapan bi işti yani.”</p>

    <p class="normal1">Begbie gözlerini Rents’e dikiyor, iyice gerilmiş iskemlesinde. Öne doğru eğiliyor ve Rent Boy’a kafayı yerleştirecek sanıyorum.</p>

    <p class="normal1">“Ne? Ne? Gereksiz olan sensin, kaypak amcık!”</p>

    <p class="normal1">“Hadi Franco. Sakin ol moruk,” diye araya giriyor Sick Boy.</p>

    <p class="normal1">Begbie fazla ileri gittiğini anlıyor, hani kendi ölçülerine göre bile. Çek tırnaklarını içeri kedioğlan. Yumuşak patilerini göster dünyaya. Tehlikeli bi kedi bu, iri, yırtıcı bi panter.</p>

    <p class="normal1">“Hadi gidip bi Amerikalı bulalım. Sikinde mi ki senin o Amerikalı? O orospu çocuğu başına gelen her şeyi hak etti! Hem, daha sonra Barley’de ganimeti paylaşırken başını çevirdiğini de görmedim göt.”</p>

    <p class="normal1">“Adam hastaneye götürüldüğünde bilinci yerinde değilmiş, kan kaybından ölüyormuş az kalsın. Haberlerde bile söylediler…”</p>

    <p class="normal1">“Amcık iyiymiş şimdi ama! Haberlerde bunu da söylediler! Bi şey olmamış amcığa. Olsa bile, kimin sikinde? Zaten buraya gelmekle hata etmiş zengin Amerikalı göt. Kimin sikinde amcık? Senin sikinde değil puşt, sen de daha önce birini bıçakladın; Eck Wilison’ı, okulda, onun için hassas ayakları yapma bana.”</p>

    <p class="normal1">Bu Rents’i susturuyor, çünkü bundan söz edilmesinden hiç hazzetmez, ama oldu böyle bi şey, hani. Fakat o seni tırmalayan bi kediye pençe sallamak gibiydi, hani, önceden planlanmış bi şey değildi. Dilenci’ye sorarsan arada bi fark yok. Dilenci’nin yaptığı kötüydü ama… Yanki, Amerikalı çocuk yani, cüzdanını vermeyi reddetti, Begbie sustalıyı çektikten sonra bile… Çocuğun ağzından çıkan son cümle, “Bunu kullanmayacaksın,” oldu.</p>

    <p class="normal1">Begbie kudurdu öfkeden ve kendini kaybetti hani, sustalı işini abarttı, cüzdanı almayı unutacaktık nerdeyse. Ben elimi adamın cebine soktum ve Begbie yüzünü tekmelerken cüzdanı bulup çektim. Helânın döşemesindeki sidiğe kan karışıyordu. Çirkin bi görüntüydü moruk, çirkin, çok çirkin, biliyo musun? Düşündükçe ürperiyorum. Gece yatakta aklıma geliyor ve ürperiyorum. Ne zaman bizim kedioğlana benzeyen bi Amerikalı, Iowa Des Moines’dan bi Richard Hauser görsem donakalıyorum. Çarşıda bi Yanki sesi duysam yerimden sıçrıyorum. Şiddet çok çirkin bi şey, moruk. Dilenci, yani sevgili Franco, bize tecavüz etti o gece, hani, kıçımızdan kökleyip parasını ödedi, fahişeymişiz gibi, anlıyo musun? Kötü bi kedi bu Dilenci. Vahşi, vahşi bi kedi.</p>

    <p class="normal1">“Benimle kim geliyor? Spud?” Bana konuşuyor Begbie. Altdudağını ısırarak.</p>

    <p class="normal1">“Şey, hani… eee… şiddet falan… pek bana göre değil… ben burda oturup kafamı iyi edeceğim… hani, anlıyo musun?”</p>

    <p class="normal1">“Bi ödlek daha,” diyor Begbie, başını öte tarafa çevirerek… Hayal kırıklığına uğradığı söylenemez, bu tür işlerde benden bi beklentisi olmaz zaten… Bu iyi belki, ama o kadar da iyi olmayabilir, fakat bu günlerde neyin ne olduğunu kim biliyor ki, hani?</p>

    <p class="normal1">Sick Boy savaşçı değil, sevici olduğuna dair bi şeyler söylüyor ve Begbie de bir şey söylemek üzereyken, Matty, “Ben varım,” diyor.</p>

    <p class="normal1">Bu Begbie’nin dikkatini Sick Boy’dan uzaklaştırmasına neden oluyor. Dilenci Çocuk bu kez Matty’ye methiyeler düzmeye başlıyor, hepimizi ödlek amcıklar olmakla suçluyor. Ama bana sorarsan asıl ödlek amcık Matty, hani, çünkü o Franco’nun yörüngesine girmiş bi uydudan farksız… Hiçbi zaman hazzetmedim şu Matty’den… Kafası fena halde karışık bana sorarsan. Kankalar sürekli birbirlerine laf çakarlar, ama Matty çaktığında, hani, daha fazlasını hissedersin… hani… nefret vardır, biliyo musun? Mutlu olalım işte. Ama Matty ortalıktaysa bu suçtur sanki. Kimseyi mutlu görmeye tahammülü yok, hani.</p>

    <p class="normal1">Matty’yle hiç yalnız olmadım, hani. Yani, bazen ben ve Rents oluruz… Ya da ben ve Tommy… ya da ben ve Rab… ya da ben ve Sick Boy… hatta ben ve Generalissimo Franco… ama ben ve Matty, hayır, ikimiz hiç yalnız olmadık. Bu da bi şeylere işaret ediyor, hani.</p>

    <p class="normal1">İki kötü kedi avlarının peşine düşmek için sepetlerini terk ediyorlar ve atmosfer… şahane. Sick Boy pıtları çıkarıyor. Beyaz Güvercin sanıyorum. Kafası müthiştir. Çoğu <span class="ideitalik">ecstasy’</span>de MDMA yoktur, yani, kısmen <span class="ideitalik">speed</span> kısmen <span class="ideitalik">asit</span> etkisi yapar… Benim aldıklarımda genellikle sıkı bir <span class="ideitalik">speed</span> dozu olur, biliyo musun? Bu ilaç çok acayip ama, saf Zappaesk moruk… Tam sözcük bu, Zappaesk… Frank Zappa’yı ve <span class="ideitalik">Joe’nun Garajı’</span>nı düşünüyorum, sarı kar ve Yahudi prensesi ve Katolik kızlar falan ve keşke bi hatun olsa diye geçiriyorum içimden… Sevmek için hani… yatmak için değil, yani sadece yatmak için değil… Sevmek için, çünkü herkesi sevmek geliyor içimden, cinsel anlamda değil ama… Sevecek biri olsun işte… Rents’in Hazel’ı var ve Sick Boy… Canım, Sick Boy elini sallasa ellisi… Ama benden daha mutlu görünmüyolar bu kedioğlanlar.</p>

    <p class="normal1">Komşunun tavuğu komşuya kaz görünür, güneş yan bahçede her zaman daha güzel parlar… Şarkı söylüyorum amına koyiyim, ben hiç şarkı söylemem… Hap attım ve şarkı söylüyorum… Frank Zappa’nın kızını düşünüyorum, Moon, hani… Çok iyi gelirdi bana… Babasıyla birlikte takılırken… kayıt stüdyosunda mesela… Yaratıcı süreci izleyebilmek için, hani, yaratıcı süreç.</p>

    <p class="normal1">“Bu delilik amına koyiyim… Hareket etmek gerek, yoksa tırlatacağım…” Sick Boy’un başı ellerinin arasında.</p>

    <p class="normal1">Renton’ın gömleğinin düğmeleri açık, göğüs uçlarını çimdikliyor…</p>

    <p class="normal1">“Spud… Göğüs uçlarıma bak… Tuhaflar moruk… Hiçbi amcıkta benimki gibi göğüs ucu yoktur.”</p>

    <p class="normal1">Ona aşktan söz ediyorum ve bana aşk diye bir şey olmadığını, hükümetin bunu halkı uyutmak için afyon olarak kullandığını söylüyor, din gibi… Bazı kediler işin içine siyaset sokmadan rahat edemezler, hani… Canımı sıkmıyor ama… çünkü, kendi de inanmıyor söylediğine… çünkü… çünkü ota boka gülüyoruz. Barda duran, yüzündeki kılcal damarlar çatlamış çılgın tipe… Sanki burnunun altında biri osurmuş gibi duran snop İngiliz Festival-tipi hatuna…</p>

    <p class="normal1">Sick Boy: “Hadi Meadows Parkı’na gidip Begbie’yle Matty’yi uyuz edelim… Sıradan, sıkıcı, salak, dolapçı amcıklar!”</p>

    <p class="normal1">“Riskli kedioğlan, riskli… Begbie burnundan soluyordu, hani…” diyorum.</p>

    <p class="normal1">“Taraftar için,” diyor Rents. O ve Sick Boy bu deyişi lig öncesinde tertiplenen Man Adası futbol turnuvasının tanıtım afişinden kaptılar. Hibs’in as oyuncusu Alex Miller fotoğrafta kafası gerçekten iyiymiş gibi duruyor, altta da, ‘Taraftar İçin’ yazısı var. Ortalıkta uyuşturucu olduğunda bu lafı ederler.</p>

    <p class="normal1">Pub’dan çıkıp parka yürüyoruz. Şarkı söylemeye başlıyoruz, Sinatra tarzında, abartılı New York aksanıyla yani.</p>

    <p class="indentmetinitalik"><span class="ideitalik">Sen ve ben,</span></p>

    <p class="indentmetinitalik"><span class="ideitalik">Çayırlarda gezinip</span></p>

    <p class="indentmetinitalik"><span class="ideitalik">Unutmabeni toplayan</span></p>

    <p class="indentmetinitalik"><span class="ideitalik">İki küçük çocukken…</span></p>

    <p class="normal1">Karşıdan bize doğru iki kız geliyor… Tanıyoruz onları… Küçük Roseanna ile Jill… Çok tatlı kediler ikisi de, şu paralı okuldan, Gillespie miydi yoksa Mary Erskine’s miydi neydi?.. Müzik, uyuşturucu ve deneyim için Southern civarında takılırlar…</p>

    <p class="normal1">… Sick Boy kollarını uzatıp küçük Jill’i kavrıyor ve ona sarılıyor, Rents de Roseanna’ya sarılıyor… Ben de öylece durup bulutları seyrediyorum, hani, fahişeler toplantısında Bay Sap.</p>

    <p class="normal1">Yiyişmeye başlıyorlar. Bu insafsızlık moruk, insafsızlık. Önce Rents hatundan ayrılıyor, ama kolu Roseanna’nın omzunda hâlâ. Rents işin şakasında hani… gerçi… Rents’in Donovan’s’dan kaldırdığı pilicin de yaşı o kadar büyük değildi. Neydi adı, Dianne miydi? Kötü kedi bu Rents. Sick Boy deyyusu küçük Jill’i ağaca yaslamış.</p>

    <p class="normal1">“Nasılsın bebeğim? Programın var mı?” diye soruyor.</p>

    <p class="normal1">“Southern’a gidiyoruz,” diyor Jill, kafası iyi… Kafayı bulmuş küçük bi prenses. Yahudi mi? Kusursuz bi yüzü var… Bu iki kedicik <span class="ideitalik">cool</span> görünmeye çalışıyolar, ama Rents ve Sick Boy’dan biraz çekiniyolar besbelli. Bu iki canki eskisi süperstarın her istediklerini yapmalarına izin vereceklerine kuşku yok. Oysa gerçekten <span class="ideitalik">cool</span> piliçler amcıklarını tokatlayıp bu iki deyyusun havalarını fena söndürürlerdi. Bu kızlar <span class="ideitalik">cool</span> olmaya <span class="ideitalik">çalışıyolar</span> sadece… Burunlarından kıl aldırmayan anne babalarının canını sıkma safhasındalar… Rents’in bu durumdan yararlanmaya çalışacağını sanmıyorum. Gerçi, daha önce yararlandığı anlaşılıyor, hani, fakat Sick Boy farklı bi konu. Ellerini küçük Jill’in kotundan içeri sokmuş bile…</p>

    <p class="normal1">“Ben iyi tanırım sizin gibi kızları, uyuşturucuyu buraya saklarsınız…”</p>

    <p class="normal1">“Simon! Yok üzerimde bi şey! Simon! Siiimooon!..”</p>

    <p class="normal1">Sick Boy tatsızlık çıkacağından korkup kızı bırakıyor. Biz bütün kediler her şey bi şakaymış gibi gülüyor ve yürümeye devam ediyoruz.</p>

    <p class="normal1">“Gecenin ilerleyen saatlerinde belki görüşürüz canlarım!” diye bağırıyor Sick Boy arkalarından.</p>

    <p class="normal1">“Tamam… Southern’da,” diye bağırıyor Jill, geri geri yürüyerek.</p>

    <p class="normal1">Sick Boy’un hoşuna gidiyor, bacağını tokatlıyor. “Küçük amcıkları eve atıp bayıltana kadar düzmeliydik. Aranıyorlardı küçük sürtükler.” Bizden çok kendine söylüyor sanki bunu.</p>

    <p class="normal1">Rents bağırıp işaret ediyor.</p>

    <p class="normal1">“Si! Ayağının dibinde bi sincap var lan! Öldür amcığı!”</p>

    <p class="normal1">Sincaba en yakın olan Sick Boy onu kendine çağırıyor, fakat sincap hızlı hareketlerle biraz uzaklaşıyor, çok tuhaf hareket ediyor, kamburunu çıkararak. Gümüşi, büyülü bi şey… biliyo musun?</p>

    <p class="normal1">Rents yerden bi taş alıp sincaba fırlatıyor. İçim burkuluyor ve taş ufaklığın üzerinden geçerken kalbim tekliyor. Rents manyak gibi gülerek yerden bi taş daha almaya yelteniyor, fakat onu engelliyorum.</p>

    <p class="normal1">“Bırak gitsin moruk. Kimseye bi zararı yok zavallı şeyin!” Mark’ın hayvanlara zarar verme huyundan nefret ediyorum… Yanlış, moruk. Başka canlılara zarar vermek istiyorsan kendini sevemezsin… yani… geriye umut mu kalır? Halbuki ne kadar sevimli bi hayvan sincap. Kendi işine bakıyor. Özgür. Belki Rents ona bu yüzden tahammül edemiyor. Sincap özgür, moruk.</p>

    <p class="normal1">Rents’i tutmaya çalışırken o gülmeye devam ediyor. İki ev kadını bizi süzüyor yanımızdan geçerken. Tiksinmiş gibi bi halleri var. Rents’in gözleri parlıyor birden.</p>

    <p class="normal1">“YAKALA ŞU SİNCABI!” diye bağırıyor Sick Boy’a, ama kadınların onu duyabilecekleri bi biçimde. “SELOFANA SAR Kİ ONU DÜZDÜĞÜNDE İKİYE AYRILMASIN!”</p>

    <p class="normal1">Sincap hoplaya sıçraya Sick Boy’dan kaçıyor, ama kadınlar arkalarına dönüp bize bu kez gerçek bi tiksintiyle bakıyorlar, bok parçalarına bakar gibi hani, biliyo musun? Ben de gülüyorum bu arada, ama Rents’i tutmaya da devam ediyorum.</p>

    <p class="normal1">“Kime bakıyo lan bu kaknem karılar? Amına koduğumun çay salonu züppeleri!” diye bağırıyor Rents, kadınların duyabileceği kadar yüksek sesle.</p>

    <p class="normal1">Kadınlar önlerine dönüp hızla uzaklaşıyorlar. Bu kez Sick Boy bağırıyor: “SİKTİRİN LAN, GOBİ ÇÖLÜ AMCIKLARI SİZİ!” Sonra bize dönüyor: “Bu yaşlı tazıların bizimle ne alıp veremedikleri var bilmiyorum. Kimse onları sikmeyecek, burda ve bu saatte bile. Elime patlatırım daha iyi.”</p>

    <p class="normal1">“Siktir lan! Dawn’ın yarığını bile sikersin sen, yeter ki üzerinde kılları olsun,” diyor Rents.</p>

    <p class="normal1">Sanıyorum söyler söylemez pişman oluyor, çünkü Dawn ölen bebeğin adıydı, Lesley’in bebeği, karyola ölümü dedikleri hani. Herkes bebeğin Sick Boy’dan olduğunu biliyo bi şekilde.</p>

    <p class="normal1">Sick Boy, “Siktir lan, köpek sikicisi! Bu güne kadar siktiğim bütün piliçler, her biri, sikilmeye değerdi,” diyor.</p>

    <p class="normal1">Sick Boy’un bi gece sarhoşken evine götürdüğü Stenhouse’lu kız geliyor aklıma… Hiç de öyle özel bi tip değildi, hani… Her kedinin kendine göre bi Aşil topuğu vardır.</p>

    <p class="normal1">“Şey, şu Stenhouse’lu kızı hatırlıyor musun, adı neydi yahu?”</p>

    <p class="normal1">“Sen <span class="ideitalik">hiç</span> konuşma! Kamışını kerhanede Amerikan Express’le Access kredi kartlarının arasına koyup sandviç yapsan bile karı sikemezsin.”</p>

    <p class="normal1">Birbirimize laf çakıp yürümeye devam ediyoruz, ama ben Dawn’ı düşünmeye başlıyorum, bebeği ve kimseyi rahatsız etmeyen o özgür sincabı… Hiçbi neden yokken öldürmeye kalkıyolar zavallı şeyi. İnsanın içini burkuyor, üzüyor, öfkelendiriyor…</p>

    <p class="normal1">Uzaklaşacağım bu tiplerden. Dönüp yürümeye başlıyorum. Rents peşimden geliyor. “Hadi Spud… Neyin var lan?”</p>

    <p class="normal1">“O sincabı öldürecektin.”</p>

    <p class="normal1">“Bi sincap alt tarafı, Spud. Zehirli bunlar…” diyor. Kolunu omzuma doluyor.</p>

    <p class="normal1">“Senden benden daha zehirli olmayabilir, hani… kimin ne kadar zehirli olduğuna kim karar verecek… ev kadınları bizim gibilerin zehirli olduğunu düşünüyorlar, hani, bu onlara bizi öldürme hakkı verir mi?”</p>

    <p class="normal1">“Affedersin, Danny… Bi sincap alt tarafı. Affedersin kanka. Hayvanlara karşı ne kadar hassas olduğunu biliyorum. Ben sadece, hani… Ne demek istediğimi biliyorsun Danny, yani… Amına koyiyim, yani, kafam çok bozuk, Danny. Bilmiyorum. Begbie falan… Bi yandan eroin. Hayatımla ne yaptığımı bilmiyorum… Her şey karmakarışık, Danny. Ne halt ettiğimi bilmiyorum. Affedersin moruk.”</p>

    <p class="normal1">Rents bana yıllardır ilk kez ‘Danny’ diye hitap ediyor, şimdi de hep Danny diyor. Morali çok bozuk belli ki.</p>

    <p class="normal1">“Hey… sıkma canını kedioğlan… Yani, hayvanlar falan… takma kafana bunları… Ben küçük masum şeyleri düşünüyordum işte, Dawn bebek gibi, hani… Hiçbi şeye zarar vermemek gerek, hani…”</p>

    <p class="normal1">Rents beni kavrayıp sarılıyor. “Senin üzerine yok, moruk. Hatırla bunu. Alkol ya da uyuşturucu değil bana bunu söyleten. Harbiyim. Ama kafan iyi değilken arkadaşlarına onlar hakkında ne düşündüğünü söyleyince sana demediklerini bırakmıyorlar.” Sırtını sıvazlıyorum, ben de ona aynı şeyi söylemek istiyorum, ama o bana önce söylediği için söylüyomuşum gibi olacak, hani. Yine de söylüyorum ama.</p>

    <p class="normal1">Sick Boy’un sesini duyuyoruz arkamızda. “Ne lan öyle iki ibne gibi. Ya ağaçların arkasına gidip sikişin ya da benimle gelip Dilenci’yle Matty’yi bulmama yardım edin.”</p>

    <p class="normal1">Birbirimize sarılmayı bırakıp gülüyoruz. İkimiz de biliyoruz ki Sick Boy, kentin bütün mallarına patlatma arzusuna rağmen, en iyilerden biridir.</p>
  </div>
</body>
</html>
