<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>trans</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <h3 class="normal2" id="calibre_toc_38"><span class="idebold">Profesyoneller İçin Kolay Para</span></h3>

    <p class="normal1">Tereyağından kıl çeker gibi hallettik, en ufak bi sorun çıkmadı, ama hani, Begbie hiç serinkanlı değildi, hani hiç.</p>

    <p class="normal1">“Hiçbi amcığa tek kelime etmek yok, unutma. Tek kelime etmek yok,” dedi bana.</p>

    <p class="normal1">“Hmm, tamam moruk, sesin gayet berrak geliyor, hani, gayet berrak. Sakin ol, Franco, sakin ol. İşi kotardık, hani.”</p>

    <p class="normal1">“Evet, ama hiçbi amcığa tek kelime etmek yok. Rents’e bile. Tamam mı?”</p>

    <p class="normal1">Bazı kedilerle mantık bi boka yaramaz. Sen mantık dersin, onlar mantı anlarlar. Anlıyo musun?</p>

    <p class="normal1">“Ve uyuşturucu yok, amına koyiyim. Bi süre paranın üstüne yat.” Şimdi de bana parayı nasıl harcayacağımı söylüyor, hani.</p>

    <p class="normal1">Boktan bi sahne bu. Çocuğun payını düştükten sonra adam başı ikişer bin papel kaldırmışız, hani, ve bu kedinin tüyleri hâlâ dikiliyo. Sıcak bi sepetin içine yerleşip mırlamayı bilmeyen bi kedi bu Dilenci-çocuk.</p>

    <p class="normal1">Birer bira daha içtikten sonra bi taksiye atladık. Taşıdığımız çantalarda ADIDAS ve HEAD yerine GANİMET yazmalı aslında, hani. Adam başı ikişer bin papel anasını satayım. Oha! <span class="ideitalik">Çok da kafan karışmasın, bu aşırılığımın eşantiyonu sadece;”</span> diğer Franco’nun, Bay Zappa’nın dediği gibi.</p>

    <p class="normal1">Taksi bizi Begbie’ye götürdü. June evdeydi ve Begbie’nin veledi uyanıktı, June’un kucağında.</p>

    <p class="normal1">“Bebek uyandı,” dedi Franco’ya, açıklama mahiyetinde.</p>

    <p class="normal1">“Tanrı aşkına. Gel Spud, yatak odasına gidelim amına koyiyim. Kendi evinde bile biraz huzur bulamıyosun!” Kapıyı işaret etti, hani.</p>

    <p class="normal1">“N’oluyo?” diye sordu June.</p>

    <p class="normal1">“Sorma amına koyiyim. Sen bebeğinle ilgilen!” diye tersledi onu Begbie. Bunu öyle bi şekilde söyledi ki, bebek ondan değildi sanki, biliyo musun? Bi bakıma haklı da, hani; Franco baba olabilecek bi tip değil… Peki nasıl bi tip Franco?</p>

    <p class="normal1">İşi harikulade kıvırmıştık ama. Şiddet yok, zahmet yok, biliyo musun? Bi set yedek anahtar yetti, yürüyerek girdik içeri. İşte tezgâhın arkasındaki kasanın altındaki sahte panel ve işte güzelim paralarla dolu büyük bez çanta. Şahane! Bütün o harikulade banknotlar ve madeni paralar. Daha iyi zamanlara pasaportum, moruk, daha iyi zamanlara pasaportum.</p>

    <p class="normal1">Kapı zili çaldı. Franco’yla aynasızlar geldi korkusuyla üzerimize sıçtık, ama bizim oğlandı, payını almaya gelmişti. Tam zamanında, hani, çünkü Franco’yla banknotları ve bozuklukları yatağın üzerine yaymıştık; pay ediyorduk, biliyo musun?</p>

    <p class="normal1">“Aldınız mı?” dedi genç, gözlerini yatağın üzerindeki şekerlemeler karşısında fal taşı gibi açarak.</p>

    <p class="normal1">“Otur amına koyiyim! Çeneni kapalı tutacaksın bu konuda, tamam mı?” diye gürledi Franco. Çocuk şöyle bi titredi, hani.</p>

    <p class="normal1">Franco’ya çocuğun üzerine fazla gitmemesini söylemek istedim, biliyo musun? Bize işi getiren o. Oğlan bize hikâyeyi anlattı, yedeğini yaptırmamız için anahtarları da verdi, hani. Hiçbi şey söylemediğim halde Begbie kedisi ne düşündüğümü yüzümden okudu.</p>

    <p class="normal1">“Bu amcık dosdoğru siktiğimin okuluna gidip kankalarına ve kızlara hava atmak için parayı saçacak amına koyiyim.”</p>

    <p class="normal1">“Hayır, yapmam öyle bi şey,” dedi çocuk.</p>

    <p class="normal1">“Kapa çeneni!” diye hırladı Begbie. Çocuk korkudan üzerine sıçtı yine. Begbie bana döndü. “Ben onun yerinde olsaydım kesin öyle yapardım amına koyiyim.”</p>

    <p class="normal1">Ayağa kalktı ve dart oklarını alıp var gücüyle tahtaya fırlattı, şiddet dolu bi hareket. Çocuk kaygılı görünüyordu.</p>

    <p class="normal1">“İspiyoncu bi amcıktan daha kötü tek şey vardır amına koyiyim,” dedi Franco, okları tahtadan alıp aynı kötücül güçle tekrar fırlatarak. “O da çenesini tutmayı bilmeyen bi amcıktır. Çenesini tutamayan amcık ispiyoncudan daha çok zarar verir. Çünkü ispiyoncuyu besler. İspiyoncu da polisi besler amına koyiyim. İşte o zaman hepimiz yaraklara geliriz.”</p>

    <p class="normal1">Sonra oku oğlanın yüzüne fırlattı. Ben yerimden sıçradım, oğlan bir çığlık attı, sonra isterik bir biçimde titremeye başladı.</p>

    <p class="normal1">Begbie’nin okun plastik kısmını fırlattığını fark ettim, fırlatmadan önce metal ucunu sökmüştü. Oğlan titriyordu hâlâ, şoka girmişti. “Amma ödlekmişsin lan sen de, amcık! Alt tarafı plastik!” Franco küçümseyici bi kahkaha attı ve bikaç banknot ve bol miktarda madeni para alıp saymaya başladı, oğlan için. “Polis seni durdurursa parayı oyun salonunda kazandığını söyleyeceksin. Bu konuda amcığın tekine tek kelime edersen benim elime geçmeden önce polisin seni tutuklayıp Polmont cezaevine göndermesi için dua et, duydun mu?”</p>

    <p class="normal1">“Evet…” Titriyordu hâlâ.</p>

    <p class="normal1">“Şimdi siktir git, DIY’deki cumartesi işinin başına. Unutma, sağda solda para saçarsan ne olduğunu anlayamadan gırtlağına çökerim, tamam mı?”</p>

    <p class="normal1">Oğlan parasını alıp gitti. Bi bok da almamıştı zavallı amcık, beş bin pound’a yakın paradan sadece bikaç yüz pound. Yine de, büyük paraydı onun yaşında biri için. Ben yine de Franco’nun çocuğa biraz acımasızca davrandığını düşünüyordum.</p>

    <p class="normal1">“Hey, moruk, bu çocuk bize ikişer bin papel kazandırdı… yani, öylesine söylüyorum, Franco, hani, çocuğa karşı biraz acımasız davranmadın mı?”</p>

    <p class="normal1">“Orospu çocuğunun sağda solda hava atmasını, cebindeki tomarı göstermesini istemiyorum. Böyle küçük çocuklarla herhangi bi şey yapmak dünyanın en riskli işidir. Sır tutmayı bilmezler, anlıyo musun? Bu yüzden seninle dükkân ve ev soyma işine girmeyi seviyorum, Spud. Sen de gerçek bi profesyonelsin benim gibi, kimseye tek kelime etmezsin. Bu tür bi profesyonelliğe saygı duyarım, Spud. Bi işe profesyonellerle girersen sorun yaşamazsın amına koyiyim.”</p>

    <p class="normal1">“Evet… doğru moruk, hani,” dedim. Başka <span class="ideitalik">ne</span> diyebilirdim ki? Gerçek profesyoneller. Kulağa hoş geliyor; okşuyor kulağımı.</p>

    <h3 class="normal2" id="calibre_toc_39"><span class="idebold">Armağan</span></h3>

    <p class="normal1">Annemin evinde kalmaya daha fazla katlanamayacağıma karar verdim; kafamı sikip duruyorlar. Gav, Matty’nin cenazesi kaldırılıncaya kadar beni misafir edecek. Tren yolculuğu sorunsuz geçti; tam istediğim gibi. Walkman’de birkaç Fall kaseti, dört kutu bira ve H. P. Lovecraft kitabım. Nazi amcık, koca H. P. ama sıkı yazar. Karşımdaki koltuğa gülümseyen bir amcık özür dileyerek yerleştiğinde yüzüme rahatsız-etme-yoksa-karışmam-göt ifadesini takındım. Keyifli bir yolculuk, bu yüzden de kısa.</p>

    <p class="normal1">Gav’in yeni dairesi McDonald Yolu’nda; yürümeye karar verdim. Eve vardığımda Gav’i biraz sıkıntılı buldum. Kendimi zorla davet ettirdiğimi düşünerek ufaktan kuruntu yapmak üzereydim ki, sıkıntısının nedenini anlattı.</p>

    <p class="normal1">“Ne diyim sana, Rents, şu Second Prize amcığı var ya,” dedi başını buruk bir biçimde sallayıp boş ön odayı işaret ederek, “burayı biraz toparlaması için ona para verdim; biraz sıva, biraz da boya. Malzemeleri almaya gidiyorum, dedi bu sabah. O zamandan beri kayıp amcık.”</p>

    <p class="normal1">İlk dürtüm Gav’e Second Prize’a böyle bir iş vermek için aklını kaçırmış olması gerektiğini söylemekti; üstelik parayı önceden vererek. Ama o anda duymak istediğinin bu olmadığına karar verdim, hem beni konuk ediyordu. Onun yerine çantamı boş odaya bırakıp onu pub’a götürdüm.</p>

    <p class="normal1">Matty’yi, zavallının başına ne geldiğini anlatmasını istiyordum. Haber beni dumura uğratmıştı tabii ki, fakat o kadar da şaşırmadığımı eklemeliyim.</p>

    <p class="normal1">“Matty HIV kaptığını bilmiyordu,” dedi Gav. “Uzun süredir HIV’di muhtemelen.”</p>

    <p class="normal1">“Zatürreden mi öldü, yoksa kanserden mi?” diye sordum.</p>

    <p class="normal1">“Hayır, şey, toksoplasmosis. Beyin kanaması, yani.”</p>

    <p class="normal1">“Ne?” Anlam veremedim.</p>

    <p class="normal1">“Çok üzücü. Böyle bi şey sadece Matty’nin başına gelebilirdi,” dedi Gav, başını sallayarak. “Küçük kızını görmek istiyordu, küçük Lisa’yı, Shirley’in kızı, biliyor musun? Shirley evine yaklaşmasına bile izin vermiyordu. O sıralar o halde olmasına şaşmamak gerek. Neyse, küçük Nicola Hanlon’ı biliyor musun?”</p>

    <p class="normal1">“Evet, küçük Nicola, tabii.”</p>

    <p class="normal1">“Küçük Nicola’nın kedisi doğurdu, Matty de yavrulardan birini aldı. Hesapta yavruyu kızına versin diye Shirley’e götürecekti, anlıyor musun? Yavruyu Wester Hailes’e götürdü, küçük Lisa için; ona bi armağan, anlıyor musun?”</p>

    <p class="normal1">Kedi yavrusuyla Matty’nin kalp krizi geçirmesi arasındaki bağlantıyı kuramıyordum, ama tipik bir Matty hikâyesi olduğu kesindi. Başımı salladım. “Bu Matty’yi özetliyor. Birine jest yapmak için yavruyu al, sonra bakması için başka bi amcığa ver. Eminim Shirley ona sıkı bi fırça atmıştır.”</p>

    <p class="normal1">“Aynen, aptal amcık,” diye gülümsedi Gav, başını kederli bir biçimde sallayarak. “Shirley ona, kediye bakacak durumum yok benim, götür, siktir git, dedi. Matty de kedi yavrusuyla kalakaldı. Ne olduğunu tahmin edebilirsin. Yavruya bakamadı; kaka kutusu çiş dolu falan. Matty eroin ya da aldığı sakinleştirici hapların etkisiyle hiçbi bok yapmadan öylece yatıp duruyordu, ya da bunalımdaydı, bilirsin ne hale gelebildiğini. Dediğim gibi, HIV olduğunu bilmiyordu. Kedi bokundan toksoplasmosis kapabileceğini de bilmiyordu.”</p>

    <p class="normal1">“Bunu ben de bilmiyordum,” dedim. “Ne sikim şey bu?”</p>

    <p class="normal1">“Korkunç bi şey, moruk. Beyin iltihabı gibi bi şey, anlıyor musun?”</p>

    <p class="normal1">Ürperdim ve zavallı Matty’yi düşündüm, göğsüm sıkıştı. Kamışım iltihap toplamıştı bir keresinde. Beyninde iltihap olduğunu düşünsene, beyninin içi irin dolu. Tanrı aşkına. Matty. Amına koyiyim. “Peki, sonra n’oldu?”</p>

    <p class="normal1">“Baş ağrıları başladı, ağrıyı hafifletmek için daha çok uyuşturucu aldı. Sonra, dediğim gibi, beyin kanaması geçirdi. Yirmi beş yaşında çocuk, felç amına koyiyim. Bi keresinde yanından geçtim, kaldırımda duruyordu. Yüz yaşında falan görünüyordu. Bi tarafa doğru bükülmüştü, sakat gibi hopluyordu, yüzü çarpılmıştı. Üç hafta kadar dayandı o şekilde; sonra ikinci beyin kanamasını geçirdi ve öldü. Evde öldü. Komşular kedi miyavlamasından ve evden yayılan kokudan şikâyet edinceye kadar bikaç gün kalmış orda. Polis kapıyı kırmış. Matty yerde ölü yatıyormuş, yüzü kurumuş kusmuğunun içinde. Kedi yavrusu iyiymiş ama.”</p>

    <p class="normal1">Matty’yle Shepherd’s Bush’ta takıldığımız güruhu hatırlıyorum; en mutlu zamanıydı onun. Bütün o punk dalgasına bayılıyordu. Çok seviliyordu orda. O güruhtaki bütün kızları becermişti, benim yıllardan beri kesik olduğum Manchester’lı bi hatun da vardı aralarında, sikici amcık. Buraya döndüğünde her şey kötü gitmeye başladı zavallı için. Öyle de devam etti. Zavallı Matty.</p>

    <p class="normal1">“Tanrı aşkına,” dedi Gav, “Parfüm James amcığı geliyor.”</p>

    <p class="normal1">Başımı kaldırdım ve Parfüm James’in temiz, gülümseyen yüzüyle karşılaştım. Çantası da yanındaydı.</p>

    <p class="normal1">“N’aber James?”</p>

    <p class="normal1">“Fena değil çocuklar, fena değil. Nerelerde saklanıyordun Mark?”</p>

    <p class="normal1">“Londra’da,” dedim. Tam bir kıç ağrısıydı Parfüm James; sürekli parfüm kakalamaya çalışırdı.</p>

    <p class="normal1">“Romantik ilişkin var mı bu aralar, Mark?”</p>

    <p class="normal1">“Hayır,” diye bilgilendirdim onu büyük bir zevkle.</p>

    <p class="normal1">Parfüm James kaşlarını çatıp dudaklarını büzdü. “Gav, senin güzeller güzeli hatun nasıl?”</p>

    <p class="normal1">“İyi,” dedi Gav.</p>

    <p class="normal1">“Yanlış hatırlamıyorsam, seni hatunla burda son gördüğümde Nina Ricci sürünmüştü, değil mi?”</p>

    <p class="normal1">“Parfüm istemiyorum, James,” dedi Gav, soğuk bir kesinlikle.</p>

    <p class="normal1">Parfüm James başını yana doğru çevirip avucunu öne uzattı.</p>

    <p class="normal1">“Sen kaybedersin. Sana şu kadarını söyleyebilirim ama, kadınları etkilemek için parfümün üstüne yoktur. Çiçeklerin ömrü kısa, herkesin görünümüne dikkat ettiği bu zamanlarda çikolatayı unut.” Parfüm James gülümseyip her şeye rağmen çantasını açtı, şişeleri görünce fikrimizi değiştirebilirmişiz gibi. “Bugün iyi satış yaptım ama, şikâyet edemem. Kankanız Second Prize bile bi şeyler aldı. Bikaç saat önce Shrub’da rastladım ona. Kafayı çekmişti. Biraz parfüm ver, Carol’a gidiyorum, son zamanlarda ona bok gibi davrandım, şımartmakta yarar var, dedi. Yüklü alışveriş yaptı.”</p>

    <p class="normal1">Gav’in çenesi belirgin bir biçimde sarktı. Yumruğunu sıkıp öfkeyle salladı. Parfüm James kendine yeni bir kurban bulmak için fuayeye daldı.</p>

    <p class="normal1">Biramı diktim. “Gidip şu Second Prize’ı bulalım, amcık paranın tamamını harcamadan. Ne kadar verdin?”</p>

    <p class="normal1">“İki yüz papel,” dedi Gav.</p>

    <p class="normal1">“Aklına sıçıyım,” dedim, küçümseyerek. Elimde değildi, kendimi tutamadım.</p>

    <p class="normal1">“Kafama baktırmam gerek benim,” dedi Gav, pes ederek. Zoraki de olsa gülümsemedi ama. Sanırım, işin özüne inince, çok da neden yoktu gülümsemek için.</p>

    <h3 class="normal2" id="calibre_toc_40"><span class="idebold">Matty’yi Anımsamak</span></h3>

    <p class="normal1">&nbsp;</p>

    <p class="normal1"><span class="idebold">1</span></p>

    <p class="normal1">“N’aber Nelly? Uzun zamandır görüşemedik, amcık seni,” diye gülümsedi Franco, üzerindeki takım elbisenin boynundan yukarı tırmanan yılan dövmesi ve alnına kazınmış dalgaların kıyıya vurduğu ıssız palmiye adası resmiyle çelişen Nelly’ye.</p>

    <p class="normal1">“Yazık ki bu koşullarda görüşmek zorunda kaldık,” dedi Nelly. Spud, Alison ve Stevie’yle sohbet eden Renton, günün ilk cenaze klişesini duymuş olmaktan ötürü kendine gülümseme izni verdi.</p>

    <p class="normal1">Tüyoyu alan Spud, “Zavallı Matty. Çok yazık oldu, hani,” dedi.</p>

    <p class="normal1">“Benden buraya kadar. Temiz kalacağım,” dedi Alison, kollarını gövdesine dolamış olmasına rağmen ürpererek.</p>

    <p class="normal1">“Aklımızı başımıza toplamazsak hepimiz telef olacağız. Orası kesin,” dedi Renton. “Sen HIV testini yaptırdın mı, Spud?”</p>

    <p class="normal1">“Hey… İnsaf et moruk. Şimdi bunu konuşmanın zamanı mı? Matty’nin cenazesindeyiz, hani.”</p>

    <p class="normal1">“Ne zaman zamanı?” diye sordu Renton.</p>

    <p class="normal1">“Yaptırmalısın, Danny, gerçekten yaptırmalısın,” dedi Alison.</p>

    <p class="normal1">“Yaptırmamak daha iyi belki. Yani, hani, Matty’nin HIV olduğunu öğrendikten sonraki hayatını bi düşünsenize.”</p>

    <p class="normal1">“O Matty’ydi. HIV olmadan önceki hayatı nasıldı ki?” dedi Alison. Spud ve Gav bunun karşısında kafa sallayıp pes ettiler.</p>

    <p class="normal1">Krematoryuma bitişik küçük kilisede rahip Matty hakkında küçük bir konuşma yaptı. O sabah yerine getirmesi gereken pek çok işi vardı, oyalanacak zamanı yoktu. Hızla birkaç deyim, birkaç ilahi, birkaç dua ve cesedi fırına göndermek için düğmeye bas.</p>

    <p class="normal1">“Bugün burda toplanmış bulunan bizlerin hayatında Matthew Connel farklı roller oynadı. Matthew bir oğul, bir kardeş, bir baba ve bir dosttu. Kısa hayatının son yılları kederli ve acılı geçti. Yine de, asıl Matthew’u hatırlamalıyız, hayat ve sevgi dolu Matthew’u. İyi bir müzisyendi, arkadaşlarını gitar çalarak eğlendirmeyi severdi…”</p>

    <p class="normal1">Kendini gülmekten alıkoyamayan Renton hemen yanında durduğu için Spud’la göz teması kuramadı. Hayatında tanıdığı en kötü gitaristti Matty, sadece Doors’un ‘Roadhouse Blues’ parçasıyla birkaç Clash ve Status Quo parçası çalabilirdi adam gibi. ‘Clash City Rockers’ın gitar solosunu öğrenmek için kıçını yırtmış, ama bir türlü çalamamıştı. Yine de, Fender Strat’ına tapardı Matty. Sattığı son şey olmuştu, amplifikatörünü damarlarına beyaz boku doldurmak için sattıktan sonra uzunca bir süre direnmişti Fender’ini satmamak için. Zavallı Matty, diye geçirdi içinden Renton. Ne kadar tanıyabildik ki onu? Bir insan başka bir insanı ne kadar tanıyabilir ki?</p>

    <p class="normal1">Stevie altı yüz kilometre ötede, Stella’yla Halloway’deki dairesinde olmayı arzuluyordu. Birlikte yaşamaya başladıklarından beri ilk kez ayrı düşmüşlerdi. Huzursuzdu. Kendini ne kadar zorlarlarsa zorlasın Matty’nin görüntüsünü tutamıyordu zihninde. Stella’ya dönüşüyordu Matty.</p>

    <p class="normal1">Spud Avustralya’da yaşamanın gerçekten boktan olacağını düşündü. Sıcak, böcekler ve <span class="ideitalik">Neighbours</span> ya da <span class="ideitalik">Home and Away</span> dizilerinde gördüğün o sıkıcı banliyöler. Anlaşılan oydu ki Avustralya’da hiç gerçek pub yoktu. Baberton Mains, Buckstone ve East Craigs’ın sıcak versiyonuydu Avustralya. Melbourne ve Sydney’in daha eski mahallelerinde hayatın nasıl olduğunu merak etti, orda da Edinburgh ve Glasgow gibi toplu konutlar var mıydı ve varsa neden televizyon dizilerinde gösterilmiyorlardı? Matty ile bağlantılı olarak neden Avustralya’yı düşündüğünü de merak etti. Ne zaman evine gitse onu şiltesinde kafası iyi ve Avustralya dizisi seyrederken bulduğu içindi belki.</p>

    <p class="normal1">Alison, Matty’yle sevişmesini hatırlamaya çalıştı. Uzun zaman önceydi, eroin kullanmaya başlamadan önce. Matty’nin kamışını hatırlamaya çalıştı, boyutlarını, fakat zihninde canlandıramadı. Matty’nin vücudu canlandı ama. Kuru ve sıkıydı vücudu, kaslı değil. Zayıf bir görünümü ve kişiliğindeki huzursuzluğu ele veren hareketli, delici gözleri vardı. Fakat en iyi seviştikleri gün yatağa girerlerken Matty’nin ona söylediği cümleyi hatırlıyordu. “Seni hayatında hiç sikilmediğin gibi sikeceğim,” demişti. Haklı çıkmıştı. Hayatında hiç bu kadar kötü sikilmemişti Alison, ne ondan önce, ne de sonra. Matty birkaç saniye sonra boşalmış, içine boşalıp soluk soluğa üzerinden yana devrilmişti.</p>

    <p class="normal1">Alison memnuniyetsizliğini gizlemek için çaba göstermemişti. “Neydi bu amına koyiyim,” demekle yetinmişti, yataktan sinirli ve gergin bir biçimde kalkarak; tahrik olmuş fakat tatmin olamamış, öfkesinden bağırma isteği içinde. Sonra giyinmişti. Matty ona ne bir şey söylemiş ne de kımıldamıştı, fakat odayı terk ederken gözlerinden yaşlar süzüldüğünü gördüğünden emindi. Tahta tabuta bakıp ona daha müşfik davranmış olmayı arzularken bu görüntü zihninde takılıp kaldı.</p>

    <p class="normal1">Franco Begbie kendini öfkeli ve aklı karışmış hissediyordu. Arkadaşlarına gelecek en ufak zararı ona yapılmış kişisel bir hakaret olarak algılardı. Arkadaşlarından biri öldüğünde ise kendi iktidarsızlığıyla yüzleşmek zorunda kalırdı. Franco bu sorunu öfkesini Matty’ye yönelterek çözdü. Matty’nin Lothian Yolu’nda Gypo ve Mikey Forrester’a kafa tutmaktan korktuğu ve kendisinin ikisini de marizlemek zorunda kaldığı günü hatırladı. Onun için sorun teşkil etmemişti. İşin ilkesi önemliydi ama. Kankalarını kollamak zorundaydın. Matty’ye korkaklığının bedelini ödetmişti gerçi; fiziksel olarak tekme tokat girişerek ve sosyal olarak, bir yığın aşağılayıcı laf ederek. Şimdi amcığa ödettiği bedelin yeterli olmadığını idrak ediyordu.</p>

    <p class="normal1">Bayan Connell, Matty’nin çocukluğunu düşünüyordu. Bütün çocuklar kirlidir, fakat Matty özellikle pasaklı bir çocuktu. Ayakkabı dayanmazdı Matty’ye, giysilerini kısa zamanda paçavraya çevirirdi. Bu yüzden ergenliğe gelip de punk olduğunda pek kaygılanmamıştı. Gereklilik erdeme dönüşmüştü sanki. Matty her zaman punk olmuştu zaten. Özellikle bir olay aklına geliyordu. Bir keresinde takma dişlerini yaptırmak için dişçiye gittiğinde Matty’yi de yanında götürmüştü, çocuktu o zaman. Dönüşte otobüste herkese annesinin takma dişleri olduğunu söyleyerek onu utandırmıştı. Sevgi dolu bir çocuktu. Yitirirsin onları, diye geçirdi içinden. Yedi yaşına geldiklerinde senin olmaktan çıkarlar. Ondan sonra uyum sağlarsın, on dört yaşına geldiklerinde aynı şeyi bir kez daha yaşarsın. Bir şeyler değişir. Bir de içine eroini kattın mı, kendileri olmaktan çıkarlar. Daha az Matty, daha çok eroin.</p>

    <p class="normal1">Yavaşça ve düzenli olarak hıçkıra hıçkıra ağlıyordu. Aldığı valium elemini mide bulandırıcı küçük esintilerle ölçmeye, inatla esmeye çalışan öfke ve sefalet fırtınasını dindirmeye çabalıyordu.</p>

    <p class="normal1">Matty’nin kardeşi Anthony, intikam düşünüyordu. Abisinin mahvına neden olan bütün aşağılık orospu çocuklarından intikam almak. Tanıyordu onları, içlerinden birkaçı cenazeye katılma küstahlığını göstermişlerdi. Murphy, Renton ve Williamson. Ortalıkta dondurma külahı sıçarlarmış gibi, hiç kimsenin bilmediği bir şeyi biliyorlarmış gibi dolanan bu acınası götler; eroin pisliğinden başka bir şey değillerdi. Abisi; iradesiz, zavallı abisi, peşine takılmıştı o pisliklerin.</p>

    <p class="normal1">Anthony’nin zihni Derek Sutherland’ın onu eski demiryolu avlusunda patakladığı güne gitti. Matty duymuş ve hesap sormak için Anthony’yle yaşıt ve kendinden iki yaş küçük olan Derek Sutherland’ı bulmuştu. Anthony, Derek Sutherland’ın abisinden dayak yiyip aşağılanacağını düşünerek sevinmişti. Fakat aşağılanan Anthony olmuştu yine, bu kez dolaylı olarak. Hasmının abisine kolaylıkla üstünlük sağlayıp onu da marizleyişine tanık olduğunda kendi dayak yediğinde aşağılandığı kadar aşağılanmış hissetmişti kendini. Matty onu hayal kırıklığına uğratmıştı o gün. O günden beri de herkesi.</p>

    <p class="normal1">Küçük Lisa Connell babası o tahta kutuda olduğu için üzüntü duyuyordu, fakat bir melek gibi kanatlanıp cennete gidecekti. Ninesi ağlamıştı Lisa öyle dediğinde. O kutuda uyuyordu sanki. Ninesi kutunun uzaklara gideceğini söylemişti, cennete. Lisa meleklerin kanatlanıp cennete gittiklerini sanıyordu. Kutudan çıkarılmadan nasıl uçacağı sorusu onu pek ilgilendirmiyordu. Yine de, onlar bilirlerdi ne yaptıklarını. Cennet iyi geliyordu kulağa. O da bir gün cennete gidecek, babasını görecekti. Babası onu görmek için Wester Hailes’e geldiğinde iyi olmadığı için onunla konuşmasına izin vermezlerdi. Cennette her şey iyi olacaktı, küçüklüğünde yaptıkları gibi oyunlar oynayacaklardı birlikte. Cennette yine iyi olacaktı babası. Cennet, Wester Hailes’den farklı olacaktı.</p>

    <p class="normal1">Shirley kızının elini sıkıca tutup buklelerini dağıttı. Küçük Lisa, Matty’nin hayatının anlamdan tamamen yoksun olmadığının tek kanıtıydı. Yine de, çocuğa bakarak, bunun sağlam bir kanıt olmadığını iddia edenler olabilirdi. Fakat Matty göstermelik bir baba olmuştu. Rahip ona baba rolü biçerek Shirley’i kızdırmıştı. Shirley hem annelik hem de babalık yapmıştı Lisa’ya. Matty spermini vermiş, bir de eroin onu bitirmeden önce birkaç kez gelip onunla oynamıştı. Bütün katkısı bundan ibaretti.</p>

    <p class="normal1">Matty’nin iradesi her zaman zayıf olmuş, sorumlulukları ve duygularının gücüyle baş etmeyi hiçbir zaman becerememişti. Shirley’in tanıdığı eroinmanların çoğu gizli romantiklerdi. Matty de öyleydi. Shirley onun bu yanını sevmişti; açık, müşfik, sevgi ve hayat doluyken sevmişti onu. Çok sürmemişti ama. Eroinden önce bile üzerine bir haşinlik ve burukluk çökmeye başlamıştı. Shirley’e aşk şiirleri yazardı. Harikulade şiirler, edebi anlamda değil belki, ama ona ilettiği harikulade duyguların olağanüstü saflığında. Bir keresinde ona yazdığı özellikle güzel bir dörtlüğü okuduktan sonra yakmıştı. Shirley ona gözyaşlarının arasında bunu neden yaptığını sormuştu, alevler o kadar sembolik görünmüştü ki. Shirley’in hayatında yaşadığı en acı verici deneyimdi.</p>

    <p class="normal1">Matty dönüp dairenin sefaletini gözden geçirmişti. “Şuraya bak. Böyle yaşayan bi insanın düş görmeye hakkı yoktur. Kendini aldatıyorsun sadece, kendine işkence ediyorsun.”</p>

    <p class="normal1">Gözleri siyah ve delinmezdi. Onun o bulaşıcı sinizmi ve çaresizliği Shirley’in daha iyi bir hayata dair bütün umutlarını söndürmüştü. Bir zamanlar onu içindeki hayatı ezmekle tehdit etmişti, ta ki yeter deme cesaretini gösterinceye kadar.</p>

    <p class="normal1">&nbsp;</p>

    <p class="normal1"><span class="idebold">2</span></p>

    <p class="normal1">“Biraz sessiz olalım beyler,” diye yakardı bezgin barmen, matemcilerden geriye kalan ayyaş grubuna. Saatlerce kederle içip istekle nostalji yaptıktan sonra sıra şarkı söylemeye gelmişti. Çok iyi geliyordu onlara şarkı söylemek. Gerginlikleri çözülüp akıyordu şarkılarla. Barmeni takan yoktu.</p>

    <p class="indentmetinitalik"><span class="ideitalik">Yazıklar olsun sana, Seamus O’Brien,</span></p>

    <p class="indentmetinitalik"><span class="ideitalik">Dublin’in bütün genç kızları ağlıyor,</span></p>

    <p class="indentmetinitalik"><span class="ideitalik">Aldatmalarından ve yalanlarından usanmışlar,</span></p>

    <p class="indentmetinitalik"><span class="ideitalik">Yazıklar olsun sana, Seamus O’Brien!</span></p>

    <p class="normal1">“LÜTFEN! Biraz sessiz olur musunuz!” diye bağırdı barmen. Leith Links’in şık kesimindeki küçük otel bu tür davranışlara alışık değildi, özellikle hafta sonunda.</p>

    <p class="normal1">“Ne diyo lan bu amcık? Kankamızı adam gibi uğurlamaya hakkımız var, amına koyiyim!” Begbie barmene yırtıcı bir bakış attı.</p>

    <p class="normal1">“Selam Franco,” dedi Renton, Begbie’yi omzundan kavrayarak. Tehlikenin farkına varmış, konuyu değiştirerek onu sakinleştirmeye çalışıyordu. “Sen, ben ve Matty bi keresinde Ulusal Koşu için Aintree hipodromuna gitmiştik, hatırlıyor musun?”</p>

    <p class="normal1">“Evet! Hatırlıyorum o günü amına koyiyim! Şu televizyona çıkan amcığa anasının amına kadar yolu olduğunu söylemiştim, neydi o götün adı?”</p>

    <p class="normal1">“Keith Chegwin. Cheggers.”</p>

    <p class="normal1">“O amcık işte. Cheggers.”</p>

    <p class="normal1">“Şu televizyonda program yapan herif mi? <span class="ideitalik">Cheggers Pop Müzik Çalıyor.</span> Hatırlıyor musunuz?” diye sordu Gav.</p>

    <p class="normal1">Renton, “O amcık işte,” dedi ve Franco hoşgörüyle sırıtarak onu hikâyeye devam etmeye yüreklendirdi. “Ulusal Koşu’dayız tamam mı? Bu Cheggers amcığı Liverpool Radyosu için söyleşi yapıyor, seyircilere salakça sorular soruyor, tamam mı? Neyse, bizim yanımıza geldi ve biz amcıkla konuşmak istemiyorduk, ama Matty’yi bilirsiniz, bu benim ünlü olma fırsatım diye düşünüp Liverpool’da olmak çok güzel Keith, çok iyi zaman geçiriyoruz, diye bi şeyler zırvaladı. Sonra o aptal amcık, Cheggers götü, ya da adı her neyse, mikrofonu Franco’ya uzattı.” Begbie’yi işaret etti Renton. “Franco herife, siktir git, ananın amına kadar yolun var! dedi. Kıpkırmızı kesildi Cheggers. Sözüm ona canlı yayın yapıyorlar, ama Franco’nun sözlerini biplemek için üç saniyelik bi gecikmeleri vardı.”</p>

    <p class="normal1">Herkes gülerken Begbie davranışını savundu.</p>

    <p class="normal1">“Biz oraya koşuyu seyretmeye gitmiştik, amına koduğumun radyosunda program yapan bi götle konuşmaya değil.” Yüzünde medyanın söyleşi taleplerinden usanmış önemli birinin ifadesi belirdi.</p>

    <p class="normal1">Fakat Franco her zaman öfkelenecek bir şeyler bulurdu.</p>

    <p class="normal1">“Amına koduğumun Sick Boy’u burda olmalıydı. Matty kankasıydı onun,” dedi.</p>

    <p class="normal1">“Şey, Fransa’da ama… şu Fransız piliçle birlikte. Gelemedi muhtemelen… yani… Fransa, hani,” dedi Spud sarhoşlukla.</p>

    <p class="normal1">“Fark etmez, amına koyiyim. Rents’le Stevie Londra’dan kalkıp geldiler. Rents’le Stevie amına koduğumun Londra’sından gelebiliyorlarsa, Sick Boy da Fransa’dan gelebilirdi.”</p>

    <p class="normal1">Spud’ın sezgileri alkolün etkisiyle uyuşmuştu. Aptal gibi tartışmayı sürdürdü. “Evet, ama, şey… Fransa daha uzak… Fransa’nın güneyinden söz ediyoruz burda, hani, biliyo musun?”</p>

    <p class="normal1">Begbie inanamıyormuş gibi baktı Spud’a. Mesaj alınmamıştı anlaşılan. Bu kez daha yavaş ve tiz bir sesle, alev alev yanan gözlerinin altındaki haşin ağzını çarpıtarak konuştu.</p>

    <p class="normal1">“RENTS’LE STEVIE AMINA KODUĞUMUN LONDRA’SINDAN GELEBİLİYORLARSA, SICK BOY DA AMINA KODUĞUMUN FRANSA’SINDAN GELEBİLİRDİ.”</p>

    <p class="normal1">“Evet… doğru söylüyorsun. Çaba göstermesi gerekirdi. Matty’nin cenazesi söz konusu, hani.” Spud, İskoçya’daki Muha-fazakâr Parti’nin birkaç Begbie’ye ihtiyacı olduğunu düşündü. Mesajın ne olduğu değildi önemli olan, nasıl verdiğindi. Mesaj vermekte Begbie’nin üstüne yoktu.</p>

    <p class="normal1">Stevie kendini iyi hissetmiyordu. Bu tür şeyler için oldukça formsuzdu. Franco bir kolunu Stevie’nin öteki kolunu Renton’ın omzuna attı.</p>

    <p class="normal1">“Sizi tekrar görmek çok güzel amcıklar. İkinizi de. Stevie, Londra’da bu amcığa iyi bakmanı istiyorum.” Renton’a döndü. “Matty’nin yolundan gidersen ebeni sikerim senin amcık. Franco boş konuşmaz, söylediklerimi ciddiye al.”</p>

    <p class="normal1">“Matty’nin yolundan gidersem geriye ebesi sikilecek bi şey kalmayacak zaten.”</p>

    <p class="normal1">“Sen öyle san. Mezarını kazıp cesedini çıkarır, Leith caddelerinde tekmelerim. Anladın mı?”</p>

    <p class="normal1">“Beni düşündüğünü bilmek memnuniyet verici Frank.”</p>

    <p class="normal1">“Tabii ki düşüneceğim. Kankalara destek olmak gerekir. Öyle değil mi, Nelly?”</p>

    <p class="normal1">“Ne?” Nelly yavaşça Franco’ya doğru döndü, sarhoştu.</p>

    <p class="normal1">“Bu amcığa kankalara destek olmak gerekir diyordum.”</p>

    <p class="normal1">“Çok doğru, gerekir amına koyiyim.”</p>

    <p class="normal1">Spud ve Alison sohbet ediyorlardı. Renton onlara katılmak için Franco’nun yanından usulca sıyrıldı. Franco, Stevie’yi kavrayıp bir kupa gibi sergilerken Nelly’ye onun ne müthiş bir amcık olduğunu anlatmaya girişti.</p>

    <p class="normal1">Spud, Renton’a döndü: “Ali’ye bunun çok ağır bi durum olduğunu söylüyordum, bütün bu olanlar, moruk. Benim yaşımda biri için çok fazla cenazeye katıldım, hani. Sırada kim var acaba?”</p>

    <p class="normal1">Renton omuz silkti. “Sıra her kimdeyse, hazırlıklıyız en azından. Yas tutmaya sertifika verilseydi ben şimdiye dek doktoramı yapmıştım.”</p>

    <p class="normal1">Kapanış saati geldiğinde tek sıra olup birer birer soğuk geceye çıktılar, ellerinde bira dolu poşetlerle Begbie’nin dairesine doğru. İçerek ve Matty’nin hayatına ve motiflerine dair ahkâm keserek on iki saat geçirmişlerdi. Aslında, aralarında daha derin düşünme yeteneğine sahip olanlar, bütün söylenenlerin bu acımasız bulmacayı aydınlatmakta çok yetersiz kaldığının bilincindeydiler.</p>

    <p class="normal1">Başladıklarında olduklarından daha bilge değillerdi şimdi.</p>

    <p class="normal1">&nbsp;</p>

    <p class="normal1"><span class="normal4">Ayık Çelişkileri No:1</span></p>

    <p class="normal1">“Hadi, al şundan bi duman, bi şey olmaz,” diyor hatun, cigarayı bana doğru uzatarak. Nasıl düştüm ben buraya? Eve gidip üstümü değiştirmem, sonra televizyon seyretmem ya da Prenses Diana’ya gitmem gerekirdi. Mick’in yüzünden, o ve işten-sonra-bi-tek-atma sevdası yüzünden.</p>

    <p class="normal1">Şimdi, üzerimde hâlâ takım elbise ve kravatla bu şık dairede, kendilerini olduklarından çok daha bitirim sanan kot pantolonlu ve tişörtlü tiplerin arasında oturuyorum. Hafta sonu soytarıları hiç çekilmiyor.</p>

    <p class="normal1">“Onu rahat bırak, Paula,” diyor pub’da tanıştığım kadın. Londra’da sık rastlanan o çılgınca aşikâr umutsuzlukla ölüyor aslında altıma yatmak için. Her ne kadar her tuvalete gittiğimde nasıl göründüğünü hayal etmeye çalışıp zihnimde tam bir görüntü oluşturamasam da, başaracak muhtemelen. Gerçekten sinir bozucu amcıklardır bunlar; plastik kaltaklar. Yapılacak tek şey onları becermektir, alacağını al ve topukla. Başka türlü davranırsan hayal kırıklığına uğrayacakları izlenimi bile uyandırırlar insanda. Sick Boy gibi düşünüyorum şimdi, ama onun yaklaşımı da yabana atılmaz, ki burda ve hemen şeklinde özetlenebilir.</p>

    <p class="normal1">“Hadi Bay Takım Elbise ve Kravat. Eminim hayatında böyle bi şey içmemişsindir.”</p>

    <p class="normal1">Votkamdan bir yudum alıp hatunu inceliyorum. Güzel, bronz bir teni var, saçları bakımlı, ama bu onun hafif kaşar, sağlıksız görünümünü gizleyeceğine daha da belirgin kılıyor sanki. Gözümün kenarından kesiyorum; sokak itibarı peşinde aptal bir amcık daha. Mezarlıklar dolu bunlarla.</p>

    <p class="normal1">Cigarayı alıyorum, koklayıp iade ediyorum. “Biraz afyon katılmış ot, değil mi?” diye soruyorum. Mal güzel kokuyor aslında.</p>

    <p class="normal1">“Evet…” diyor, biraz kaymış.</p>

    <p class="normal1">Parmaklarının arasında yanan cigaraya bakıyorum yine. Bir şeyler hissetmeye çalışıyorum. Herhangi bir şey. İblisi arıyorum aslında, o fesat orospu çocuğunu, zihnimi durduran o öfkeyi; elimi cigaraya, cigarayı da dudaklarıma götürüp elektrikli süpürge gibi emmeme neden olacak şeyi. Dışarı çıkmıyor oynamak için. Belki burda yaşamıyor artık. Benden geriye 9-5’lik götün teki kalmış sadece.</p>

    <p class="normal1">“Kibar teklifini reddedeceğim korkarım ki. Bana oyunbozan diyebilirsin, ama uyuşturucu ortamları beni hep tedirgin etmiştir. Kendilerini uyuşturucuya kaptırmış bikaç kişi tanıdım, zor zamanlardan geçtiler.”</p>

    <p class="normal1">Dikkatle bakıyor bana, asıl önemli olanın söylemediğim şeyler olduğundan kuşku duyarmış gibi. Kafa bulduğumu hissetmiş olmalı, yerinden kalkıp uzaklaşıyor.</p>

    <p class="normal1">“Delisin sen, deli,” diyor pub’da tanıştığım kadın, adı neydi yahu, çok yüksek sesle gülüyor. Kelly’yi özlüyorum, İskoçya’da şimdi. Güzel güler Kelly.</p>

    <p class="normal1">Doğruyu söylemek gerekirse, uyuşturucu işi son derece monoton ve sıkıcı geliyor artık bana; üstelik şimdi eroin takıldığımda olduğumdan çok daha sıkıcı olmama rağmen. Mesele şu ki, bu tür bir sıkıcılık yeni benim için, bu yüzden de göründüğü kadar yorucu değil. Biraz da böyle takılayım. Biraz.</p>

    <p class="normal1">&nbsp;</p>

    <h3 class="normal2" id="calibre_toc_41"><span class="idebold">Dışarıda Yemek</span></h3>

    <p class="normal1">Kahretsin, o kadar belli ki; yine o gecelerden biri olacak. İşin yoğun olmasını yeğlerim, ama böyle tenha olduğunda, zaman geçmek bilmiyor. Hem bahşiş de çıkmıyor.</p>

    <p class="normal1">Barda kimse yok nerdeyse. Andy sıkıntıdan patlamış bir vaziyette <span class="ideitalik">Akşam Postası</span>’nı okuyor. Graham mutfakta, tüketileceğini umduğu yiyecekler hazırlamakla meşgul. Ben tezgâha yaslanmışım, kendimi gerçekten yorgun hissediyorum. Sabaha teslim etmem gereken bir ödevim var, felsefe dersi için. Ahlaka dair; göreceli midir yoksa mutlak mıdır ve hangi koşullarda, falan filan. Düşüncesi bile bunaltıyor beni. Vardiyamı bitirince sabaha kadar onu yazmam gerekecek. Çılgınlık.</p>

    <p class="normal1">Londra’yı özlemiyorum, ama Mark’ı özlüyorum… Birazcık. Belki de birazcıktan az daha fazla, ama özleyeceğimi sandığım kadar değil. Üniversiteye devam etmek istiyorsam bunu Londra’da da yapabileceğimi söyledi bana. Ona bursla yaşamanın hiçbir yerde kolay olmadığını, fakat Londra’da imkânsız, aritmetik olarak imkânsız olduğunu söyledim. Bana iyi para kazandığını, gayet güzel yaşayabileceğimizi söyledi. O pezevenk ben de fahişesiymişim gibi himayesine girmek istemediğimi söylediğimde bana öyle olmayacağını söyledi. Neyse, ben döndüm, o kaldı. İkimizin de bundan pişmanlık duyduğunu sanmıyorum. Mark’ın sevecen bir yanı var, fakat başkalarına ihtiyaç duymuyor aslında. Birlikte altı ay yaşadık ama onu hâlâ tanıyamadığımı düşünüyorum. Bazen onu gözümde büyüttüğüm ve aslında göründüğünden çok daha basit biri olduğu duygusuna kapılıyorum.</p>

    <p class="normal1">Dört tip giriyor restorana, sarhoşlar besbelli. Çılgınlık. İçlerinden birini gözüm bir yerden ısırıyor. Üniversite’de görmüşlüğüm var galiba.</p>

    <p class="normal1">“Ne arzu edersiniz?” diye soruyor Andy.</p>

    <p class="normal1">“En iyi şarabından iki şişe… Ve dört kişilik masa…” diyor tip dili dolanarak. Aksanlarından, giyimlerinden ve tavırlarından üst sınıf İngilizler oldukları belli oluyor. Kent bu tür beyaz göçmenlerle dolu, der Londra’dan yeni dönmüş olan hatun! Üniversitede eskiden Geordie’ler, Scouser’lar, Brummie’ler ve Cockney’ler olurdu, şimdi Oxbridge kasabalarından gelen züppelerden geçilmiyor, eşantiyon olsun diye de, İskoçya’yı temsilen, birkaç Edinburgh meslek lisesi mezunu.</p>

    <p class="normal1">Gülümsüyorum onlara. Önyargılarımdan sıyrılıp insanlara insan muamelesi yapmayı öğrenmeliyim. Mark’ın etkisi, onun önyargıları bulaşıcı, manyak herif. Adamlar oturuyorlar.</p>

    <p class="normal1">“İskoçya’da güzel bi kıza ne denir?”</p>

    <p class="normal1">“Turist!” diyor bir diğeri. Sesleri çok yüksek çıkıyor. Küstah pezevenkler.</p>

    <p class="normal1">Biri bana bakıp, “Bilemiyorum. Ben şuna hayır demezdim,” diyor.</p>

    <p class="normal1">Salak herif. Salak göt.</p>

    <p class="normal1">İçten içe köpürüyorum ama duymamış gibi yapıyorum. Bu işi kaybetme lüksüne sahip değilim. Paraya ihtiyacım var. Mangır yoksa üniversite yok, üniversite yoksa diploma yok. İstiyorum o diplomayı. Her şeyden daha çok.</p>

    <p class="normal1">Mönüyü incelerlerken heriflerden biri, siyah saçlı, uzun perçemli, sıska bir tip, bana şehvetle gülümsüyor. “İyi misin, hayatım?” diyor, yapmacık Cockney aksanıyla. Zenginler arasında zaman zaman Cockney aksanını taklit etme gibi bir trend var, bunu anlayabiliyorum. Tanrım, bu sürüngene siktir olup gitmesini söylemek geliyor içimden. İhtiyacım yok bu boka… Hayır, var.</p>

    <p class="normal1">“Gülümse bize, kızım!” diyor daha şişman bir tip, gürleyen ofis sesiyle. Zenginliğin kendini beğenmiş, küstah, incelik ve zekâdan yoksun sesi. Lütfedip gülümsemeye çalışıyorum, fakat yüz kaslarım donmuş. İyi ki de donmuş.</p>

    <p class="normal1">Siparişi almak kâbus. Kariyerlere dair konuşuyorlar; borsa simsarlığı, halkla ilişkiler ve şirket avukatlığı en popülerleri anlaşılan, arada beni küçümseyip aşağılama çabası da söz konusu. Hatta sıska solucan bana işimin saat kaçta bittiğini soruyor, duymazdan geliyorum, diğerleri tezahürat yapıp masanın üzerinde trampet çalarken. Siparişi alıyor, kendimi tamamen dağılmış ve aşağılanmış hissederek mutfağa yollanıyorum.</p>

    <p class="normal1">Titriyorum öfkeden, bu durumu daha ne kadar denetleyebileceğimi bilmiyorum. Keşke Louise ya da Marisa olsaydı bu gece, dertleşebileceğim bir kadın.</p>

    <p class="normal1">“Bu orospu çocuklarını kapıya koyamaz mısın?” diyorum Graham’a.</p>

    <p class="normal1">“İş bu kızım. Müşteri her zaman haklıdır, dangalağın önde gideni bile olsa.”</p>

    <p class="normal1">Mark’ın bana yıllar önce bir yaz Wembley’deki Yılın Atı Yarışması’nda Sick Boy’la garsonluk yaptıklarını anlattığı geliyor aklıma. Garsonların her zaman güç sahibi olduklarını söyler durur Mark. Haklı, tabii ki. O gücü kullanmanın tam zamanı.</p>

    <p class="normal1">Ağır bir regl dönemi geçiriyorum, çeşme kapanmak bilmiyor. Tuvalete gidip tampon değiştiriyor, kanı iyice emmiş olan eski tamponu tuvalet kâğıdına sarıyorum.</p>

    <p class="normal1">Zengin, emperyalist orospu çocuklarının ikisi çorba sipariş etti, bizim çok tutulan domates-portakal çorbamızdan. Graham ana yemekleri hazırlamakla meşgulken, kanlı tamponu alıp çay poşeti gibi birinci çorba kâsesine daldırıyorum. Sonra çatalla üzerine bastırıp içerdiği sıvıyı kâseye akıtıyorum. Siyah, rahimsel birkaç şerit yüzüyor çorbanın üzerinde, sağlıklı bir karıştırma sonucunda eriyip kayboluncaya dek.</p>

    <p class="normal1">İki paté tabağıyla iki çorbayı servis ediyor, katkılı olanı sıska ve jöleli solucanın önüne koyuyorum. Aralarında biri; kumral saçlı ve görülmemiş çirkinlikte dişlek bir tip diğerlerine, bir kez daha, yüksek sesle, Hawaii’nin ne kadar korkunç olduğunu anlatıyor.</p>

    <p class="normal1">“Feci sıcak bi kere. Sıcağı severim aslında, ama Güney Kaliforniya’nın o güzel, kavurucu sıcağına benzemiyor. Havada o kadar çok nem var ki sürekli domuz gibi terliyorsun. Bi de sürekli sana saçma sapan bi şeyler satmaya çalışan pis köylülerin tacizine uğruyorsun.”</p>

    <p class="normal1">“Şarap!” diye bağırıyor şişman olan huysuz bir tonla.</p>

    <p class="normal1">Yine tuvalete gidip bir tencereye idrarımı yapıyorum. Sistit sorunum var, özellikle regl dönemlerimde. İdrarım bulanık görünüyor, ki idrar yolları enfeksiyonuna işaret eder.</p>

    <p class="normal1">Sürahideki şaraba idrarımı katıyorum; biraz bulanık görünüyor, ama kafaları o kadar iyi ki farkına varmayacaklardır. Şarabın dörtte birini lavaboya boşaltıp sürahiyi ağzına kadar birinci sınıf idrarla dolduruyorum.</p>

    <p class="normal1">Balığın üzerine de döküyorum biraz. Terbiye edildiği sosla aynı renkte zaten. Çılgınlık.</p>

    <p class="normal1">Hiçbir şey fark etmeden her şeyi yiyip içiyorlar orospu çocukları.</p>

    <p class="normal1">Tuvalette bir kâğıt parçasının üzerine sıçmak kolay iş değil, kabin çok küçük ve çömelmek zor. Ayrıca Graham da bir şeyler bağırıyor. Küçük, hafif sulu bir parça çıkarmayı başarıyorum. Mutfağa gidip biraz kremayla miksere koyup karıştırıyor, elde ettiğim sıvıyı çikolata sosuna katıp bir tencerede ısıtıyorum. Çılgınlık!</p>

    <p class="normal1">Büyük bir güç duygusuyla dolup taşıyorum, hakaretlerinin tadını çıkarıyorum hatta. Gülümsemek çok daha kolay artık. Kısa çöpü şişman orospu çocuğu çekiyor; dondurmasında küçük bir tutam öğütülmüş fare zehiri var. Graham’ın başı belaya girmez, restoranı kapatmazlar umarım.</p>

    <p class="normal1">Ödevime artık ahlakın, bazı koşullarda göreceli olduğunu yazmam gerekeceğini düşünüyorum. Kendime karşı dürüst olacaksam tabii ki. Ancak Doktor Lamont’ın görüşü bu yönde değil, bu yüzden onu memnun edip yüksek bir not alabilmem için mutlaklık görüşünü benimsemem gerekecek.</p>

    <p class="normal1">Fazlasıyla çılgın.</p>

    <h3 class="normal2" id="calibre_toc_42"><span class="idebold">Leith Merkez İstasyonu’nda Trainspotting<sup class="calibre3"><a class="footnote-link" href="../Text/trans_split_028.html#footnote-24318-13" id="footnote-24318-13-backlink">[13]</a></sup></span></h3>

    <p class="normal1">Waverley’e doğru yürürken kent sinsi ve yabancı görünüyor. Calton Yolu’nda iki tip birbirlerine bağırıyorlar, Postane durağının önünde. Ya birbirlerine ya da bana bağırıyor amcıklar. Eroinden uzak durmak için ne yer ve zaman ama. Tamam da, iyisi olur mu hiç? Adımlarımı sıklaştırıp –ki hiç de kolay değil bu ağır çantayla– Leith Caddesi’ne sapıyorum. Nedir lan bu? Amcıklar. Amına koyiyim…</p>

    <p class="normal1">Yürümeye devam edeceğim avradını sikiyim. Daha akıllıca. Playhouse’un önüne geldiğimde o iki götün bağırışlarının yerini <span class="ideitalik">Carmen</span> operasından çıkan orta sınıf amcıkların hayranlık dolu gevezelikleri alıyor. Kimi caddenin karşı tarafındaki restorana doğru yürüyor, rezervasyonları önceden yapılmış. Yürümeye devam ediyorum. Yokuş aşağı bütün yol.</p>

    <p class="normal1">Montgomery Caddesi’ndeki eski dairemin önünden geçiyorum, sonra Albert Caddesi’nde artık kumlanıp asfaltlanmış eski canki mahallesinden. Sirenini deli gibi öttürerek bir polis arabası geçiyor yanımdan. Bir pub’dan üç kişi yalpalayarak çıkıp Çin lokantasına giriyorlar. İçlerinden biri benimle göz teması kurmaya çalışıyor. Bazı tipler birilerini marizlemek için her fırsatı değerlendirmekten kaçınmazlar. Şu bildik gizli tempo hızlanması yine.</p>

    <p class="normal1">Olasılık yönünden, gecenin bu saatinde caddede ne kadar ilerlersen ağzının burnunun kırılma ihtimali o kadar artar. Sapıkça ama, ne kadar ilerlersem o kadar güvende hissediyorum kendimi. Leith bu. Memleketim yani.</p>

    <p class="normal1">Öğürme sesleri duyuyorum ve şantiyeye çıkan ara sokağa bakıyorum. Second Prize’ı görüyorum, kusuyor. Onunla konuşmadan önce toparlanmasını bekliyorum gizlice.</p>

    <p class="normal1">“Rab. İyi misin, moruk?”</p>

    <p class="normal1">Dönüp sallanıyor yerinde, bana odaklanmaya çalışıyor, oysa ağırlaşmış gözkapaklarının yapmak istedikleri tek şey kapanmak, yolun karşı tarafındaki geç saatlere kadar açık Asya dükkânlarının çelik kepenkleri gibi.</p>

    <p class="normal1">Second Prize, “Hey, Rents, çakı gibisin lan… amcık seni…” gibi bir şeyler geveliyor. Sonra yüzü değişiyor ve “amına koduğumun amcığı… ebeni sikicem lan senin,” diyerek bana doğru hamle yapıp bir yumruk sallıyor. Elimdeki çantaya rağmen çevik davranıp yana çekiliyorum ve amcık duvara çarpıyor, sonra geriye sendeleyip kıçüstü oturuyor. Tutup kaldırıyorum, anlaşılmaz bir şeyler geveliyor, ama en azından daha pasif şimdi.</p>

    <p class="normal1">Yürümesine yardım etmek için kolumu omzuna koymamla amcık bir deste iskambil kâğıdı gibi yığılıyor, kronik ayyaşların o öğrenilmiş çaresizliğiyle kendini bana teslim ediyor. Çantamı yere bırakmak zorunda kalıyorum amcığı ayakta tutabilmek için, yoksa yere kapaklanıp kaldırımdan bir ikincilik ödülü daha alacak. Bir yere varamayacağız bu şekilde.</p>

    <p class="normal1">Caddeden bize doğru bir taksi geliyor, durdurup Second Prize’ı arka koltuğa yerleştiriyorum. Taksici pek hoşnut görünmüyor, ama ona bir beşlik uzatıp, “Bowtow’da indir onu, birader. Hawthornvale’de,” diyorum. Ordan evinin yolunu bulur. Festival zamanı nasılsa. Second Prize gibi amcıklar yılın bu zamanında kalabalığa iyi karışır.</p>

    <p class="normal1">Second Prize’la taksiye binip annemlerin orda inmek geçiyor aklımdan bir an, iyi ki gitmiyorum ama, Tommy Younger’s fazlasıyla cazip görünüyor. Begbie birkaç sapıkla muhabbette, birini gözüm ısırıyor.</p>

    <p class="normal1">“Rents! N’aber amcık! Londra’dan yeni mi geldin?”</p>

    <p class="normal1">“Evet,” diyorum elini sıkarak, beni kendine doğru çekip sırtıma sertçe vuruyor. “Biraz önce Second Prize’ı taksiye bindirdim,” diyorum.</p>

    <p class="normal1">“Amcık herif. Siktir olup gitmesini söyledim ona. İki kez çizmeyi aştı bu gece. Gerçek bi sorumluluk bu amcık. Cankiden bile beter. Noel olmasaydı onu kendim marizleyecektim. O amcıkla işim bitti artık. Hikâyenin sonu.”</p>

    <p class="normal1">Begbie beni yanındaki götlerle tanıştırıyor. Second Prize’ın böyle bir gruptan atılmak için ne yaptığını öğrenmek bile istemiyorum. Amcıklardan biri Donnely, Mikey Forrester’ın eskiden götünü yaladığı bir puşt. Anlaşıldığı kadarıyla günün birinde Forrester’dan usanmış ve marizine kaymıştı. Hastanelik etmişti. İsabet.</p>

    <p class="normal1">Begbie beni kenara çekip sesini alçaltıyor.</p>

    <p class="normal1">“Tommy’nin hasta olduğunu biliyor musun?”</p>

    <p class="normal1">“Evet. Duydum.”</p>

    <p class="normal1">“Fırsat bulduğunda gidip gör amcığı.”</p>

    <p class="normal1">“Evet. Niyetim var.”</p>

    <p class="normal1">“Olacak tabii ki. Herkesten çok senin gitmen gerekiyor. Yanlış anlama, seni suçlamıyorum Rent, bunu Second Prize’a da söyledim; Rents’i suçlamıyorum amına koyiyim, dedim. Herkes kendi hayatından sorumlu. Aynen böyle dedim Second Prize’a.”</p>

    <p class="normal1">Sonra Begbie bana ne müthiş bir amcık olduğumu falan söylemeye başlıyor, karşılık bekleyerek, ben de hürmet edip karşılığını veriyorum.</p>

    <p class="normal1">Sonra geleneksel Begbie’nin egosunun şişirilmesi görevini üstleniyor ve arkadaşlarına amcığı gözüpek ve büyük bir sikici olarak gösteren birkaç klasik Begbie hikâyesi anlatıyorum. Başkası anlattığında her zaman daha inanılır olur. Sonra ikimiz pub’dan çıkıyor ve yürümeye başlıyoruz. Kendimi anneme atmak istiyorum, ama Dilenci bir şeyler içmek için ona gitmemizde ısrarcı.</p>

    <p class="normal1">Begbie’yle caddede yürürken kendimi kurban gibi değil de, yırtıcı bir kedi gibi hissediyor ve göz teması kuracak birini arıyorum. Sonra yediğim haltın farkına varıyorum.</p>

    <p class="normal1">İşemek için caddenin sonundaki eski Merkez İstasyonu’na giriyoruz; artık boş, terk edilmiş bir hangar, yakında yıkıp yerine bir süper market ve yüzme havuzu yapacaklar. Bu, bir şekilde, ordan trenlerin kalktığını hatırlamayacak kadar genç olmama rağmen, hüzünlendiriyor beni.</p>

    <p class="normal1">“Devasa bi istasyonmuş burası eskiden, her yere tren kalkarmış, anlatılanlara göre,” diyorum, soğuk taşa dökülen çişimi seyrederek.</p>

    <p class="normal1">“Şu anda bi tren kalksaydı atlayıp siktir olurdum bu boktan kentten,” diyor Begbie. Leith hakkında bu şekilde konuşması tipik. Kentle romantik bir bağ kurmayı sever.</p>

    <p class="normal1">Begbie’nin bir süredir kesmekte olduğu yaşlı ayyaş elinde şişesiyle bize doğru geliyor. Pek çok ayyaş burayı içmek ve sızmak için kullanır.</p>

    <p class="normal1">“N’apıyorsunuz çocuklar? Trainspotting mi, hı?” diyor, kendi esprisine deli gibi gülerek.</p>

    <p class="normal1">“Evet. Doğru,” diyor Begbie. Sonra, “Siktiğimin moruğu,” diye homurdanıyor.</p>

    <p class="normal1">“İyi öyleyse, ben sizi meşgul etmeyeyim. Trainspotting’e devam!” Hırıltılı ayyaş kahkahası terk edilmiş hangarda yankılanırken yalpalayarak uzaklaşıyor ihtiyar.</p>

    <p class="normal1">Yaşlı şarapçının Begbie’nin babası olduğuna ancak o zaman uyanıyorum.</p>

    <p class="normal1">Begbie’nin evine doğru yürürken ikimiz de suskunuz, Duke Caddesi’nde bir tipe rastlayıncaya dek. Begbie yüzüne bir yumruk çakıyor ve çocuk yere yığılıyor. Zavallı, cenin pozisyonu almadan önce bir an yukarı bakıyor. Begbie’nin ağzından sadece ‘fallaş amcık’ sözcükleri çıkıyor ve yerde kıvrılmış çocuğa birkaç tekme yerleştiriyor. Bir an için başını kaldırıp baktığında çocuğun yüzünde korkudan çok teslimiyet ifadesi beliriyor. Her şeyi anlıyor oğlan.</p>

    <p class="normal1">Araya girmeye çalışmak bile gelmiyor içimden, şeklen bile. Sonunda Begbie bana dönüyor ve başıyla yürüdüğümüz yönü işaret ediyor. Çocuğu kaldırımda iki büklüm bırakıp sessizce yürümeye başlıyoruz yine, bir kez bile arkamıza bakmadan.</p>

    <h3 class="normal2" id="calibre_toc_43"><span class="idebold">Bacak Omuza Durumu</span></h3>

    <p class="normal1">Johnny’yi bacağı kesildikten sonra ilk kez görecektim. Amcığı ne halde bulacağımı kestiremiyordum. Onu son gördüğümde bacağını iltihap sarmıştı ve hâlâ Bangkok’a gitmekten söz ediyordu.</p>

    <p class="normal1">Gel gör ki, kısa bir süre önce bacağını kaybetmiş biri için gayet neşeliydi. “Rents! Adamım! N’aber?”</p>

    <p class="normal1">“Fena değil Johnny. Bacağın için gerçekten çok üzüldüm, moruk.”</p>

    <p class="normal1">Kaygıma gülerek karşılık verdi. “Gelecek vaat eden parlak bi futbol kariyerine yazık oldu. Olsun, Gary Mackay’i durdurmaya yetmedi ama, değil mi?”</p>

    <p class="normal1">Gülümsemekle yetindim.</p>

    <p class="normal1">“Beyaz Kuğu uzun kalmayacak limanda. Şu koltuk değneğine bi alışayım hele, döneceğim sokaklara. Bu kuşun kanatlarını kimse kesemez. Bacaklarımı alabilirler, ama kanatlarımı asla.” Amcık kolunu kaldırıp omzunda kanatları olsaydı bulunması gereken yeri okşadı. Kanatlı olduğunu sanıyor galiba. <span class="ideitalik">“Hiçbir şey de-ğiş-ti-re-mez bunu,”</span> diye şarkı söyledi. Ne almıştı acaba amcık?</p>

    <p class="normal1">Düşüncelerimi okumuş gibi, “Şu siklozini denemek zorundasın,” dedi. “Kendi başına zaten acayip bir şey, ama metadonla karıştırdın mı, hey yavrum hey! Hayatımın kafası. Buna seksen dörtte içtiğimiz o Kolombiya otu da dahil. Senin bu aralar temiz takıldığını biliyorum, ama başka hiçbi şey denemeyeceksin bile, şu kokteyle bi kere takıl.”</p>

    <p class="normal1">“Öyle mi diyorsun?”</p>

    <p class="normal1">“Yok böyle bi şey. Başrahibe’yi bilirsin, Rents. Uyuşturucu söz konusu olduğunda serbest pazara inanırım. Fakat Ulusal Sağlık Örgütü’nün hakkını teslim etmeliyim. Bacağımı kaybedip terapiye gitmeye başladıktan sonra devletin özel girişimle rahatlıkla rekabet edebileceğine, müşteriye ucuz ve kaliteli mal sunabileceğine inanmaya başladım. Metadon ve siklozin karışımı; söylüyorum sana moruk, siksinler beni. Gidip klinikten şekerlemelerimi alıyorum, sonra reçetelerinde siklozin olan birini buluyorum. Zavallı kanserli ve AIDS’li hastalara yazıyorlar sadece. Küçük bi değiş tokuş ve herkes uçuyor.”</p>

    <p class="normal1">Johnny toplardamarlarını tüketince atardamarlarına çakmaya başladı. Birkaç iğne bacağını kangren etmeye yetti. Sonra bacağından oldu. Sargılı kesik bacağına bakarken yakaladı beni; kendimi tutamamıştım.</p>

    <p class="normal1">“Ne düşündüğünü biliyorum, amcık. Beyaz Kuğu’nun orta bacağına dokunmadılar!”</p>

    <p class="normal1">“Yok öyle bi şey,” diye karşı çıktım, fakat şortunun üzerinden kamışını çıkarmaya yeltendi.</p>

    <p class="normal1">“Bi bokuma yaradığından değil,” diye güldü.</p>

    <p class="normal1">Kamışının kabuk bağladığını gördüm, ki iyileşmekte olduğuna işarettir. “Kuruyor gibi görünüyor, Johnny, yaraları kastediyorum.”</p>

    <p class="normal1">“Evet. Metadon ve siklozin takılıyorum, iğne yapmayı bıraktım. Bacağımın kesik yerini görünce önce bunun bi fırsat olduğunu düşündüm, iğne çakacak yeni bi alan, fakat hastanedeki amcık bana, ‘Aklına bile getirme. Oraya tek bi iğne bile yaparsan yarağı yedin,’ dedi. Terapi fena değil ama. Beyaz Kuğu’nun stratejisi ayağa kalkabilmek, temizlenip adam gibi satış yapmaya başlamak, kullanmaktan çok kâr amaçlı.” Şortunun lastiğini çekip kamışını içeri soktu.</p>

    <p class="normal1">“Biraz uzak durmanda yarar var, moruk,” diye önerdim. Duymadı bile amcık.</p>

    <p class="normal1">“Amaç bi miktar para yapmak, sonra Bangkok.”</p>

    <p class="normal1">Bacağını kaybetmiş olabilirdi, fakat Tayland kaçış fantezisi yerli yerinde duruyordu.</p>

    <p class="normal1">“Sikişmek için Tayland’a gitmeyi beklemeyeceğim, tabii ki. Bu düşük dozun böyle bi etkisi var insanın üzerinde. Geçen gün hemşire pansumana geldiğinde kamışım kemik gibiydi. Kadın yaşlı amcığın teki ve ben önümde avucunda elma tutan bi bebek koluyla oturuyordum orda.”</p>

    <p class="normal1">“Hareket etmeye başla da hele, Johnny,” dedim onu yüreklendirerek.</p>

    <p class="normal1">“Siktir lan. Tek bacaklı bi amcıkla kim yatmak ister ki? Bedelini ödemem gerekecek; Beyaz Kuğu için utanç verici. Olsun, karıların bedelini ödemek daha iyidir zaten. İlişkiyi ticari tut.” Buruk konuşuyordu. “Sen Kelly’yi mi düdüklüyorsun hâlâ?”</p>

    <p class="normal1">“Hayır, o burda.” Bunu söyleyiş biçimi hiç hoşuma gitmemişti, verdiğim cevap da öyle.</p>

    <p class="normal1">“Şu Alison kaltağı geldi geçen gün,” dedi, garezinin kaynağını açıklayarak. Ali’yle Kelly kankalar.</p>

    <p class="normal1">“Yok ya?”</p>

    <p class="normal1">“Ucubeye bi göz atmaya,” dedi, başını sargılı kesik bacağına doğru sallayarak.</p>

    <p class="normal1">“Yapma, Johnny. Ali öyle biri değil.”</p>

    <p class="normal1">Güldü yine, sonra uzanıp önündeki diyet kola kutusunu kaptı, kapağını açıp bir yudum aldı. “Seninki buzdolabında,” dedi mutfağı işaret ederek. Başımı sallayıp istemediğimi belirttim.</p>

    <p class="normal1">“Evet, Ali geldi geçenlerde. Bikaç hafta oluyor herhalde. Eski günlerin hatırına bi saksofona ne dersin güzelim, diye sordum. Onu pek çok kez sıkıntıdan kurtaran Başrahibe için, Beyaz Kuğu için o kadarını yapar diye düşündüm. Katı yürekli amcık reddetti beni,” dedi başını tiksintiyle sallayarak. “Hiç düzmedim o küçük kaltağı biliyor musun? Bi kez bile. İstesem her seferinde bi iğne karşılığında düzebilirdim.”</p>

    <p class="normal1">“Haklısın,” dedim ona katılarak. Haklı mıydı? Ali’yle benim aramda her zaman gizli bir düşmanlık var. Nedenini bilmiyorum. Nedeni her neyse, biri onun hakkında kötü bir şey söylediğinde kolaylıkla hak veriyorum.</p>

    <p class="normal1">“Beyaz Kuğu asla zor durumda olan bi hatundan yararlanmaya çalışmaz,” dedi gülümseyerek.</p>

    <p class="normal1">“Evet, elbette,” dedim, hiç ikna olmadan.</p>

    <p class="normal1">“Yapmam öyle şey,” dedi bir kez daha. “Hiç yaptım mı? Görünen köy kılavuz istemez.”</p>

    <p class="normal1">“Evet, çünkü taşakların kabuk bağlamıştı.”</p>

    <p class="normal1">“Yo, hayır,” dedi, kola kutusuyla göğsüne dokunarak. “Beyaz Kuğu kankalarına yamuk yapmaz. Bi numaralı altın kural. Ne eroin için ne de başka şey için. Bu konuda Beyaz Kuğu’nun itibarını sorgulama, Rents. Taşaklarım kabuk bağlamamıştı o zaman. Yoğurtlayıp sikerdim onun amcığını isteseydim. Taşaklarım kabuk bağladığında bile, isteseydim pezevengi olurdum onun. Kolay lokma. Easter Yolu’nda mini etekle ve külotsuz çalıştırırdım kancığı; ağzına bi tane çakıp susturur, kulübenin arkasındaki helâda yerde siktirirdim onu. Herkesi dışarıda sıraya dizerdim, Beyaz Kuğu da beş papele bilet keserdi. Bi de ayakçı tutar, paranın amına koyardım. Haftasına da Tyney’e götürürdüm, çocuklar hevesini aldıktan sonra bütün o hastalıklı Jambo orospu çocukları sebeplenirdi ondan.”</p>

    <p class="normal1">İnanılır gibi değildi ama Johnny HIV negatifti hâlâ, yıllarca eroin takılıp şırınga paylaşmasına rağmen. Sadece Jambo taraftarlarının hastalık kaptıklarına ve Hibs taraftarlarının bağışıklığı olduğuna dair tuhaf bir teorisi var. “Köşe olurdum. Emekli ederdi beni. Bikaç haftalık kazancımla Tayland’da olurdum, yüzüme oturmuş oryantal bi kıçla. Yapmadım ama, çünkü kankalarını sikmezsin.”</p>

    <p class="normal1">“İlke sahibi biri olmak kolay değil, Johnny,” dedim gülümseyerek. Gitmek istiyordum. Johnny’nin hayali oryantal serüvenlerinden birine daha katlanamazdım.</p>

    <p class="normal1">“Değil tabii ki. Benim sorunum bana asıl gerekli olan ilkeleri unutmam. Kimseye acımayacaksın bu işte, ejderin yasasına bakarsan hepimiz işbirlikçiyiz sadece. Fakat, yufka yürekli biri olarak Beyaz Kuğu araya arkadaşlığın girmesine izin verir. Ve o bencil kaltak karşılığında bir şey yaptı mı benim için? Biraz ağzına vermek istedim, o kadar. Bacağım yüzünden bana acıdığı için alacaktı da, hatta iyice havasına girmek için buna makyaj falan bile yaptırdım, biliyor musun? Aleti çıkardım. Lanet olası kabuk bağlamış yaraları görünce yan çizdi. Tasalanma dedim ona, tükürük doğal antiseptiktir.”</p>

    <p class="normal1">“Öyle derler gerçekten de,” dedim. İdare.</p>

    <p class="normal1">“Evet. Sana bi şey daha söyleyeceğim, Rents, 77’de konserlerde grupları alkışlamak yerine onlara tükürmekle doğru olanı yaptık biz. Tükürüğe boğduk dünyayı.”</p>

    <p class="normal1">“Yazık ki biz de kuruduk,” dedim, kalkmaya yeltenerek.</p>

    <p class="normal1">“Evet, çok doğru,” dedi Johnny Swan ve sustu.</p>

    <p class="normal1">Topuklamanın tam zamanıydı.</p>

    <h3 class="normal2" id="calibre_toc_44"><span class="idebold">West Granton’da Kış</span></h3>

    <p class="normal1">Tommy iyi görünüyor. Dehşet verici. Tommy ölecek. Önümüzdeki birkaç haftayla on beş yıla kadar gider Tommy. Benim sonum da onunki gibi olacak muhtemelen. Fakat fark şu ki, Tommy söz konusu olduğunda bundan eminiz.</p>

    <p class="normal1">“İyi misin, Tommy?” diyorum. O kadar iyi görünüyor ki.</p>

    <p class="normal1">“Evet,” diyor. Eski bir koltukta oturuyor Tommy. İçerisi küf ve bir yıl önce falan dışarı çıkarılması gereken çöp kokuyor.</p>

    <p class="normal1">“Nasıl hissediyorsun kendini?”</p>

    <p class="normal1">“Fena değil.”</p>

    <p class="normal1">“Bu konuda konuşmak ister misin?” Sormak zorundayım.</p>

    <p class="normal1">“Yo, hayır,” diyor, her zamanki gibi.</p>

    <p class="normal1">Onun oturduğu koltuğun eşi bir koltuğa iğreti bir biçimde oturuyorum. Koltuk sert, yayları fırlamış. Yoksul evlerde yirmi yıl geçirmişliği var ama. Şimdi de Tommy’yi bulmuş.</p>

    <p class="normal1">Sonra Tommy’nin o kadar da iyi görünmediğini fark ediyorum. Bir şeyler eksik, bir parçası gitmiş; tamamlanmamış bir yapboz bulmacayı andırıyor. Dumura uğramaktan ya da bunalımdan daha fazlası. Tommy zaten ölmüş de yasını tutuyorum sanki. Ölümün olay değil de, süreç olduğunu idrak ediyorum. İnsanlar genellikle aşamalı olarak ölürler, artarak. Huzurevinde ya da hastanelerde ya da benzeri yerlerde yavaş yavaş çürüyerek.</p>

    <p class="normal1">Tommy, West Granton’dan çıkamıyor. Annesiyle arası iyi değil. Bu, cephesindeki sıva çatlaklarından ötürü varisli daireler diye tabir edilen dairelerden. Tommy daireyi belediyeden aldı. Sırada on beş bin kişi bekliyormuş, ama hiçbiri bu daireye talip olmamış. Hapishane gibi. Belediyenin suçu değil aslında; hükümet onlara bütün iyi evleri sattırdı, bunlar da Tommy gibilerine kaldı. Siyaset penceresinden bakınca son derece mantıklı. Burdan bu hükümete tek bir oy bile çıkmaz, sana oy vermeyecek insanlar için niye bir şey yapasın? Ahlak penceresinden bakarsan durum farklı elbette. Fakat ahlakın siyasetle ne ilgisi var? Her şey para.</p>

    <p class="normal1">“Londra nasıl?” diye soruyor.</p>

    <p class="normal1">“Fena değil, Tommy. Burdan çok da farklı değil aslında, biliyor musun?”</p>

    <p class="normal1">“Evet, eminim,” diyor istihzayla.</p>

    <p class="normal1">Kontrplak takviyeli ağır kapının üzerine büyük siyah harflerle VEBALI yazmışlar. Bir de AIDSLİ ve CANKİ. Aptal çocuklar tacizde sınır tanımazlar. Kimse Tommy’nin yüzüne karşı bişiy söylememiş henüz. Sağlam çocuktur Tommy, Begbie’nin beyzbol sopası disiplini teorisine de inanır. Sert de kankaları var, Begbie ve o kadar da sert olmayan bendeniz örneğin. Buna rağmen Tommy tacize karşı giderek daha edilgen olacak. İhtiyaçları çoğaldıkça arkadaşları azalacak. Hayatın ters orantılı ya da sapkın matematiği.</p>

    <p class="normal1">“Sen testi yaptırdın mı?” diye soruyor.</p>

    <p class="normal1">“Evet.”</p>

    <p class="normal1">“Temiz mi?”</p>

    <p class="normal1">“Evet.”</p>

    <p class="normal1">Gözlerini bana dikiyor. Aynı anda hem öfkeli hem de yakarır gibi bakıyor.</p>

    <p class="normal1">“Sen benden daha fazla eroin kullandın. Başkalarıyla şırınga da paylaştın. Sick Boy’la, Keezbo’yla, Raymie’yle, Spud’la, Kuğu’yla… Matty’yle bile paylaştın tanrı aşkına!”</p>

    <p class="normal1">“Ben hiçbi zaman paylaşmadım, Tommy. Herkes aynı şeyi söylüyor, fakat ben hiçbi zaman paylaşmadım, atış poligonlarında paylaşmadım en azından.” Matrak, Keezbo’yu tamamen unutmuşum. Birkaç yıldır içerde yatıyor. Uzun zamandır gidip amcığı ziyaret etmeyi düşünüyorum. Bir türlü zaman bulup edemeyeceğimi de biliyorum ama.</p>

    <p class="normal1">“Palavra! Amcık! Sen paylaştın!” Öne doğru eğiliyor Tommy. Ağlamaya başlıyor. Eğer ağlarsa benim de ağlayacağımı düşündüğüm geliyor aklıma. Tek hissettiğim çirkin, boğucu bir öfke ama.</p>

    <p class="normal1">“Ben hiçbi zaman paylaşmadım,” diyorum başımı sallayarak.</p>

    <p class="normal1">Arkasına yaslanıp gülümsüyor kendi kendine, sonra bana bakmadan, derin düşünceye dalıp konuşmaya başlıyor, fakat buruk değil bu kez.</p>

    <p class="normal1">“Her şey ne tuhaf gelişti, değil mi? Sen, Spud, Sick Boy, Kuğu falan neden oldunuz benim eroine başlamama. Ben Second Prize ve Begbie’yle bira içer, size aklı götüne kaçmış denyolar derdim. Sonra Lizzy’den ayrıldım, hatırlıyor musun? Senin dairene gelmiştim. Senden bi vuruş istedim. Sikmişim, diye düşünmüştüm, her şeyi bi kez denemek gerek. O zamandan beri de deniyorum.”</p>

    <p class="normal1">Hatırlıyordum tabii ki. Tanrım, birkaç ay önceydi. Bazı zavallılar kimi uyuşturuculara bağımlı olmaya diğerlerinden daha yatkındırlar. Second Prize’ın alkol bağımlılığı gibi. Tommy eroine intikam duygusuyla girdi. Hiç kimse eroini denetleyemez, ama kimileri onunla uzlaşmayı başarır, benim gibi. Birkaç kez bıraktım şimdiye kadar. Bırakıp tekrar başlamak hapse girmek gibi. Her hapse girişinle o tür bir hayattan uzaklaşma olasılığın azalır. Eroine tekrar dönmek de böyledir. Onsuz yapabilme olasılığın her seferinde biraz daha azalır. O gün yanımda mal vardı diye Tommy’yi ilk vuruşunu yapmaya itmiş mi oluyorum? Muhtemelen. Mümkün. Bu beni ne kadar suçlu kılar? Yeterince.</p>

    <p class="normal1">“Gerçekten üzgünüm, Tommy.”</p>

    <p class="normal1">“Ne yapacağımı bilemiyorum, Mark. Ne yapıcam?”</p>

    <p class="normal1">Oturdum orda öylece, başım hafif öne eğik. Hayatı yaşamaya devam et, demek geldi ona içimden. Yapabileceğin tek şey bu. Kendine dikkat et. Hastalanmayabilirsin. Davie Mitchell’e bak. Tommy’nin kankalarından biriydi Davie. O da HIV’di ve hayatında hiç eroin kullanmamıştı. Davie iyi ama. Normal bir hayat sürüyor, benim tanıdığım bir amcığın sürebileceği kadar normal en azından.</p>

    <p class="normal1">Fakat Tommy’nin bu daireyi ısıtmaya yetecek kadar parası olmadığını biliyorum. Bırakın Derek Jarman’ı, Davie Mitchell bile değil. Bir balonun içinde sıcak bir ortamda, faydalı ve güzel şeyler yiyerek, kendine heyecan verici yeni aktiviteler bularak yaşama olanağı yok. En geç beş ya da on ya da on beş yıl sonra ya kanserden ya da zatürreden ölmeyecek.</p>

    <p class="normal1">Tommy bu kışı bile çıkaramaz West Granton’da.</p>

    <p class="normal1">“Üzgünüm dostum. Gerçekten üzgünüm,” dedim.</p>

    <p class="normal1">“Malın var mı?” diye sordu, başını kaldırıp bana dosdoğru bakarak.</p>

    <p class="normal1">“Bu aralar temizim, Tommy,” dedim. Dudak bile bükmedi.</p>

    <p class="normal1">“Borç ver o zaman, kanka. Kira çeki bekliyorum.”</p>

    <p class="normal1">Elimi cebime sokup iki buruşuk beşlik çıkardım. Matty’nin cenazesini düşündüm. Sıra muhtemelen Tommy’de ve bu konuda kimsenin yapabileceği bir şey yok. Hele benim.</p>

    <p class="normal1">Parayı aldı. Göz göze geldik ve bir kıvılcım çaktı aramızda. Bir an sürdü, ama güzel bir duyguydu, sonra kayboldu.</p>

    <h3 class="normal2" id="calibre_toc_45"><span class="idebold">Bir İskoç Askeri</span></h3>

    <p class="normal1">Johnny Swan banyo aynasında usturayla tıraş edilmiş başını inceler. Uzun, iğrenç saçı bir hafta önce kesilmiştir. Şimdi de çenesindeki sakalı tıraş etmesi gerekmektedir. Tek bacakla sakal tıraşı olmak kolay iş değildir ve Johnny dengesini sağlamayı henüz başaramamıştır. Fakat, yüreği birkaç kez ağzına geldikten sonra, ufak ufak hareket etmeye başlamıştır. O tekerlekli iskemleye asla dönmemeye kararlıdır, orası kesin.</p>

    <p class="normal1">“Sahalara döndün,” der kendi kendine, yüzünü aynada inceleyerek. Temiz görünmektedir Johnny. Güzel bir duygu değildir ve bu temizlenme süreci canını sıkmıştır; fakat insanlar eski bir askerden belli bir standart beklerler. <span class="ideitalik">Bir İskoç Askeri</span> şarkısını ıslıklamaya başlar; sonra kendini iyice kaptırıp aynadaki görüntüsüne sert bir asker selamı çakar.</p>

    <p class="normal1">Kesik bacağından geriye kalan parçanın sargısı Johnny’yi biraz kaygılandırmaktadır. Sargı leş gibidir. Bayan Harvey, sosyal hemşire, bugün değiştirmeye gelecektir, kişisel hijyen üzerine birkaç seçilmiş söz eşliğinde kuşkusuz.</p>

    <p class="normal1">Kalan bacağını inceler. Hiçbir zaman iyi bacağı olmamıştı bu. Diziyle sorunları vardı; yıllarca önce geçirdiği bir futbol sakatlığı. Artık bütün yük üzerine bineceği için zamanla daha da kötü olacaktı kuşkusuz. Johnny iğneyi bu bacağının atardamarına çakmadığına hayıflanır; keşke kangren olup kesilen amcık bu olsaydı. Sağlak olmanın laneti, diye geçirir içinden.</p>

    <p class="normal1">Dışarıya, soğuk caddeye çıkar ve sallanıp hoplayarak Waverley İstasyonu’na doğru ilerler. Her adım işkencedir. Acı kesik bacağından değil de bütün vücudundan gelmektedir sanki; fakat, yuttuğu iki metadon şekerlemesi ve barbituratlar acıyı biraz hafifletmektedir. Johnny, Pazar Caddesi’nin girişine açar tezgâhını. Büyük karton parçasında siyah harflerle şöyle yazmaktadır:</p>

    <p class="normal1">FALKLANDS GAZİSİ – ÜLKEM UĞRUNA BACAĞIMI KAYBETTİM. YARDIM EDİN.</p>

    <p class="normal1">Johnny’nin asıl adını bilmediği Gümüş lakaplı bir canki kesik hareketlerle ona doğru gelir.</p>

    <p class="normal1">“Malın var mı Kuğu?” diye sorar.</p>

    <p class="normal1">“Yok bi şey, moruk. Raymie cumartesi günü biraz mal getirecekmiş, duyduğuma göre.”</p>

    <p class="normal1">“Cumartesiye çok var,” diye söylenir Gümüş. “Beslenmeyi bekleyen bi maymun var sırtımda.”</p>

    <p class="normal1">“Karşında gördüğün Beyaz Kuğu iş adamıdır, Gümüş,” der Johnny kendini işaret ederek. “Piyasaya sürecek malı olsaydı, sürerdi.”</p>

    <p class="normal1">Gümüş kasvetli görünmektedir. Gri, kuru teninden leş gibi olmuş siyah bir palto sarkmaktadır. “Metadon reçetelerimin hepsini tükettim,” der, merhamet beklemeksizin ve ummaksızın. Sonra ölü gözlerinde anlık bir parıltı belirir. “Hey Kuğu, bu işten para kaldırabiliyor musun?”</p>

    <p class="normal1">“Bi kapı kapanırken, bi kapı açılır,” der Johnny gülümseyerek, dişleri ağzında bir çürük yığını. “Torbacılıktan kazandığımdan daha çok kazanıyorum. Şimdi izninle, Gümüş, kazanmak zorunda olduğum bi hayatım var amına koyiyim. Benim gibi onurlu bi askerin senin gibi cankilerle muhabbet ederken görülmesi sakıncalı. Görüşürüz.”</p>

    <p class="normal1">Gümüş bırakın hakaretin farkına varmayı, söylenenleri bile doğru dürüst duymamıştır.</p>

    <p class="normal1">“Kliniğe gideyim en iyisi. Amcığın teki bana bi şekerleme satar belki.”</p>

    <p class="normal1">“Au revoir,” diye bağırır Johnny arkasından.</p>

    <p class="normal1">İşi iyi gider. Kimi gizlice şapkasına bozukluk bırakır. Kimi, hayatlarına zorla sokulan bu sefalete sinirlenir ve önüne bakarak geçip gider. Kadınlar erkeklerden daha çok verirler; genç insanlar yaşlılardan; kılık kıyafeti mütevazı olanlar hali vakti yerinde görünenlerden.</p>

    <p class="normal1">Bir beşlik düşer şapkaya “Tanrı sizden razı olsun, efendim,” diye karşılık verir Johnny.</p>

    <p class="normal1">“Asıl senden razı olsun,” der orta yaşlı bir adam. “Size borçluyuz biz. Bu genç yaşta bacağını kaybetmek korkunç olmalı.”</p>

    <p class="normal1">“Pişman değilim. Kendine acıyarak yaşayamazsın, dostum. Benim felsefem böyle, en azından. Ülkemi seviyorum; yine yapardım. Hem, ben kendimi şanslı addediyorum, geri döndüm. Goose Green çatışmasında pek çok arkadaşımı yitirdim.” Johnny’nin gözlerinde dalgın, uzak bir bakış belirir; söylediklerine kendi de inanmıştır nerdeyse. Adama döner: “Yine de senin gibi olanları hatırlayan biriyle karşılaşınca insan değermiş diyor.”</p>

    <p class="normal1">“İyi şanslar,” der adam yavaşça, sonra dönüp Pazar Caddesi’ne çıkan basamakları tırmanmaya başlar.</p>

    <p class="normal1">“Siktir git, amcık,” diye homurdanır Johnny kendi kendine, ardından öne eğik başını sallayarak güler kıs kıs.</p>

    <p class="normal1">İki saat sonunda 26 pound 78 sent toplamıştır. Fena sayılmaz, hem kolay iş. Johnny beklemeyi iyi bilir, sabırlıdır; kötü bir gününde Britanya Demiryolları bile canki karmasını altüst edemez. Fakat, yoksunluk niyetini nabzını bir vites ileri attıran soğuk bir hararetle belli etmekte, gözeneklerinden güçlü, toksik bir ter boşanmaktadır. Tezgâhı toplayıp gitmeye karar verir, fakat o anda zayıf, kırılgan bir kadın gelir yanına.</p>

    <p class="normal1">“İskoç Kraliyet Birliği’nde miydin, evlat? Oğlum Kraliyet Birliği’ndeydi, Brian Laidlaw.”</p>

    <p class="normal1">“Şey, ben bahriyeliydim, bayan,” der Johnny omuz silkerek.</p>

    <p class="normal1">“Brian geri dönmedi, Tanrı onu kutsasın. Yirmi bir yaşındaydı. Canım oğlum. Çok iyi bi çocuktu.” Kadının gözleri dolmuş, sesi yoğun bir tıslamaya dönüşmüştür ki yetersizliğiyle daha da acınasıdır. “Biliyor musun, evlat, o Thatcher’dan ölünceye kadar nefret edeceğim. Ona lanet okumadığım tek gün yok.”</p>

    <p class="normal1">Kadın çantasını açar ve içinden bir yirmilik çıkarıp Johnny’nin eline sıkıştırır. “Al, evladım, al. Bütün param bu, ama senin almanı istiyorum.” Kadın hıçkırıklara boğulup yalpalayarak uzaklaşır; bıçaklanmıştır sanki.</p>

    <p class="normal1">“Tanrı sizden razı olsun,” diye seslenir Johnny arkasından. “Tanrı Kraliyet Birliği’nden razı olsun.” Sonra elindeki metadona biraz siklozin katabileceğini düşünerek ellerini ovuşturur. Manyak kokteyl; daya iyi zamanlara bileti. Dünyadan haberi olmayan yoksulların küçümsediği, fakat nasıl bir mutluluk verdiğini asla tahmin bile edemeyecekleri o küçük özel cennete bir yolculuk. Albo’nun siklozin stoku var, kanser olduğu için ona reçeteyle veriyorlar. Johnny bu akşam hasta arkadaşını ziyaret edecekti. Johnny’nin onun siklozinini gereksindiği kadar o da Johnny’nin metadon şekerlemelerini gereksiniyor. Karşılıklı gereksinimlerin kesişmesi. Evet, tanrı Kraliyet Birliği’nden razı olsun, bir de Ulusal Sağlık Hizmeti’nden.</p>
  </div>
</body>
</html>
