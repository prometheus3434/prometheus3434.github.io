<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yenilmez</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2" style="margin:0pt; border:0pt; height:1em">&nbsp;</p>

  <p class="calibre1" id="filepos1486"><span class="calibre6"><span class="italic"><span class="bold">KARA YAĞMUR</span></span></span></p>

  <p class="calibre7">“Yenilmez”, ağır sınıftan bir uzay kruvazörü, Lir takımyıldızındaki filo üssünün emrindeki en büyük gemiydi ve yıldız takımının dış çeyreğinde, foton itkisiyle yol almaktaydı. Seksen üç kişilik mürettebatı, merkez güvertenin tünel hibernatöründe uyuyordu. Uçuş mesafesi görece kısa olduğundan tam hibernasyona<sup class="calibre8"><small class="calibre9"><sup class="calibre10"><small class="calibre11" id="filepos1994"><a href="../Text/Yenilmez_split_003.html#filepos446228"><span class="calibre11">1</span></a></small></sup></small></sup> gerek görülmemiş, beden sıcaklığının on derecenin altına düşmediği derin uykuya başvurulmuştu sadece. Kumanda merkezinde yalnız otomatlar çalışıyordu. Yönelim aygıtının koordinat çizgileri, sıradan bir kırmızı cüce yıldızdan daha sıcak olmayan bir güneşin yuvarlağını ortalıyordu. Güneş yarım ekran genişliğini doldurmaya başladığında, motorlardaki anhilasyon<sup class="calibre8"><small class="calibre9"><sup class="calibre10"><small class="calibre11" id="filepos2502"><a href="../Text/Yenilmez_split_004.html#filepos446618"><span class="calibre11">2</span></a></small></sup></small></sup> kesildi. Bir süre tüm uzay gemisi ölü sessizliği içindeydi. Klima cihazları ve bilgisayarlar sessizce çalışıyordu. O zamana kadar geminin kıçından yayılmakta olan ve uzay gemisini karanlık bir örtünün içinde gizli, sonsuz uzunluktaki bir kürek gibi ileriye itmiş olan foton ışınının yarattığı hafif titreşim sona ermişti. “Yenilmez” neredeyse hâlâ ışık hızında, atıl, sağır ve her türlü görünür hayat belirtisinden yoksun, ilerlemeye devam ediyordu.</p>

  <p class="calibre7">Merkez ekranda görünen güneşin ırak, kızılımsı ışığının üzerinde yansımalar yaptığı kumanda panolarında, ışıklar adeta birbirlerine göz kırpıyordu. Manyetik bantlar dönmeye başladı, program şeritleri birtakım aygıtların veri girişi haznelerine doğru usulca aktı, devre anahtarları kıvılcımlar saçtı ve elektrik akımı kimsenin duymadığı bir vızıltı çıkararak kablolara doldu. Çoktan kuruyup kalmış gres yağı kalıntılarının direncini yenen elektrik motorları derin bir uğultuyla çalışmaya başlayıp tiz bir iniltiyle devam etti. Yardımcı reaktörlerden kaplamalı kadmiyum çubukları ileri çıktı, manyetik pompalar soğutma borularına sıvı sodyum bastı, kıç bölümüne bir titreme yayılırken duvar içlerinden gelen hafif bir zangırdama -sanki koca sürüler halindeki minik hayvancıklar kaynaşıp tırnaklarıyla madeni kazıyormuşçasına- onarım otomatlarının, iskelet kirişlerinin sağlamlığını, füze gövdesinin geçirmezliğini ve dikiş kaynaklarının direncini kontrol etmek üzere kilometrelerce sürecek yolculuklarına çıktığını belli etti. Tüm gemi, seslerle ve kıpırdanışlarla dolarak uyanıyordu - yalnız mürettebat hâlâ uykudaydı.</p>

  <p class="calibre7">Nihayet son otomat da kendisine gelen kod şeridini yuttu ve hibematör merkezine sinyallerini gönderdi. Soğuk hava akımına uyandırma gazı karışmaya başladı. Yatak sıraları arasındaki döşeme ızgaralarından sıcak bir rüzgâr esti. Ama uykudakiler hâlâ uyanmak istemiyor gibiydi. Birkaçı güçsüzce kollarını oynattı; buz uykusunun boşluğuna ateş sanrıları ve kâbuslar doluştu. Nihayet ilki gözlerini açtı. Gemi buna hazırlıklıydı. Birkaç dakikadır beyaz bir sunî gün ışığı, uzun güverte koridorlarından, asansör kuyularından, kamaralardan, kumanda merkezinden, çalışma kabinlerinden ve hava geçidi odalarından karanlığı kovmaktaydı. Hibernatörde iç çekişler ve uykulu iniltiler yankılanırken uzay gemisi, sanki mürettebatın tamamen uyanmasını sabredemeyecekmiş gibi, ilk fren manevrasına girişti. Merkez ekranda pruva püskürtücülerine ait alev demetleri parladı. Işık hızının o ana kadarki kımıltısız tekdüzeliği ansızın bir sarsıntıyla parçalandı. Pruva itkilerinden çıkan devasa karşı güç, “Yenilmez”in muazzam öz hızı yüzünden şimdi katbekat artmış olan atalet kütlesini ezmeye çalışıyordu. Harita odalarında, hava, su ve ışık geçirmez şekilde paketlenmiş haritalar, asılı oldukları makaralarda kıpraşıyordu. Yer yer, iyi sabitlenmemiş bazı nesneler canlıymışçasına kıpırdanıyordu. Mutfaklarda kaplar çınlayarak çarpışıyor, köpük minderli boş koltuklar sarsılıyor, güvertelerin emniyet kemerleri ve küpeşte halatları ileri geri sallanıyordu. Cam, saç ve plastikten çıkan sesler birbirine karışıyor, tıkırtılar pruvadan kıça doğru bir dalga halinde yayılıyordu. Hibernatörden insan sesleri gelmeye başladı. Yedi aydır hiçliğin içinde bulunan adamlar, kısa bir geçiş uykusunun ardından gerçekliğe geri döndüler.</p>

  <p class="calibre7">Uzay gemisi hız kaybediyordu. Kırmızı bulutlara bürünmüş gezegen, yıldızları örtmeye başladı. Bir okyanus, gittikçe azalan bir hızla kayıp gidiyor, okyanusun içinde de güneş ışığı dışbükey bir aynadaki gibi kırılıyordu. Kraterlerle kaplı kahverengimsi bir kıta göründü. Adamlar bulundukları yerlerden bunların hiçbirini görmedi. Ayaklarının çok altlarında, devasa motor bölmelerinden boğuk bir kükreme yayılıyordu, dev bir ağırlık gücü, adamların parmaklarını kumanda kollarından çekmeye çalışıyordu. Bir bulut, fren ışınının alanına kapıldı, patlayan bir cıva kütlesinin beyazlığıyla parladı, ayrışarak yok oldu. Bir an için motorun iniltisi iyice yükseldi. Dipteki kızıl küre yassılaştı: bir gezegenin anakaraya dönüşmesi böyle olur. Artık, üzerinde rüzgârlar esen hilal şeklinde kumullar seçilebiliyordu. Yakındaki bir kraterden yıldız ışınları şeklinde dağılan lav kordonları, füze motorlarındaki ateşin ışığını kor gibi yansıtıyor, güneş ışığını gölgede bırakan bir parlaklık yaratıyordu. “Orta eksen - tam güç! Statik itki!”</p>

  <p class="calibre7">İbreler yavaşça kadranın bir sonraki dilimine kaydı, manevra pürüzsüz ilerliyordu. Uzay gemisi, kumlanmış kaya sırtlarıyla yara bere içinde görünen gezegen yüzeyinden yarım mil yukarıda, alev püskürten, ama ters dönmüş bir volkan gibi asılı duruyordu.</p>

  <p class="calibre7">“Orta eksen - tam güç! Statik itki frenlensin!”</p>

  <p class="calibre7">Artık, fren ışınının yere vurduğu nokta görünmeye başlamıştı. O noktada kızıl bir kum bulutu yükseliyordu. Geminin kıçından leylak renginde şimşekler çakıyordu -âdeta sessizce, çünkü çıkardıkları gürlemeyi gazların böğürtüsü bastırıyordu. Nihayet potansiyel farkı dengelenmeye başladı, şimşekler yok oldu.</p>

  <p class="calibre7">Ara duvarların birinden bir inilti geldi. Kumandan, bir baş hareketiyle mühendisin dikkatini çekti: yabancı titreşim, giderilmeli. Ama kimse tepki vermedi. Motorların inleyişi yükseldi ve uzay gemisi tamamen sarsıntısız, görünmez halatlarla askıda tutulan bir çelik dağı gibi, alçalmaya başladı.</p>

  <p class="calibre7">“Orta eksen - yarım güç! Düşük statik itki!”</p>

  <p class="calibre7">Okyanus dalgaları kadar yüksek, duman tüten kum bulutları, eş eksenli halkalar halinde uçup gitti. Odaklanmış alev ışınlarının yakın mesafeden isabet ettiği merkez kısımdan artık duman çıkmıyordu ve kum da yok olmuştu. Buradaki kumlar kızıl, kabarcıklı bir aynadan, kaynayan bir silikat eriyiği gölüne dönüşmüş ve nihayet ıslıklar halindeki patlamalarla, bir sütun halinde buharlaşmıştı. Gezegenin, eti sıyrılmış bir kemik kadar çıplak görünen dip kayalığı, yumuşadı.</p>

  <p class="calibre7">“Reaktörler rölantiye. Soğuk itki!”</p>

  <p class="calibre7">Atom ateşinin mavi ışıltısı söndü. İtici motorlar eğik ışınlar halinde hidrojen borik püskürttü ve çöl, krater duvarları ve bulutlar birdenbire hayalet yeşiline bürünüverdi. “Yenilmez”in geniş kıçının konacağı bazalt zemin artık erimeyecekti.</p>

  <p class="calibre7">“Reaktörler sıfıra. Soğuk itkiyle iniş!”</p>

  <p class="calibre7">Yürekler daha hızlı çarpmaya başladı, gözler aletlerin üzerindeydi, terleyen parmaklar kumanda kollarını sıkıca kavradı. Son söylenenler, artık geriye dönüş yok anlamına geliyordu; ıssız bir gezegenin kumları bile olsa, karaya ayak basılacaktı. Ama yine de bu gezegende gün doğuşu, gün batımı, bir ufuk, bulutlar ve rüzgâr vardı.</p>

  <p class="calibre7">“Semtikademe<sup class="calibre8"><small class="calibre9"><sup class="calibre10"><small class="calibre11" id="filepos10413"><a href="../Text/Yenilmez_split_005.html#filepos446961"><span class="calibre11">3</span></a></small></sup></small></sup> nokta inişi!”</p>

  <p class="calibre7">Gemiyi uzun süreli bir inleme sardı: türbinler yakıtı aşağı basıyordu. Koni biçimli yeşil bir ateş sütunu, gemiyi tüten kayalıklarla birleştirdi. Çepeçevre yayılan kum bulutları, orta güvertelerin periskoplarını bir sis perdesi içinde bıraktı. Kasırganın kargaşasında boğulan manzaranın dış çizgileri kumanda merkezinin radar ekranlarında bir görünüp bir kayboluyordu.</p>

  <p class="calibre7">“Yere temasta stop!”</p>

  <p class="calibre7">Aşağıya süzülen koca füze gövdesinin altında ezilircesine, ağır ağır kısalan alevler, kıçın altında inatla savruluyor, bu yeşil cehennemin içinden patlamalar halinde kor sütunları, titreşen kum bulutlarının ortasına fırlıyordu. Gemi kıçı ile yanmış kayalık arasındaki hacim, içinden kor halindeki yeşil bir çizginin göründüğü dar bir aralığa dönüştü.</p>

  <p class="calibre7">“Sıfır, sıfır! Tüm itki motorları stop!”</p>

  <p class="calibre7">Bir çan sesi, bir çarpma sesi; muazzam, parçalanan bir yüreğin tek çarpışı gibi. Füze durdu. Başmühendisin elleri, acil kalkış tertibatının her iki kolunu sıkıca kavramıştı, çünkü henüz kayalığın çökme ihtimali vardı. Beklediler, saniye kolları adım adım ilerledi. Komutan bir süre çekülü gözledi, ama çekülün gümüş lambası en küçük bir yan sapma bile göstermiyordu.</p>

  <p class="calibre7">Susuyorlardı. Beyaz kor haline gelecek kadar ısınmış püskürtücüler büzülmeye başladı ve bu sürecin, kısık bir iniltiyi andıran karakteristik gürültülerini çıkardı. Birkaç yüz metre yüksekliğe savrulan kızılımtırak toz bulutu yatışmaya başladı. “Yenilmez”in küt burnu tozların arasından ortaya çıktı, daha sonra da, atmosfer sürtünmesiyle kararmış, eski bazalt kayalara benzer renkteki gövdesi ve kaba, çifte zırhı göründü. Kızılımtırak tozlar hâlâ bulutlar oluşturuyor, kıçtan yukarı savruluyordu, ama uzay gemisi artık sabit duruyordu, sanki gezegenin bir parçası haline gelmişti ve onunla birlikte yüzyıllardır süren atıl bir hareketle dönüyormuşçasına. Geminin üzerindeki mor gökyüzünde de, kırmızı güneşin çevresinde silikleşmekle beraber, yıldızların en parlak olanları görünüyordu.</p>

  <p class="calibre7">“Normal prosedür mü?”</p>

  <p class="calibre7">Astrogatör, orta hizasına kararlaştırılmış iniş işaretini, iniş saatini ve onun yanına da gezegenin adı Regis IIl’ü yazmış olduğu seyir defterinden başını kaldırdı.</p>

  <p class="calibre7">“Hayır Rohan, üçüncü kademe ile başlıyoruz.”</p>

  <p class="calibre7">Rohan şaşkınlığını gizlemeye çalıştı.</p>

  <p class="calibre7">“Peki ama,” diye ekledi, Horpach’ın zaman zaman izin verdiği bir samimiyetle, “bunu adamlara ben söylemek istemem.” Astrogatör sanki bu sözleri duymamış gibi subayının koluna girdi ve onu ekranın başına götürdü, sanki orası bir pencereymiş gibi.</p>

  <p class="calibre7">İniş ışınıyla yana savrulan kum, gevşek kumullarla çevrelenen bir tür yayvan vadi çanağı yaratmıştı. On sekiz kat yüksekliğinden, dış dünyanın birebir imgesini sağlayan elektron dönüştürücüsünün üç renkli yüzeyi aracılığıyla aşağıya, üç mil uzaktaki bir kraterin tırtıklı kayalık kenarına baktılar. Kraterin batısı ufuk çizgisinde eriyordu. Doğusunda ise dik yamaçlarının eteğinde, içine nüfuz edilemez siyahlıktaki gölgeler sıralanıyordu. Tarak biçimli kıvrımlarıyla kumdan yükselen geniş lav kolları, pıhtılaşmış kan rengindeydi. Ekranın üst kenarında, parlak bir yıldız gökyüzünde parlıyordu.</p>

  <p class="calibre7">“Yenilmez”in gelişiyle yaratmış olduğu altüst oluş son bulmuştu, çöl rüzgârları, yani gezegenin ekvator kuşaklarından kutbuna doğru esen sürekli ve şiddetli hava akımı daha şimdiden ilk kum yığınlarını - füze alevlerinin açtığı yarayı sabırla iyileştirmeye çalışırcasına - gemi kıçının altına iteliyordu.</p>

  <p class="calibre7">Astrogatör dış mikrofon sistemini çalıştırdı, uğursuz, uzak bir uğultu ve zırh levhalarına vuran kumların sesi bir an için kumanda merkezinin yüksek tavanlı odasını doldurdu. Mikrofonları kapattı, sessizlik geri döndü.</p>

  <p class="calibre7">“Demek burası,” dedi, kelimeleri yayarak. “Ama ‘Kondor’ buradan geri dönmedi, Rohan.”</p>

  <p class="calibre7">Rohan dişlerini sıktı. Komutanla münakaşaya girmemeliydi. Onunla parsekler<sup class="calibre8"><small class="calibre9"><sup class="calibre10"><small class="calibre11" id="filepos15515"><a href="../Text/Yenilmez_split_006.html#filepos447310"><span class="calibre11">4</span></a></small></sup></small></sup> boyu uçmuş, ama bir türlü dost olamamışlardı. Belki aralarındaki yaş farkı fazla büyüktü, belki de birlikte atlattıkları tehlikeler fazla küçük. Ama saçları, üstündeki elbise kadar beyaz olan bu adam, insanın gözünün yaşına bakmayacak birisiydi.</p>

  <p class="calibre7">Yüze yakın adam yerlerinde kıpırdamaz olmuştu. Telaş sona ermiş, 300 saat süren yaklaşma manevrası tamamlanmış, “Yenilmez”in tek tek her atomunda gizli kinetik enerji frenlenmiş, gemi uçuş yörüngesine sokulmuş ve yere indirilmişti. Aylardır rüzgâr uğultusu duymamış, boşluktan nefret etmeyi öğrenmiş, ancak boşluk nedir iyi bilenlerin nefret edebileceği kadar nefret etmeyi öğrenmiş, yüze yakın adam. Ama komutanın bunu düşünmediği kesindi. Kumanda merkezini, ağır adımlarla boydan boya geçti, elini koltuğun arkalığına dayadı ve hiddetle “Bunun ne olduğunu bilmiyoruz, Rohan” dedi. Sonra da aniden patladı: “Daha ne bekliyorsunuz?”</p>

  <p class="calibre7">Rohan dahili ses sistemi masasına yürüdü ve dahili tesisatı çalıştırdı. İçine atmak zorunda kaldığı öfkeyi yansıtan bir sesle komut verdi: “Tüm güverteler - Dikkat! İniş tamam. Yer prosedürü, üçüncü kademe. Sekizinci güverte -Enerjobotlar hazırlansın! Dokuzuncu güverte - kalkan reaktörleri çalıştırılsın! Koruma teknisyenleri yerlerine! Geri kalan mürettebat görev yerlerine! Tamam!”</p>

  <p class="calibre7">Bunları söylerken ve sesinin şiddetine göre parlayıp sönen amplifikatörün yeşil lambasını izlerken sanki, hoparlörlere dönük, aniden hayretle ve hiddetle donakalan terli yüzleri görür gibiydi. Ancak şimdi anlamışlardı, ancak şimdi küfretmeye başlayacaklardı.</p>

  <p class="calibre7">“Üçüncü kademe yer prosedürü başlatıldı, astrogatör,” dedi, yaşlı adamın yüzüne bakmaksızın. İhtiyar ise ona döndü ve dudaklarına beklenmedik bir gülümseme yerleşti.</p>

  <p class="calibre7">“Bu daha sadece başlangıç, Rohan. Belki de burada günbatımı öncesi uzun yürüyüşlere çıkarız, kimbilir...”</p>

  <p class="calibre7">Duvardaki küçük dolaptan ince uzun bir kitap çıkardı, açtı ve manivelalarla bezenmiş kumanda masasına koyarak sordu: “Bunu okudunuz mu?”</p>

  <p class="calibre7">“Evet.”</p>

  <p class="calibre7">“Yedinci hiper aktarıcı istasyonu tarafından kaydedilen son sinyal, ana üs bölgesindeki proksimal şamandırasına tam bir yıl önce ulaştı.”</p>

  <p class="calibre7">“İçindekileri ezbere biliyorum. ‘Regis IIl’e iniş tamamlandı. Subdelta 92 tipi bir çöl gezegeni. Evana kıtasının ekvator kuşağında ikinci prosedür ile inişe geçiyoruz.”</p>

  <p class="calibre7">“Evet, ama son sinyal bu değildi.” . “Biliyorum, astrogatör. Kırk saat sonra hiper aktarma noktası bir sinyal dizisi daha aldı, mors alfabesiyle gönderilmiş gibiydi, ama hiçbir anlam oluşturmuyordu, ardından da birkaç kere tekrarlanan tuhaf sesler. Haertel bunları, ‘Kuyruğundan çekilen kedi cayırtısı’ diye tarif etti!”</p>

  <p class="calibre7">“Evet, evet...” dedi astrogatör, ama artık dinlemediği besbelliydi. Yine ekranın önüne geçmişti. Görüş alanının alt kenarının hemen üzerinde, rampanın makas biçiminde açılan ayakları belli oluyordu. Rampanın üzerinde, enerjobotlar kayarcasına aşağıya iniyordu. Birbirini eşit takip mesafesiyle izleyen, alevlere dayanıklı silikon zırh kaplı, otuz ton ağırlığında makinelerdi bunlar. Enerjobotlar sürünürcesine inerken, yavaşça üst kapaklarını açıyor ve yukarı kaldırıyordu. Rampadan çıktılar ve kumun içine gömüldüler, ama yine de ilerlemekte güçlük çekmiyorlardı ve rüzgârın daha şimdiden “Yenilmez”in etrafında oluşturduğu kumulu tırmanmaya başladılar. Sırayla sola ve sağa saptılar ve on dakika sonra geminin tamamı, madeni kaplumbağalardan oluşan bir halkayla çevrilmişti bile. Bir enerjobot, öngörülen yerine ulaşır ulaşmaz, kumu kazmaya başlıyor ve yavaşça gömülüp kumun içinde kayboluyordu, sonunda da kızıl kumul yamaçlarının üzerinde sadece Dirac<sup class="calibre8"><small class="calibre9"><sup class="calibre10"><small class="calibre11" id="filepos20058"><a href="../Text/Yenilmez_split_007.html#filepos447650"><span class="calibre11">5</span></a></small></sup></small></sup> emitörlerinin pırıltılı kubbeleri görünüyordu.</p>

  <p class="calibre7">Kumanda merkezinin sünger kaplı çelik döşemesi adamların ayaklan altında sarsılıyordu. Ansızın bedenlerini, belli belirsiz bir ürperti kapladı. Bir an için çene kasları kasıldı, gözlerindeki görüntü silikleşti. Yarım saniye bile sürmeyen bir olay Ve bir kere daha sessizlik. Alt katlardan yukarıya doğru yayılan, çalışmaya başlayan motorların uğultusu bu sessizliği bozdu. Çöl, kızıl siyah kaya yığınları, ağır ağır sürünerek ilerleyen kum dalgaları, ekranlarda yeniden keskin hatlarla belirdi. Her şey yine eskisi gibiydi. Yalnız artık “Yenilmez”in üstüne, güç alanının görünmez kubbesi kapanmış ve gemiye yaklaşılmasını engelliyordu.</p>

  <p class="calibre7">Birden madeni yengeçler ortaya çıktı. Sağlarında ve sollarında değirmen kanatları gibi dönüp duran antenleriyle rampadan aşağı indiler. Bu bilgirobotlar, alan emitörlerinden çok daha büyüktü, yassı bir gövdeleri ve yan taraflarından çıkan kıvrık, madeni eklemli bacakları vardı. Eklembacaklılar kuma saplandılar, uyuşuk hareketlerle, kuma gömülü bacaklarını dışarı çıkardılar ve enerjobot halkası içindeki ara boşluklara dağıldılar. Korunma tedbirleri devam ederken, kumanda merkezindeki merkez masada kontrol lambaları mat zeminin üzerinde parladı, sinyal sayıcılarının kadranları yeşilimtırak bir ışıltıyla kaplandı. Sanki düzinelerle kedigözünü açmış, kumandaların başındaki adamlara bakıyor gibiydi. İbrelerin tümü de sıfırdaydı: Güç alanının görünmez seddini aşmaya çalışan hiçbir şey yoktu. Yalnız enerji dağılım göstergesinin oku yükseliyor, kırmızı gigawatt çizgilerinin üzerine çıkıyordu.</p>

  <p class="calibre7">“Şimdi aşağı inip bir şeyler yiyeceğim. Stereotipi çıkarın Rohan,” dedi Horpach yorgun bir sesle ve ekranın başından ayrıldı.</p>

  <p class="calibre7">“Uzaktan kumandayla mı?”</p>

  <p class="calibre7">“Eğer sizin için önemliyse birini gönderebilir ya da kendiniz de gidebilirsiniz.”</p>

  <p class="calibre7">Bu sözleri söylerken astrogatör kapının kanatlarını yanlara itti ve odadan çıktı. Rohan, asansörün zayıf ışığında onun gövdesinin dış hatlarını bir an için daha gördü, sonra asansör sessizce aşağıya süzüldü. Rohan alan göstergesine göz attı. Aslında fotogrametri ile başlamak gerekirdi, diye düşündü. Gezegenin çevresinde dönüp komple bir görüntü derlemesi elde etmek gerekirdi. Belki bu şekilde bir şeyler keşfedilebilirdi, çünkü yörüngeden yapılmış görsel gözlemlerin fazla bir değeri yoktu. Bir kıta deniz değildir, teleskopların başındaki tüm gözlemcilerin görebildiği ise, direğin tepesindeki gözetleme sepetindeki tayfanın gördükleriyle boy ölçüşemez. Böylesi bir görüntü derlemesinin aşağı yukarı bir ayda tamamlanabileceği ise madalyonun öteki yüzüydü.</p>

  <p class="calibre7">Asansör geri geldi. Bindi ve altıncı güverteye indi. Hava geçidi bölmesinin önündeki büyük platform insanlarla doluydu. Aslında burada işleri kalmamıştı, hele günün ana yemek zamanını duyuran dörtlü sinyal yaklaşık on beş dakikadır tekrarlanırken. Ona yer açtılar.</p>

  <p class="calibre7">“Jordan ve Blank. Benimle stereotipe geliyorsunuz.”</p>

  <p class="calibre7">“Tam koruma teçhizatıyla mı, Navigatör?”</p>

  <p class="calibre7">“Hayır, sadece oksijen tüpleri. Bir de robot. En iyisi bir arktan olsun, hiç değilse şu lanet kumda saplanıp kalmaz. Ya siz, ne diye burada dolanıyorsunuz? İştahınız mı kaçtı?”</p>

  <p class="calibre7">“Karaya çıkmak istiyoruz, Navigatör.”</p>

  <p class="calibre7">“Hiç olmazsa birkaç dakikalığına... “</p>

  <p class="calibre7">Hepsi bir ağızdan konuşup duruyordu.</p>

  <p class="calibre7">“Sakin olun çocuklar. Gezinti yapabileceksiniz. Ama şimdilik üçüncü kademe var.” ,</p>

  <p class="calibre7">Hoşnutsuzlukla uzaklaştılar.</p>

  <p class="calibre7">Bu arada yük asansörüyle bir robot gelmişti. En irikıyım adamlardan bile bir baş daha uzundu. Jordan ile Blank bir elektrikli arabayla döndü, ellerinde oksijen aygıtları vardı. Rohan arkasını, şimdi gemi kıç üstü durduğundan birinci makina odasına kadar uzanan dikey bir kuyuya dönüşmüş olan, koridorun korkuluğuna dayamıştı. Üstünde ve altındaki geniş hacimli madeni katları hissediyordu; aşağılarda bir yerde malzeme taşıyan konveyörler sessizce çalışıyordu, hidrolik borularının zayıf ıslıkları duyuluyor, kırk metre derinliğindeki kuyunun dibindeki makine odasının klima cihazlarından soğuk bir temizlenmiş hava esintisi yükseliyordu.</p>

  <p class="calibre7">Hava kilidi personelinden iki kişi onlara kapıyı açtı. Rohan içgüdüsel bir alışkanlıkla kemerlerin ve maskenin yerlerine tam oturup oturmadıklarını yokladı. Jordan ile Blank onun peşinden girdi, ardından çelik döşeme, robotun ağır adımlarının altında gümbürdedi. Sonra, bölmedeki havanın geminin içine pompalanmasının keskin, sürekli tıslaması.</p>

  <p class="calibre7">Dış kapak açıldı. Makine rampası dört kat daha aşağıdaydı. Oraya ulaşmak için, daha önce füze gövdesinden sarkıtılan küçük bir asansörü kullandılar. Asansörün tel örgüleri kumula kadar iniyordu. Asansör sepetinin dört yanı açıktı. Hava, “Yenilmez”in içindekinden ancak biraz daha serindi. Dördü birden bindi, manyetik frenler gevşedi, on bir apartman katı yüksekliğinden, geminin çeşitli bölümleri boyunca usulca aşağıya inmeye başladılar. Rohan gayriihtiyari onları incelemeye başladı. Bir uzay gemisini dışarıdan görmek -gemi o sırada tersanede değilse- pek sık nasip olmazdı. Doğrusu epey hırpalanmış diye düşündü, göktaşı çarpmalarından kaynaklanan çatlakları görünce. Zırh plakaları yer yer, sanki güçlü bir asit tarafından eritilmiş gibi, parlaklığını kaybetmişti. Asansör kısa yolculuğunu tamamladı ve rüzgârların kum biriktirdiği bir tepeciğin üstüne yumuşak şekilde kondu. Dışarı atladılar ve anında dizlerine kadar kuma battılar. İçlerinde bir tek, karlı arazide yapılacak araştırmalar için tasarlanmış robotun gülünç ve yassı ayakları komik, sallapati, ama emin adımlarla ilerliyordu. Rohan ona durmasını emretti, sonra, diğer ikisiyle birlikte, yaklaşabildikleri kadar yakından, kıçtaki püskürtme borularını inceledi.</p>

  <p class="calibre7">“Bunları yine bir zımparalatıp içini havayla temizletmek lazım. Zararı olmaz hani,” dedi.</p>

  <p class="calibre7">Ancak kıçın altından çıktığı zaman, uzay gemisinin ne kadar dev bir gölge yaptığını fark etti. Gölge, şimdiden epey alçalmış güneşin ışıklarının vurduğu kumullar üzerinde geniş bir asfalt yol gibi görünüyordu. Kumul dalgalarının tekdüzeliği kendine özgü bir sükûnet yayıyordu. Kumulların oluklarında mavi gölgeler toplanıyor, tepecikleri pembemsi bir günbatımı kızıllığı kaplıyor, bu sıcak, narin pembe ona, çocukluğundaki resimli kitaplardan hatırladığı renkleri hatırlatıyordu - o kadar inanılmaz yumuşaklıktaydı. Bakışları yavaşça kumuldan kumula dolaştı. Sarımtırak pembe pırıltıların arasında her an yeni renk nüansları seçiyordu; daha uzaklarda renk koyu bir kırmızıya dönüşüyor, bunları hilal biçimli siyah gölgeler kesiyordu, nihayet ürkütücü biçimde yükselen volkan katmanlarının çevrelerinde, tek bir sarımtırak gri içinde eriyordu. O orada durup bakınırken, adamları telaşsızca, yıllardır alışık oldukları, mekanikleşmiş hareketlerle her zamanki ölçümleri yapıyor, hava ve kum örneklerini küçük kaplara dolduruyor ve matkap ucunu arktanın tuttuğu bir sonda ile zeminin radyoaktivitesini kontrol ediyorlardı. Rohan onların işleriyle ilgilenmedi. Maske sadece burnuyla ağzını çevreliyordu; basık koruyucu miğferi çıkardığı için bütün başı serbestti. Saçlarında rüzgârı, yüzünde yapışan ve yakasıyla yanaklarının arasını gıdıklayan ince kum taneciklerini hissediyordu. Şiddetli rüzgâr dalgaları, koruyucu elbisesinin paçalarını çekiştiriyordu. İnsanın gözü acımadan ancak bir saniye bakabildiği şişirilmiş gibi duran büyük güneş yuvarlağı şimdi tam füzenin ucu üzerindeydi. Rüzgâr upuzun bir ıslık sesi çıkarıyordu. Güç alanı gazların hareketini engellemediğinden, Rohan ne yaparsa yapsın, görünmez duvarın kumun üzerinden yükseldiği yeri ayırt edemiyordu.</p>

  <p class="calibre7">Gözünün önünde uzanan dev arazi ölü gibi duruyordu, sanki hiçbir zaman üzerine insan ayağı basmamış gibi, sanki “Yenilmez” ile aynı sınıftan bir uzay gemisini yutan gezegen bu değilmiş gibi. O gemi ki, yüz adamlık mürettebatıyla muazzam ve tecrübeli bir uzay gezginiydi, bir saniyenin çok küçük bir kesiri içerisinde milyonlarca kilovatlık enerjiyi ortaya çıkarabilirdi, bunları, içine hiçbir maddenin sızamayacağı enerji alanlarına dönüştürebilirdi, yıldızlarınki kadar muazzam sıcak yok edici ışınlar halinde yoğunlaştırabilirdi, bunlarla koca dağ sıralarını toz ve kül haline getirebilirdi, denizleri kurutabilirdi. Ama yine de dünya üzerin de inşa edilen bu organizma, yüzyıllarca yıllık görkemli teknolojik gelişimin meyvesi, burada kaybolmuş, anlaşılmaz bir şekilde, iz bırakmadan, SOS çağrıları gönderemeden, bu kızıl ve gri çöl ıssızlığında eriyip gitmişçesine, yok olmuştu.</p>

  <p class="calibre7">Bütün kıta böyle görünüyor, diye düşündü. Gayet iyi hatırlıyordu. Yukarıdan tırtıklı krater ocaklarını ve bunların üzerinde de, seçilebilen tek hareketi görmüştü: gölgelerini sonsuz kumul setlerinin üzerinden sürükleyen bulutların, bitmek bilmeyen yavaş süzülüşü.</p>

  <p class="calibre7">“Faaliyet?” diye sordu, dönme gereği duymadan.</p>

  <p class="calibre7">“Sıfır, sıfır iki,” diye cevapladı Jordan ve doğruldu. Yüzü kızarmıştı, gözleri parlıyordu. Maskesi sesini boğuklaştırıyordu.</p>

  <p class="calibre7">Hiçten de az, diye düşündü. Kaldı ki, ötekiler de böylesi büyük bir ihmal yüzünden ölmüş olamazdı. Hiç kimse sterotip araştırması yapmış olmasa bile, otomatik ölçüm cihazları alarm verirdi.</p>

  <p class="calibre7">“Atmosfer?”</p>

  <p class="calibre7">“Yüzde yetmiş sekiz azot, yüzde iki argon, sıfır karbondioksit, yüzde dört metan, gerisi oksijen.” “Yüzde on altı oksijen mi? Emin misin?”</p>

  <p class="calibre7">“Kesinlikle.”</p>

  <p class="calibre7">“Havanın radyoaktivitesi?” “Hemen hemen sıfır.”</p>

  <p class="calibre7">Tuhaf! Bu kadar çok oksijen! Bu haber onu şaşırttı. Robotun önüne geldi. Robot da derhal sayıları içeren kaseti ona uzattı.</p>

  <p class="calibre7">Belki de oksijen maskeleri olmadan idare etmeyi denediler, diye düşündü, ama bunun böyle olamayacağını biliyordu. Gerçi bazen, sıla özlemine fazlaca kapılan birisinin emirlere aykırı şekilde maskeyi çıkarıp zehirlendiği olurdu. Ama bu, olsa olsa bir veya iki kişinin başına gelebilirdi.</p>

  <p class="calibre7">“Her şey tamam mı?” diye sordu. “Evet.”</p>

  <p class="calibre7">“O zaman geri dönün.” “Ya siz?”</p>

  <p class="calibre7">“Ben daha buradayım. Siz dönün!” diye tekrar etti sabırsızlıkla. Nihayet yalnız kalmak istiyordu. Blank kapları bir arada tutan kayışı omzuna astı, Jordan robota sondayı uzattı ve derin kumların içinden, zahmetli yürüyüşlerine başladılar. Arktan da kılık değiştirmiş bir insan gibi arkalarından gidiyordu.</p>

  <p class="calibre7">Rohan en dış kumula kadar yürüdü. Şimdi hemen önünde, koruyucu güç alanını üreten emitörün geniş ağzını görüyordu. Varlığından emin olmak için değil de, tamamen çocuksu bir dürtüyle bir avuç kum aldı ve savurdu. Kum havada bir yay çizerek uçtu ve sonra birden görünmez bir cam kubbeye çarpmış gibi, dikey olarak aşağı döküldü. Rohan’ın adeta parmakları kaşınıyordu, maskeyi çıkarma isteği o denli güçlendi. Bu duyguyu iyi bilirdi: plastik ağızlığı tükürmek, güvenlik kemerlerini sökmek, tüm göğsünü havayla doldurmak, havayı ciğerlerinin ta içlerine çekmek...</p>

  <p class="calibre7">Duygusallaşmaya başladım, diye düşündü ve yavaşça uzay gemisine döndü. Asansör sepeti onu bekliyordu, boş, tabanı yumuşacık kumulun içine gömülmüş halde; rüzgâr daha birkaç dakika içinde, asansör konstrüksiyonunun metal duvarlarını ince bir uçan kum tabakasıyla kaplamıştı bile.</p>

  <p class="calibre7">Beşinci güvertenin daha ana koridorundayken duvar bilgilendiricisine baktı. Komutan yıldız kamarasındaydı. Rohan yukarı çıktı.</p>

  <p class="calibre7">“Kısaca, bir cennet köşesi,” diye özetledi astrogatör, Rohan’ın sözlerini. “Radyoaktivite yok, sporlar, bakteri, mantar, virüs - hiçbir şey; bir tek şu oksijen. Her durumda örneklerden kültür testi yapılmalı.”</p>

  <p class="calibre7">“Örnekler zaten laboratuvarda bile. Belki burada hayat öteki kıtalarda gelişiyor,” dedi Rohan, kendi de inanmaksızın.</p>

  <p class="calibre7">“Bundan kuşkuluyum. Ekvator kuşağının dışında güneş ışınımı fazla zayıf. Kutup bölgelerinin ne kadar büyük olduğunu görmediniz mi? İddiaya girerim ki, oradaki buz örtüsü en azından sekiz, belki de on kilometre kalınlığındadır. O zaman da okyanusa bakmak daha akla yakın. Şu ya da bu yosun türleri, tek hücreliler filan. Ama o zaman da, hayat niçin sudan karaya çıkmadı?”</p>

  <p class="calibre7">“Bu suya daha yakından bakmamız gerekecek,” dedi Rohan.</p>

  <p class="calibre7">“Adamlarımıza sormak için daha erken, ama bu gezegen bana yaşlı görünüyor. Bu kadar kırışık suratlı bir yumurtanın mutlaka birkaç milyar yıllık mazisi vardır. Kaldı ki güneş de altın çağını bir miktar geride bırakmış, neredeyse kırmızı bir cüce yıldız. Eh, karada hiçbir hayat belirtisi olmayışı düşündürücü. Acaba, kuru ortamlara tahammülü olmayan özel bir evrim mi? İyi, bu oksijenin ortaya çıkışını açıklardı, ama ‘Kondor’ vakasını değil!”</p>

  <p class="calibre7">“Belki de okyanusun dibinde saklanan, dipte bir uygarlık yaratmış yaşam biçimleri, deniz canlıları vardır,” diye tahmin yürüttü Rohan.</p>

  <p class="calibre7">İkisi de gezegenin merkatör projeksiyonuna dayalı büyük haritasına baktı. Harita geçen yüzyılda, otomatik uyduların gönderdiği verilere göre çizildiğinden pek hassas değildi. Üzerinde sadece en önemli kıtaların ve okyanusların dış hatları, kutup buz kuşaklarının sınırları ve en büyük kraterler gösterilmişti. Boylam ve enlem çizgilerinden oluşan koordinat kafesinin içinde, kırmızı bir yuvarlak içine alınmış bir nokta vardı: gemilerinin iniş yeri. Astrogatör harita masasındaki kağıdı hoşnutsuzlukla kenara itti.</p>

  <p class="calibre7">“Buna kendiniz de inanmıyorsunuz herhalde!” diye çıkıştı. “Tressor bizden daha aptal değildi. Deniz canlılarına pabuç bırakmazdı o. Saçma! Kaldı ki bu tür akıllı yaratıklar, tabii gerçekten var olsalardı, her şeyden önce karayı denetimleri altına alırlardı. Bunu su dolu kuvözler içinde yapmak zorunda olsalar bile. Son derece saçma,” diye tekrar etti, Rohan’ın tahminini tamamıyla saçma bulduğundan değil de, zihni çoktan başka bir konuyla uğraşmaya başladığından.</p>

  <p class="calibre7">“Bir süre burada kalacağız,” diye noktaladı sözlerini ve haritanın alt kenarına dokundu; harita hafif bir çıtırtıyla rulo haline gelip büyük harita dolabının yatay bir gözünde kayboldu. “Bekleyelim hele, göreceğiz bakalım.”</p>

  <p class="calibre7">“Ya görmezsek?” diye sordu Rohan temkinli bir tonda. “O zaman onu arayacak mıyız?”</p>

  <p class="calibre7">“Mantıklı olsanıza Rohan! Altı yıldız yılından sonra böyle bir ...” Astrogatör uygun kelimeyi aradı, bulamadı ve onun yerine hoşnutsuzluk belirten bir el hareketi yaptı.</p>

  <p class="calibre7">“Gezegen Mars büyüklüğünde. Onları nasıl arayacağız? Yani ‘Kondor’u?”</p>

  <p class="calibre7">“Şey, evet toprak demir içeriyor,” diye hoşnutsuzlukla itiraf etti Rohan. Gerçekten de kumun analizleri, hayli yüksek oranda demir oksit içeriğine işaret ediyordu. Dolayısıyla ferroendüksiyon değerleri işe yaramazdı. Rohan, başka ne söylemesi gerektiğini bilmiyordu, bu yüzden de sustu. Dahası, komutanın eninde sonunda bir çıkış yolu bulacağından emindi. Herhalde elleri boş, sonuç almadan dönecek değillerdi. Horpach’ın kalın kaşlı patlak gözlerine bakıp beklemeye başladı.</p>

  <p class="calibre7">“Laf aramızda, bu kırk sekiz saatlik bekleme süresinin herhangi bir işe yarayacağına inanmıyorum, ama kurallar böyle,” dedi astrogatör aniden, bir itiraf havasında. “Oturun Rohan! Karşımda vicdanımın heykeli gibi duruyorsunuz. Regis, insanın aklına gelebilecek en manyak yer. Anlamsızlığın zirvesi. ‘Kondor’un buraya niçin gönderildiğini anlayamıyorum. Neyse, işin burası bizim derdimiz değil, olmuş bir kere.”</p>

  <p class="calibre7">Horpach durdu. Keyifsizdi ve böyle zamanlarda çoğunlukla konuşkan oluyor, insanı kolaylıkla samimi bir sohbete bulaştırabiliyordu. Bu da belirli bir oranda tehlike içeriyordu, çünkü her an kötü bir ifadeyle son bulabilirdi.</p>

  <p class="calibre7">“Kısaca, bir şey yapmamız gerekiyor. Öyle ya da böyle. Ne yapalım biliyor musunuz? Birkaç küçük fotoğraf uydusunu ekvator yörüngesine soksanıza. Ama tam yuvarlak ve dar bir yörünge olsun. Aşağı yukarı 70 kilometre.”</p>

  <p class="calibre7">“Ama bu iyonosfer içi demek,” diye itiraz etti Rohan. “Uydular birkaç düzine tur attıktan sonra yanar gider.”</p>

  <p class="calibre7">“Yansınlar! Ama ondan önce mümkün olduğu kadar çok fotoğraf çekerler. Hatta size, altmış kilometre riskini göze almanızı tavsiye ederim. Belki o zaman daha onuncu dönüşte yanarlar, ama ancak bu yükseklikten çekilen resimler işimize yarar. Yüz kilometre yükseklikten bir füzenin, en iyi teleobjektifle bile nasıl göründüğünü biliyor musunuz?</p>

  <p class="calibre7">Toplu iğne başı, onun yanında koca bir dağ kütlesi kalır.</p>

  <p class="calibre7">Bunu hemen Rohan!”</p>

  <p class="calibre7">Bu arada kapıya varmış olan Navigatör dönüp baktı. Komutan analiz sonuçlarını içeren zaptı masanın üstüne fırlattı.</p>

  <p class="calibre7">“Bu da ne demek? Bu nasıl bir budalalık? Kim yazdı bunu?”</p>

  <p class="calibre7">“Otomat. Ne var?” diye sordu Rohan, zorlukla sükûnetini koruyarak, çünkü onun içinde de öfke kabarıyordu. Şimdi bir de dırdır edecek diye düşündü ve özellikle yavaş adımlarla yaklaştı.</p>

  <p class="calibre7">“Şunu okuyun! İşte burası!”</p>

  <p class="calibre7">“Metan - yüzde dört,” diye okudu Rohan yüksek sesle ve donakaldı.</p>

  <p class="calibre7">“Yüzde dört metan ha? On altı da oksijen? Bunun ne olduğunu biliyor musunuz? Patlayıcı bir karışım! Şimdi bana, biz hidrojen borik ile iniş yaparken bütün bu atmosferin nasıl olup da havaya uçmadığını açıklamak istemez misiniz?”</p>

  <p class="calibre7">“Gerçekten de... Anlamıyorum,” diye kekeledi Rohan. Denetim masasına yürüdü, emme düzeneği yardımıyla ileticilere biraz dış atmosfer pompaladı ve bir yandan astrogatör suskunluğa gömülmüş halde kumanda merkezinde volta atarken, çınlayan cam kaplarla harıl harıl çalışan analizatörleri izledi.</p>

  <p class="calibre7">“Ee?”</p>

  <p class="calibre7">“Aynı. Yüzde dört metan, on altı oksijen,” diye cevap verdi Rohan. Gerçi bunun nasıl mümkün olduğunu anlamıyordu, ama bir bakıma da memnundu, çünkü şimdi hiç değilse Horpach onu suçlayamayacaktı.</p>

  <p class="calibre7">“Gösterin bakalım! Hım. Metan dört, Allah kahretsin. Güzel. Uyduları yörüngeye çıkarın Rohan, sonra da lütfen küçük laboratuvara gelin. Uzmanlarımız ne diye var ki? Onlar kafa patlatsın.”</p>

  <p class="calibre7">Rohan aşağı indi, iki roket teknisyenini yanına çağırdı ve onlara astrogatörün emrini aktardı. Sonra ikinci kata döndü. Laboratuvarlar ve uzmanların kamaraları buradaydı. Metal duvarların arasına sıkışmış birkaç dar kapının yanından geçti. Kapılarda çeşitli harfler vardı: Kim.Müh., Kim. Ecz, Kim.Tek., B.Kim. vesaire. Küçük laboratuvarın kapısı ağzına kadar açıktı. Uzmanların tekdüze sesleri arada bir astrogatörün bas sesiyle kesiliyordu. Rohan eşikte durdu. Bütün “şefler” toplanmıştı - mühendis, biyolog, fizikçi, hekim ve makine odasının tüm teknologları. Astrogatör portatif bilgisayarın program giriş biriminin altındaki en dış koltukta oturuyordu. Esmer bir adam olan Moderon küçük yuvarlak ellerini kavuşturmuş ve “Ben bir gaz uzmanı değilim, ama,” diyordu. “Bu adi metan değil. Bağlanma enerjisi farklı. Fark gerçi sadece yüzde bir, ama yine de oksijen ile tepkimesi ancak katalizatörler yardımıyla oluyor, hatta o zaman bile zor. “</p>

  <p class="calibre7">“Bu metanın kökeni nedir?” diye sordu Horpach, bir yandan başparmaklarıyla oynarken.</p>

  <p class="calibre7">“Karbon her durumda organik kökenli. Çok değil, ama kuşku yok... “</p>

  <p class="calibre7">“İzotop var mı? Bunlar kaç yaşında? Metan kaç yaşında?” “İki ila on beş milyon yıl kadar.” “Aman ne hassas tahmin!”</p>

  <p class="calibre7">“Sadece otuz dakikamız vardı. Daha fazla şey söyleyemem.”</p>

  <p class="calibre7">“Laf salatası! Bu metan nereden geliyor?” “Bilmiyorum.”</p>

  <p class="calibre7">Horpach uzmanlarının yüzlerine sırayla baktı. Her an öfkeyle patlayacakmış gibiydi, ama birdenbire gülümsedi.</p>

  <p class="calibre7">“Beyler, sizler tecrübeli adamlarsınız. Bu bizim ilk uçuşumuz değil. Fikrinizi soruyorum. Şimdi ne yapmalıyız? Neyle başlamalıyız?”</p>

  <p class="calibre7">Hiç kimse konuşmaya yanaşmadığından, sözü biyolog Joppe aldı. Horpach’ın öfke nöbetlerinden korkmayan birkaç kişiden birisi olan Joppe, komutanın gözünün içine bakarak konuştu: “Bu, subdelta 92 sınıfının sıradan bir gezegeni değil. Yoksa ‘Kondor’ kaybolmazdı. Kondor bizden ne daha kötü, ne de daha iyi uzmanlara sahip olduğundan, bunların bilgisinin felaketi önlemeye yeterli olmadığını kesinlikle varsaymalıyız. Bundan şu sonuç çıkar: Üçüncü kademe prosedürü sürdürmeliyiz ve anakara ile okyanusları incelemeliyiz. İşe jeolojik sondajlarla başlamaktan ve aynı zamanda da buranın sularıyla ilgilenmekten yanayım. Bundan başka her şey spekülasyon olur ki, içinde bulunduğumuz durumda böyle bir lüksümüz olamaz.”</p>

  <p class="calibre7">“Güzel.” Horpach dişlerini kenetledi. “Güç alanı içerisindeki sondajlar sorun değil. Bunu Dr. Norwick üstlenir.” Baş jeolog başıyla onayladı. “Okyanusa gelince... Buradan kıyıya ne kadar mesafe var, Rohan?”</p>

  <p class="calibre7">“Aşağı yukarı iki yüz kilometre,” diye cevapladı Navigator, komutanın orada bulunduğunun farkında olmasına şaşırarak, çünkü birkaç adım arkasında durduğu için, komutanın onu görmesine imkan yoktu.</p>

  <p class="calibre7">“Biraz uzakça. Ama ‘Yenilmez’i rahat bırakalım. Gerekli gördüğünüz kadar adamı yanınıza alın Rohan. Fitzpatrik, belki bir oşinolog daha ve yedek birimlerden altı enerjobot. Bunlarla kıyıya gidin. Sadece güç alanı altında çalışacaksınız. Denizde eğlence gezileri yok, dalma denemeleri de yok. Lütfen makinaları tehlikeye atmayın, çünkü elimizdekilerin sayısı fazla değil. Tamam mı? O zaman başlayabilirsiniz. Ha, bir şey daha: Buranın atmosferi solunabilir mi?”</p>

  <p class="calibre7">Hekimler aralarında fısıldaştılar.</p>

  <p class="calibre7">“Prensip olarak evet,” dedi Stormont sonunda, pek de ikna edici olmayan bir sesle.</p>

  <p class="calibre7">“Ne demek ‘prensip olarak’? Solunabilir mi, solunamaz mı?”</p>

  <p class="calibre7">“Bu kadar yüksek bir metan oranı kaçınılmaz olarak etki yapar. Zamanla kan metan doygunluğuna ulaşır ve bu da beyinde hafif arazları beraberinde getirebilir. Baygınlıklar filan, ama ancak bir saatten, belki birkaç saatten sonra.”</p>

  <p class="calibre7">“Peki bir metan özümseyicisi yeterli olmaz mı?”</p>

  <p class="calibre7">“Hayır astrogatör. Yani, özümseyici imal etmeye değmez, çünkü bunları çok sık değiştirmek gerekir. Kaldı ki, yine de oksijen oranı hayli düşük olacaktır. En azından ben, oksijen aygıtlarından yanayım.”</p>

  <p class="calibre7">“Hımm. Öteki beyler de mi?”</p>

  <p class="calibre7">Witte ile Eldjarn başlarını salladılar.</p>

  <p class="calibre7">Horpach kalktı. “Güzel. O halde başlayalım. Rohan! Uydular ne oldu?”</p>

  <p class="calibre7">“Şimdi gönderiyoruz. Araştırma gezisine çıkmadan önce, bunların yörüngesini kontrol edebilir miyim?”</p>

  <p class="calibre7">“Edebilirsiniz.”</p>

  <p class="calibre7">Rohan döndü ve laboratuvarın gürültüsünü arkada bıraktı. Kumanda merkezine vardığında güneş batmaktaydı. Koyu, neredeyse mora çalan al rengindeki bu yuvarlak, ufuktaki kraterin tırtıklı dış hatlarını olağanüstü belirginleştiriyordu. Galaksinin bu kısmında yıldızlar daha yoğundu ve gökyüzü dev boyutlara ulaşıyordu. Büyük takımyıldızlar gezegene doğru gittikçe alçaldı ve karanlığa bürünmüş çöl ile iç içe geçti. Rohan pruvadaki uydu fırlatma rampasıyla bağlantı kurdu. Az önce ilk fotoğraf uydusu çiftinin kalkışı duyurulmuştu. Diğerleri bir saat sonra atılacaktı. Ertesi akşama kadar gezegenin her iki yarıküresinden çekilen gündüz ve gece resimleri, tüm ekvator kuşağı hakkında ayrıntılı bir tablo sağlayacaktı.</p>

  <p class="calibre7">“Dakika otuz bir. Başucu<sup class="calibre8"><small class="calibre9"><sup class="calibre10"><small class="calibre11" id="filepos48759"><a href="../Text/Yenilmez_split_008.html#filepos448180"><span class="calibre11">6</span></a></small></sup></small></sup> yedi. Ayar...” diye tekrarlıyordu, hoparlörden yayılan sakin ses. Rohan düğmeyi çevirerek sesi azalttı ve koltuğunu denetim masasına çevirdi. Bunu hiçbir zaman itiraf etmezdi, ama bir uydunun bir gezegen yörüngesine atılışı sırasında oluşan ışık oyunlarından her zaman zevk alırdı. Önce taşıyıcı roketinin kontrol lambacıkları yakut renginde, mavi ve beyaz parlıyordu. Sonra kalkış otomatı geri sayıma başladı. Otomatın klikleri kesildiğinde geminin tüm gövdesini kaplayan hafif bir sarsıntı hissedildi. Aynı anda da ekranlardaki çöl manzarası fosfor ışıltısıyla aydınlandı. Minyatür füze, en alt güvertelere kadar duyulan boğuk bir uğultuyla pruva rampasından fırladı ve ana geminin üzerine dökülen bir alev denizi oluşturdu. Hızla uzaklaşan taşıyıcı roketinin ışıltısı kumul yamaçlarını aydınlattı, bu aydınlık gittikçe zayıfladı ve nihayet tama men söndü. Şimdi -roketin sesi artık duyulmaz olmuştu-bütün armatür paneli şiddetli bir ateş nöbeti geçirircesine hareketlendi. Uzun balistik kontrol ışıkları telaşla karanlığın içinde belirdi, uzaktan kumandanın sedef rengi lambaları onlara cesaret verircesine yanıp söndü, sonra da rengarenk bir ışık ağacına benzer bir görüntü halinde, yakıtı tükenen roket kademelerinin roketten ayrılışını gösteren sinyaller belirdi, sonunda da gökkuşağının tüm renklerinde parıldayan bu ışıkların üzerinde bembeyaz bir dörtgen yandı - uydunun dolaşım yörüngesine ulaştığını gösteren işaret. Pırıltılı, kar beyazı bu yüzeyin tam ortasında küçük, gri bir adacık yanıp sönmeye başladı ve 67 sayısının şeklini almaya başladı. Bu da uçuş yüksekliğiydi.</p>

  <p class="calibre7">Rohan bir de yörünge parametrelerini kontrol etti, ama yerberi<sup class="calibre8"><small class="calibre9"><sup class="calibre10"><small class="calibre11" id="filepos50742"><a href="../Text/Yenilmez_split_009.html#filepos448518"><span class="calibre11">7</span></a></small></sup></small></sup> ve yeröte<sup class="calibre8"><small class="calibre9"><sup class="calibre10"><small class="calibre11" id="filepos50854"><a href="../Text/Yenilmez_split_010.html#filepos448882"><span class="calibre11">8</span></a></small></sup></small></sup>, hesaplanan değerlere yakındı. Burada artık işi kalmamıştı. Gemi saatini -saat 18’i gösteriyordu- şu anda geçerli yerel saat ile karşılaştırdı: saat 23’tü. Kısa bir süre gözlerini kapadı. Denize yapılacak keşif seferine seviniyordu, çünkü bağımsız çalışmayı seviyordu. Aç ve yorgundu. Bir an, bir enerji drajesinin uygun olup olmayacağını düşündü, ama sonra, akşam yemeğiyle yetinmesinin daha doğru olduğuna karar verdi. Ayağa kalktığında ne kadar bitkin olduğunu fark etti ve buna hayret etti, bu hayret onu biraz canlandırdı. Asansörle yemek salonuna indi. Adamları orada toplanmıştı bile: İki hava yastıklı yük aracı sürücüsü, birisi, her zaman keyifli olduğu için sevdiği Jarg’dı. Ayrıca oşinolog Fitzpatrik ve iki meslektaşı Broza ile Koechlin. Rohan ilk sıcak çorbasını ısmarlayıp duvar otomatından ekmek ve birkaç şişe alkolsüz bira aldığı sırada onlar yemeklerini bitirmişti bile. Her şeyi tepsisine koydu ve masasına geçti. O sırada döşeme hafif bir depremle sarsıldı. “Yenilmez” bir sonraki uyduyu fırlatmıştı.</p>

  <p class="calibre7">Komutan gece yolculuğuna izin vermemişti. Gün doğumundan hemen önce, yerel saatle beşte yola çıktılar. Güvenlik nedenlerinden ötürü uymaları gereken yürüyüş düzeninde, usandırıcı ölçüde yavaş ilerleyebiliyorlardı, bu nedenle de bu düzene “cenaze alayı” adı verilirdi. En önde ve en arkada enerjobotlar gidiyordu. Elipsoid güç alanlarıyla konvoy içindeki tüm makineleri koruyorlardı - çok amaçlı araçları, telsiz birimlerini ve radar cihazını taşıyan arazi araçları, mutfak, otomatik olarak kendini kuran hava geçirmez barınağın bulunduğu yük aracı ve herkesin “zımba” dediği küçük, paletli bir aracın üzerine monte edilmiş doğrudan ışınlama lazer cihazı.</p>

  <p class="calibre7">Rohan üç uzmanla birlikte öndeki enerjobotun içine yerleşti. Gerçi rahat bir yer değildi -daracık bir alana sıkışarak oturuyorlardı- ama hiç değilse normal bir yolculuk hissi yaşıyorlardı. Konvoyun en yavaş araçlarının, dolayısıyla enerjobotların hızına ayak uydurmak zorundaydılar; bu yüzden de pek eğlenceli bir yolculuk değildi. Paletler kumda inliyor, gıcırdıyor, turbo motorlar fil büyüklüğündeki sivrisinekler gibi vızıldıyor, koltuklarının hemen arkasındaki ızgaradan soğutma havası üflüyor ve enerjobot, açık denizde yüzen ağır bir mavna gibi sallanıyordu. Çok geçmeden ufuktaki siyah iğne şekli, yani “Yenilmez” gözden kayboldu. Bir süre boyunca soğuk, kan kırmızısı güneşin eğik ışınları altında tekdüze çöl üzerinde yol aldılar.</p>

  <p class="calibre7">Yavaş yavaş kumlar azaldı, onun yerine, yerden eğik kaya plakaları yükselmeye başladı ve bunların etrafından dolaşmak gerekiyordu. Motorların gürültüsü bir yana, zaten oksijen maskeleri de sohbet etmeye engeldi. Büyük bir dikkatle ufku gözlüyorlardı, ama karşılarındaki manzara hiç değişmiyordu: üst üste yığılmış kayalar, büyük, yıpranmış taş blokları. Nihayet arazi alçalmaya başladı, düşük eğimli bir vadi havzasının dibinde, suyu şafak kızıllığı içinde ışılda yan dar, yarı kurumuş bir dereyle karşılaştılar. Derenin her iki kıyısında yuvarlak, kaygan taşlar geniş şeritler oluşturuyor ve derenin zaman zaman hayli büyük bir debiye ulaştığına işaret ediyordu.</p>

  <p class="calibre7">Suyu incelemek üzere kısa bir mola verdiler. Su berrak, ama epey sertti ve demir oksit ve eser miktarda sülfür içeriyordu.</p>

  <p class="calibre7">Yola devam ettiler. Bu sefer daha hızlıydılar, çünkü taşlı zemin üzerinde paletler daha seri yol alıyordu. Batıda alçak kayalıklar yükseliyordu. En son makine “Yenilmez” ile bağlantıyı sağlıyordu. Radar antenleri dönüyor, radar gözlemcileri kulaklıklarını çekiştirerek ve konsantre granülleri çiğneyerek ekranların başında oturuyordu. Ara sıra bir taş adeta canlanıyor, hava yastıklı aracın altından bir anafora kapılmışçasına büyük bir hızla savrulup çakıl yığınının tepesine uçuyordu. Sonra, yumuşak eğimli çıplak tepeler yollarını kesti. Durma bile gereği duymaksızın birkaç taş örneği aldılar ve Fitzpatrik Rohan’a seslenerek, çakılların organik kökenli olduğunu bildirdiler.</p>

  <p class="calibre7">Nihayet karşıda koyu lacivert renkte sular belirdiğinde, kireç taşına da rastladılar. Küçük, yassı taşların üzerinden büyük bir gıcırtıyla geçerek kıyıya indiler. Makinelerin yakıcı nefesi, paletlerin cayırtısı, motorların uğultusu bütün bunlar -yeşilimtırak rengiyle ve görünürde dünyadaki bir denizden farksız olan deniz, sadece yüz metre uzakta- önlerindeyken, bir anda kesildi. Şimdi karmaşık bir manevra yapılması gerekiyordu, çünkü güç alanının çalışma grubunu koruyabilmesi için, öndeki enerjobotun suyun epey içine kadar yürütülmesi gerekiyordu. Ama ondan önce enerjobot su geçirilmez hale getirildi, ardından da ikinci enerjobotun içinden kumanda edilerek suyun içine girdi, dalgaları yardı ve ardında hava kabarcıkları bırakarak dibe battı, ancak koyu bir leke halinde görününceye kadar. Kumanda kabininden gönderilen bir telsiz sinyali üzerine batık dev, Dirac emitörünü yükselterek su yüzeyinin üzerine çıkardı. Alan stabilize olduktan ve hem suyun, hem kıyının üzerinde bir bölgeyi görünmez bir yarıküre halinde örttükten sonra asıl çalışmalar başladı.</p>

  <p class="calibre7">Okyanusun tuz oranı dünyadakinden biraz daha düşüktü. Ancak analiz sonuçları hiç de sansasyon yaratacak türden değildi. İki saat sonrasında bildikleri, aşağı yukarı daha öncekinden fazla değildi. Bu yüzden iki televizyon sondasını açık denize gönderdiler ve ekranlardan bunların geçtiği yolu izlediler. Ama ilk önemli haber ancak, sonda ufukta kaybolduktan sonra geldi. Bu okyanusta, kemikli balıkları andıran organizmalar yaşıyordu. Sondalar göründüğü zaman inanılmaz bir hızla dağıldılar ve denizin derinliklerine sığındılar. Ekografi cihazları, ilk canlılarla karşılaşılan yerin derinliğini 150 m olarak gösteriyordu.</p>

  <p class="calibre7">Broza, bu tür balıklardan en az birini yakalamakta ısrarlıydı. Bu yüzden balık avlamaya giriştiler. Sondalar yeşil alaca karanlığında dolaşan gölgeleri takip ettiler ve üzerlerine elektrik yükleriyle ateş ettiler. Ama bu balıklar olağanüstü çevik olduklarından, bir tanesini bayıltmak ancak çok sayıda karavana atışından sonra mümkün oldu. Sonda mekanik kollarıyla onu tuttu ve hemen kıyıya getirdi.</p>

  <p class="calibre7">Bu arada Koechlin ile Fitzpatrik ikinci bir uyduyu idare ediyordu. Derin deniz katmanlarında sürüklenen bazı liflerden örnek topladılar, bunların yerel bir yosun çeşidi olduğunu düşünüyorlardı. Nihayet sondayı denizin dibine kadar indirdiler. Burası 250 metre derinlikteydi. Şiddetli bir dip akıntısı idareyi epey zorlaştırıyordu. Akıntı yüzünden sonda sürekli yolundan sapıyor ve büyük taş yığınlarıyla çarpışıyordu. Nihayet birkaç taşı kenara yuvarlamak mümkün oldu. Bu örtünün altında gerçekten de Koechlin’in önceden tahmin ettiği gibi, yumuşak ve kıllarla kaplı minyatür canlıların koca bir kolonisi yaşıyordu.</p>

  <p class="calibre7">İki uydu da döndükten sonra biyologlar işe başladı. Bu arada barınak da kurulmuş, sevimsiz oksijen maskelerini çıkarabilecekleri bir ortama kavuşmuşlardı. Rohan, Jarg ve öteki beş adam, günün ilk sıcak yemeğini yediler.</p>

  <p class="calibre7">Akşama kadar mineral örnekleri toplamakla, deniz dibinin radyoaktivitesini incelemekle, gün ışınımını ölçmekle ve güvenilir sonuçlar alınacaksa titizlikle, hatta kılı kırk yararak yürütülmesi gereken yüzlerce yorucu işi yapmakla meşgul oldular.</p>

  <p class="calibre7">Hava karardığında yapılabilecek her şeyi yapmışlardı, böylece “Yenilmez”den Horpach kendisini aradığı sırada Rohan, büyük bir iç rahatlığıyla mikrofona gidebildi. Okyanus canlılarla doluydu, ama istisnasız hepsi kıyı şeridinden uzak duruyordu. Teşrih edince, balığın vücudunda olağandışı bir şeye rastlamadılar. Bu gezegendeki evrim tahminen yüz milyonlarca yıldır sürmekteydi. Ayrıca büyük miktarda yeşil yosunlar keşfetmişlerdi; bu da atmosferdeki oksijenin kaynağını açıklardı. Organik formların birer bitki ve hayvan dünyasına ayrılmış olması tipikti, omurgalı hayvanların kemik yapısı da. Yakalanan balıkta olup da biyologların dünyadan benzerini bilmediği tek organ, manyetik alan şiddetindeki en hafif değişikliklere bile hassas tepki veren özel bir duyu organıydı.</p>

  <p class="calibre7">Horpach bütün ekibin hemen dönmesi emrini verdi ve sohbeti, yeni gelişmeler olduğunu belirterek tamamladı: görünüşe bakılırsa, kayıp “Kondor”un iniş yeri keşfedilebilmişti.</p>

  <p class="calibre7">Biyologların, araştırmaları için birkaç haftanın bile az geleceği itirazlarına rağmen barınak toparlandı, motorlar çalıştırıldı ve konvoy kuzeydoğu yönünde yola koyuldu. Rohan arkadaşlarına “Kondor” hakkında geniş bilgi veremedi, çünkü kendisi de bir şey bilmiyordu. Bir an önce dönmek istiyordu, çünkü komutanın, daha fazla başarı vaat eden yeni görevler vereceğini varsayıyordu. Tabii şimdi her şeyden önce “Kondor”un indiği tahmin edilen yerin araştırılması gerekiyordu. Rohan makineleri tam güçle çalıştırdı ve paletlerin çiğnediği taşların çıkardığı cehennem gürültüsü içinde dönüş yolculuğunu yaptılar.</p>

  <p class="calibre7">Karanlık çöktüğünde büyük farları açtılar. Olağandışı, hatta tehlikeli bir manzaraya bakıyorlardı! İnip Çıkan ışık huzmeleri karanlığın içinde habire belirsiz, hareketli görünen dev siluetler yaratıyor, bunların biraz sonra sadece kaya parçaları, erozyona uğramış bir dağ zincirinin son kalıntıları oldukları anlaşılıyordu. Birkaç kere bazalt kayaların içindeki derin yarıkların önünde durmaları gerekti. Nihayet uzaktan, şenlik için ışıklandırılmış bir metal kule gibi görünen “Yenilmez”in gövdesini gördüklerinde, gece yarısı çoktan geride kalmıştı. Güç alanının çevresinde dört bir yandan makine konvoyları yol alıyordu; erzak ve yakıt boşaltılıyor, jüpiter lambalarının çiğ ışığı altında insan grupları rampaya doluşuyordu. Gemiye dönenler daha uzaktan, bir karınca yuvasını hatırlatan hummalı faaliyetin gürültüsünü duyuyordu. Oynaşan ışık demetlerinin üzerinde ise geminin suskun, parıldayan lekelerle kaplı gövdesi yükseliyordu. Mavi sinyal ateşleri yakılarak, koruma alanına giriş yolunun açıldığı noktalar işaretleniyor, araçlar ince tozdan kalın bir tabakayla kaplanmış halde birbirinin peşi sıra, yarıküre biçimli alanın içine giriyordu.</p>

  <p class="calibre7">Rohan aracından yere atlar atlamaz, çevresindeki adamlardan birinin Blank olduğunu görüp yanına çağırdı ve “Kondor” meselesinin ne olduğunu sordu. Ama tayfanın, geminin keşfedildiği iddiası hakkında hiçbir bilgisi yoktu. Rohan ondan pek bir şeyler öğrenemedi. Dön uydu atmosferin alt tabakalarında yanıp kül olmadan önce on bir bin fotoğraf çekmiş, bunlar telsizle iletilmiş ve gemiye vardıklarında da kartografi kamarasında, özel işlem görmüş plakalara kaydedilmişti. Zaman kaybetmemek için Rohan kartografi teknisyeni Erett’i yanına çağırttı ve henüz duşun altındayken ona, gemide olan bitenleri sordu. Erett, kaydedilen fotoğraf şeritleri üzerinde “Kondor”u arayanlardan biriydi. Kum denizindeki bu çelik tanesini arama işine gezegen bilimcilerden başka kartograflar, radar gözlemcileri ve tüm pilotlar katılmıştı. Tam yirmi dört saat nöbetleşerek, gelen malzeme yığınını gözden geçirmiş ve şüphe uyandıran her noktanın koordinatlarını not etmişlerdi. Ama komutanın Rohan’a verdiği haber yanlış çıktı. Olağandışı yüksek bir kaya sütununu uzay gemisi sanmışlardı, çünkü kayanın gölgesi bir füzeninkine şaşılacak ölçüde benziyordu. Böylece “Kondor”un akıbeti yine karanlıkta kaldı.</p>

  <p class="calibre7">Rohan komutana çıkmak istiyordu, ama komutan dinlenmeye çekilmişti bile. Bu yüzden kendi kamarasına gitti. Yorgun olduğu halde gözünü uyku tutmadı. Ertesi sabah kalktığı zaman, gezegen bilimcilerin şefi Ballmin, astrogatörün Rohan’dan tüm malzemeyi ana laboratuvara aktarmasını istediğini bildirdi. Saat onda Rohan o kadar çok acıkmıştı ki -henüz kahvaltı etmemişti- ikinci kattaki radar gözlemcilerinin küçük yemekhanesine indi. Tam kahvesini içiyordu ki, Erett koşarak geldi.</p>

  <p class="calibre7">“Yoksa buldunuz mu?” diye sordu, kartografın yüzündeki heyecanı görünce.</p>

  <p class="calibre7">“Hayır, ama daha büyük bir şey bulduk. Lütfen hemen gelin, astrogatör sizi bekliyor...”</p>

  <p class="calibre7">Rohan, cam kaplı silindirin asansör boşluğunu adeta salyangoz hızıyla sürünerek tırmandığı hissine kapıldı. Rölelerin vızıldaması duyuluyordu ve banyo otomatından habire ıslak ve parlak yeni çekimler çıkıveriyordu, ama kimse bunlara aldırış etmiyordu. Rohan kapıyı açtığı sırada, iki teknisyen duvarda bir kapağı açıp içinden bir tür projektör çıkarmış ve tüm lambaları söndürüyorlardı. Arkası dönük kafalar arasında astrogatörün bembeyaz saçlarını anında ayırt etti. Hemen ardından tavandan sarkıtılan perde gümüş renginde parladı. İçinde gergin soluklanmaların duyulduğu sessizlik sırasında Rohan, büyük aydınlık yüzeye olabildiği kadar yaklaştı. Resim, üstüne üstlük bir de siyah beyazdı, pek net değildi. Küçük, rastgele dağılmış kraterlerin arasından yükselen bir plato. Bir yanı dev bir bıçakla kesilmiş gibiydi. Burası kıyı çizgisiydi, çünkü resmin geri kalanını tekdüze bir siyahlıkta okyanus yüzeyi dolduruyordu. Bu dik duvarın bir miktar ötesinde, iki yeri bulut parçaları ve onların gölgeleriyle örtülü halde, belirsiz şekillerden oluşan bir arazi mozaiği görünüyordu. Dış hatları biraz bulanık görünen bu tuhaf oluşumun jeolojik kökenli olamayacağı apaçıktı.</p>

  <p class="calibre7">Bir kent, diye düşündü Rohan heyecanla, ama bunu dile getirmedi. Hâlâ tümü susuyordu. Projektörün başındaki teknisyen daha net bir görüntü elde etmeye çalıştı, ama boşuna.</p>

  <p class="calibre7">“İletimde parazit oldu mu?” Astrogatörün sakin sesi herkesin suskunluğunu bozdu.</p>

  <p class="calibre7">“Hayır,” diye cevapladı Ballmin karanlığın içinden. “Yayın iyiydi, ama bu görüntü üçüncü uydunun gönderdiği son çekimlerden. Kalkıştan sekiz dakika sonra, sinyallere cevap vermemeye başladı. Çekimin yapıldığı objektif muhtemelen hızla yükselen sıcaklıktan zarar görmüştü bile.”</p>

  <p class="calibre7">“Kamera odak merkezinden en fazla 70 kilometre uzaktaydı,” diye araya girdi bir ses. Rohan’ın tahmin ettiği gibi, ses Malte’ye aitti, Malte en yetenekli gezegen bilimcilerden birisiydi.</p>

  <p class="calibre7">“Açık konuşmak gerekirse, uzaklığı 55 ile 60 kilometre arasında tahmin ederim. Lütfen şuraya bakın!” Vücudu perdenin bir kısmını örttü. Üzerinde daireler bulunan say dam bir şablonu aldı ve resmin öteki yarısındaki kraterlerin üzerine tuttu.</p>

  <p class="calibre7">“Önceki çekimlerdekinden belirgin ölçüde daha büyükler. Gerçi, bunun önemi yok,” diye ekledi. “Öyle ya da böyle...”</p>

  <p class="calibre7">Sözünü tamamlamadı, ama hepsi ne demek istediğini biliyordu: yakında fotoğrafların netliğine karar verebileceklerdi, çünkü gezegenin bu yöresini bizzat keşfetmeye çıkacaklardı. Bir süre daha perdedeki resme baktılar. Rohan artık bunun bir kent mi, yoksa daha ziyade bir kentin harabeleri mi olduğu konusunda kararsızdı. Geometrik düzen içindeki oluşumların çoktan terk edilmiş olduğunu, kumulların incecik, dalgalı gölgelerinden çıkarsadılar. Bazıları neredeyse kum denizine batmış karmaşık konstrüksiyonların çevresini kumullar sarmıştı. Kara içlerine doğru yayılan siyah bir zikzaklı çizgi, harabelerin geometrik düzenini eşit olmayan iki parçaya ayırıyordu -büyük “bina”lardan bazılarını ortadan bölen tektonik bir çatlak. Oluşumlar arasında, çökmüş bir yapıyı andıran bir tanesi, bir ucu uçurumun öteki kenarına dayanmış bir köprüyü andırıyordu.</p>

  <p class="calibre7">“Işık lütfen,” dedi astrogatör. Işıklar yandığında duvar saatine baktı.</p>

  <p class="calibre7">“İki saat içinde kalkıyoruz.”</p>

  <p class="calibre7">Hoşnutsuz sesler yükseldi. En hararetli itirazlar şef jeoloğun adamlarından geldi, çünkü deneme sondajlarında şimdiden 200 metre derinliğe ulaşmışlardı. Horpach bir el hareketiyle, tartışma istemediğini işaret etti.</p>

  <p class="calibre7">“Tüm makineler gemiye dönüyor. Lütfen şimdiye kadar kazanılmış malzemeyi emniyete alın. Fotoğrafların taranmasına ve analizlere devam edilecek. Rohan nerede? Hah, işte. Güzel. Duydunuz mu? İki saat içinde herkes kalkış yerlerinde olacak.”</p>

  <p class="calibre7">Makinelerin yüklenmesi büyük bir telaş içinde, ama sistematik şekilde yürütüldü. Rohan, on beş dakika daha sondajı sürdürebilmek için yalvaran Ballmin’e kulak asmadı.</p>

  <p class="calibre7">“Komutanın ne dediğini hepiniz duydunuz,” diye seslendi ve açılan çukurların başına büyük vinçlerle gitmekte olan montaj ekibinin adamlarını acele etmeye çağırdı. Sondaj matkabı makineleri, geçici döner platformlar ve yakıl depoları birbirinin peşi sıra ambar kapaklarından içeri alındı. Nihayet, burada yapılmış araştırmalardan geriye bir tek kazılmış toprak yığınları kaldığında, Rohan başmühendis yardımcısı Westergarde ile birlikte, ne olur ne olmaz diyerek terk edilen çalışma noktalarını tekrar dolaştı. Ondan sonra da adamlar gemi gövdesinin içinde kayboldu.</p>

  <p class="calibre7">Ancak şimdi, etraftaki kum hareketlenmeye başladı. Telsizle çağrılan enerjobotlar tek sıra halinde geri döndü ve uzay gemisine sığındı, rampa ve dikey asansör kuyusu içeri çekildi. Bir an için hiçbir hareket olmadı, ondan sonra püskürtücülerin içine sıkıştırılan havanın metalik ıslığı, fırtınanın tekdüze iniltisini bastırdı. Toz bulutları kıç bölümünü örttü. Bunların altından cam gibi yeşil bir ışıltı yayıldı ve kızıl güneş ışığında bulanıklaştı. Çölü titreten ve kaya duvarlarından defalarca yankılanan uzun süreli bir gök gürültüsü eşliğinde, uzay gemisi yavaşça yükseldi ve artan hızla mor gökyüzünde kayboldu. Geriye, kayalıkların içine alevlerle kazınmış bir yuvarlak, cam sertliğinde kumullar ve buharlaşma şeritleri kaldı. Roketin en son izi olan beyaz buğu da atmosferde dağıldıktan, yürüyen kum kütleleri yavaşça altlarındaki çıplak kayanın üstünü örtmeye başladıktan ve kendi haline terk edilmiş kazı yerlerini düzledikten sonra, batıda koyu bir bulut yükseldi. Alçaktan uçarak yaklaştı, büyüdü, uzayan ve yumruk gibi yoğunlaşan bir kolu, iniş yerini kucakladı ve hareket etmeksizin üzerinde asılı kaldı. Böylece bekledi. Güneş batmak üzereyken, çölün üstüne siyah bir yağmur yağdı.</p>

  <p class="calibre1" id="filepos71589"><span class="calibre6"><span class="italic"><span class="bold">HARABELERDE</span></span></span></p>

  <p class="calibre7">Kent olduğunu düşündükleri şeyin kuzey ucunun yaklaşık altı kilometre uzağında, titizlikle seçilen bir noktaya iniş yaptılar. Kumanda merkezinden kent gayet iyi görülebiliyordu. Bunların yapay konstrüksiyonlar olduğu izlenimi, uydu çekimlerine baktıkları zamankinden daha da güçlüydü. Köşeli, alt kısmı genellikle üst kısımlardan daha geniş, farklı yüksekliklerde, kilometrelerce uzanan yapılar, metalik tonlarda parıldıyordu ve bazıları siyahtı. Ama en güçlü dürbünle bile ayrıntı seçmek mümkün değildi. Binaların çoğu kalbur gibi delik deşik görünüyordu.</p>

  <p class="calibre7">Gemi bu sefer rampa ve asansör tertibatını açıp da kendini enerjobol zinciriyle çevrelediğinde, henüz soğuma sürecindeki püskürtücü borularının tenekemsi tıngırtısı dinmemişti bile. Ama sadece bu kadarla kalmadı. “Kent”in tam karşı yönünde -yerden görülmüyordu, çünkü alçak tepeler onu gizliyordu- enerji kubbesinin koruması altında, beş arazi aracından oluşan bir grup oluştu, ardından onlara motorize bir anti madde topu katıldı. Top diğer makinelerin neredeyse iki katıydı ve mavimtırak renkte ışıldayan kanat örtülerine sahip bir mahşer böceğini andırıyordu.</p>

  <p class="calibre7">Bu operasyon grubunun komutanı Rohan’dı. Rohan birinci aracın üstündeki gözcü kulesinde ayakta duruyor ve gemiden gönderilen emirle güç alanından geçişin serbest bırakılmasını bekliyordu. En yakın tepelerdeki bilgirobotlar, yolu gösteren uzun yanma süreli yeşil işaret fişekleri attılar, küçük araç konvoyu harekete geçti. Rohan’ın aracı baştaydı.</p>

  <p class="calibre7">Motorlar pes bir bas tonunda gürlüyor, dev araçların balon tekerleklerinin savurduğu kumlar çağlayanlar oluşturuyordu. Baştaki aracın iki yüz metre önünde bir keşif robotu, yerin hemen üzerinde uçuyordu. Yüksek hızda titreşen dokungaçlara sahip düz bir tabağı andırıyordu ve yarattığı hava akımı kumul kordonlarını bulandırıyordu; uçan robot sanki görünmeyen bir yangım tutuşturmuş gibiydi. Savrulan toz bulutu kıpırtısız havada daha uzun süre asılı kaldı ve pamuksu, kırmızı bir şerit halinde, konvoyun tuttuğu yolu gösterdi.</p>

  <p class="calibre7">Makinelerin gölgeleri gittikçe uzadı, günbatımı yaklaşmıştı. Yollarının üstünde bulunan, neredeyse tamamen kumlanmış bir kraterin etrafını dolaştılar ve yirmi dakika sonra harabelerin eteğine ulaştılar.</p>

  <p class="calibre7">Yürüyüş kolu burada dağıldı. İnsansız üç araç koldan ayrılıp açık mavi ışıklarını yaktılar ve böylece, yerel güç alanını oluşturduklarını haber verdiler. İnsanlı iki makine bu hareketli kubbenin koruması altında ilerlemeye devam etti. Bunları elli metre geriden bükük teleskobik bacaklarıyla, dev anti madde topu izledi. Bir kere, kopmuş metal halat ya da tellerden oluşan bir yığını geçtiklerinde durmak zorunda kaldılar, çünkü topun bir bacağı kuma gömülüp görünmeyen bir çatlağın içine kaymıştı. Hemen Rohan’ın aracından aşağı atladı ve dev kütleyi takıldığı yerden çekip çıkardı. Sonra da konvoy yoluna devam etti.</p>

  <p class="calibre7">“Kent” adını vermiş oldukları şey aslında dünyevi bir yerleşime hiçbir bakımdan benzemiyordu. Yürüyen kumulların içinden, köklerinin ne kadar derinde olduğu bilinmeyen, dikenli, fırçamsı yüzeyli koyu kütleler yükseliyordu. İnsan gözünün bildiği hiçbir şeye benzemiyordu bunlar. Tanımlanamaz oluşumlar dört katlı apartman yüksekliğindeydi. Ne pencereleri, ne kapıları vardı, hatta duvarları bile yoktu. Bazıları, düğüm noktalarında kalınlaşan sık örgülü, sonsuz sayıda noktada iç içe geçmiş ve katlanmış ağları andırıyordu, bazıları ise, üst üste konmuş arı peteklerinden ya da bir yanlarında üçgen veya beşgen biçiminde açıklığı bulunan, eleklerle oluşturulabilecek türden karmaşık üç boyutlu arabeskleri andırıyordu. Büyükçe her yapı elemanında ve görünür her yüzeyde belirli bir düzen seçilebiliyordu, gerçi bir kristaldeki kadar ölçülmüş biçilmiş eşitlikte değil, ama hiç kuşkusuz belirli bir ritim içindeydiler, ama bu ritim de pek çok yerinde uğranan tahribatın izleriyle kesintiye uğruyordu. Yine başka bazı oluşumlar, sıkıca iç içe geçmiş, adeta köşeli şekillerde yontulmuş ağaç dallarına benziyordu. Ama dallar, ağaç ve çalılıklardaki gibi rastgele dallanmıyor, ya bir yay kesiti ya da birbirine karşıt yönlerde kıvrılan sarmallar oluşturuyordu. Ama yukarı kaldırılarak açılabilen bir köprünün kanatlarını andıran konstrüksiyonlara da rastladılar. Çoğunlukla kuzeyden esen rüzgarlar tüm yatay yüzeylerde ve arazinin hafif eğimli olduğu yerlerde uçan kum biriktirmişti, böylece harabeler uzaktan ucu kesik, enine sıkıştırılmış piramitler gibi görünüyordu. Pürüzsüz, kaygan görünen bu yüzeylerin gerçek yüzü yaklaşınca ortaya çıkıyordu: çatallanan, sivrilikler oluşturan çubuk ve çıtalardan oluşan bir sistem, hatta bunlar yer yer o kadar sıklaşıyordu ki, kumlar bu yumakların arasında takılıp birikiyordu.</p>

  <p class="calibre7">Rohan, ölüp kurumuş bir bitki örtüsüyle kaplı kübik ya da piramidimsi kaya artıklar karşısında bulunduğunu düşündü. Ama yaklaştıkça, bu izlenim de yanlış çıktı: tahribatın yarattığı kargaşaya rağmen öyle bir düzenlilik görünüyordu ki, böylesi her türlü canlı biçimine yabancıydı. Bunlar gerçek anlamda masif harabeler değildi. Metal yumakları içindeki aralıklardan içlerine bakabiliyordunuz. Ama içleri boş da değildi, çünkü bu metal yumakları içlerini tümüyle dolduruyordu. Her şeyin üzerinde de ölümcül bir terk edilmişlik havası vardı.</p>

  <p class="calibre7">Rohan topu düşündü, ama zor kullanmak burada anlamsızdı, çünkü içine girilmesi söz konusu olabilecek bir duvar yoktu. Fırtına, yüksek kulelerin arasından, insanın yüzünü dağlayan toz bulutlarını sürüklüyordu. Simsiyah ışıldayan aralıkların düzenli mozaiği, durmaksızın aşağıya akan ve diplerde dik tepeler, bir tür minyatür çığlar oluşturan kumlarla doluydu. Hiç durmayan bu kuru akış sesi, tüm yolculukları boyunca onlara eşlik etti. Döner antenler, Geiger sayaçlarının<sup class="calibre8"><small class="calibre9"><sup class="calibre10"><small class="calibre11" id="filepos78399"><a href="../Text/Yenilmez_split_011.html#filepos449256"><span class="calibre11">9</span></a></small></sup></small></sup> sarkaç çubukları, ultrasonik mikrofonlar ve ışın dozimetreleri suskundu. Yürüyüş düzenini değiştirdiklerinde yalnızca kumların tekerleklerin altındaki çıtırtıları ve çalıştırılan motorların inleyişi duyuluyordu. Konvoy yana doğru saptı ve kah devasa konstrüksiyonların koyu ve serin gölgesinin içinde kayboldu, kah erguvani ışıkla aydınlanan kumların üzerinde yeniden ortaya çıktı.</p>

  <p class="calibre7">Nihayet tektonik çatlağa ulaştılar. Şiddetli rüzgârların kenarlarından aşağıya çağlayanlar halinde savurduğu kumlarla bile hala dolmamış olduğu için dipsiz görünen, en azından olağanüstü derin bir uçurum oluşturan, birkaç yüz metre genişliğindeki bir çatlaktı bu.</p>

  <p class="calibre7">Durdular. Rohan uçan keşif robotunu karşı tarafa gönderdi. Ekrandan, robotun televizyon objektiflerinin kaydettiklerini izledi, ama sürekli aynı, bildik görüntü ile karşılaştı. Bir saat sonra robotu geri çağırdılar. Robot yeniden gruba katıldığında Rohan, kendisiyle aynı araçta oturan Ballmin ve fizikçi Gralew ile yaptığı kısa bir danışma faslından sonra, birkaç harabeye yakından bakmaya karar verdi.</p>

  <p class="calibre7">Başlangıçta ultrasonik sondalar yardımıyla, ölü “kent”in “sokak”larındaki kum tabakasının kalınlığını ölçmeye çalıştılar. Hayli zahmetli bir işti. Sonuçlar birbirini tutmuyordu. Bunun nedeni herhalde, büyük çöküntüye yol açmış deprem sırasında kayalık zeminin bir iç kristalizasyon süreci geçirmiş olmasıydı. Arazideki dev düzlüğü kaplayan kum örtüsünün kalınlığı yedi ila on iki metre arasında görünüyordu.</p>

  <p class="calibre7">Doğuya, deniz kıyısına doğru döndüler. Gittikçe alçalan ve nihayet kumun içinde kaybolan siyah harabelerin arasında on bir kilometre boyunca zigzaglar çizerek yol aldıktan sonra çıplak kayalıkla karşılaştılar. Kıyıya vuran dalgaların sesinin, yukarıya ancak zayıf bir hışırtı halinde ulaşabildiği, yüksek ve dik bir duvarın üzerinde durdular. Kıyı çizgisini oluşturan, rüzgarla üstü süpürülmüş ve doğal görünmeyen bir kayganlıktaki çıplak kayalık kuşağı, kuzeyde denize dimdik inen bir dağ zirveleri zinciri halinde yükseliyordu.</p>

  <p class="calibre7">Anık kızılımtırak buğular içinde bulanıklaşan kara bir siluet halindeki “kent”i geride bıraktılar. Rohan “Yenilmez” ile bağlantı kurdu, astrogatöre şimdiye kadarki sonuçları aktardı, bunlar Kemen hemen sıfıra eşitti ve konvoy tüm güvenlik tedbirlerine uyarak harabelerin içlerine doğru geri döndü.</p>

  <p class="calibre7">Yolda küçük bir olay oldu. Solda giden enerjobot, herhalde önemsiz bir rota hatası sonucunda, güç alanını genişletti ve böylece bu alan ileriye doğru sarkan sivri bir “bina”nın kenarına değdi. Alanın güç ölçüm aygıtıyla irtibatlandırılmış ve bir saldırı durumu için otomatik yok etmeye ayarlanmış olan antimadde topu bu ani enerji artışını herhalde, birisinin güç alanını yarmaya çalıştığının işareti sandı ve masum harabeye ateş etti. “Binanın” kıvrık üst kısmının tümü -aşağı yukarı dünyadaki gökdelenlerin boyundaydı- kirli gri rengini kaybetti ve kora dönüştü, gözü alan çiğ bir tonda parladı ve birkaç saniye sonra kaynar bir metal yağmuru olarak aşağı döküldü. Bunun tek bir damlası bile araçlardaki adamlara isabet etmedi, çünkü kodaşmış sıvı, enerji duvarının görünmez kubbesine çarptı, buradaki ısı dalgası içerisinde de, daha yere ulaşmadan buharlaştı.</p>

  <p class="calibre7">Anhilasyon süreci ışıma yoğunluğunda ani yükselişe neden oldu. Geiger sayaçları otomatik alarm verdi. Rohan küfretti ve aygıtları bu şekilde programlayan kişinin tüm kemiklerini kırmaya yemin etti; alarm tedbirlerinin tümünü kaldırabilmek için hayli uzun zaman harcadıktan sonra, alevleri fark etmiş olup nedenini soran “Yenilmez”e açıklama yaptı.</p>

  <p class="calibre7">“Şimdilik sadece metal olduğunu biliyoruz. Herhalde volfram ve nikel katkılı çelik,” dedi Ballmin. Kargaşaya rağmen Ballmin, fırsattan yararlanarak alevlerin spektral analizini yapmıştı.</p>

  <p class="calibre7">“Yaşını tahmin edebiliyor musunuz?” diye sordu Rohan, bir yandan yüzündeki ve ellerindeki ince kumu silerken.</p>

  <p class="calibre7">Kodaşıp küçülen harabe parçasını geride bıraktılar. Bu parça, üzerinden geçtikleri yolda kırık bir kanat gibi asılı kalmıştı.</p>

  <p class="calibre7">“Hayır, sadece şunu söyleyebilirim ki, bu zıkkım acayip eskiden kalma, acayip eskiden,” diye cevap verdi gezegen-bilimci.</p>

  <p class="calibre7">“Daha iyi incelememiz lazım... Ve bunun için ihtiyardan izin istemeyeceğim,” diye ekledi Rohan, aniden kararlı bir ses tonuyla.</p>

  <p class="calibre7">Merkezde birleşen birkaç koldan oluşan karmaşık bir nesnenin önünde durdular. Güç alanında, iki ışıklı işaretle sınırları çizilen bir çatlak oluştu. Şimdi cisme yaklaştıklarında, büyük bir kargaşayla yüz yüze oldukları izlenimini edindiler. Yapının cephesini üçgen, “tel fırçalarla” kaplı levhalar oluşturuyordu. Ağaç kalınlığındaki direklerden oluşan koca sistemler bu levhaları içten destekliyordu. Yüzeyde henüz belirli bir düzen ayırt etmek mümkündü, ama içinde -adamlar farların yardımıyla yapının içine göz atmaya çalıştılar- direkler ormanı dallanıyordu, kalın boğumlardan çeşitli yönlere dağılıyor, yeniden sıklaşıyordu -hepsi birden, milyonlarca birbirine dolanmış kablodan oluşan muazzam bir tel dokusuna benziyordu. İçinde elektrik akımı, polarizasyon izleri, manyetizm kalıntıları ve nihayet radyoaktivite aradılar, ama boşuna.</p>

  <p class="calibre7">Alanın içine açılmış geçidin sınırlarını gösteren yeşil ışık sinyalleri kırpışmaya başladı. Rüzgar ıslık çalıyordu. Çelikten çalılıkların içinde hava kütleleri dolanıyor ve uğursuz şarkılar söylüyordu.</p>

  <p class="calibre7">“Bu lanet olası yaban ormanı ne anlama geliyor olabilir?” Rohan terden ıslanmış derişinde toplanan kumu sildi. Ballmin ile birlikte, uçan keşif robotunun sırtında, alçak korkuluğa dayanmıştı, bir “sokağın” ya da daha doğrusu bitişik iki harabenin arasındaki kumulla kaplı üçgen meydanın yirmi otuz metre üzerindeydiler. Çok aşağıda, araçları ve oyuncak askerler kadar küçük görünen, gözleri yukarıya dikili adamları duruyordu.</p>

  <p class="calibre7">Keşif robotu havada süzülüyordu. Şimdi engebeli, keskin, siyah metal tırtıklarla yırtılmış gibi görünen bir yüzeyin üzerindeydiler. Tırtıkları yer yer üçgen plakalar örtüyordu, ama bunlar aynı düzlemde değil, yukarıya ya da yanlara doğru kıvrıktı ve böylece karanlık iç kısımları görmek mümkündü. Ara duvar, direk ve petek biçimli oyuklardan oluşan karmaşa öylesine sıktı ki, güneş ışığı dibe ulaşmıyordu, hatta aracın far ışığı bile karanlığın içinde kayboluyordu.</p>

  <p class="calibre7">“Ne dersiniz Ballmin, bunun anlamı ne olabilir?” diye tekrarladı Rohan sorusunu. Kızgındı. Habire ovuşturmaktan alnı kızarmıştı, teni acıyordu, gözleri yanıyordu ve. birkaç dakika sonra “Yenilmez”e bir sonraki raporunu göndermesi gerekiyordu, ama burada rastladığı şeyleri tarif etmek için gerekli kelimeleri bulamıyordu.</p>

  <p class="calibre7">“Ben falcı değilim,” diye cevap verdi bilimci. “Hatta arkeolog bile değilim. Kaldı ki bu durumda bir arkeoloğun da söyleyecek fazla şeyi olmayacağı kanısındayım. Bana öyle görünüyor ki...”</p>

  <p class="calibre7">Sözünü yarıda kesti.</p>

  <p class="calibre7">“Konuşsanıza!”</p>

  <p class="calibre7">“Bence, bu bir barınak konstrüksiyonuna, birtakım canlıların tahrip olmuş barınaklarına benzemiyor. Anlıyor musunuz? Eğer herhangi bir şeyle karşılaştırılabilecekse, o da olsa olsa bir makine olur.”</p>

  <p class="calibre7">“Bir makineyle mi? Hım... Ama nasıl bir makineyle? Bir bilgi depolayıcısı mı? Belki de bir tür elektronik beyindi?”</p>

  <p class="calibre7">“Buna kendiniz de inanmıyorsunuz ya,” diye karşılık verdi gezegen bilimci imalı bir şekilde. Robot yana doğru dönüş yaptı. Uzun süre boyunca bükük levhaların arasından karman çorman şekilde yükselen metal direklerin üzerinde o kadar alçaktan uçtu ki, onlara neredeyse değecek gibiydi.</p>

  <p class="calibre7">“Hayır, burada herhangi bir akım devresi yoktu. Yoksa siz bazı anahtarlar, izolatörler ve bir muhafaza görebiliyor musunuz?”</p>

  <p class="calibre7">“Belki yangına dayanıklı değillerdi. Örneğin bir yangında yok olmuş olabilirler. Neticede bu bir harabe,” diye cevap verdi Rohan, pek de emin olmadan.</p>

  <p class="calibre7">“Belki,” diye kabullendi Ballmin, beklenmedik bir teslimiyetle.</p>

  <p class="calibre7">“O halde astrogatöre ne söylemeliyim?”</p>

  <p class="calibre7">“En iyisi bütün bu takım taklavatı doğrudan televizyon yayınıyla ona aktarın.”</p>

  <p class="calibre7">“Bu bir kent değildi...” dedi Rohan birden, sanki gördüklerini zihninde toparlarcasına.</p>

  <p class="calibre7">“Muhtemelen değildi,” diye katıldı gezegen bilimci ona. “En azından, bizim tasavvurlarımıza denk düşen bir kent değildi. Burada ne insanlar, ne de insana benzer canlılar yaşadı. Oysa okyanustaki canlı biçimleri dünyadakilerle akraba gibi. Dolayısıyla bu tür benzerliklerin anakarada da bulunması mantıklı olurdu.”</p>

  <p class="calibre7">“Evet. Epeydir kafa patlatıyorum. Biyologlardan hiçbiri bir şey söylemek istemiyor. Siz ne düşünüyorsunuz?”</p>

  <p class="calibre7">“Bu konuda konuşmak istemiyorlar, çünkü düpedüz inanılmaz görünüyor: Sanki bir şey hayatı anakaraya bırakmamış, sudan çıkmasını engellemiş gibi.”</p>

  <p class="calibre7">“Buna neden olacak bir olay, olsa olsa bir kere meydana gelmiş olabilir. Örneğin çok yakında meydana gelmiş bir süpernova<sup class="calibre8"><small class="calibre9"><sup class="calibre10"><small class="calibre11" id="filepos89507"><a href="../Text/Yenilmez_split_012.html#filepos449583"><span class="calibre11">10</span></a></small></sup></small></sup> patlaması. Bildiğiniz gibi, Lir takımındaki Seta birkaç milyon yıl önce bir novaydı<sup class="calibre8"><small class="calibre9"><sup class="calibre10"><small class="calibre11" id="filepos89701"><a href="../Text/Yenilmez_split_013.html#filepos449933"><span class="calibre11">11</span></a></small></sup></small></sup>. Belki onun sert ışıması yüzünden kıtalardaki canlılar tükendi, ama denizin derin bölgelerindeki organizmalar hayatta kaldı.”</p>

  <p class="calibre7">“Söylediğiniz türden bir ışıma olmuş olsaydı, bugün bile izlerine rastlayabilmeliydik. Oysa galaksinin bu bölgesindeki zemin radyoaktivitesi olağandışı düşük. Dahası evrim milyonlarca yıl içinde daha fazla ilerlemiş olurdu. Elbette omurgalı hayvanlar olmazdı, ama en azından ilkel yaşam biçimleri görülürdü. Kıyı bölgesinin tamamen hayattan yoksun olduğunu fark ettiniz mi?”</p>

  <p class="calibre7">“Ettim. Bunun gerçekten bu kadar büyük bir önemi var mı?”</p>

  <p class="calibre7">“Hem de çok büyük. Hayat genellikle kıyı bölgelerinde ortaya çıkar, daha derin deniz bölgelerine daha sonra yayılır. Burada da başka türlü olmuş olamaz. Yalnız, bir şey onu buradan kovmuş olmalı. Ve bu şeyin bugün de yaşamın karaya çıkmasına engel olduğuna inanıyorum.”</p>

  <p class="calibre7">“Niçin?”</p>

  <p class="calibre7">“Çünkü balıklar sondalardan korktular. Benim bildiğim gezegenlerde, hayvanlar hiçbir zaman aygıtlardan korkmadılar. Hiçbir zaman, görmemiş oldukları şeylerden korkmazlar.”</p>

  <p class="calibre7">“Yani, daha önce sonda görmüş olduklarını söylüyorsunuz?”</p>

  <p class="calibre7">“Ne gördüklerini bilmiyorum. Ama bir manyetik duyuya niçin ihtiyaçları olsun?”</p>

  <p class="calibre7">“Berbat bir hikaye!” diye gürledi Rohan. Paramparça metal cisimler örgüsünü seyretti ve korkuluktan aşağıya doğru sarktı.</p>

  <p class="calibre7">Siyah metal çubukların bükülmüş uçları robotun yarattığı hava akımında titreşiyordu. Ballmin uzun bir kerpetenle, tünelimsi bir delikten dışarı uzanan bazı telleri kesti.”</p>

  <p class="calibre7">“Şimdi size bir şey söylemek istiyorum,” diye devam etti. “Burada öyle yüksek sıcaklıklar bile görülmedi. Hiçbir zaman görülmedi, yoksa metalin yüzeyinde oksidasyon izleri görülürdü. Dolayısıyla sizin yangın hipotezi de suya düştü.”</p>

  <p class="calibre7">“Burada her türlü hipotez çöküyor,” diye söylendi Rohan. “Ayrıca, bu saçma sapan çalılıklarla ‘Kondor’un yok oluşunu birbiriyle bağdaştırmanın yolunu da göremiyorum. Bunların hepsi ölü yahu.”</p>

  <p class="calibre7">“Ama en başından beri ölü olmuş olması şart değil.”</p>

  <p class="calibre7">“Bin yıl önce canlıydılar, peki, ama birkaç yıl önce değil. Burada işimiz yok. Aşağıya dönelim.”</p>

  <p class="calibre7">Artık robot yeşil sinyal lambalarının önünde yere konana kadar tek kelime etmediler. Rohan teknisyenleri, televizyon kameralarını çalıştırmakla ve “Yenilmez”e durumun bir raporunu yayınlamakla görevlendirdi.</p>

  <p class="calibre7">Bilimcilerle birlikte öncü aracın kabinine çekildi. Minicik kabine oksijen bastıktan sonra bir şeyler yediler ve termoslardan kahve içtiler. Tepelerinde yuvarlak bir floresan lamba yanıyordu. Beyaz ışık Rohan’a iyi geldi. Gezegenin kızılımtırak gün ışığına artık tahammülü kalmamıştı. Ballmin tükürdü; oksijen maskesinin ağızlığına girmiş kumlar, yemek yerken dişlerin arasında gıcırdıyordu.</p>

  <p class="calibre7">“Bu bana bir şeyi hatırlattı,” dedi Gralew, termosun kapağını vidalarken, beklenmedik bir şekilde. Sık siyah saçları, floresan ampulün ışığında parlıyordu.</p>

  <p class="calibre7">“Size anlatacağım, ama ciddiye almamanız gerekiyor.”</p>

  <p class="calibre7">“Size herhangi bir şeyi hatırlatıyorsa, bu bile çok şey demek,” diye cevap verdi Rohan, ağzı yiyecekle dolu halde. “O halde, nedir hatırlattığı?”</p>

  <p class="calibre7">“Özel bir şey değil. Bir kere bir hikaye duydum, aslında neredeyse bir masal. Lir takımyıldızının sakinleri hakkında...”</p>

  <p class="calibre7">“Niye masal diyorsunuz? Gerçekten yaşadılar. Achramanian haklarında bir monografi yayınladı,” diye araya girdi Rohan. Gralew’in arkasındaki panoda bir lamba yandı, “Yenilmez” ile irtibat kurulduğunun işaretiydi bu.</p>

  <p class="calibre7">“Evet, Payne bunlardan birkaçının oradan kurtulmayı başardığını tahmin ediyordu. Ama ben, bunun doğru olmadığından eminim. Bence hepsi nova patlaması sırasında öldü.”</p>

  <p class="calibre7">“Buradan on altı ışık yılı uzakta,” dedi Gralew.</p>

  <p class="calibre7">“Ben o kitabı okumadım. Ama bir şekilde -nerede, hangi vesileyle hatırlamıyorum- güvenli bir yere kaçmaya çalıştıkları iddiasını duydum. İddiaya göre çevrelerindeki başka yıldızların tüm gezegenlerine uzay gemileri gönderdiler. Işık hızına yakın uzay yolculuklarını biliyorlardı bile.”</p>

  <p class="calibre7">“Ee, ya sonra?”</p>

  <p class="calibre7">“Hepsi bu aslında. On altı ışık yılı büyük bir uzaklık değil. Belki gemilerinden biri buraya inmiştir ha?”</p>

  <p class="calibre7">“Yani, onların burada olduklarına mı inanıyorsunuz?”</p>

  <p class="calibre7">“Bilmiyorum. Sadece bu harabeleri gördüğümde onlar aklıma geldi. Bunlar onların binaları olabilirdi de.”</p>

  <p class="calibre7">“Neye benziyorlar sahi?” diye sordu Rohan. “İnsana benziyorlar mıydı?”</p>

  <p class="calibre7">“Achramian’a göre evet,” dedi Ballmin. “Ama bu sadece bir hipotez. Onlardan geriye kalanlar, Pethakanthropus’tan kalandan bile daha az.”</p>

  <p class="calibre7">‘Tuhaf.”</p>

  <p class="calibre7">“Hiç de değil. Gezegenleri binlerce yıl boyunca novanın kromosferi içinde kalmıştı. Zaman zaman yüzey sıcaklığı on bin dereceyi aştı. Hatta gezegen kabuğunun temel kayalığı bile tam bir metamorfoz geçirdi. Denizlerden geriye tek iz kalmadı, bütün gezegen küresi baştanbaşa kavruldu. Düşünsenize bir, nova ateşinin ortasında tam on bin yıl!”</p>

  <p class="calibre7">“Lir sakinleri burada ha? Peki niye gizleniyor olsunlar? Gizleniyorlarsa, nerede gizleniyorlar?”</p>

  <p class="calibre7">“Belki soyları tükenmiştir bile. Benden fazla şey bekliyorsunuz. Ben sadece aklıma geleni söyledim.”</p>

  <p class="calibre7">Ortalığı sessizlik kapladı. Kumanda panosunda bir alarm sinyali yandı. Rohan fırladı ve kulaklıklara uzandı.</p>

  <p class="calibre7">“Ben Rohan... Ne? Siz misiniz? Evet! Evet! Duyuyorum... İyi, hemen dönüyoruz.!”</p>

  <p class="calibre7">Bembeyaz kesilmişti. Ötekilere, “İkinci grup ‘Kondor’u buldu. Buradan üç yüz kilometre uzakta...” dedi.</p>

  <p class="calibre1" id="filepos97239"><span class="calibre6"><span class="italic"><span class="bold">“KONDOR”</span></span></span></p>

  <p class="calibre7">Füze uzaktan eğri bir kule gibi görünüyordu. Çevresindeki kum kütleleri bu izlenimi daha da güçlendiriyordu. Rüzgar sürekli batıdan estiğinden, o taraftaki kum duvarı doğudakinden önemli ölçüde daha yüksekti. Çevredeki birkaç çekici araç neredeyse tamamen kumla örtülmüştü, hatta kapağı açık halde ortalıkta duran saf dışı kalmış enerji topu bile yarı yarıya kumlara gömülmüştü. Ama geminin kıçındaki püskürtücünün boru uçları görünüyordu, çünkü kumun gelmediği bir dip çanağında duruyordu. Rampada dağınık halde duran eşyalara ulaşmak için ince bir kum tabakasını temizlemek yeterli oldu.</p>

  <p class="calibre7">Grup kumul duvarının kenarında durdu. “Yenilmez”den getirmiş oldukları araçlar şimdiden büyük bir halka halinde tüm araziyi çevreliyordu, emitörlerin ışın demetleri güç alanı halinde birleştirilmişti. Adamlar nakliye araçlarını ve bilgi robotları, kum setinin “Kondor”un temelini halka halinde çevrelediği yerin yaklaşık yüz metre uzağında bırakmışlardı ve şimdi de kumul yamacının aşağısına bakıyorlardı. Rampa yerden beş metre yüksekte duruyordu, indirilirken aniden bir engelle karşılaşmış gibi. Ancak personel asansörüne dokunulmamış görünüyordu, açık kapısı binmeye davet ediyor gibiydi. Asansörün yanında kumun içinde birkaç oksijen tüpü görünüyordu. Alüminyum çeperleri öyle parlıyordu ki, sanki henüz birkaç dakika önce birisi onları oraya bırakmıştı. Biraz ötede kumun içinden mavi renkli bir ışıltı görünüyordu: bunun plastik bir kap olduğu anlaşıldı. Ayrıca, uzay gemisinin dibindeki kum çanağında bir sürü eşya karman orman etrafa saçılmıştı: dolu ve boş konserve kutuları, teodolitler, fotoğraf makineleri, üçayaklar ve mataralar -bazıları hasarsız, bazıları hasarlı.</p>

  <p class="calibre7">Öbekler halinde gemiden aşağı atılmış gibi, diye düşündü Rohan ve yukarıdaki personel kapısının karanlık deliğine baktı. Kapı tam kapanmamıştı.</p>

  <p class="calibre7">De Vries’in küçük uçan aracı ölü uzay gemisine tamamen tesadüfen rastlamıştı. De Vries oraya ulaşmayı denememişti bile, hemen merkeze haber vermişti. Şimdi de Rohan’ın grubunun “Yenilmez”in kardeş gemisinin sırrını araştırması gerekiyordu. Teknisyenler araçlarından atlamış ve ağır alet sandıklarını taşımaya başlamışlardı bile.</p>

  <p class="calibre7">Rohan yerde yuvarlak bir şey fark etti. Ayakkabısının ucuyla cismin çevresindeki ince kumu uzaklaştırdı, çünkü altında küçük bir küre bulunduğunu varsaydı ve hiçbir şeyin farkında olmadan soluk, sarı renkteki kubbemsi bir nesneyi açığa çıkardı. İrkildi, neredeyse çığlık atacaktı. Herkes ona doğru döndü. Elinde bir insanın kafatasını tutuyordu.</p>

  <p class="calibre7">Sonra başka kemikler, hatta koruyucu elbise içindeki bütün bir iskeleti buldular. Sarkan alt çene ile üst dişler arasında oksijen aygıtının ağızlığı hala duruyordu. Manometre 46 atmosferde durmuştu. Diz çökmüş haldeki Jarg tüpün musluğunu açtı ve gaz tıslayarak dışarı aktı. İdeal kuruluktaki çöl havasında redüktörün çelik parçalarında bir nebze bile pas oluşmamıştı, bu yüzden musluk kolaylıkla çevrilebiliyordu.</p>

  <p class="calibre7">Asansöre içeriden kumanda ediliyordu, ancak şebekede elektrik olmadığı anlaşılıyordu, çünkü düğmelere basmaları işe yaramadı. Kırk metre yüksekliğindeki asansör konstrüksiyonuna tırmanmak hayli zordu. Rohan, birkaç adamı bir uçan daireyle yukarı gönderme fikrini kafasında tarttı, ama bu arada birbirine tırmanma ipiyle bağlı iki teknisyen yukarıya tırmanmaya başlamıştı bile. Diğerleri sessizce tırmanışı izliyorlardı.</p>

  <p class="calibre7">“Kondor”, “Yenilmez” ile aynı sınıftan bir uzay kruvazörüydü ve ondan birkaç yıl önce tersaneden çıkmıştı. Dış görünüşüyle iki gemiyi birbirinden ayırmak mümkün değildi. Adamlar susuyordu. Hiçbiri dile getirmediyse de, her biri bir hasarın enkazını, hatta bir reaktör patlamasının kalıntısını bile bulmayı tercih ederdi. Geminin böyle darmadağın nesnelerin ve insan kemiklerinin ortasında çöl kumlarına gömülü, cansız halde yana eğik durması, sanki kıç desteklerinin altındaki zemin hafifçe çökmüş gibi, ama görünüşte geminin kendisinde hiçbir hasar olmayışı, hepsini sarsmıştı.</p>

  <p class="calibre7">Bu arada tırmanıcılar girişe ulaşmıştı, kapağı hiçbir zorlukla karşılaşmadan açtılar ve arkadaşlarının görüş alanından kayboldular. Uzun süre görünmediler. Artık Rohan huzursuzlanmaya başlamıştı, ama tam o sırada asansör beklenmedik bir şekilde bir metre yükseldi ve yeniden kuma indi. Aynı anda da açık kapıda teknisyenlerden birinin şekli belirdi; elini sallayarak, artık binebileceklerini işaret ediyordu. ‘ Dört kişi yukarı çıktı: Rohan, Ballmin, biyolog Hagerup ve teknisyenlerden Kralik. Rohan, asansör iskeletinin arkasında önlerinden kayıp geçen devasa, içbükey gemi gövdesini alışkanlıkla inceliyordu; donakaldı ve bu son olmayacaktı. Zırh plakaları inanılmaz sertlikteki bir matkapla biraz oyulmuş ya da çizilmişti. İzler çok derin değildi, ama o kadar sıktı ki, tüm dış tabaka sanki suçiçeği geçiren bir insanın derisi gibi kabarmıştı. Rohan Ballmin’i dürttü, ama o da bu inanılmaz şeyi fark etmişti bile. İzler küçüktü, sanki sivri bir keski ile oyulmuş gibi. Ama Rohan, süper sertlikteki titanmolibden tabakasına en küçük zararı verebilecek bir keskinin var olmadığını biliyordu. Bunu ancak kimyasal bir yıpratma yapabilirdi. Ancak bir sonuca varamadı, çünkü asansör kısa yolculuğunu tamamladı ve dördü birden hava geçidi bölmesine girdi.</p>

  <p class="calibre7">Geminin içi aydınlanmıştı. Teknisyenler basınçlı havayla çalışan yedek elektrik jeneratörünü çalıştırmışlardı bile. İncecik, hafif kumlar sadece, rüzgarın onları kapı aralığından içeri savurmuş olduğu eşikte biraz daha kalın bir tabaka oluşturuyordu. Koridorlarda hiç kum yoktu. Üçüncü katta temiz, derli toplu ve apaydınlık yerlerle karşılaştılar. Yer yer ortalıkta bir nesne gördüler - bir oksijen maskesi, plastik tabak, kitap ya da bir koruyucu giysinin bir parçası. Ama bu durum sadece üçüncü kata özgüydü. Daha aşağıda, kartografi kamaralarında, yıldız kamaralarında, yemekhanelerde, tayfa kamaralarında, radar odalarında, ana dağıtıcıda, güverte ve bağlantı koridorlarında akıl almaz bir dağınıklık hüküm sürüyordu.</p>

  <p class="calibre7">Daha da kötüsü, kumanda merkezinin haliydi. Gösterge ve ekranlarda sağlam kalmış tek cam yoktu. Oysa cam dayanıklı, dağılmayan bir maddeden yapılmıştı ve anlaşılan hayli şiddetli darbelere maruz kalmıştı, çünkü camdan artakalanlar gümüşümsü bir toz halinde masaları, koltukları, hatta kablo ve prizleri bile kaplıyordu. Bir çuvaldan dökülmüşçesine yığınla mikrofilm, kimisi açılmış, büyük, ezik yumaklar halinde birbirine dolanmış haldeydi, arada yırtık kitaplar, kırık pergeller, hesap cetvelleri, spektral bantlar, desteler halinde Büyük Cameron Yıldız Kataloğu; herhalde birisi bunlarla özellikle uğraşmış olmalıydı, çünkü kalın, bükülmez folyo tabakaları karman çorman haldeydi, ama aynı zamanda da hepsi inanılmaz bir sabırla tek tek muhafazalarından çıkarılıp ortalığa atılmıştı.</p>

  <p class="calibre7">Dinlenme odasında ve onun yanındaki gösteri salonunda koridorlar, yerdeki giysi yığınlar ve deşilip parçalanmış koltuk döşemelerine ait deri parçalan yüzünden geçilemez haldeydi. Füze tek kelimeyle, tayfa Terner’in deyişiyle, sanki kızgın bir maymun sürüsünün istilasına uğramış gibiydi.</p>

  <p class="calibre7">Bu manzara karşısında dilleri tutulan adamlar güverteden güverteye dolaştılar. Küçük navigasyon<sup class="calibre8"><small class="calibre9"><sup class="calibre10"><small class="calibre11" id="filepos105820"><a href="../Text/Yenilmez_split_014.html#filepos450381"><span class="calibre11">12</span></a></small></sup></small></sup> kamarasında duvara yığılmış halde, keten pantolonlu ve gömleği lekeli bir adamın kurumuş cesedi duruyordu. Ceset şimdi, odaya ilk giren teknisyenin onun üstüne attığı bir branda beziyle örtülüydü. Aslında ceset, kahverengi, kemiklere yapışıp kurumuş derili bir mumya halindeydi.</p>

  <p class="calibre7">Rohan, “Kondor”u terk eden son adamlar arasındaydı. İçi bulanıyordu. Bedeni bir bulantıyla titriyor ve habire kendini tekrarlayan nöbetleri bastırmak için iradesinin tüm gücünü kullanması gerekiyordu. Sanki korkunç, inanılmaz bir kabus görmüş gibiydi. Ama adamlarının yüzleri, gördüğü her şeyin gerçek olduğunu doğruluyordu.</p>

  <p class="calibre7">“Yenilmez”e kısa telsiz raporları ilettiler. Grubun bir bölümü, bir ölçüde ortalığı toparlamak üzere “Kondor”da kaldı. Ama ondan önce Rohan geminin tüm odalarının halini fotoğraflarla titizlikle görüntületmiş ve gemiyi bulduklarında karşılaştıkları durumun ayrıntılı bir tarifini hazırlatmıştı.</p>

  <p class="calibre7">Rohan, Ballmin ve biyofizikçi Gaarb ile birlikte geri döndü. Nakliye aracının sürücüsü Jarg idi. Her zaman gülümseyen yüzü şimdi asıktı. Tonlarca ağırlıktaki araç, sinirlerine her zaman hakim olan bu adamdan alışık oldukları gibi yumuşak ve sarsmadan yol almak yerine kumullarda hoplayıp zıplıyor, engebelerle sarsılıyor, her iki yanından yüksek kum gayzerleri savuruyordu. Önlerinde insansız bir enerjobot ilerliyor ve yarattığı güç alanıyla onları koruyordu. Yol boyunca sustular, her biri kendi zihniyle meşguldü.</p>

  <p class="calibre7">Rohan astrogatörle karşılaşmaktan neredeyse korkuyordu, çünkü aslında ona ne diyeceğini bilemiyordu. En korkunç, tamamen tutarsız, hatta saçma keşiflerden birini kendine saklamıştı. Sekizinci katın banyosunda, üzerinde insan dişlerine ait izlerin bulunduğu sabun parçaları bulmuştu. Oysa orada açlık çekilmiş olamazdı. Depolar dokunulmamış gıda erzaklarıyla tıka basa doluydu. Hatta soğutma bölmelerindeki süt bile bozulmuş değildi.</p>

  <p class="calibre7">Henüz yarı yoldayken, peşi sıra bir toz bulutu sürükleyerek üzerlerine doğru ilerleyen, otomatik dümenli küçük bir araçtan telsiz sinyalleri aldılar. Fren yaptılar, öteki araç da durdu. İçinde iki adam vardı: yaşını başını almış teknisyen Magdow ve nörofizyolog Sax. Rohan güç alanını kapattı, böylece seslenerek haberleşmeleri mümkün oldu.</p>

  <p class="calibre7">Rohan yola çıktıktan sonra “Kondor”un hibematöründe bir insanın donmuş bedeni bulunmuştu. Bu adam belki de yeniden hayata döndürülebilirdi. Sax bu yüzden, bunun için gerekli aygıtı “Yenilmez”den getirmekteydi. Rohan, bilimcinin aracının koruyucu alana sahip olmadığı gerekçesini öne sürerek Sax ile birlikte geri dönmeye karar verdi. Aslında, Horpach ile yapacağı konuşmayı erteleyebildiğine memnun olmuştu. Oldukları yerde döndüler ve kumlan savurarak dönüş yolculuğuna koyuldular.</p>

  <p class="calibre7">“Kondor”da hummalı bir faaliyet sürüyordu. Kumullardan hâlâ çeşit çeşit şeyler çıkarılıyordu. Bir kenarda, beyaz bezlerle örtülü cesetler sıralanmıştı. Bu arada sayılan yirmiyi geçmişti. Rampa çalışıyordu, hatta yer faaliyeti için öngörülmüş reaktör yeniden elektrik üretiyordu.</p>

  <p class="calibre7">Daha uzaktan, çıkardıkları toz bulutundan geldikleri görülmüş ve güç alanının girişi açılmıştı. Bir hekim de hazırdı. Ama ufak tefek Dr. Nygren, yanında asistan olmadan hibernatörden çıkarılan adamı muayene etmek istemiyordu.</p>

  <p class="calibre7">Rohan yetkisini kullandı -ne de olsa burada komutanı temsil ediyordu- ve iki hekimle birlikte gemiye çıktı. İlk seferinde hibernatörün giriş kapısını tıkamış olan parçalanmış aygıtlar bir kenara kaldırılmıştı. İbreler sıfırın altında on yedi dereceyi gösteriyordu. İki hekim bakıştı, ama Rohan bu sıcaklığın reversibl bir ölüm için fazla yüksek, hipotermik uyku için ise fazla düşük olduğunu bilecek kadar hibernasyon hakkında bilgi sahibiydi. Adam hibernatöre, uygun şartlarda hayatta tutulmak üzere yerleştirilmişe benzemiyordu. Daha ziyade, oraya tesadüfen girmiş gibi görünüyordu; tıpkı “Kondor” üzerindeki başka her şeyin olduğu gibi, anlaşılmaz ve anlamsız bir şekilde. Gerçekten de, üstlerinde termostatik skaphanderler giymiş halde büyük kilit tekerini çevirip ağır kapağı kaldırdıkları zaman, üstünde sadece iç çamaşırları bulunan bir adamın karın üstü, yüzü yere dönük bedenini gördüler. Rohan hekimlere adamın bedenini, üstünde gölgesiz ışık sağlayan üç lambanın asılı olduğu küçük, minderli masaya taşımaları için yardım etti. Bu bir ameliyat masası değil, zaman zaman hibernatörde yapılan küçük müdahaleler için öngörülmüş bir tür kanepeydi.</p>

  <p class="calibre7">Rohan adamın yüzüne bakmaya korkuyordu, çünkü “Kondor”un mürettebatından pek çok kişiyle tanışıklığı olmuştu.</p>

  <p class="calibre7">Ama bu adamı tanımıyordu. Eklemleri buz gibi soğuk ve kaskatı olmasaydı, adamın uyuduğunu düşünebilirlerdi. Göz kapaklan kapalıydı.</p>

  <p class="calibre7">Kuru, sıkı sıkıya yalıtılmış bölmede derisi doğal rengini bile kaybetmiş değildi, olsa olsa biraz soluklaşmıştı. Ama derisinin altındaki dokular mikroskobik boyutlarda minicik buz kristalleriyle kaynıyordu. İki hekim tek kelime etmeden, gözleriyle anlaştılar. Sonra aletleri hazırladılar.</p>

  <p class="calibre7">Rohan, iki sıra halinde dizilmiş, temiz çarşaflı boş yataklardan birine oturdu. Hibernatörde ilk baştaki mükemmel düzen korunmuştu. Birkaç kere aletler şıngırdadı, hekimler fısıldaştılar, nihayet Sax masanın başından ayrıldı ve konuştu: “Yapılacak bir şey yok.”</p>

  <p class="calibre7">“Yani ölü,” dedi Rohan. Hekimin sözlerinden çıkarabileceği tek mantıklı sonuç buydu, ama o bunu bir saptamadan çok bir soru olarak söylemişti.</p>

  <p class="calibre7">Bu arada Nygren klima cihazını çalıştırmıştı. Az sonra odaya sıcak bir hava akımı dolmaya başladı. Rohan dışarı çıkmak için ayağa kalkmıştı ki, Sax’ın masaya geri döndüğünü gördü. Hekim yerden küçük siyah bir çantayı aldı, açtı ve Rohan’ın daha önce de sözünü çok duymuş olduğu, ama hiçbir zaman kullanılışını kendi gözüyle görmediği aygıt ortaya çıktı. Sax sakin, neredeyse otomatik hareketlerle, uçlarında yassı elektrotların bağlı olduğu sarılı kabloları açmaya başladı. Altı tanesini ölünün kafasına tuttu ve bir lastik bantla onları tutturdu. Sonra çömeldi ve çantadan üç kulaklık çıkardı. Birini kendisi taktı ve hâlâ öne eğilmiş halde, bir kılıfın içinde duran aygıtın düğmelerini çevirdi. Gözlerini kapatmıştı, yüzü tamamen konsantre olmuş görünüyordu. Aniden alnını kırıştırdı, daha fazla eğildi ve düğmeyi çevirmeyi bırakıp aynı anda kulaklığını sökercesine çıkardı.</p>

  <p class="calibre7">“Meslektaş Nygren...” dedi tuhaf bir sesle. Ufak tefek hekim kulaklığı ondan aldı.</p>

  <p class="calibre7">“Ne oldu?” diye fısıldadı Rohan titrek bir sesle.</p>

  <p class="calibre7">Aygıt, en azından gemicilerin dilinde, “Mezar dinleyici” adıyla biliniyordu. Ölüm haline az önce geçmiş ya da düşük sıcaklık nedeniyle bu cesette olduğu gibi henüz çürümemiş bedenlerde, “beyni dinlemek”, daha doğrusu bilincin en son içeriğini saptamak mümkündü.</p>

  <p class="calibre7">Aygıt kafatasının içine elektrik nabızları gönderiyordu; bunlar en düşük dirençle karşılaştıkları yolu buluyor, yani, preagonal<sup class="calibre8"><small class="calibre9"><sup class="calibre10"><small class="calibre11" id="filepos114269"><a href="../Text/Yenilmez_split_015.html#filepos450835"><span class="calibre11">13</span></a></small></sup></small></sup> fazda işlevsel bir birim oluşturan sinir lifleri boyunca ilerliyorlardı.</p>

  <p class="calibre7">Alınan sonuçlar hiçbir zaman kesin olmuyordu, ama çeşitli vakalarda, bu yoldan olağanüstü önemli bilgiler alınabildiği söyleniyordu. Hele şimdiki gibi, “Kondor”un trajedisi etrafındaki gizem perdesini bir nebze olsun aralamanın bu kadar büyük önem taşıdığı bir durumda, “mezar dinleyicinin kullanımı elzemdi.</p>

  <p class="calibre7">Rohan, nöroloğun adamı yeniden canlandırmayı hiç ummamış olduğunu, aslında sadece adamın beyninde hangi bilgilere rastlayacaklarını görmeye geldiğini zaten sezmişti. Sax ona ikinci kulaklığı uzattığında kıpırdamadan duruyordu, ağzı kupkuru, kalbi küt küt atarak. Bu jest bu kadar basit ve doğal olmasaydı, kulaklığı başına takmaya cesaret edemeyecekti. Ama bir dizi yere dayalı, aygıtın önüne çökmüş halde durup hafif hareketlerle amplifikatör düğmesiyle oynayan Sax’ın koyu renk gözlerindeki sakin bakış karşısında kulaklığı takma cesaretini buldu.</p>

  <p class="calibre7">Başlangıçta hiçbir şey duymadı, yalnız akımın hışırtısı vardı, aslında rahatladı, çünkü bir şey duymak istemiyordu. Meçhul adamın beyni sessiz kalsaydı -Rohan bunun bilincinde olmasa da- kendini daha rahat hissedecekti. Sax doğruldu ve Rohan’ın başındaki kulaklıkları düzeltti. Beyaz kamara duvarına düşen ışıkta Rohan, ışıldayan bir şey gördü: gri, sanki küller içinde gizlenen ve belirsiz bir uzaklıkta süzülen bir resim. İradedışı bir hareketle göz kapaklarını sıktı ve işte az önce gördüğü şey, neredeyse net olarak seçilebiliyordu. Tavanında borular uzanan, gemi içindeki bir koridoru andırıyordu. Koridor baştanbaşa insan bedenleriyle kaplanmıştı. Kıpırdıyor gibiydiler, ama titreyip dalgalanan şey aslında resmin kendisiydi. İnsanlar yan çıplaktı, giysi artıklar paçavralar halinde üzerlerinden sarkıyordu ve doğal olmayan beyazlıktaki tenleri koyu beneklerle ya da bir tür çıbanla kaplıydı. Ama belki de tesadüfen öyle görünüyordu, çünkü bu tür siyah noktacıklardan ayrıca yerde ve duvarlarda da kaynaşıyordu. Görüntünün bütünü, flu, akan bir su tabakasının ardından çekilmiş bir fotoğrafı andırıyordu, genişliyor, daralıyor ve dalgalanıyordu. İçi dehşetle dolan Rohan, gözlerini açtı. Resim soluklaştı ve neredeyse tamamen kayboldu, iyi aydınlanmış odada sadece bir gölgesi kaldı.</p>

  <p class="calibre7">Sax bir daha aygıttaki düğmelerle oynadı ve Rohan sanki kendi içinden gelircesine zayıf bir fısıltı duydu: “ ....ala... ana ... lala.... lele... na.. nanne...” Hepsi buydu. Kulaklığın içinde birdenbire tiz tonlarda bir miyavlama, ciyaklama, gaklama sesleri duyuldu, bunlar delice bir hıçkırık veya vahşi, dehşet verici bir alaycı kahkahaya dönüşürcesine üst üste tekrarlanmaya başladı. Ama bunlar sadece güçlendirici akımdı. Heterodin lambasının ürettiği titreşimler fazlasıyla zayıftı çünkü.</p>

  <p class="calibre7">Sax kablo tellerini toplayıp çantaya tıktı. Nygren bir çarşaf alıp ölünün üzerine attı. Adamın ağzı şimdiye kadar kapalıydı ve şimdi hafifçe aralanmıştı, herhalde sıcaklığın etkisiyle (hibernatörün içi bu arada epey ısınmıştı - en azından Rohan’ın sırtı terlerle kaplanmıştı) ve yüzü korkunç şaşkın bir ifade almıştı. Adam beyaz bezin altında bu görünüm içinde kayboldu.</p>

  <p class="calibre7">“Bir şey söylesenize... Niçin bir şey söylemiyorsunuz?” diye haykırdı Rohan.</p>

  <p class="calibre7">Sax aygıtın kılıfındaki kayışları bağladı, ayağa kalktı ve ona doğru bir adım attı. “Kendinize hakim olun, Navigatör!”</p>

  <p class="calibre7">Rohan gözlerini kırpıştırdı, yumruklarını sıktı - boşuna. Bu tür anlarda genellikle olduğu gibi, dizginlemekte özellikle çok zorlandığı öfke içini doldurmuştu.</p>

  <p class="calibre7">“Özür dilerim,” diye kekeledi. “Ama ne demek bunlar?”</p>

  <p class="calibre7">Sax skaphanderinin düğmelerini çözdü, giysi yere kaydı ve adamın cüssesi birdenbire küçülüverdi. Karşılarında yeniden dar omuzlu ve ince parmaklı elleriyle zayıf, eğilmiş duran adam vardı.</p>

  <p class="calibre7">“Ben de sizden fazlasını bilmiyorum,” diye cevap verdi. “Hatta belki daha da azını.”</p>

  <p class="calibre7">Rohan’ın kafası iyice karışmıştı, ama Sax’ın en son kelimelerine tutundu.</p>

  <p class="calibre7">“Niçin? Niye daha azını?”</p>

  <p class="calibre7">“Çünkü ben burada değildim. Bu cesetten başka bir şey görmedim. Oysa siz bu sabah buradaydınız. Bu görüntü size bir şey ifade etmiyor mu?”</p>

  <p class="calibre7">“Hayır. Bunlar... bunlar hareket ediyordu. Acaba hâlâ yaşıyorlar mıydı? Üzerlerindeki neydi? Şu lekeler?”</p>

  <p class="calibre7">“Hareket etmiyorlardı. Bu bir yanılsamaydı. Engrafiler<sup class="calibre8"><small class="calibre9"><sup class="calibre10"><small class="calibre11" id="filepos119780"><a href="../Text/Yenilmez_split_016.html#filepos451158"><span class="calibre11">14</span></a></small></sup></small></sup> bir fotoğraf gibi sabitleniyor. Bazen birkaç resim üst üste binmiş gibi olur, ama şimdiki öyle değildi.”</p>

  <p class="calibre7">“Ya lekeler? Bunlar da mı yanılsama?”</p>

  <p class="calibre7">“Bilmiyorum. Her şey mümkün. Ama bence değiller. Siz ne dersiniz, Nygren?”</p>

  <p class="calibre7">Ufak tefek hekim bu arada skaphanderinden sıyrılmıştı.</p>

  <p class="calibre7">“Bilmiyorum,” diye cevap verdi. “Belki de yapay görüntü değildi. Tavanda bunlardan yoktu değil mi?”</p>

  <p class="calibre7">“Bu lekelerden? Hayır. Sadece cesetlerde ve yerde. Birkaç tane de duvarlarda...”</p>

  <p class="calibre7">“Eğer bu üstüne binmiş ikinci bir görüntüye ait olsaydı, o zaman muhtemelen tüm görüntüyü kaplardı,” diye fikir yürüttü Nygren. “Ama bu da kesin değil. Bu tür engrafilerde tesadüfün rolü çok fazla.”</p>

  <p class="calibre7">“Ya ses? Şu... kekeleme?” diye sorguladı Rohan umutsuzca.</p>

  <p class="calibre7">“Ama bir kelime gayet belirgindi: anne. Duydunuz mu?”</p>

  <p class="calibre7">“Evet. Ama bir şey daha vardı. ‘Ala...lala’. Bunlar tekrarlanıp duruyordu.”</p>

  <p class="calibre7">“Evet, çünkü bütün arka beyin ana lob kabuğunu taradığım için,” diye homurdandı Sax. “Bu da, akustik belleğin bulunduğu yörenin tamamı demektir,” diye açıkladı Rohan’a. “Olağandışı olan şey buydu.”</p>

  <p class="calibre7">“Bu kelimeler mi?”</p>

  <p class="calibre7">“Hayır, onlar değil. Ölen biri her türlü şeyi düşünebilir. Annesini düşünmüş olsaydı, bu gayet normal bir şey olurdu. Ama duyma alanı boş, anlıyor musunuz?”</p>

  <p class="calibre7">“Hayır, hiçbir şey anlamadım. Niye boş olsun?”</p>

  <p class="calibre7">“Arka ana lob araştırması genellikle sonuç vermez,” diye açıkladı Nygren. “Orada çok fazla engrafi, saklanan çok fazla kelime olur. Yani, yüz kitabı bir arada okumaya çalışmanız gibi bir şey olur. Tam bir kaos oluşur. Ama bunun,” -beyaz çarşafın altındaki şekle bir göz attı - “orasında hiçbir şey yoktu. Hiçbir kelime yoktu. Sırf o birkaç hece.”</p>

  <p class="calibre7">“Evet, doğru. Algısal dil merkezinden<sup class="calibre8"><small class="calibre9"><sup class="calibre10"><small class="calibre11" id="filepos122454"><a href="../Text/Yenilmez_split_017.html#filepos451499"><span class="calibre11">15</span></a></small></sup></small></sup> sulkus rolandiye<sup class="calibre8"><small class="calibre9"><sup class="calibre10"><small class="calibre11" id="filepos122573"><a href="../Text/Yenilmez_split_018.html#filepos451929"><span class="calibre11">16</span></a></small></sup></small></sup> kadar her şeyi taradım,” dedi Sax. “Bu yüzden bu heceler habire tekrarlanıp durdu. İçinde fonematik yapı olarak artakalan tek şey bunlardı.”</p>

  <p class="calibre7">“Ya geri kalanı, ötekiler?”</p>

  <p class="calibre7">“Yok.” Sax sanki sabrı tükenmişçesine, ağır aygıtı öyle bir hızla yerden kaldırdı ki, deriden tutamağı gıcırdadı. “Orada değiller, hepsi bu. Lütfen bana, onlara ne olduğunu sormayın. Bu adam bütün akustik belleğini kaybetmiş.”</p>

  <p class="calibre7">“Ya görüntü?”</p>

  <p class="calibre7">“Bu başka bir şey. Onu görmüş. Gördüğünü anlamış olması bile gerekmiyor. Bir fotoğraf makinesi de bir şey anlamaz, ama yine de üzerine doğrulttuğunuz görüntüyü içinde saklar. Kaldı ki, onu anlayıp anlamadığını da bilmiyorum.”</p>

  <p class="calibre7">“Yardım eder misiniz, meslektaşım?” iki hekim aygıtları sırtlanıp dışarı çıktılar, kapı arkalarından kapandı.</p>

  <p class="calibre7">Rohan yalnızdı. İçini öyle bir çaresizlik doldurdu ki, masaya yaklaştı, çarşafı kenara fırlattı, ölünün gömlek düğmelerini çözdü, gömlek artık çözülmüş ve yumuşamıştı, ve dikkatle adamın göğsünü inceledi. Dokununca titredi, çünkü derisi bile yumuşamıştı artık. Dokuların çözülmesiyle kaslar gevşemişti. O zamana kadar doğal olmayan bir şekilde yukarı kalkık duran kafa cansız halde aşağı sarkmıştı, sanki adam gerçekten uyuyormuş gibi. Rohan ölü beden üzerinde esrarengiz bir salgın hastalığa, bir zehirlenme ya da böcek ısırığına ait izler aradı, ama hiçbir şey bulamadı. Sol elinin iki parmağı gerildi, böylece küçük bir açık yara görünür hale geldi, yara kanamaya başladı. Kırmızı damlalar masanın beyaz sünger kaplamasına düşüyordu. Bunlar Rohan için çok fazlaydı. Çarşafı ölünün üstüne yeniden örtmeyi bile düşünemeden kamaradan dışarı fırladı, dışarıdaki adamların yanından geçti, peşinden kovalayan varmışçasına ana çıkışa koştu. Hava geçidi bölmesinde Jarg onu durdurdu, oksijen aygıtını takmasına yardımcı oldu ve hatta ağızlığı dudaklarının arasına yerleştirdi.</p>

  <p class="calibre7">“Bir şey bulamadınız mı, Navigatör?”</p>

  <p class="calibre7">“Hayır Jarg, hiçbir şey, hiçbir şey!”</p>

  <p class="calibre7">Asansörde yanında kimler olduğunun farkına bile varmadı. Dışarıda motorlar inliyordu. Fırtına şiddetlenmişti, kum bulutları uçuşuyor, gemi gövdesinin pürüzlü, kaba yüzeyine çarpıyordu, Rohan bunu tamamen unutmuştu. Kıç kısmına yürüdü, ayakuçlarında yükseldi ve kalın metali elleriyle yokladı. Zırh yıpranmış, eskiyip pürüzlenmiş yaşlı kayalıklar hissini veriyordu, sert boğumcuklarla kaplanmıştı. Nakliye araçlarının arasında uzun boylu mühendis Ganong’u ayırt etti, ama ona bu olgu hakkında ne düşündüğünü sormaya kalkışmadı bile. Mühendis de onun kadarını biliyordu, yani hiçbir şey. Hiçbir şey.</p>

  <p class="calibre7">Büyük nakliye aracı içinde, bir düzine adamla birlikte geri döndü. Kabinin bir köşesinde oturuyor, ötekilerin seslerini sanki uzaktan geliyormuş gibi duyuyordu. Tayfa Terner zehirlenmeden söz ediyordu, ama ötekilerin bağırış çağırışı onun sesini bastırıyordu.</p>

  <p class="calibre7">“Zehirlenme mi? Neyle? Bütün filtreler mükemmel durumda, su rezervlerine dokunulmamış, oksijen tüpleri dolu, erzak aşırı bollukta...”</p>

  <p class="calibre7">“Küçük navigasyon kamarasında bulduğumuz adamın halini gördünüz mü?” diye sordu Blank. “Onu tanıyordum. Ama parmağında her zamanki gibi şövalye yüzük olmasaydı, tanımazdım herhalde.”</p>

  <p class="calibre7">Kimse cevap vermedi. Ana gemiye varınca Rohan derhal Horpach’ın yanına gitti. Horpach televizyon naklen yayınından ve daha önce yanlarında birkaç yüz fotoğrafla birlikte geri dönmüş olan grubun anlattıkları sayesinde durumu biliyordu bile. Rohan elinde olmadan, gördüklerini komutana anlatmak zorunda olmayışından dolayı rahatladığını hissetti.</p>

  <p class="calibre7">Astrogatör onu dikkatle inceledi ve fotokopilerle örtülü bir arazi haritasının serili durduğu masanın başından kalktı. Büyük navigasyon kamarasında yalnızdılar.</p>

  <p class="calibre7">“Kendinizi toplayın, Rohan,” dedi. “Kendinizi nasıl hissettiğinizi anlayabiliyorum, ama her şeyden önce sizin aklınıza ihtiyacımız var. Ve kendinize hakim olmanıza. Bu delice hikayenin köküne inmemiz gerekiyor.”</p>

  <p class="calibre7">“Her türlü koruyucu tertibatları vardı: Enerjobotlar, lazer cihazları ve parçacık topu. Büyük anti madde hemen uzay gemisinin yanında duruyor. Bizim elimizde ne varsa, hepsi vardı,” dedi Rohan ifadesiz bir sesle. Bir koltuğa yığıldı. “Özür dilerim.”</p>

  <p class="calibre7">Astrogatör duvardaki küçük bir dolaptan bir şişe kanyak çıkardı.</p>

  <p class="calibre7">“Eski bir kocakarı ilacı, bazen epey işe yarıyor. İçin, Rohan. Bunu eskiden savaş meydanlarında kullanırlardı...”</p>

  <p class="calibre7">Rohan sessizce keskin tatlı sıvıyı yuttu.</p>

  <p class="calibre7">“Bütün enerji aygıtlarının sayaçlarını kontrol ettim,” dedi suçlarcasına. “Mürettebat hiçbir şekilde saldırıya uğramamış. Tek bir atış bile yapmamışlar. Öylesine, öylesine....”</p>

  <p class="calibre7">“Delirmişler,” diye tamamladı astrogatör soğukkanlılıkla. “En azından bunu tam olarak bilseydik1. Ama bu nasıl olabilir ki?”</p>

  <p class="calibre7">“Seyir defterini gördünüz mü?”</p>

  <p class="calibre7">“Hayır. Onu Gaarb yanına aldı. Şimdi sizde mi?”</p>

  <p class="calibre7">“Evet. İniş tarihinden sonra sadece dört kayıt var. İnceledikleri harabelere ilişkin ve.... sinekler.”</p>

  <p class="calibre7">“Ne sineği?”</p>

  <p class="calibre7">“Bilmiyorum. Kelimesi kelimesine orada şöyle diyor....”</p>

  <p class="calibre7">Masanın üstünde açık duran defteri eline aldı.</p>

  <p class="calibre7">‘“Karada hiçbir hayat belirtisi yok. Atmosferin bileşimi...’ Bunlar analiz sonuçları. Ama işte burada, bakın: ‘Saat 18.40’ta ikinci paletli araç devriyesi harabelerden dönüş yolundayken şiddetli atmosferik yük boşalması faaliyeti içeren bir kum fırtınasına yakalandı. Bozucu etkilere rağmen telsiz irtibatı sağlandı. Devriye büyük miktarda minicik sinek... “</p>

  <p class="calibre7">Astrogatör defteri kenara bıraktı. “Ya devamı? Niye sonuna kadar okumuyorsunuz?” “Bunlar sonu zaten. Burada, en son kayıt yarıda kesiliyor.”</p>

  <p class="calibre7">“Başka bir şey yazmıyor mu?”</p>

  <p class="calibre7">“Diğer şeylere en iyisi kendiniz bakın.”</p>

  <p class="calibre7">Defteri Rohan’a uzattı. Yaprak okunaksız karalamalarla kaplıydı. Rohan fal taşı gibi açılmış gözlerle, karmakarışık çizgilere baktı.</p>

  <p class="calibre7">“Bu bir B’ye benziyor,” dedi usulca.</p>

  <p class="calibre7">“Evet. Bu da bir G’ye benziyor. Büyük bir G. Sanki küçük bir çocuk yazmış gibi. Sizce de öyle değil mi?”</p>

  <p class="calibre7">Rohan sustu, boş bardak elindeydi, bir kenara bırakmayı unutmuştu. Daha kısa süre öncesine kadar içinde yaşattığı hırsı, “Yenilmez”in komutanı olma hayalini düşündü. Şimdi ise, bu keşif seferinin kaderi hakkında karar vermek zorunda olmadığına şükrediyordu.</p>

  <p class="calibre7">“Lütfen uzman gruplarının başlarını toplayın. Rohan, uyanın!”</p>

  <p class="calibre7">“Özür dilerim, astrogatör. Danışma toplantısı mı?”</p>

  <p class="calibre7">“Evet. Herkes kütüphaneye gelsin.”</p>

  <p class="calibre7">On beş dakika kadar sonra hepsi de, renkli emayelerle kaplı duvarların arkasında kitap ve mikrofilmlerin dizili durduğu büyük, kare biçimli salonda oturuyorlardı bile. En tahammül edilmez şey, “Kondor” ile “Yenilmez”deki odaların benzerliğiydi. Ne de olsa ikisi kardeş gemilerdi. Ama Rohan -hangi köşeye bakarsa baksın- beynine kazınmış olan cinnet görüntülerini aklından kovmayı başaramıyordu.</p>

  <p class="calibre7">Burada herkesin alışık olduğu belirli bir yeri vardı. Biyolog, hekim, gezegen bilimciler, elektronikçiler ve haberleşme teknisyenleri, sibernetikçiler ve fizikçiler bir yarım daire halinde koltuklarına gömülmüştü. Bu on dokuz adam, uzay gemisinin stratejik beynini oluşturuyordu.</p>

  <p class="calibre7">Astrogatör yarı indirilmiş beyaz bez perdenin altında tek başına ayakta duruyordu.</p>

  <p class="calibre7">“Buradaki herkes ‘Kondor’un içindeki durumu biliyor mu?”</p>

  <p class="calibre7">Karşılık olarak onaylanan mırıltılar geldi.</p>

  <p class="calibre7">“Şimdiye kadar, arama ekipleri ‘Kondor’un çevresinde yirmi dokuz ölü buldu ve geminin kendisinde de otuz dört, bunlar arasında bir tanesi hibematör içinde donmuş halde, hayli iyi korunmuş. Oradan yeni gelen Dr. Nygren şimdi size bilgi verecek. . . “</p>

  <p class="calibre7">“Verecek fazla bilgi yok,” dedi ufak tefek hekim ve ayağa kalktı. Yavaşça astrogatöre doğru yürüdü. Onun ancak omzuna kadar geliyordu.</p>

  <p class="calibre7">“Cesetler arasında dokuz tane mumyalaşmış beden var. Komutanın sözünü ettiği ve ayrıca incelenen beden hariç. Aslında çoğu, kumdan çıkarılan iskeletler ya da iskelet artıklarıdır. Mumyalaşma ise gemi içinde olmuş, çünkü orada elverişli koşullar vardı: düşük nem oranı, neredeyse hiç çürüme bakterisi olmayışı ve fazla yüksek olmayan bir sıcaklık. Açık havada bulunan bedenler, yağmur mevsimlerinde daha da hızlanan çürüme sürecine uğradı, çünkü buradaki kumlar epey yüksek oranda demir oksitleri ve demir sülfitleri içeriyor ve bunlar zayıf asitlerle tepkimeye giriyorlar... Ama bu ayrıntıların önemli olmadığına inanıyorum. Ortaya çıkan tepkimelerin daha kesin bir açıklamasını arzu edecek olursanız, bunu kimyacı arkadaşlarımızdan isteyebiliriz. Her neyse, geminin dışında bir mumyalaşma imkansızdı, çünkü burada su ve içinde çözülmüş durumdaki maddeler ve üstüne üstlük kum, yıllar boyunca etki yaptı. Kemik yüzeylerinin cilalanmış gibi kaygan olmasını da bu etkenlerle açıklamak mümkün.”</p>

  <p class="calibre7">“Özür dilerim, doktor,” diye araya girdi astrogatör. “Şu anda en önemli konu, bu insanların ölüm nedenidir.”</p>

  <p class="calibre7">“Şiddete dayalı bir ölüme dair hiçbir belirti yok, en azından iyi korunmuş cesetlerde,” diye cevap verdi hekim derhal. Hiçbirinin yüzüne bakmıyordu, sanki yukarı kaldırdığı elindeki görünmez bir şeyi seyrediyor gibiydi. “Görünüşe bakılırsa, doğal şekillerde ölmüşler. “</p>

  <p class="calibre7">“Yani?”</p>

  <p class="calibre7">“Dış etkenler olmaksızın. Tek başına bulunmuş bazı kol ve bacak kemiklerinde kırıklar görülüyor, ama bunlar daha sonraki tarihlere ait olabilir. Bunu kesinleştirmek için daha uzun araştırmalar gerekiyor. Giysileri üzerlerinde olanlarda ise ne epiderma ne de kemik iskeleti hasar görmüş. Birkaç sıyrıktan başka hiçbir yaralanma yok, o sıyrıklar da kesinlikle ölüm nedeni olamaz.” “Peki, o halde nasıl ölmüşler?”</p>

  <p class="calibre7">“Bilmiyorum. Sanki açlıktan ya da susuzluktan ölmüş gibiler...”</p>

  <p class="calibre7">“Su ve gıda rezervleri tüketilmemiş,” diye araya girdi Gaarb olduğu yerden. “Biliyorum.” Bir an herkes sustu.</p>

  <p class="calibre7">“Mumyalaşma her şeyden önce, bedenin tamamen sudan arınması demektir,” diye açıkladı Nygren. Hâlâ orada bulunanlardan hiçbirinin yüzüne bakmıyordu. “Yağ dokuları gerçi değişimler geçiriyor, ama kaybolmuyor. Bu adamlarda resmen yağ dokusu yoktu. Tıpkı, uzun süre açlık çekenlerde olduğu gibi.”</p>

  <p class="calibre7">“Ama hibematördeki öyle değildi,” diye ekledi, son koltuk sırasının arkasında durmakta olan Rohan.</p>

  <p class="calibre7">“Doğru. O, muhtemelen dondu. Onun hibematöre nasıl girdiğini anlaşılmaz buluyorum. Belki orada uyuyakaldı, bir yandan da orası soğuyordu.”</p>

  <p class="calibre7">“Bir toplu zehirlenme ihtimali var mı?” diye sordu Horpach.</p>

  <p class="calibre7">“Hayır.”</p>

  <p class="calibre7">“Ama doktor, bunu kategorik olarak red... “</p>

  <p class="calibre7">“Evet, edebilirim,” diye karşılık verdi hekim. “Gezegen koşullarındaki bir zehirlenme ancak akciğer yoluyla, yani solunan gazlarla, yemek borusu üzerinden ya da deri yoluyla düşünülebilir. İyi korunmuş cesetlerden birisi bir oksijen aygıtı taşıyordu. Oksijen tüpü doluydu ve birkaç saat daha yeterli hava sağlayabilirdi.”</p>

  <p class="calibre7">Doğru, diye düşündü Rohan., Adamı, kafatasını çevreleyen gergin deriyi, çene kemikleri üzerindeki kahverengi lekeleri, içinden kum taneciklerinin döküldüğü göz çukurlarım hatırlıyordu.</p>

  <p class="calibre7">“Adamlar zehirli bir şey yemiş olamazlar, çünkü burada yenebilir hiçbir şey yok zaten. Yani karada yok. Okyanusta avlanmaya da çıkmadılar. Felaket, inişten kısa süre sonra meydana geldi. Henüz harabelerin içine tek bir keşif grubu göndermişlerdi. Hepsi buydu. Hah, McMinn gelmiş. İşinizi bitirdiniz mi, McMinn?”</p>

  <p class="calibre7">“Evet,” dedi, kapıda görünen biyokimyacı.</p>

  <p class="calibre7">Bütün başlar o yana döndü. Biyokimyacı koltuk sıralarının arasından kendine bir yol aradı ve Nygren’in yanında durdu. Uzun laboratuvar önlüğü henüz üzerindeydi.</p>

  <p class="calibre7">“Analizler tamam mı?”</p>

  <p class="calibre7">“Evet.”</p>

  <p class="calibre7">“Dr. McMinn hibernatörde bulunan adamın bedenini inceledi,” diye açıkladı Nygren. “Neler saptadığınızı bize hemen söyleyebilir misiniz?”</p>

  <p class="calibre7">“Hiçbir şey,” diye karşılık verdi McMinn. Saçları o kadar açık renkti ki, sarışın mı, yoksa ağarmış mı anlamak zordu, ayrıca gözleri de çok açık renkti. Hatta göz kapakları bile çillerle kaplıydı. Ama şu anda onun bu koca beygir suratı hiç kimsede alaycı ifadeler uyandırmıyordu.</p>

  <p class="calibre7">“Hiçbir organik ya da anorganik zehir yok. Tüm enzimatik doku grupları normal. Kanda normdan sapma yok. Midede sindirilmiş ekmek ve konsantre besin artıkları.”</p>

  <p class="calibre7">“O halde nasıl ölmüş?” diye sordu Horpach. Hâlâ sakindi.</p>

  <p class="calibre7">“Sadece donmuş,” diye cevap verdi McMinn. Önlüğünün hâlâ üzerinde olduğunu ancak şimdi fark etti. Düğmeleri çözdü ve önlüğü yanındaki boş bir koltuğun üstüne attı. Kaygan kumaş koltuğun üzerinden kayıp yere düştü.</p>

  <p class="calibre7">“O halde kanaatiniz nedir, baylar?” Astrogatör onları sıkıştırmakta kararlıydı.</p>

  <p class="calibre7">“Yok,” dedi McMinn. “Söyleyebileceğim tek şey, bu adamların bir zehirlenmeye uğramadığıdır.”</p>

  <p class="calibre7">“Belki çabuk bozunan bir radyoaktif madde olamaz mı? Ya da sert ışıma?”</p>

  <p class="calibre7">“Öldürücü dozlarda sert ışıma iz bırakır: Kapillar zarlarda hasar, peteşiler<sup class="calibre8"><small class="calibre9"><sup class="calibre10"><small class="calibre11" id="filepos139827"><a href="../Text/Yenilmez_split_019.html#filepos452255"><span class="calibre11">17</span></a></small></sup></small></sup>, kan tablosunda değişiklikler. Bu tür değişimlere rastlamadık Öldürücü dozda olup da sekiz yıl içinde iz bırakmadan kaybolabilecek bir radyoaktif madde de yoktur. Buradaki radyoaktivite dünyadakinden daha düşük. Bu adamlar herhangi türden bir ışıma ile karşılaşmadılar. Bunu size garanti edebilirim.”</p>

  <p class="calibre7">“Ama onları bir şey öldürmüş olmalı,” dedi gezegen bilimci Ballmin sesini yükselterek.</p>

  <p class="calibre7">McMinn sustu. Nygren ona bir şey fısıldadı. Biyokimyacı başıyla onayladı ve koltuk sıralarının arasından geçerek dışarı çıktı. Sonra Nygren de kürsüden inip yerine oturdu.</p>

  <p class="calibre7">“Manzara kötü görünüyor doğrusu,” dedi astrogatör. “En azından biyologlardan medet umamıyoruz. Beyler arasından fikir belirtmek isteyen yok mu?”</p>

  <p class="calibre7">“Evet, ben.” Atom fizikçisi Sarner ayağa kalktı.</p>

  <p class="calibre7">“Kondor’un yok oluşunun açıklaması kendi içinde aranmalı,” dedi ve hipermetrop kuşgözleriyle sırayla herkesin yüzüne baktı. Saçlarının siyahlığının yanında, gözbebeği neredeyse beyaz gibi görünüyordu. “Yani, bir açıklaması var, ama şu anda henüz biz göremiyoruz. Kamaralardaki kargaşa, dokunulmamış erzaklar, ölülerin hali ve konumları, hasar görmüş tertibatlar - bütün bunların bir anlamı var.”</p>

  <p class="calibre7">“Söyleyecek başka şeyiniz yoksa,” diye araya girdi Gaarb kızgınlıkla.</p>

  <p class="calibre7">“Acele etmeyin. Karanlıkta dolanıyoruz, bir yol aramamız gerekiyor. Şimdilik bildiklerimiz pek az. Edindiğim izlenim o ki, ‘Kondor’un içinde gördüğümüz belirli bazı şeylerin adını koymaya cesaret edemiyoruz. Bu yüzden bu kadar büyük bir inatla bir zehirlenme ve bunun yol açtığı bir toplu cinnet hipotezine sarılıyoruz. Oysa kendi menfaatimiz ve ‘Kondor’daki adamların anısına saygı adına, gerçeklerle korkmadan yüzleşmeliyiz. Bu yüzden sizlerden rica ediyorum, kategorik olarak talep ediyorum, lütfen her birimiz, belki de henüz kimseye anlatmadığı, aslında hemen unutmayı tercih edeceği, geminin içinde onu en çok dehşete düşüren şeyi, hemen burada dile getirsin.”</p>

  <p class="calibre7">Sarner oturdu. Rohan kendiyle mücadele etti ve nihayet, banyoda gözüne çarpan sabun parçalarından söz etti.</p>

  <p class="calibre7">Sonra Gralew ayağa kalktı. Yırtık harita destelerinin ve parçalanmış kitapların altında, güverte döşemesi kurumuş dışkılarla doluydu.</p>

  <p class="calibre7">Bir başkası, üzerinde diş izleri bulunan bir konserve kutusundan söz etti, sanki birisi tenekeyi ısırarak açmaya çalışmış gibi. Gaarb’ı en fazla sarsan şey seyir defterindeki karalamalar ve bir de “sinekler” hakkındaki değinme olmuştu. Ama bunu anlatmakla yetinmedi.</p>

  <p class="calibre7">“Diyelim ki, ‘kent’teki tektonik çukurdan bir zehirli gaz dalgası sızdı ve rüzgâr onu füzeye kadar taşıdı. İhmal sonucunda da kapak tam kapatılmadıysa...”</p>

  <p class="calibre7">“Sadece dış kapak tam kapanmamıştı, meslektaşım Gaarb. Buna hava geçidi bölmesindeki kum işaret ediyor. Buna karşılık iç kapak kapalıydı.”</p>

  <p class="calibre7">“Onu sonra kapatmış olabilirler, gazın etkisini hissetmeye başladıktan sonra.”</p>

  <p class="calibre7">“Bu imkânsız, Gaarb. Dış kapak açıkken iç kapağı açamazlar. İkisini ayna anda açmak imkânsız, böylelikle dikkatsizlik ya da ihmal ihtimali kalmıyor.”</p>

  <p class="calibre7">“Ama bir konuda kuşkum yok: aniden olmuş olmalı. Toplu cinnet - uzaydaki bir uçuş sırasında psikoz vakası görülemeyeceğini iddia etmiyorum. Ama bir gezegende, üstelik inişten topu topu birkaç saat sonra olamaz ki. Tüm mürettebatı etkisine alan toplu bir cinnet ancak bir zehirlenme sonucu olabilir...”</p>

  <p class="calibre7">“Ya da infantilizm,” diye araya girdi Sarner.</p>

  <p class="calibre7">“Ne? Ne diyorsunuz siz?” Gaarb şaşkındı. “Bu bir şaka mı?”</p>

  <p class="calibre7">“Böyle bir durumda şaka yapmam. İnfantilizm dedim, çünkü başka hiç kimse bunu dile getirmedi, seyir defterindeki karalamalara, yırtık yıldız almanaklarına, sanki güçlükle çizilmiş gibi görünen kocaman harflere rağmen. Bunları hepiniz gördünüz, öyle değil mi?”</p>

  <p class="calibre7">“Ama ne demek bu?” diye sordu Nygren. “Bunun bir hastalık olduğunu mu iddia ediyorsunuz?”</p>

  <p class="calibre7">“Hayır. Galiba hastalık değil, değil mi doktor?”</p>

  <p class="calibre7">“Kesinlikle değil.”</p>

  <p class="calibre7">Bir kere daha ortalık sessizliğe büründü. Astrogatör tereddüt ediyordu.</p>

  <p class="calibre7">“Bu bizi yanlış ize sürükleyebilir gerçi. Nekroskobik<sup class="calibre8"><small class="calibre9"><sup class="calibre10"><small class="calibre11" id="filepos145314"><a href="../Text/Yenilmez_split_020.html#filepos452577"><span class="calibre11">18</span></a></small></sup></small></sup> muayenelerin sonuçları her zaman güvensizlik payı içerir. Ama şu anda, bunun nasıl bir zararı olabileceği hakkında fikrim yok. Dr. Sax...”</p>

  <p class="calibre7">Nörofizyolog, hibernatörde donarak ölen adamın beyninde buldukları görüntüyü tarif etti, ayrıca ölünün akustik belleğindeki heceleri de anlattı. Bu, bir soru yağmurunun patlak vermesine neden oldu. Rohan da bu deneye tanık olduğu için çaprazlama soru yağmuruna hedef oldu. Ama bir sonuca varamadılar.</p>

  <p class="calibre7">“Bu lekelerde insan ister istemez ‘sinekleri’ hatırlıyor,” dedi Gaarb. “Bir saniye, belki de ölüm nedenleri farklı farklıydı. Diyelim ki, mürettebat zehirli böceklerin saldırısına uğradı. Sonuçta mumyalaşmış deri üzerinde küçük ısırıkları saptamak mümkün değil. Hibernatörde bulduğumuz adam ise, arkadaşlarının akıbetinden kurtulmak için bu böceklerden kaçmaya çalışıyordu... ve bu arada dondu.”</p>

  <p class="calibre7">“O zaman ölmeden önce onda niye amnezi ortaya çıktı?”</p>

  <p class="calibre7">“Bellek kaybı mı? Bu kesin şekilde saptandı mı?”</p>

  <p class="calibre7">“Nekroskobik muayene sonuçlarına güvenilebildiği ölçüde, evet.”</p>

  <p class="calibre7">“Peki böcek hipotezine ne diyorsunuz?”</p>

  <p class="calibre7">“Bu soru hakkında Lauda konuşsun.”</p>

  <p class="calibre7">Lauda, uzay gemisinin başpaleobiyoloğu idi. Ayağa kalktı ve herkesin sakinleşmesini bekledi.</p>

  <p class="calibre7">“Bu sinek denilen şeylerden söz etmeyişimiz tesadüf değil. Biyoloji hakkında bir parça bile bilgisi olanlar bilir ki, belirli bir biyotopun dışında, yani çevre ve bu çevre içinde görülen tüm türlerden oluşan bir üst birim olmaksızın, hiçbir organizma yaşayamaz. Şimdiye kadar araştırılmış tüm evrende böyledir bu. Yaşam ya devasa bir biçimsel çeşitlilik yaratır ya da hiç ortaya çıkmaz. Dolayısıyla da karadaki bitkiler, başka simetrik, omurgasız organizmalar ve saire gelişmedikçe, böcekler ortaya çıkamazdı. Size genel evrim teorisi hakkında bir sunuş yapmak istemiyorum, sanırım bunun imkânsız olduğuna dair size güvence vermem yeterli olacaktır. Burada ne zehirli sinekler, ne de derikanatlılar ya da örümcekler gibi başka eklembacaklılar yoktur. Ayrıca bunlarla akraba biçimler de yoktur.”</p>

  <p class="calibre7">“Bundan nasıl bu kadar emin olabilirsiniz?” diye itiraz etti Ballmin.</p>

  <p class="calibre7">“Benim öğrencim olsaydınız, Ballmin, o zaman şimdi bu uzay gemisinde olmazdınız, çünkü benim dersimin sınavından geçemezdiniz,” dedi paleobiyolog soğuk bir sesle ve orada bulunanlar gayriihtiyari sırıttılar. “Sizin gezegen bilim bilginizi bilemiyorum, ama evrim biyolojisinden ‘zayıf’ alırdınız!”</p>

  <p class="calibre7">“Tipik uzman lakırdısı. Harcanan vakte yazık değil mi?” diye birinin fısıldadığını duydu Rohan. Rohan döndü ve kendisine göz kırpan Jarg’ın esmer, geniş yüzü ile karşılaştı.</p>

  <p class="calibre7">“Belki de gezegen kökenli böcekler değildir bunlar,” diye dayattı Ballmin. “Belki dışarıdan getirildiler.”</p>

  <p class="calibre7">“Nereden peki?”</p>

  <p class="calibre7">“Nova’nın gezegenlerinden.”</p>

  <p class="calibre7">Hepsi birden aynı anda konuşmaya başladı. Yatışmalarını sağlamak epey zaman aldı.</p>

  <p class="calibre7">“Meslektaşlar!” dedi Sarner. “Ballmin’in fikrinin kaynağını biliyorum. Fikir Dr. Gralew’den kaynaklanıyor.”</p>

  <p class="calibre7">“Peki peki, bu konuyu başlatanın ben olduğumu inkâr etmiyorum,” diye itiraf etti fizikçi.</p>

  <p class="calibre7">“Mükemmel. Diyelim ki, akla yakın görünen hipotezler artık bizim için lüks hale geldi ve son derece delice varsayımlara ihtiyacımız var. Peki, öyle olsun. Sayın biyologlar! Diyelim ki, novanın bir gezegeninden bir uzay gemisi oradaki böcekleri buraya getirdi. Bunlar buranın koşullarına ayak uydurabilir miydi?”</p>

  <p class="calibre7">“Eğer delice bir hipotez olmak zorundaysa, elbette olabilir,” diye kabul etti Lauda, oturduğu yerden. “Ama böyle bir hipotez de her şeyi açıklamak zorundadır.”</p>

  <p class="calibre7">“Yani?”</p>

  <p class="calibre7">“Yani, ‘Kondor’un dış zırhını neyin kemirdiğini açıklamalıdır. Hem de öyle bir kemirme ki, mühendislerin bana dediğine göre, bu gemi genel bir bakımdan geçmedikçe yolculuk yapamaz durumdadır. Herhangi bir böcek türünün, bir molibden alaşımını midelerinde sindirebilecek şekilde uyum sağladığına inanabilir misiniz? Bu alaşım, tüm evrenin en sert maddelerinden biridir. Mühendis Petersen, bu tür bir zırhı tahrip edebilecek şeyler nelerdir?”</p>

  <p class="calibre7">“Eğer doğru şekilde sertleştirildiyse, aslında hiçbir şey,” diye cevap verdi başmühendis yardımcısı. “Elmaslarla üzerinde hafif bir çukur açmak mümkün, ama sadece bunun için bile bir ton elmas matkap ucu ve bin saat zaman harcamak gerekir. Asitlerle şansınız daha yüksek. Ama anorganik asitler olması gerekir. Bunların da en az iki bin derecelik sıcaklıklarda ve belirli katalizörler yardımıyla etki etmesi gerekir.”</p>

  <p class="calibre7">“Peki sizce ‘Kondor’un zırhını kemiren şey nedir?”</p>

  <p class="calibre7">“Hiçbir fikrim yok. Bir asit banyosunun içinde, hem de tam en uygun sıcaklıkta bekletilmiş olsaydı, o zaman böyle görünürdü. Ama ışın tüpü plazma kaynağı ve katalizörler olmadan, burada bu hale nasıl gelmiş olabilir, bunu hayal bile edemiyorum.”</p>

  <p class="calibre7">“işte sizin sineklerin marifeti, meslektaşım Ballmin,” dedi Lauda ve oturdu.</p>

  <p class="calibre7">“Tartışmayı sürdürmenin anlamı olmadığına inanıyorum,” diye fikrini belirtti, o zamana kadar susmuş olan astrogatör. “Belki de bunun için fazla erkendi. Araştırmalarımızı sürdürmekten başka çare kalmıyor. Üç gruba ayrılıyoruz. Biri harabelerle, biri ‘Kondor’ ile ilgileniyor, biri de batı çölünün içlerine bir gezi yapıyor. Bu da imkânlarımızın üst sınırı demek, çünkü permimetreden on dört enerjobottan daha fazlasını alamam, ‘Kondor’un birkaç makinesini çalıştıracak olsak bile. Üçüncü kademe alarm sürüyor.”</p>

  <p class="calibre1" id="filepos152406"><span class="calibre6"><span class="italic"><span class="bold">İLK</span></span></span></p>

  <p class="calibre7">Buram buram, ağır, yapışkan bir karanlıkla sarmalanmıştı. Boğulacak gibiydi. Umutsuzluk içinde, elini kolunu bağlayan görünmez, ele gelmez düğümlerle boğuştu, onları koparıp atmaya çalıştı, ama karanlığın içine battıkça batıyordu. Düğümlenen gırtlağında çığlığı boğulup kaldı. Boşu boşuna bir silah arandı. Çıplaktı. Son bir kere tüm gücünü topladı, bağırmaya çalıştı. Aniden, kulakları sağır eden bir gürültü uykusuna son verdi. Rohan sersem halde ranzasından aşağı atladı. Sadece, etrafının karanlık olduğunu ve alarm sinyalinin durmaksızın çaldığını biliyordu. Bu artık rüya değildi. Işığı açtı, skaphanderini üstüne geçirdi ve dışarı fırladı. Tüm katlarda adamlar asansörün önüne yığılmıştı. Sadece sinyallerin süren cayırtısı duyuluyordu. Duvarlarda ışıklı kırmızı harflerle ‘alarm’ kelimesi parlıyordu. Kumanda merkezine koştu. Astrogatör normal günlük kıyafeti içinde büyük ekranın karşısında duruyordu. “Alarmı durdurdum bile,” dedi sakince. “Sadece yağmur, Rohan. Baksanıza, güzel bir manzara.”</p>

  <p class="calibre7">Gerçekten de, gece gökyüzünün tepe kısmını gösteren ekranda sayısız enerji kıvılcımları parlıyordu. Yüksekten düşen yağmur damlaları, “Yenilmez”i dev bir fanus gibi örten güç alanının görünmeyen koruyucu kılıfına çarpıyor, anında mikroskobik boyutlardaki patlama alevlerine dönüşüyor ve kuzey ışıklarının yüzlerce kere güçlü bir benzeri halinde, titreşen ışıklarla manzarayı aydınlatıyordu.</p>

  <p class="calibre7">“Otomatların daha iyi programlanması gerekirdi,” dedi Rohan bezgin bir sesle. Artık tamamen uyanmıştı, uykusu kaçmıştı. “Terner’e anhilasyonu açmamasını söyleyeceğim, yoksa rüzgârın üstümüze savurduğu her kum tanesi bizi gecenin ortasında ayağa kaldıracak.”</p>

  <p class="calibre7">“Bunu bir alarm provası, bir tür tatbikat kabul edelim,” diye cevap verdi astrogatör, beklenmedik ölçüde keyfi yerinde görünüyordu. “Şimdi saat dört. Kamaranıza dönebilirsiniz, Rohan.”</p>

  <p class="calibre7">“Doğrusunu söylemek gerekirse, buna pek istekli değilim, ya siz?”</p>

  <p class="calibre7">“Ben uykumu aldım. Bana dört saat yetiyor. On altı yıl uzayda yaşadıktan sonra dünyadaki uyku ritminden geriye bir şey kalmadı. Rohan, araştırma gruplarının azami güvenliği üzerine kafa patlatıyorum. Her yere enerjobot taşımak ve orada koruyucu alan açmak hayli hantallık yaratır. Siz ne dersiniz?”</p>

  <p class="calibre7">“Adamlara kişisel emitörler verilebilir. Ama bu da sorunu çözmüyor. İnsan bir koruyucu balonla çevriliyken hiçbir şeye dokunamıyor.... Nasıldır bilirsiniz. Sonra, güç alanının çapını fazla küçültürseniz de, o zaman yanıklar meydana gelebilir. Bu türden olayları gördüm.”</p>

  <p class="calibre7">“Hiç kimsenin karaya çıkmasına izin vermeyip uzaktan kumandalı robotlar yardımıyla çalışmayı bile düşündüm,” diye itiraf etti astrogatör. “Ama bu, sadece birkaç saatliğine ya da bir günlüğüne olabilecek bir şey. Oysa bizim daha uzun süre kalmamız gerekeceğine inanıyorum.”</p>

  <p class="calibre7">“O halde ne yapmayı düşünüyorsunuz?”</p>

  <p class="calibre7">“Her araştırma grubunun, bir güç alanı ile korunan bir çıkış üssü olacak. Ama grubun tek tek üyeleri belirli bir hareket serbestliğine sahip olmak zorunda, yoksa güvenlik önlemleri yüzünden hiçbir sonuç alamaz hale geliriz. Serbestliğin tek bir şartı var: Güç alanının dışında çalışan herkesin arkasında, korunma alanından onu sürekli gözlemleyen bir adam olacak. Hiç kimseyi gözden kaybetmemek -Regis lll’teki birinci ilkemiz bu olacak.”</p>

  <p class="calibre7">“Beni hangi gruba atayacaksınız?”</p>

  <p class="calibre7">“Kondor’da çalışmak ister misiniz? Görüyorum ki, hayır. Peki. Geriye kent ya da çöl kalıyor. Seçebilirsiniz.”</p>

  <p class="calibre7">“Kenti seçiyorum, astrogatör. Sırrın orada gizli olduğuna inanıyorum.”</p>

  <p class="calibre7">“Belki. O halde yarın - yo, artık bugün sayılır, dışarıda şafak söküyor bile - dünkü grubunuzu alın. Yanınıza birkaç arktan vereceğim. Birkaç el lazeri de fena olmaz, çünkü bana yakın mesafede etkili olacakmış gibi geliyor.”</p>

  <p class="calibre7">“Neye karşı peki?”</p>

  <p class="calibre7">“Bunu bir bilseydim... Ha, yanınıza bir de mutfak alın, böylece bağımsız olursunuz ve gemiden erzak sevkiyatı gerekmeden çalışabilirsiniz.”</p>

  <p class="calibre7">Neredeyse hiç ısıtmayan kızıl güneş, gök kubbeyi terk etmeye hazırlanıyordu. Grotesk binaların gölgeleri uzuyor, birbirine karışıyordu. Rüzgar, metal piramitlerin arasındaki yürüyen kumulları bir yandan ötekine doğru sürüklüyordu. Rohan dürbünle, ağır bir arazi aracının damından Gralew ile Chen’i gözlüyordu. İki adam koruyucu alanın dışında, kara bir “bal peteği”nin eteğiyle uğraşıyorlardı. Portatif spot ışığının askı kayışı ensesini kesmeye başlamıştı. Gözünü adamlardan ayırmaksızın kayışı tutup mümkün olduğu kadar arkaya doğru itti. Chen’in elindeki plazma kaynağının alevleri minicik, kıvılcımlar saçan bir elmas gibi ışıldıyordu. Aracın içinden çağrı sinyalinin sesi geliyordu ve ses düzenli aralıklarla tekrarlanıyordu, ama bir kere bile başını çevirip bakmadı. Sürücünün telsize cevap verişini duydu.</p>

  <p class="calibre7">“Navigatör! Komutandan emir! Hemen dönmemiz gerek!” diye seslendi Jarg heyecanla, tavan penceresinden kafasını çıkararak.</p>

  <p class="calibre7">“Geri ha? Neden?”</p>

  <p class="calibre7">“Ben de bilmiyorum. Sürekli dönüş sinyali gönderiyorlar, hatta dört kere E.V. gönderdiler.”</p>

  <p class="calibre7">“E.V mi? Of, her yerim kaskatı! O zaman acele etmemiz lazım. Bana mikrofonu uzatın, döner ikaz lambalarını da çıkarın.”</p>

  <p class="calibre7">On dakika sonra bütün adamlar dış bölgeden geri dönmüş, araçlarına binmişti bile. Rohan küçük konvoyunu, bu engebeli arazide mümkün olan en yüksek hızla gitmeye zorluyordu. Artık yanında telsizci olarak çalışan Blank, birden kulaklığı ona uzattı. Rohan aracın çelik gövdesine bindi; içerisi sıcak plastik kokuyordu, yüksek bir vızıltı sesiyle çalışan vantilatörün hava akımı saçlarını dalgalandırıyordu; Rohan, batı çölünde bulunan Gallagher’in grubu ile “Yenilmez” arasındaki telsiz konuşmalarını dinlemeye başladı.</p>

  <p class="calibre7">Fırtına çıkıyor gibiydi. Daha sabahtan barometreler hava basıncının düştüğünü göstermişti, ama ancak şimdi yassı, lacivert bulutlar ufku tırmanmaya başlıyordu. Tepede işe gökyüzü açıktı. Atmosfer parazitlerinden yana hiç kıtlık çekilmiyordu doğrusu - kulaklıklardan o kadar çok çıtırtı geliyordu ki, ancak mors alfabesiyle irtibat kurulabiliyordu. Rohan bir dizi şifreli sinyal duydu. Çok geç devreye girmişti ve konunun ne olduğunu bilmiyordu. Sadece, Gallagher’in grubunun da en yüksek hızla geriye dönmekte olduğunu, uzay gemisinde alarm emri verildiğini ve tüm hekimler için seferberlik durumu ilan edildiğini anladı.</p>

  <p class="calibre7">“Hekimler için acil seferberlik”, dedi, heyecanla ona bakmakta olan Ballmin ile Gralew’e. “Bir kaza, ama herhalde ciddi bir şey değildir. Belki bir toprak kayması, birisi de toprak altında kalmış olabilir.”</p>

  <p class="calibre7">Bunu söylemesinin nedeni, Gallagher’in adamlarının arazi keşfi için öngörülmüş yerde jeolojik kazılar yapacağının bilinmesiydi. Ama aslında kendisi de, işin olağan bir iş kazasından ibaret olduğuna inanmıyordu.</p>

  <p class="calibre7">Uzay gemisinden yaklaşık altı kilometre uzaktaydılar, ama öteki grup anlaşılan çok daha erken geri çağrılmıştı, çünkü “Yenilmez”in dik, siyah siluetini görebilecek kadar yaklaştıklarında taze izlere rastladılar; paletli araçlara ait izler bu rüzgar koşullarında yarım saat içinde silinip giderdi.</p>

  <p class="calibre7">Dış alanın sınırına yaklaştılar ve kumanda merkezini, geçidin açılması için aradılar. Cevap hayret verici kadar uzun süre gecikti. Nihayet olağan mavi sinyaller parladı ve korunmuş bölgeye girdiler. “Kondor”da görev yapan grup gelmişti bile. Demek ki onlardan önce içeri alınan grup onlardı, Gallagher’in jeologları değil. Rampanın yanında ve geminin araç girişinde paletli araçlar yolu tıkıyor, insanlar dizlerine kadar kuma batarak amaçsızca dolanıyordu. Otomatların farları yanıp sönüyordu.</p>

  <p class="calibre7">Hava kararmaya başlamıştı. Önceleri Rohan bu karışıklık içerisinde ne yapacağını şaşırdı. Aniden tepeden aşağıya çiğ ve parlak bir ışık ışını düştü. Büyük farın aydınlığında füze dev bir fener kulesine dönüşmüştü. Far çölün içinde, sanki yürüyüş halindeki koca bir savaş filosu gibi görünen bir ışık sırasına yöneldi. Güç alanının ikaz ışıklan bir kere daha parladı, geçit açıldı. Makineler daha durmamıştı ki, Gallagher’in adamları araçlardan kuma atladılar. Rampadan tekerlekler üzerindeki ikinci bir far daha aşağıya indi ve motoru durdurulmuş araçlar kalabalığının içinden, üstünde bir adamın yattığı bir sedye taşıyan bir grup adam çıkıverdi.</p>

  <p class="calibre7">Yanından geçtikleri sırada Rohan önündeki adamlardan birisini kenara itti ve aniden donakaldı. İlk anda gerçekten bir kaza sandı, ama sonra, sedyedeki adamın kollarının ve bacaklarının bağlı olduğunu gördü.</p>

  <p class="calibre7">Adam öyle kıvranıyordu ki, onu bağlayan ipler kopacakmış asma gıcırdıyordu, bir yandan da sonuna kadar açılmış ağzından korkunç inleme sesleri çıkıyordu. Grup farların ışık huzmelerini izleyerek yoluna devam etti, ama insan sesine hiç benzemeyen o inleme, şimdiye kadar duymuş olduğu hiçbir sesle karşılaştırılamayacak o sesler, hâlâ karanlıkta, olduğu yere çakılmış gibi kalakalan Rohan’ın kulaklarını tırmalıyordu. Beyaz huzme, içindeki adamlarla birlikte gittikçe küçüldü, rampadan yukarı tırmandı ve yükleme kapağının kara deliği içerisinde kayboldu. Rohan neler olduğunu sorup durdu, ama etrafındaki tüm adamlar “Kondor5’ grubundandı ve onlar da daha fazlasını bilmiyordu.</p>

  <p class="calibre7">Bu halde epey zaman geçtikten sonra nihayet, bir ölçüde ortalığı düzenleyebilecek kadar kendine geldi. Araç konvoyu yeniden harekete geçti ve gürültüyle rampadan yukarı çıktı, asansörde ışıklar yandı, aşağıda bekleşenler giderek azaldı. Rohan yukarı çıkan son adamlar arasındaydı, yanlarında ağır malzemeleri yüklenmiş arktanlar vardı ve onların sarsılmaz sükûneti kendisine, sanki kasıtlı, kaba bir alaycılık gibi geliyordu. Geminin içinde bilgilendiricilerin ve telefonların bitmek bilmeyen zil sesleri yükseliyor, duvarlarda hâlâ hekimler için alarm sinyalleri yanıp sönüyordu, ama nihayet bir süre sonra ikaz ışıkları söndü. Koridorlar boşaldı. Mürettebatın bir kısmı yemekhaneye indi. Koridorda konuşmalar ve yankılanan ayak sesleri duydu. Geride kalmış bir arktan döşemeyi inleterek robot bölmesine ilerliyordu. Nihayet herkes dağılmıştı. O ise felç olmuş gibi geride kaldı, sanki olan biteni anlayabileceğinden umudunu kesmiş gibi, sanki birdenbire bütün bunların bir açıklaması olmadığını ve asla olmayacağını kavramış gibi. “Rohan!”</p>

  <p class="calibre7">Karşısında Gaarb duruyordu. Sesleniş onu, sarsarcasına kendine getirdi. Aniden irkildi.</p>

  <p class="calibre7">“Ha, siz miydiniz doktor? Siz de gördünüz mü? Kimdi o?”</p>

  <p class="calibre7">“Kertelen.”</p>

  <p class="calibre7">“Ne? İmkânsız!”</p>

  <p class="calibre7">“Neredeyse sonuna kadar onunlaydım.” “Sonuna kadar mı?”</p>

  <p class="calibre7">“Onunlaydım,” dedi Gaarb doğal görünmeyecek kadar sakin bir sesle. Rohan hekimin gözlüklerinde koridor lambalarının yansımasını görüyordu.</p>

  <p class="calibre7">“Çöldeki keşif grubunda mı?” diyebildi sonunda.</p>

  <p class="calibre7">“Evet.”</p>

  <p class="calibre7">“Peki ne oldu ona?”</p>

  <p class="calibre7">“Gallagher orayı sismografik sondajlara göre seçmişti. Dar, kıvrımlı boğaz vadilerden oluşan bir labirente girdik,” dedi Gaarb tereddütlü bir sesle, sanki olayların akışını zihninde güç bela canlandırmaya çalışıyormuşçasına. “Yumuşak, sellerle çıplaklaşmış, organik kökenli kayalıklar bir sürü mağara ve tünelle doluydu. Paletli araçları dışarıda bırakmak zorunda kaldık... Tek sıra halinde arka arkaya yürüyorduk. On bir adam. Ferrometreler<sup class="calibre8"><small class="calibre9"><sup class="calibre10"><small class="calibre11" id="filepos166537"><a href="../Text/Yenilmez_split_021.html#filepos452888"><span class="calibre11">19</span></a></small></sup></small></sup> büyük miktarda demir kütleleri gösteriyordu. Bunları arıyorduk. Kertelen, orada bir yerlerde gizli makineler bulunduğu düşüncesindeydi... “</p>

  <p class="calibre7">“Evet, bana da buna benzer bir şeyler söylemişti. Sonra?” “Bir mağarada çamur tabakasının hemen altında -orada dikit ve sarkıtlar bile var- bir otomata benzer bir şey buldu.”</p>

  <p class="calibre7">“Öyle mi?”</p>

  <p class="calibre7">“Yo, düşündüğünüz gibi değil. Bir enkazdı, paslanmış bile değil -paslanmayan bir alaşım olmalı- ama aşınmış, yarı yanmış, parçalanmış halde.”</p>

  <p class="calibre7">“Belki de başkaları da...”</p>

  <p class="calibre7">“Ama bu otomat en azından 300.000 yıllık!”</p>

  <p class="calibre7">“Bunu nereden biliyorsunuz ki?”</p>

  <p class="calibre7">“Yüzeyinde, kayalık kubbedeki sarkıtlardan aşağı damlayıp buharlaşan sulardan kireçtaşı çökelmişti. Gallagher’in kendisi, buharlaşma hızı, yoğuşum oluşumu ve yoğuşum miktarından hareketle, en ihtiyatlı varsayımlarla hesap yaptı ve 300.000 yıl buldu. Otomatın neye benzediğini biliyor musunuz? Neredeyse bu harabeler gibi!”</p>

  <p class="calibre7">“Yani aslında otomat falan değil!”</p>

  <p class="calibre7">“Hayır, hareket eden bir şey olmalıydı, ama iki bacak üzerinde değil. Bir yengeç gibi de değil. Kaldı ki, bunu inceleyecek zamanımız olmadı, çünkü hemen ardından...”</p>

  <p class="calibre7">“Ne oldu?”</p>

  <p class="calibre7">“Belirli aralıklarla adamları sayıyordum. Güç alanının içindeydim ve onları gözlemem gerekiyordu, biliyorsunuz. Ama hepsinin de maskesi vardı, siz de bilirsiniz ya, bu yüzden adamları ayın etmek zorlaşıyordu, koruyucu giysilerin renkleri de görünmez olmuştu, çünkü kile bulanmışlardı. Birdenbire birisi eksikti. Seslenip hepsini bir araya topladım, aramaya başladık. Kertelen bulgusuna çok sevinmiş ve umutla ilerlemeye devam etmişti.... Onun sadece boğaz vadinin bir yan kolunda yolunu kaybetmiş olduğunu düşündüm. Vadiler bir sürü kola ayrılıyordu, ama hepsi de kısa, basık ve gayet aydınlıktı. Birdenbire bir köşeyi dönüp karşımıza çıktı. O haldeydi bile. Nygren yanımızdaydı. Bir sıcak çarpması olduğunu düşündü....’ ‘</p>

  <p class="calibre7">“Peki gerçekten nesi var?”</p>

  <p class="calibre7">“Bilincini kaybetmiş. Yani, tam olarak öyle de değil. Yürüyebiliyor, hareket edebiliyor, yalnız onunla herhangi bir şekilde temas kurmak imkânsız. Ayrıca dili tutulmuş. Sesini duydunuz mu?”</p>

  <p class="calibre7">“Duydum.”</p>

  <p class="calibre7">“Şimdi biraz bitkin düşmüşe benziyor. Daha önce çok daha korkunçtu. İçimizden hiçbirini tanımadı. ilk an, bize en korkunç gelen şey buydu. ‘Kertelen, neredeydiniz allahaşkına?’ diye seslendim ona, ama sağır gibi yanımdan geçti, diğerlerinin arasından öylesine geçiverdi ve vadiden yukarıya doğru yürüdü, ama öyle bir yürüyüşle, öyle bir tarzda ki, hepimizin tüyleri diken diken oldu. Sanki yerine bambaşka birisi geçmiş gibi. Seslenişlerimize tepki vermedi, bu yüzden onu yakalamak zorunda kaldık. Orada olan biteni bilseniz... Neyse, onu bağlamak zorunda kaldık, yoksa geri getiremeyecektik.”</p>

  <p class="calibre7">“Hekimler ne diyor?”</p>

  <p class="calibre7">“Her zamanki gibi Latince konuşuyorlar, ama onun dışında bildikleri bir şey yok. Nygren Sax ile birlikte komutanın yanında, ona sorabilirsiniz.”</p>

  <p class="calibre7">Gaarb ağır adımlarla uzaklaştı, başını her zamanki gibi yamuk tutuyordu. Rohan asansöre bindi, kumanda merkezine çıktı. Kimse yoktu, ama kartografi kamaralarının önünden geçerken, kapı aralığından Sax’ın sesini duydu. içeri girdi.</p>

  <p class="calibre7">“Görünüşe bakılırsa mutlak hafıza kaybı. En azından öyle görünüyor,” dedi nörofizyolog. Sırtı Rohan’a dönük duruyor ve elinde tuttuğu bir röntgen çekimini inceliyordu. Yazı masasının başında ise astrogatör, önünde seyir defteri açık halde, oturuyordu. Eli, rulo halindeki yıldız haritalarıyla tıka basa dolu raflardan birine dayalıydı. Suskun bir halde, bir yandan röntgeni bir zarfa sokan Sax’ı dinliyordu.</p>

  <p class="calibre7">“Amnezi, ama istisnai bir durum. Hem kim olduğunu bilmiyor, hem konuşamaz durumda, okuma ve yazma yeteneklerini kaybetmiş. Aslında bu amneziden öte bir durum. Tam bir çöküş, kişiliğin tahribi. İlkel reflekslerden başka hiçbiri kalmamış. Yürüyebilecek ve yemek yiyebilecek durumda, ama birisinin ağzına yemek vermesi şartıyla. Kabul ediyor, ama...”</p>

  <p class="calibre7">“Duyuyor ve görüyor mu?”</p>

  <p class="calibre7">“Evet, elbette. Ama ne gördüğünü kavramıyor. İnsanları eşyalardan ayırt edemiyor.” “Ya refleksler?” “Normal. Merkezî bir şey bu.” “Merkezi?”</p>

  <p class="calibre7">“Evet, beyne ait bir şey. Anlaşılan hafızanın tüm izleri bir çırpıda, tamamen silinmiş.”</p>

  <p class="calibre7">“O zaman, ‘Kondor’daki o adam da, yani o da. ..” “Evet, artık eminim. Aynı şeydi.”</p>

  <p class="calibre7">“Böyle bir şeyi tek bir kere gördüm,” dedi astrogatör usulca, adeta fısıltı halinde. Rohan’a doğru baktı, ama onun farkına varmadı. “Uzaydaydı.”</p>

  <p class="calibre7">“Ah ben de biliyorum! Niye daha önce aklıma gelmedi ki?” diye bağırdı nörofizyolog.</p>

  <p class="calibre7">“Manyetik şok sonucu amnezi, değil mi?”</p>

  <p class="calibre7">“Evet.”</p>

  <p class="calibre7">“Bu tür bir vaka ile daha hiç karşılaşmadım. Bu hastalığı sadece teorik düzeyde biliyorum. Bu türden durumlar, yüksek hızla manyetik alanların içinden geçildiği zamanlar görülmüş değil mi?”</p>

  <p class="calibre7">“Evet. Yani belirli şartlar altında. Alan şiddetinden ziyade, değişimin derecesi ve ne kadar ani gerçekleştiği daha önemli. Uzayda büyük değişimler oluştuğu zaman -ki zaman zaman acayip sıçramalar oluyor- o zaman ölçüm cihazlarımız bunları uzaktan saptıyor. Bu eskiden mümkün değildi... “</p>

  <p class="calibre7">“Doğru,” diye onayladı hekim. “Gerçekten de Ammerhatten bu türden olayları maymun ve kediler üzerinde denedi. Onları dev manyetik alanların etkisine maruz bıraktı, ta ki hafızaları kaybolana kadar... “</p>

  <p class="calibre7">“Evet, nihayet bunlar elektrik uyarımlarının beyin tarafından cevaplanmasıyla ilgili.”</p>

  <p class="calibre7">“Ama bizim vakamızda Gaarb’ın raporundan başka, onun adamlarının da ifadeleri var,” diye akıl yürüttü Sax. “Muazzam manyetik alanlar, herhalde yüz binlerce Gauss şiddetinde alanlar olması gerekiyor değil mi?”</p>

  <p class="calibre7">“O da yetmez, bu etki için milyonlarca Gauss gerekiyor,” diye cevapladı astrogatör kuru bir sesle. Nihayet Rohan ile göz göze geldi.</p>
</body>
</html>
