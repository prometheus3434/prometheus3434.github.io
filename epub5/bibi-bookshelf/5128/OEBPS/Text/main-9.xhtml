<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h3><a id="bookmark0"></a><span style="font-weight:bold;">15</span></h3>

  <p>Clerfayt onu Paris’te aramış, bulamayınca sanatoryuma dönmüş olabileceğini düşünmüştü. Ancak telefon ettiğinde Lillian’ın sanatoryumda olmadığını öğrendi. Onu Roma’da ve Paris’te aramayı sürdürdü, ama Lillian’dan iz yoktu. Sonunda kendisini terk ettiğini düşündü. Gaston Amca bile keyifsiz keyifsiz yeğeninin nerede olduğunu bilmediğini söylemişti; ayrıca onu hiç ilgilendirmiyordu. Clerfayt, Lillian’ı unutmaya, sanki tutkalla kaplı bir alanda dans etmeye çabalıyormuş gibi yaşamını sürdürmeye çalıştı.</p>

  <p>Döndükten bir hafta sonra Lydia Morelli’y<sup>e</sup> rastladı. "Kırlangıcın uçup gitti mi? " diye sordu Morelli.</p>

  <p>"Anlaşılan canını çok sıkmış. Eskiden başka kadınlarla ilgili bir şey sormazdın. "</p>

  <p>"Seni terk mi etti? "</p>

  <p>"Terk etmek mi! " diye cevap verdi Clerfayt gülümseyerek. "Bu ne kadar demode bir sözcük böyle! "</p>

  <p>"Dünyanın en eski sözcüklerinden biridir. " Lydia onu inceliyordu.</p>

  <p>"1890 yılından kalma bir karıkoca sahnesi mi oynuyoruz? "</p>

  <p>"Sen gerçekten âşık olmuşsun! "</p>

  <p>"Ve sen de kıskanıyorsun. "</p>

  <p>"Ben kıskanıyorum; ama sen mutsuzsun. Arada fark</p>

  <p>var. "</p>

  <p>"Gerçekten mi? "</p>

  <p>"Evet. Ben kimi kıskandığımı biliyorum, ama sen bilmiyorsun. Bana içecek birşeyler ısmarla. "</p>

  <p>Clerfayt onu yemeğe götürdü. Akşam boyunca Lillian konusundaki çaresizliği, terk edeceği yerde terk edilen bir erkeğin ilkel kızgınlığına dönüştü. Lydia bam teline basmıştı.</p>

  <p>"Evlenmeliydin, " dedi Lydia sonra.</p>

  <p>"Kiminle? "</p>

  <p>"Bilmiyorum. Yeterince olgunlaştın. "</p>

  <p>"Seninle mi? "</p>

  <p>Lydia gülümsedi. "Sana bunu yapamazdım. Senin paran bana yetmez. Parası olan' biriyle evlen. Bir sürü paralı kadın var. Daha ne kadar yarışacağını sanıyorsun? Bu gençlerin işi. " Clerfayt başıyla onayladı. "Bunu biliyorum Lydia. "</p>

  <p>"Yüzünü asma öyle. Hepimiz yaşlanıyoruz. İnsan çok geç olmadan birilerine kapaklanmak. "</p>

  <p>"Öyle mi dersin? "</p>

  <p>"Deli olma. Tabii ki öyle. "</p>

  <p>Oysa ben birilerine kapaklanmayı düşünmeyen bir insan tanıyorum, diye düşündü Clerfayt. "Kiminle evlenmem gerektiğini de düşündün mü Lydia? Birdenbire çok düşünceli bir fiısan oldun da. "</p>

  <p>Lydia ona dikkatle baktı. "Bunu konuşabiliriz. Sen çok değişmişsin. "</p>

  <p>Clerfayt başını salladı, ayağa kalktı. "Hoşça kal Lydia. "</p>

  <p>Lydia, Clerfayt’a iyice sokuldu. "Yine geleceksin değil</p>

  <p>mi? "</p>

  <p>"Birbirimizi ne kadar zamandır tanıyoruz? "</p>

  <p>"Dört yıldır. Arada boşluklar oldu. "</p>

  <p>"Güve yemiş brokar kumaşı gibi. "</p>

  <p>"Asla sorumluluk almayan iki insan gibi; her şeye sahip olan, ama hiçbir şey vermek istemeyen iki insan. "</p>

  <p>"İkisi de doğru değil. "</p>

  <p>"Uyumlu bir çifttik Clerfayt. "</p>

  <p>"Hiçbir yere uyum sağlamayan bütün insanlar gibi</p>

  <p>mi? "</p>

  <p>"Bunu bilmiyorum. Sana bir sır vereyim mi? "</p>

  <p>"Hiçbir şeyin sır olmadığım ve her şeyin sırrının tek bir şeyde olduğunu mu söyleyeceksin? "</p>

  <p>"Hayır, bu erkekler için geçerli. Hiçbir şey sandığımız kadar kötü, hiçbir şey sandığımız kadar iyi değil. Hiçbir şey kesin değil. Bu akşam gel. "</p>

  <p>Clerfayt, Lydia’ya gitmedi. Hiçbir şeyle ilgilenmiyor, kendini çok kötü hissediyordu. Bu gibi durumlarda her zaman davrandığı gibi davranmıyordu. Yalnızca Lillian’ın değil, kendi içinde de birşeylerin yokluğunu hissediyordu. Farkına bile varmadan Lillian’ın yaşam biçiminden birşeyler kapmıştı. Sabahı olmayan bir yaşam, diye düşündü. Ama insan böyle yaşayamazdı; sabah olmalıydı, en azından Clerfayt için, hem de mesleğine karşın; bir yerlerde bir sabah olmalıydı.</p>

  <p>Beni her şeyden uzaklaştırdı, diye düşündü şaşkınlıkla. Birçok konuda kendimi genç hissetmeme, ama öte yandan da aptallaşmama neden oldu. Eskiden Lydia Morelli’ye gider, canımın istediği kadar yanında kalırdım, <span style="font-style:italic;">basta-,</span> şimdi bunu yapsam, kötü bir şarap içmiş gibi, daha sonra başağrısı çekerim, aynı liseli bir delikanlı gibi. Lillian’la ev-lenmeliydim, diye düşündü. Çözüm buydu! Lydia tersine inansa da haklıydı. Birden kendini rahatlamış hissetti ve buna çok şaşırdı. Daha önce evlenmeyi hiç düşünmemişti, şimdi birden çok doğal bir şeymiş gibi geliyordu; daha önce bunu niye düşünmediğini anlayamıyordu. Zaten artık Lillian’sız bir yaşam düşünemiyordu. Bu ne trajik, ne romantik, ne de duygusal bir durumdu; Lillian’sız bir yaşam bir dizi tekdüze yıldan başka bir şey değildi, ışıklar söndükten sonra birbirine benzeyen odalar gibi.</p>

  <p>Lillian’ı aramaktan vazgeçti. Anlamsız olduğunu biliyordu; geri gelmiş olsaydı, Clerfayt’ı arardı ya da aramazdı. Lillian’ın çoktan Otel Bisson’a geldiğinden haberi yoktu. Lillian birkaç gün daha yalnız kalmayı yeğlemişti. Sağlıklı görünecek duruma gelene dek Clerfayt’ın onu görmesini istemiyordu. Bol bol uyuyor, dışarı çıkmıyordu. Clerfayt, Otel Ritz’de Lillian’ın bavullarının bekçiliğini yapadursun, Lillian, Sicilya’ya götürdüğü iki el çantasıyla idare ediyordu.</p>

  <p>Lillian büyük bir fırtınadan sonra limana dönmüş gibiydi, ama geçen zaman içinde liman değişime uğramıştı. Dekor farklıydı; daha doğrusu aynıydı, ama ışık değişmişti. Şimdi her şey açık seçik ve kesindi; acımasız, ama acısızdı. Fırtına dinmişti. Pespembe aldatmaca da yoktu artık. Kaçış yoktu. Yakınma yoktu. Gürültü giderek diniyordu. O kadar ki yakında kendi yürek atışlarını duyabilecekti. Yalnızca seslenişini değil, yanıtını da duyabilecekti.</p>

  <p>İlk olarak Gaston Amcayı aradı. Adam Lillian’ı görünce şaşırmıştı, ama birkaç dakika sonra sevinmiş gibi yaptı. "Şimdi nerede kalıyorsun? " diye sordu.</p>

  <p>"Bisson’da. Pahalı bir yer değil Gaston Amca. "</p>

  <p>"Paranın akşamdan sabaha çoğaldığını sanıyorsun. Böyle devam edersen, yakında hiçbir şeyin kalmayacak. Böyle harcayacak olursan paranın daha ne kadar yeteceğini biliyor musun? "</p>

  <p>"Hayır. Bilmek de istemiyorum. "</p>

  <p>Ölmek için acele etmeliyim, diye düşündü Lillian alaylı alaylı.</p>

  <p>"Sen her zaman aşırıya kaçmışsındır zaten. Eskiden insanlar sermayelerinin faiziyle yaşarlardı. "</p>

  <p>Lillian güldü. "İsviçre sınırındaki Basel’de faiz geliriyle yaşamayanların müsrif sayıldığını duydum. "</p>

  <p>"İsviçre! " diye yanıtladı Gaston, Venüs heykelinden söz eder gibiydi. "Paralarının değeri çok yüksek! Şanslı insanlar! " Lillian’a baktı. "Senin için bir odayı boşaltabilirdim. Otel parası cebine kalırdı. "</p>

  <p>Lillian çevresine baktı. Küçük küçük ağlar örerek, beni kapana kıstırmaya çalışacak, diye düşündü. Beni gözaltında tutacak. Kendi parasını da elinden alacağımdan korkuyor. Lillian’ın ona gerçeği söylemek hiç aklına gelmemişti. "Senin paranı elinden almaya hiç niyetim yok Gaston Amca, " diye açıkladı.</p>

  <p>"Asla alamazsın! Genç Bouileau sık sık seni sordu. "</p>

  <p>"O da kim? "</p>

  <p>"Bouileau ailesinin oğlu. Çok kibar bir aile. Annesi... "</p>

  <p>"Şu tavşan dudaklı herif mi? "</p>

  <p>"Tavşan dudaklı mı? Ne kadar kabasın! Eski ailelerde sık rastlanan önemsiz bir şey bu! Ayrıca ameliyat olmuş. Hemen hemen hiç belli olmuyor. Erkekler manken değiller ki! "</p>

  <p>Lillian dediğim dedik, ufak tefek adamı inceledi. "Kaç yaşındasın Gaston Amca? "</p>

  <p>"Bu da nereden çıktı şimdi? Biliyorsun ya! "</p>

  <p>"Ve kaç yaşma kadar yaşayacağını sanıyorsun? "</p>

  <p>"Bu çok yakışıksız bir soru. Yaşlı insanlara böyle sorular sorulmaz. Onu ancak Tanrı bilir. "</p>

  <p>"Tanrı çok şeyi biliyor. Günün birinde yanıtlaması gereken bir sürü soru olacak, değil mi? Benim de soracaklarım var. "</p>

  <p>"Ne? " Gaston’un gözleri faltaşı gibi açılmıştı. "Sen neler diyorsun? "</p>

  <p>"Hiç. " Lillian öfkesini bastırmaya çalıştı. Bu huysuz cüce, karşısında sapasağlam duruyordu; bu otuz santimetre koşu şampiyonu yaşlıydı, ama ondan birkaç yıl daha fazla yaşayacaktı; her şeyi biliyor, her konuda bilgiçlik taslıyordu, üstelik Tanrısıyla da senli benliydi.</p>

  <p>"Gaston Amca, " dedi, "dünyaya yeniden gelseydin, başka türlü mü yaşardın? "</p>

  <p>"Tabii ki. "</p>

  <p>"Nasıl peki? " diye sordu Lillian, yanıttan pek umutlu değildi.</p>

  <p>"Tabii ki Fransız Frankının değer kaybından etkilenmezdim. Daha 1914’te Amerikan hisseleri alırdım; sonra en geç 1938’de... "</p>

  <p>"Çok iyi Gaston Amca, " diye sözünü kesti Lillian. "Anlıyorum. " Öfkesi uçup gitmişti.</p>

  <p>"Senin hiçbir şey anladığın yok. Yoksa elindeki üç kuruşu böyle harcamazdın! Tabii baban... "</p>

  <p>"Biliyorum Gaston Amca. Har vurup harman savururdu! Ama ondan beterleri de var. "</p>

  <p>"Kimmiş o? "</p>

  <p>"Yaşamın kendisi. Seni, beni, herkesi bol keseden harcıyor. "</p>

  <p>"Saçma! Buna salon bolşevizmi denir! Bırak bu işleri! Yaşam fazlasıyla ciddi bir şey. "</p>

  <p>"Evet öyle. İnsan her şeyin bedelini ödemeli. Paramı ver. Sanki senin paranmış gibi davranma. O benim param. "</p>

  <p>"Para! Para! Yaşam hakkında bildiğin tek şey bu! "</p>

  <p>"Hayır Gaston Amca. Senin bildiğin tek şey bu! "</p>

  <p>"Sevinmelisin! Yoksa çoktan dımdızlak kalmıştın. "</p>

  <p>Gaston istemeye istemeye bir çek yazdı. "Ya sonra? " diye acı acı sordu, bir yandan da mürekkep kurusun diye kâğıdı havada sallıyordu. "Sonra ne olacak? "</p>

  <p>Lillian ona hayranlıkla baktı. Galiba kurutma kâğıdı harcamamak için böyle yapıyor diye düşündü. "Sonra diye bir şey yok, " dedi.</p>

  <p>"Bunu herkes söylüyor. Ama ellerinde avuçlarında bir şey kalmayınca gelip sızlanıyorlar; o zaman da biriktirdiğim üç kuruşu... "</p>

  <p>Lillian gene öfkelenmişti, hem de çok. Amcasının elinden çeki kaptı. "Bırak sızlanmayı! Git de Amerikan hisseleri al, ey yurtsever! "</p>

  <p>Lillian ıslak caddeler boyunca yürüdü. O, Gaston’un evindeyken yağrriur yağmıştı, ama şimdi yine güneş açmış, asfalta ve yolun kenarındaki su birikintilerine yansıyordu. Hatta su birikintilerine gökyüzü yansıyor, diye düşündü; kendini tutamadı gülmeye başladı. Belki de Tanrı, Gaston Amcada bile yansıyordur. Ama neresinde? Gaston’un içinde Tanrıyı bulmak, kanal deliklerine akan pis suda gökyüzünün mavisini ve parıltısını görmekten daha zordu. Tanıdığı birçok insanın içinde bunu bulmak daha da zordu. Hepsi bürolarında, çalışma masalarının başında oturuyorlardı, sanki hepsi çok yaşlıydılar, bu da. onların çözümü olmayan sırrıydı! Sanki hiç ölmeyecekmiş gibi yaşıyorlardı. Ama kahramanca değil, solucanlar gibi yaşıyorlardı. Herkesin gün gelip öleceğini biliyor, bu trajik durumu örtbas etmeye çalışıyor, devekuşu gibi kafalarını kuma gömüyorlardı; yaşamın sonsuzluğuna ilişkin küçük burjuva yanılsamasına kaptırıyorlardı kendilerini. Elleri, ayakları tutmayacak kadar yaşlandıklarında bile birbirlerini aldatmanın yollarını arıyorlar, bir zamanlar onları kendi kendilerinin kölesi yapan şeyi çoğaltmaya çalışıyorlardı: Para ve güç.</p>

  <p>Yüz franklık bir banknot aldı, onu inceledi, kaldırıp Seine Nehrine attı. Oldukça sembolik ve çocukça bir başkaldırı eylemiydi, ama bu pek umurunda değildi. Bunu</p>

  <p>yapmak iyi gelmişti. Gastón Amcanın çekini atacak değildi nasıl olsa. Yürümeyi sürdürdü, St. Michel Bulvarına geldi. Trafik uğulduyordu. insanlar koşuşuyor, birbirlerini itekliyorlardı, aceleleri vardı; güneş yüzlerce arabanın tepesine vuruyordu. Motorlar gürültüyle çalışıyorlardı; her yerde olabildiğinde çabuk ulaşılması gereken varış noktaları vardı, bu küçük noktaların her biri bir öncekini öylesine örtüyordu ki, sanki yok olup gidiyordu. Musa’nın İsrail halkıyla birlikte Kızıldeniz’i bir zamanlar ikiye ayırdığı gibi, kırmızı ışıkta karşılıklı duran, titreyen sıcak canavarların arasından karşıya geçti. Sanatoryumda durum farklıydı, diye düşündü, orada sonuncu varış noktası karanlık bir güneş gibi gökyüzünde duruyordu, insan onun altında yaşıyor, onu görmezden geliyor, ama oradan söküp atamıyordu; bu da insanı daha anlayışlı yapıyor, daha da yüreklendiriyordu. Kesileceğini ve bundan kaçamayacağını bilen, bunu anlayışla ve cesaretle kabul eden birine artık kurban denilemezdi. Kasabı az da olsa aldatmış sayılırdı.</p>

  <p>Lillian otele geldi. Odası yine birinci kattaydı, çünkü fazla merdiven çıkmaması gerekiyordu. İstiridye satıcısı lokantanın kapısında duruyordu. "Nefis karidesim var, " dedi. "İstiridye mevsimi geçiyor. Eylülde yine bollaşır. O zaman burada olacak mısınız? "</p>

  <p>"Mutlaka olacağım, " diye yanıtladı Lillian.</p>

  <p>"Karides vereyim mi? Grileri en lezzetlileridir. Pembelerinin görünüşü daha iyidir. Grilerden vereyim mi? "</p>

  <p>"Verin. Sepeti sarkıtırım birazdan. Bir de yarım şişe rosé şarap istiyorum, çok soğuk olsun. Şef garson Lucien’e söyleyiverin. "</p>

  <p>Lillian merdivenleri ağır ağır çıktı. Sonra sepeti aşağı sarkıttı ve yukarı çekti. Şarabın mantarı çıkarılmıştı, o kadar soğuktu ki şişe buğulanmıştı. Pencerenin iç tarafına oturdu, bacaklarını kendine çekti, çerçeveye yaslandı, şarabı da yanma koydu. Lucien bir kadehle bir peçete de göndermişti. Lillian içmeye ve karideslerin kabuklarını soymaya başladı. Böyle yaşamak hoşuna gidiyordu, gerisini düşünmek istemiyordu. Büyük hesaplaşmayı düşündüğünde, içini bir sıkıntı kaplıyordu. Ama şimdi bunu düşünmek istemiyordu. Şu anda değil. Annesinin büyük bir ameliyattan sonra kanserden ölmesinin bununla bir ilgisi olmalıydı. Her zaman beterin beteri vardı. Gözlerini kısıp güneşe baktı. Işığı hissediyordu. Clerfayt, umutsuz olsa da bir kere daha Bisson’un önünden geçerken Lillian bu durumdaydı.</p>

  <p>Clerfayt kapıyı hızla açtı. "Lillian! Neredeydin? " diye bağırdı.</p>

  <p>Lillian onu karşıdan karşıya geçerken görmüştü. "Venedik’te Clerfayt. "</p>

  <p>"İyi ama neden? "</p>

  <p>"Sicilya’dayken bir gün Venedik’e gitmek istediğimi söylemiştim sana. Roma’dayken yine aklıma geldi. "</p>

  <p>Clerfayt kapıyı kapattı. "Demek Venedik’teydin! Neden bana telgraf çekmedin? Gelirdim. Ne kadar kaldın orada? "</p>

  <p>"Beni sorguluyor musun? "</p>

  <p>"Daha değil. Seni her yerde aradım, ama Venedik aklıma gelmedi. Kiminle birlikte gittin? "</p>

  <p>"Şimdi bu sorgulama değil mi yani? "</p>

  <p>"Özledim seni! Aklıma neler geldi bir bilsen! Bunu anlamıyor musun? "</p>

  <p>"Evet, " dedi Lillian. "Karides ister misin? Deniz ve yosun kokuyorlar. "</p>

  <p>Clerfayt kâğıt tabakla karidesleri aldı, pencereden dışarı attı. Lillian arkalarından baktı. "Üstü kapalı yeşil bir Citroén’e isabet ettirdin. Bir saniye daha bekleseydin, üstü açık bir Renault’nun içinde oturan şişman sarışın bir hanımefendinin saçlarında olacaklardı şimdi. Bana sepeti verir misin lütfen. Doymadım da. "</p>

  <p>Bir an için Clerfayt sepeti de karideslerin arkasından fırlatacakmış gibi geldi. Sonra sepeti Lillian’a verdi. "Söyle, bir şişe de rosé göndersin yukarıya, " dedi Clerfayt. "Pencereden de in ki, seni kollarımın arasına alabileyim. "</p>

  <p>Lillian pencere pervazından aşağı kaydı. "Giuseppe’yi getirdin mi? "</p>

  <p>"Hayır. Vendöme Meydanında duruyor, çevresinde park etmiş olan bir düzine Bentley ve Rolls-Royce’a aşağılayıcı bakışlarla bakıyor.</p>

  <p>"Hadi onu al da Bois’ya gidelim. "</p>

  <p>"Olur, Bois’ya gidelim, " dedi Clerfayt, onu öptü. "Ama Giuseppe’yi almaya birlikte gideceğiz; yoksa döndüğümde gitmiş olursun. Artık hiçbir şeyi riske atmam. "</p>

  <p>"Beni özledin mi? "</p>

  <p>"Zaman zaman, senden nefret etmediğim ya da sapığın tekinin seni öldürmüş olmasından korktuğum zamanlarda. Venedik’te kiminle birlikteydin? "</p>

  <p>"Yalnızdım. " ,</p>

  <p>Clerfayt ona baktı. "Olabilir. Senin ne yapacağın belli olmaz. Neden bana bir şey söylemedin? "</p>

  <p>"Bizim böyle bir alışkanlığımız yok ki. Sen de bazen Roma’ya gidip birkaç hafta sonra dönmüyor musun? Üstelik de sevgilinle birlikte? "</p>

  <p>Clerfayt güldü. "Bir gün bunu söyleyeceğini biliyordum. Bu yüzden mi gittin? "</p>

  <p>"Tabii ki hayır. "</p>

  <p>"Yazık. "</p>

  <p>Lillian sepetini çekmek için pencereden sarktı. Clerfayt sabırla bekliyordu. Kapı çalındı. Clerfayt kapıyı açtı, garsonun elinden şarabı aldı, bir kadeh içti, bu arada Lillian istiridye satıcısına birkaç avuç daha karides istediğini söylüyordu. Clerfayt odaya şöyle bir göz gezdirdi. Lillian’ın oraya buraya dağılmış ayakkabılarına; bir sandalyenin üzerinde duran birkaç iç çamaşırına, kapağı aralık dolapta asılı olan giysilerine baktı. Yine burada, diye düşündü; tanımadığı, heyecan verici derin bir rahatlık kapladı içini.</p>

  <p>Lillian döndü, sepet elindeydi. "Nefis kokuyorlar! Yine deniz kıyısına gidecek miyiz? "</p>

  <p>"Evet. İstersen Monte Carlo’ya gideriz. Bir ara orada bir yarışa katılmak zorundayım. "</p>

  <p>"Hemen gidebilir miyiz? "</p>

  <p>"Ne zaman istersen. Bugün? Yarın? "</p>

  <p>Lillian gülümsedi. "Beni iyi tanıyorsun. Hayır! Eğer bugün ya da yarın gidebiliyorsak, bugün ya da yarın gitmeyelim. " Clerfayt’ın uzattığı kadehi aldı. "Aslında Venedik’te bu kadar uzun kalmak istemiyordum Clerfayt, " dedi. "Yalnızca bir-iki gün için gitmiştim. "</p>

  <p>"Peki niye bu kadar uzun kaldın? "</p>

  <p>"Pek iyi değildim. "</p>

  <p>"Neyin vardı? "</p>

  <p>Lillian duraksadı. "Üşüttüm. "</p>

  <p>Clerfayt’ın inanmadığını gördü. Sevindi. Onun inanmayışı geçirdiği kanamayı gerçek dışı kılmıştı. Belki de düşündüğünden daha hafif bir kanamaydı. Birdenbire kendini, farkına varmadan yirmi kilo zayıflamış şişman bir kadın gibi hissetti.</p>

  <p>Clerfayt’a yaslandı. Adam onu sıkı sıkı tutuyordu. "Peki ne zaman gideceksin yine? " diye sordu.</p>

  <p>"Ben gitmiyorum Clerfayt. Yalnızca bazen burada olmuyorum o kadar. "</p>

  <p>Nehirden bir römorkör geçiyordu. Güvertede bir kadın alaca bulaca çamaşırlar asıyor, mutfak kapısında bir kız bir çoban köpeğiyle oynuyordu. Kaptanın üstünde bir gömlek vardı, dümendeydi, ıslık çalıyordu.</p>

  <p>"Şunu görüyor musun? " diye sordu Lillian. "Buna hep gıpta etmişimdir. Huzurlu bir ev! Tanrının istediği bir şey"</p>

  <p>"Senin böyle bir huzurun olsaydı, ilk limanda gizlice inerdin. "</p>

  <p>"Ama bu gıpta etmemi engellemiyor. Gidip Giuseppe’yi alalım mı? "</p>

  <p>Clerfayt onu dikkatle yukarı kaldırdı. "Şimdi ne Gi-useppe’yi almak ne de Bois’ya gitmek istiyorum. Bu akşam bunları yapmak için bol bol zamanımız olacak. "</p>

  <h3 id="sigil_toc_id_8"><span style="font-weight:bold;">16</span></h3>

  <p>"Yani kısaca beni hapsetmek istiyorsun, " dedi Lillian ve güldü.</p>

  <p>Clerfayt gülmüyordu. "Seni hapsetmek istemiyorum. Seninle evlenmek istiyorum. "</p>

  <p>"Neden? "</p>

  <p>Lillian yattığı yerden şarap şişesini ışığa tuttu. Pencere, şarabın içinden kan kırmızı görünüyordu. Clerfayt onun elinden şişeyi aldı. "Günün birinde yine iz bırakmadan ortadan kaybolmayasın diye. "</p>

  <p>"Bavullarımı Ritz’de bırakmıştım. Evliliğin geri dönmeyi garanti edeceğini mi sanıyorsun? "</p>

  <p>"Geri dönmeyi değil. Burada kalmayı. Başka bir açıdan bakalım. Senin çok az paran var. Benden de hiçbir şey almak istemiyorsun. "</p>

  <p>"Senin de paran yok ki Clerfayt. "</p>

  <p>"İki yarıştan aldığım pay var. Daha önceden elimde olanla bundan sonra alacaklarımı da ekleyelim buna. Bu yıl yetecek kadar paramız var demektir. "</p>

  <p>"Güzel, o zaman önümüzdeki yılı bekleyelim. "</p>

  <p>"Neden bekleyecekmişiz? "</p>

  <p>"Durumun saçmalığını anla diye. Önümüzdeki yıl giysilerimi ve ayakkabılarımı neyle alacaksın? Sözleşmenin bu yılın sonunda biteceğini kendin söylemiştin. "</p>

  <p>"Bugün arabaların temsilciliğini teklif ettiler bana. "</p>

  <p>Lillian bacağını kaldırdı, çizgilerini incelemeye başladı. Bacaklarım inceliyor, diye düşündü. "Araba mı satacaksın yani? " diye sordu. "Düşünemiyorum bile. "</p>

  <p>"Ben de; ama düşünemediğim birçok şeyi daha sonra yaptım. Ya da yapmak istedim. Örneğin, seninle evlenmek istiyorum. "</p>

  <p>"Neden her şeyi aynı anda istiyorsun? Saygın bir araba satıcısı olmak ve evlenmek istiyorsun. "</p>

  <p>"İkisi de ulusal bir yıkımmış gibi davranıyorsun. "</p>

  <p>Lillian yataktan kalktı, sabahlığını aldı. "Arabaları nerede satacaksın? "</p>

  <p>Clerfayt ne diyeceğini bilemedi. "Toulouse Bölgesi boşalacakmış. "</p>

  <p>"Aman Tanrım! " dedi Lillian. "Ne zaman? "</p>

  <p>"Bir-iki ay içinde. Sonbaharda. En geç yıl sonunda. "</p>

  <p>Lillian saçını taramaya başladı. "Çok yakında yarış kazanamayacak kadar yaşlanmış olacağım, " dedi Clerfayt yataktan. "Ben Nuvolari ya da Caracciola değilim. Belki bir yerlerde takım yöneticisi olabilirim; ama o zaman da durmadan oradan oraya sürüklenmem gerekecek, tıpkı bizim şişman Cesare gibi; yarışlar Afrika ve Güney Amerika’da yapıldığından bu yana karısını artık kışın bile göremiyor. İstemem, eksik olsun. Ben yaşamımı değiştirmek istiyorum. "</p>

  <p>Neden sürekli olarak yaşantılarını değiştirmek isterler, diye düşündü Lillian. Neden bir kadını kazanmalarını sağlayan şeyi değiştirmek isterler. Bu yüzden o kadını yitireceklerini hiç mi akıl edemiyorlar? Hatta Mario bile son gün, jigololuktan vazgeçip benimle birlikte saygın bir yaşam sürmek istediğini söylemişti. Ve beni seven, aynı benim gibi geleceği olmadığı için benim de sevdiğim Clerfayt da şimdi döneklik ediyor, benim de bundan mutluluk duyacağımı sanıyor.</p>

  <p>"Bizim gibi insanlar evlenmeli mi evlenmemeli mi diye düşündüğüm olmuştur, " dedi Lillian. "Bilinen nedenlerden hiçbiri akla yakın gelmedi. Hasta bir satranç oyuncusunun söylediği bir tanesi hariç: Ölüm korkusu başgösterdiği anda insan yanında birisinin olmasını istiyor. Ama o anda artık o kadar yalnız olacaktır ki yatağın çevresinde ordu dolusu arkadaşı duruyor olsa da bir şey değişmeyecektir. Sanatoryumda ölen Camilla Albei, sevgililerinden hiç olmazsa bir tanesinin yanında olmasını istemiş; bunu garantiye almak için de büyük çaba harcayarak aynı anda üç kişiyle ilişkisini sürdürmüş, gün boyu her birinin başucuna gelmesini sağlamıştı. Yalnızca bu nedenle, kendini beğenmiş iğrenç bir herif olan son sevgilisiyle işi iyice aşırıya götürmüştü. Köy yolunda bir arabanın altında kaldı, yarım saat sonra da öldü. O iğrenç herif bile yanında değildi, kimse onun Luft Pastanesinde olduğunu tahmin edememişti, orada oturmuş kaymaklı profiterol yiyormuş. Camilla’nın elini daha önce hiç görmediği bir polis tutmuş; Camilla minnet duygusuyla onu öpmek istemiş, ama ömrü yetmemiş. "</p>

  <p>"Lillian, " dedi Clerfayt sakin sakin. "Neden hep kaçak dövüşüyorsun? "</p>

  <p>Lillian tarağını bıraktı. "Nedenini anlamıyor musun? Ne oldu Clerfayt? Biz rastlantıyla birbirimize sürüklendik; neden olduğu gibi bırakmıyorsun? "</p>

  <p>"Seni elimde tutmak istiyorum. Olabildiğince uzun süre. Ama nasıl? "</p>

  <p>"Yok. Böyle yaparak kimseyi tutamazsın elinde. "</p>

  <p>"Peki. O zaman şöyle diyelim. Şimdiye kadar yaşadığım gibi yaşamak istemiyorum artık. "</p>

  <p>"Emekli mi olmak istiyorsun? "</p>

  <p>Clerfayt dağınık yatağa baktı. "Her zaman en iğrenç sözcüğü seçiyorsun. Bırak ben başka sözcüklerle anlatayım. Seni seviyorum, seninle birlikte yaşamak istiyorum. İstersen alay edebilirsin. "</p>

  <p>"Böyle bir şeyle asla alay etmem. " Lillian başını kaldırdı. Gözleri yaş içindeydi. "Ah Clerfayt! Ne aptalca şeyler bunlar! "</p>

  <p>"Gerçekten de öyle değil mi? " Clerfayt kalktı, Lillian’ın ellerini tuttu. "Oysa başımıza böyle şeylerin gelmeyeceğinden ne kadar emindik. "</p>

  <p>"Böyle kalalım! Böyle kalalım! Bozma! "</p>

  <p>"Bozacak ne var ki? "</p>

  <p>Her şey diye düşündü Lillian. Çimentoyla kaplanmış bile olsalar kelebek kanatları üzerinde Toulouse’da mutlu bir yuva kurulamazdı. Bencillik insanı nasıl kör ediyordu! Herhangi başka bir erkek söz konusu olsaydı, Clerfayt beni hemen anlarda ama kendi söz konusu olunca gözü bir şey görmüyor. "Ben hastayım Clerfayt, " dedi sonunda duraksayarak.</p>

  <p>"Al işte, sana yalnız kalmaman için bir neden daha. "</p>

  <p>Lillian sustu. Boris, diye düşündü. Boris olsaydı, beni anlardı. Clerfayt birdenbire onun gibi konuşmaya başlamıştı; ama o Boris değildi. "Şimdi gidip Giuseppe’yi alalım mı? " diye sordu Lillian.</p>

  <p>"Ben alırım. Burada bekler misin? "</p>

  <p>"Olur. "</p>

  <p>"Riviera’ya ne zaman gitmek istiyorsun? Hemen mi? "</p>

  <p>"Hemen. "</p>

  <p>Clerfayt arkasında duruyordu. "Riviera’da sevimsiz küçük bir evim var. "</p>

  <p>Lillian aynadan Clerfayt’ın yüzünü ve omuzlarını tutan ellerini görüyordu. "Gerçekten senden beklenmeyen özellikler geliştiriyorsun. "</p>

  <p>"Ev tamir edilebilir, " dedi Clerfayt.</p>

  <p>"Satamaz mısın? "</p>

  <p>"Önce bir gör bakalım. "</p>

  <p>"Tamam, " dedi Lillian, birden sabırsızlanmıştı. "Otele gittiğinde bavullarımı buraya gönder. "</p>

  <p>"Ben getiririm. "</p>

  <p>Clerfayt gitti. Lillian yavaş yavaş inmekte olan akşamı seyrediyordu. Kıyıda balıkçılar oturuyordu. Bir-iki berduş rıhtım duvarının dibinde akşam yemeklerini hazırlıyorlardı. Aşk denen şey ne kadar tuhaf bir çizgide ilerliyor, diye düşündü Lillian. Levalli, gençlik çılgınlığının ardında her zaman ev kadını ağırbaşlılığı; fetih sarhoşluğunun ardında ise her zaman mülkiyet duygusu taşıyan burjuva saklıdır dememiş miydi? Bana göre değil, diye düşündü; peki ama Clerfayt’a ne olmuştu? Yaşama, sanki her an ölebilecekmiş gibi sarıldığı için sevmemiş miydi onu? Toulouse’muş! Gülmeye başladı. Asla hastalığından söz etmek istememişti, çünkü hasta bir insanın sağlıklı biri için itici olduğunu düşünmüştü; şimdi bunun tersinin de olabileceğini görüyordu; sağlıklı bir insan, hasta birinin gözüne kaba görünebiliyordu, tıpkı yoksul düşmüş bir aristokratla sonradan görme bir zengin arasındaki ilişki gibi.</p>

  <p>Sanki Clerfayt bugün onu tuhaf bir biçimde terk etmiş, Lillian için ulaşılmaz olan büyük ve geniş tarafa geçmişti. Artık kayıp biri değildi; birdenbire bir geleceği olmuştu. Ben bunun için mi geri döndüm, diye düşündü, sessizce ağladığını şaşkınlık içinde fark etti, ama mutsuz değildi. Yalnızca, her şeyin biraz daha uzun sürmesini dilerdi.</p>

  <p>Clerfayt bavullarla geldi. "Eşyaların olmadan bu kadar uzun süre nasıl idare ettin? "</p>

  <p>"Yenilerini aldım. Giysileri yenilemek kolay. "</p>

  <p>Doğru değildi; ama birdenbire bunun için bir nedeni olduğunu fark etti. Hatta iki nedeni; Venedik’te ölümden kurtuluşunu alt edişini kutlamalıydı, bir de Clerfayt’ın onunla evlenip Toulouse’da yaşamak teklifini protesto etmek için bol bol para harcamalıydı.</p>

  <p>"Sana bir-iki giysi hediye etmeme izin verir misin? " diye sordu Clerfayt. "Şu sıralar oldukça zenginim. "</p>

  <p>"Çeyiz olarak mı? "</p>

  <p>"Tam tersine. Venedik’e gittiğin için. "</p>

  <p>"İyi, bir tane hediye edebilirsin. Bu akşam nereye gidiyoruz? Bois’da oturulabiliyor mu? "</p>

  <p>"Mantolarımızı alırsak oturabiliriz. Yoksa serin olur. Ama arabayla da geçebiliriz. Orman yemyeşildir, ilkbahar ve mavi egzoz dumanları büyüleyicidir. Akşamları, yan yollarda arabalardan oluşan sürüler görürsün. Aşk pencerelerde bayrak açmış durumdadır. "</p>

  <p>Lillian, kan kırmızı saçakları olan siyah giysisini aldı, pencereden sallamaya başladı. "Aşkın şerefine, " dedi. "Tanrısal, dünyasal, küçük, büyük her türlü aşkın şerefine, ama Toulouse’daki aşka değil! Ne zaman gideceksin? "</p>

  <p>"Gideceğimi nereden biliyorsun? Yarış takvimini mi takip ediyorsun? "</p>

  <p>"Hayır. Ama kimin kimi terk edeceği, asla belli olmaz. "</p>

  <p>"Bundan böyle farklı olacak. "</p>

  <p>"Yıl sonundan önce değişmez! "</p>

  <p>"İnsan daha önce de evlenebilir. "</p>

  <p>"Bırak da önce kavuşmamızı ve ayrılmamızı kutlayalım. Nereye gideceksin? "</p>

  <p>"Roma’ya. İtalya’da yapılacak olan Bin Mil Yarışına katılacağım. Bir hafta sonra. Sen gelemezsin, Yalnızca yarış ve yarış olacak, başka hiçbir şey yok, insan sonunda yolun ve motorun bir parçası oluyor. "</p>

  <p>"Kazanacak mısın? "</p>

  <p>"Mille Miglia, İtalyanların sevdiği yarışlardır. Bir keresinde Caracciola kazanmıştı, Mercedes adına yarışıyordu, ama onun dışında hep İtalyanlar kazanır. Torriani’yle ben üçüncü takım olarak yarışacağız. Ne olur ne olmaz diye, sen giyinirken burada kalabilir miyim? "</p>

  <p>Lillian başıyla onayladı. "Ne giyeyim? " diye sordu.</p>

  <p>"Benim sakladıklarımdan bir tanesini. "</p>

  <p>Lillian bavulu açtı. "Bu olur mu? "</p>

  <p>"Olur. Bu giysiyi çok iyi biliyorum. "</p>

  <p>"Hiç görmedin ki. "</p>

  <p>"Senin üzerinde görmedim; ama yine de biliyorum. Birkaç gece odamda asılı durdu. "</p>

  <p>Lillian elinde aynayla döndü. "Gerçekten mi? "</p>

  <p>"İtiraf etmeliyim, " dedi Clerfayt. "Sen geri gelesin diye büyü yaparcasına giysilerini sağa sola attım. Bunu senden öğrenmiştim. Hem kara büyü, hem de bir avuntuydu. Bir kadın bir erkeği terk edebilir; ama giysilerini asla terk edemez. "</p>

  <p>Lillian aynada gözlerini inceledi. "Demek ki benim gölgelerim seninle birlikteydi. "</p>

  <p>"Gölgelerin değil, çıkarıp attığın yılan derilerindi onlar. "</p>

  <p>"Başka bir kadınla birlikte olduğunu sanmıştım. "</p>

  <p>"Denedim. Ama başka kadınlar konusunda bir şey yaptın bana. Senin yanında, Degas’nın kadın dansçılarından biriyle kıyaslanan renkli baskılar gibi kalıyorlar. "</p>

  <p>Lillian güldü. "Onun her zaman resimlediği yağ tulumu, çirkin balerinler gibi mi? "</p>

  <p>"Hayır. Levalli’nin evindeki çizim gibi. Onu gördün, çekici bir hareket yapan dansçı bir kadındır, ama yüzü belli belirsizdir, herkes onu kendi düşlediği gibi görebilir. "</p>

  <p>Lillian rujunu bıraktı. "Bunun için boş yer gerek, öyle değil mi? Her şey resimde gösterilirse, düş gücüne yer kalmaz, bunu mu demek istiyorsun? "</p>

  <p>"Evet, " dedi Clerfayt. "İnsan kendi kendini yalnızca kendi düşlerinde yakalayabilir, başkalarının düşlerinde de-</p>

  <p>"Kendi kendini yakalayabilir ya da yitirebilir. "</p>

  <p>"Her ikisi de. Hani uyanmadan az önce görülen düşte olduğu gibi; sonsuz ve karanlık bir mekânda yuvarlanarak düşersin. Sana da hiç oldu mu? "</p>

  <p>"Oldu, " dedi Lillian. "Sanatoryumda hemen hemen her öğleden sonra böyle düşler görürdüm; Timsahın siesta olarak adlandırdığı bu öğle uykularından uçuruma düşen bir taş gibi sıçrayarak uyanırdım. Şarap kaldı mı? "</p>

  <p>Clerfayt bir kadeh getirdi. Lillian kolunu onun boynuna doladı. "Tuhaf, " diye mırıldandı Lillian, "ama insan yuvarlanarak düştüğünü aklından çıkarmayacak olursa, hiçbir şey yitirilmiş demek değildir. Yaşam çelişkileri seviyor, insan ayaklarının sağlam bastığını sandığı anda uçurumun tam kenarında duruyor demektir. Ama insan her şeyi yitirdiğini sandığı anda, yaşam ona karşı eli açık davranıyor. Ayrıca bir şey yapmaya gerek yok, yaşam onun peşinden köpek gibi koşuyor. "</p>

  <p>Clerfayt onun yanma oturdu. "Bütün bunları nereden biliyorsun? "</p>

  <p>"Öylesine konuşuyorum işte. Yarım yamalak gerçekler, her şey gibi. "</p>

  <p>"Aşk da öyle mi? "</p>

  <p>"Aşkın gerçekle ne ilgisi var? "</p>

  <p>"Hiçbir ilgisi yok. Aşk, gerçeğin tam karşıtı. "</p>

  <p>"Hayır, " dedi Lillian, ayağa kalktı. "Aşkın karşıtı ölümdür; aşk, Ölümü kısa bir süre için bize unutturan acı bir büyü. Bu yüzden ölüm hakkında birşeyler bilen herkes aşk hakkında da fikir sahibidir. " Lillian giysilerini okşadı. "Bu da yarım yamalak bir gerçek. Ölüm hakkında kim ne biliyor ki? "</p>

  <p>"Kimse bir şey bilmiyor; bilinen tek şey yaşamın karşıtı olduğu, aşkın değil; ayrıca bu da kuşkulu. "</p>

  <p>Lillian güldü. Clerfayt yine eskisi gibiydi. "Ne istiyorum biliyor musun? " diye sordu Lillian. "On yaşamı birden yaşamak istiyorum. "</p>

  <p>Clerfayt, giysisinin ince askılarının üstünden Lillian’ı okşadı. "Neden? Gene de sonuçta tek bir yaşam sürmüş olurdun Lillian, tıpkı, on ayrı rakiple oynayan, ama aslında tek bir oyun oynayan bir satranç oyuncusu gibi, kendi oyununu oynardın. "</p>

  <p>"Bunu ben de anladım. "</p>

  <p>"Venedik’te mi? "</p>

  <p>"Evet, ama senin sandığın biçimde değil. "</p>

  <p>Pencere kenarında duruyorlardı. Conciergerie’nin üstüne akşamın solgun kızıllığı düşmüştü. "Yaşamımın altını üstüne getirmek istiyorum, " dedi Lillian. "Şimdi, elli yaşımdan bir günü ya da bir saati yaşamak istiyorum; sonra otuz yaşımdan, sonra seksen yaşımdan; hepsini aynı gün içinde yaşamak istiyorum, canım nasıl çekerse öyle, öyle birbiri ardına, sırasına göre falan değil. " Clerfayt güldü. "Benim için yeterince hızlı değişiyorsun. Nerede yiyelim? "</p>

  <p>Merdivenlerden iniyorlardı. Demek istediğimi anlamıyor, diye düşündü Lillian. Kapris yaptığımı sanıyor; asla yaşayamayacağım günlerden birkaçını bana versin diye öbür dünyayı kandırmak istediğimi hissetmiyor. Neyse, hiç olmazsa asla seksen yaşında huysuz bir kocakarı olmayacağım ya da bir erkeğin görmek istemediği ve yıllar sonra karşılaştıklarında korkacağı, giderek yaşlanan bir kadın olmayacağım; sevgilim beni her zaman genç halimle hatırlayacak, böylece benden daha uzun yaşayacak ve yaşlanacak olan kadınlardan daha güçlü olacağım.</p>

  <p>"Neye gülüyorsun? " diye sordu Clerfayt merdivenlerde. "Bana mı? " "Kendime, " dedi Lillian. "Ama nedenini sorma; zamanla anlayacaksın nasıl olsa. "</p>

  <p>Clerfayt iki saat sonra geri getirdi Lillian’ı. "Bugünlük yeter, " dedi gülümseyerek. "Senin uykuya gereksinmen var. "</p>

  <p>Lillian ona şaşkınlıkla baktı. "Uyku mu? "</p>

  <p>"Dinlenmelisin. Hasta olduğunu söyledin ya. "</p>

  <p>Lillian onun şaka yapıp yapmadığını anlamaya çalışıyordu. "Ciddi misin sen? " diye sordu sonra. "Yorgun gözüktüğümü söyleme bana. "</p>

  <p>Gece nöbetçisi yüzünde anlamlı bir sırıtışla çıktı ortaya. "Bu akşam da salam istiyor musunuz? Ya havyar? Patroniçe havyarı dışarıda bıraktı. "</p>

  <p>"Bir uyku hapı, " dedi Lillian. "İyi geceler Clerfayt. "</p>

  <p>Clerfayt onu tuttu. "Anlaşana Lillian! Aşırıya kaçmanı, bu nedenle de hastalığının ilerlemesini istemiyorum. "</p>

  <p>"Sanatoryumdayken bu kadar dikkatli değildin. "</p>

  <p>"O zamanlar bir-iki gün sonra gideceğimi ve seni bir daha görmeyeceğimi sanıyordum. "</p>

  <p>"Ya şimdi? "</p>

  <p>"Şimdi seni istediğim kadar elimde tutabilmek uğruna bir-iki saati feda ediyorum. "</p>

  <p>"Çok güzel, " dedi Lillian kızgınlıkla. "İyi geceler Clerfayt. "</p>

  <p>Clerfayt ona sert sert baktı. "Yukarı bir şişe Vouvray getirin, " dedi gece nöbetçisine.</p>

  <p>"Başüstüne beyefendi. "</p>

  <p>"Gel! " Clerfayt Lillian’ın koluna girdi. "Seni yukarı çıkarayım. "</p>

  <p>Lillian başını salladı, kolunu çekti. "Böyle bir olayı en son kiminle yaşadım biliyor musun? Boris’le. Ama o senden daha iyiydi. Haklısın Clerfayt. Yatıp uyuman çok iyi fikir; bir sonraki yarışa kadar dinlenmen gerekiyor. "</p>

  <p>Clerfayt ona kızgınlıkla baktı. Gece nöbetçisi elinde bir şişe ve iki kadehle geldi. "Şarap kalsın, " dedi Clerfayt.</p>

  <p>"Hayır, ben içeceğim. "</p>

  <p>Lillian şişeyi kolunun altına sıkıştırdı, kadehlerden birini aldı. "İyi geceler Clerfayt. Bugün düşüşümüzü düşlemeydim, dipsiz bir yere düşüşümüzü, sen iyisi mi Toulo-use düşleri kur! "</p>

  <p>Kadehini salladı, merdivenden yukarı çıktı. Lillian gözden kayboluncaya kadar Clerfayt hiç kıpırdamadı. "Konyak ister misiniz beyefendi? " diye sordu gece nöbetçisi. "Duble olsun mu? "</p>

  <p>"Alın! " diye yanıt verdi Clerfayt, gece nöbetçisinin eline bir-iki banknot sıkıştırdı.</p>

  <p>Clerfayt, Grande-Augustin Rıhtımı boyunca yürüyerek Restaurant Le Perigordine’e geldi. Aydınlatılmış pencerelerin ardında son müşterilerin, lokantanın speliyalitesi olan külde pişmiş mantar yediklerini gördü. Yaşlı bir çift hesap ödüyordu; iki âşık hararetle birbirlerine yalanlar söylüyorlardı. Clerfayt karşıya geçti, sahaflar boyunca yavaş yavaş geri yürüdü. Boris, diye düşündü öfkeyle. Bir bu eksikti! Rüzgâr, Seine’in kokusunu getiriyordu. Birkaç mavna soluk alıp veren karanlığın içinde simsiyah duruyordu. Bir tanesinden hüzünlü bir akordeon sesi geliyordu.</p>

  <p>Lillian’ın penceresinde ışık vardı; ama perdeler kapaklıydı. Clerfayt onun gölgesinin gidip geldiğini görüyordu. Pencere açık olduğu halde Lillian dışarı bakmıyordu. Clerfayt yanlış davrandığını biliyordu, ama yapabileceği bir şey yoktu. Ne düşünüyorsa onu söylemişti. Lillian çok yorgun gözükmüştü gözüne; lokantada otururlarken yüzü birdenbire kötüleşmişti. Kaygılanmak suçmuş gibi davranıyor, diye düşündü. Şimdi ne yapacak acaba? Eşyalarını mı toplayacak? Birdenbire Lillian’ın kendisinin hâlâ orada olduğunu bildiği geldi aklına, Giuseppe’nin gittiğini duymamıştı ki. Hızla karşıya geçti, arabasına atladı. Çalıştırdı, gaza bastı, Concorde Meydanına doğru hızla sürdü arabaya</p>

  <p>Lillian şarap şişesini dikkatle yatağın yanına, yere koydu. Giuseppe’nin gittiğini duymuştu. Sonra bavuldan bir yağmurluk alıp giydi. Üzerindeki zarif giysiye pek uymamıştı, ama canı üstünü değiştirmek istemiyordu; yağmurluk giysiyi biraz kapatıyordu nasıl olsa. Yatmak istemiyordu. Sanatoryumda ve geçen şu son hafta içinde yeterince yatmıştı.</p>

  <p>Merdivenden indi. Gece nöbetçisi koşarak geldi.</p>

  <p>"Taksi ister misiniz Madam? "</p>

  <p>"Hayır, istemiyorum. "</p>

  <p>Lillian sokağa çıktı, St. Michel Bulvarına kadar başına bir şey gelmeden yürüdü. Ama orada arka arkaya teklifler gelmeye başladı, beyaz, esmer, siyah ve sarı tenliydiler. Sanki bir bataklığa düşmüş ve sivrisineklerin saldırısına uğramıştı. Bir-iki dakika içinde en yalın erotizm hakkında hızlandırılmış bir kurs görmüştü, bir yandan da bir çift sokak köpeği bunu uyguluyorlardı.</p>

  <p>Sersemlemiş gibiydi, kafelerden birine oturdu. Fahişeler ona kızgınlıkla bakıyorlardı, burası onların çöplüğüydü, her türlü rekabete karşı dişleriyle, tırnaklarıyla savaşmaya hazırdılar. Lillian’ın oturduğu masa bir anda odak noktası olmuştu; böyle kadınlar bu saatte tek başlarına kafelerde oturmazlardı. Amerikalı kadınlar bile.</p>

  <p>Lillian’a yeni teklifler yapılıyordu; biri, ahlaksız fotoğraflar satmak; bir diğeri kendisini korumasını istedi; üçüncüsü arabayla gezintiye çıkarmayı önerdi. Ayrıca ucuz iş gücü de sunuluyordu Lillian’a, genç Zenciler, genç köpekler ve birkaç lezbiyen kadın. Lillian istifini hiç bozmadı, tersine garsonun bahşişini peşin verdi. Garson parayı görünce, çevredeki hareketliliğin dinmesini sağladı. Lillian da böylece Pernod’unu içerek sağı solu seyretmek olanağını buldu.</p>

  <p>Yan masada oturan solgun yüzlü sakallı bir adam Lillian’ın resmini yapmaya başladı; bir halı satıcısı Lillian’a yemyeşil bir seccade satmaya çalıştı, ama garson onu uzaklaştırdı; son olarak da kendini parasız bir şair olarak tanıtan genç bir adam yaklaştı yanma. Lillian yalnız olduğu sürece rahat edemeyeceğini anlamıştı. Bu nedenle şairi bir bardak şarap içmek üzere davet etti. Şair şarap yerine yağlı bir ekmek ısmarlamasını rica etti. Lillian ona az pişmiş sığır eti ısmarladı.</p>

  <p>Şairin adı Gérard’dı. Yemeğini bitirdikten sonra Lillian’a iki şiirini okudu; ayrıca o anda yazdığı iki şiir daha sundu. Ölüm, ölmek, geçicilik ve yaşamın anlamsızlığı üzerine mersiyelerdi bunlar. Lillian neşelenmişti. Şair zayıf biri olmakla birlikte çok fazla yemek yiyordu. Lillian bir tabak et daha yiyip yiyemeyeceğini sordu. Gérard bunu kolaylıkla yapabileceğini söyledi. Lillian’ın şiir sanatından iyi anladığını da ekledi; kendisinin yaşamasını Lillian’ın anlamsız bulup bulmadığını sordu. İnsan neden yaşıyordu ki? İki tabak sığır eti daha yedi; giderek daha hüzünlü dizeler okumaya başlamıştı. İntihar sorunu üzerine bir tartışmaya girişti. Kendisi intihar etmeye hazırdı, elbette yarın intihar edecekti, bugün değil, bu kadar nefis bir yemekten sonra intihar edilir miydi hiç? Lillian daha da neşelendi; Gérard zayıf olmasına zayıftı ama, elli yıl daha yaşayacak kadar sağlıklı biriydi.</p>

  <p>Clerfayt bir süre Ritz Bar’da oturdu. Sonra Lillian’a telefon etmeye karar verdi. Telefona gece nöbetçisi çıktı. "Madam otelde değil, " dedi, Clerfayt’ın sesini tanıyınca.</p>

  <p>"Peki nerede? "</p>

  <p>"Dışarı çıktı. Yarım saat kadar oldu. "</p>

  <p>Clerfayt şöyle bir düşündü; bu kadar kısa bir sürede bavullarını toplamış olamazdı. Her olasılığa karşılık "Bavullarını da aldı mı? " diye sordu.</p>

  <p>"Hayır efendim. Üzerinde bir yağmurluk vardı. "</p>

  <p>"Peki, sağolun. "</p>

  <p>Yağmurluk, diye düşündü Clerfayt. İstasyona gidip bir trene binebilir, benden çok daha iyi olan Boris Vol-kov’una geri dönebilir.</p>

  <p>Clerfayt arabaya koştu. Onun yanında kalmalıydım, diye düşündü. Neler oluyor bana? İnsan gerçekten âşık olunca nasıl da beceriksizleşiyor Üstün olmanın cilası nasıl da silinip gidiyordu! İnsan nasıl da yalnızlaşıyor, o güne dek edindiği deneyimler buhar olup nasıl da uçuyordu, insan önünü göremiyordu! Onu yitirmemeliyim! Gece nöbetçisine Lillian’ın ne tarafa doğru gittiğini iyice tarif ettirmişti. "Seine tarafına doğru değil efendim, " demişti delikanlı Clerfayt’ı sakinleştirmek istercesine. "Sağa doğru gitti. Belki de şöyle bir dolaşmaya çıkmıştır, birazdan döner. "</p>

  <p>Clerfayt, St. Michel Bulvarı boyunca arabayı yavaş yavaş sürdü. Lillian, Giuseppe’nin sesini duydu, aynı anda da onu gördü. "Ya ölüm? " diye sordu Gérard’a, Gérard’in önünde şimdi de bir peynir tabağı vardı. "Ya ölüm, yaşamdan daha umarsızsa? "</p>

  <p>"Yaşamın, " dedi Gérard lokmasını hüzünlü hüzünlü çiğnerken, "başka bir dünyada işlemiş olduğumuz bir suça karşılık bize verilmiş bir ceza olmadığını kim söyleyebilir? Belki de cehennem, kilisenin ölümden sonra gideceğimizi söylediği yer değil de burasıdır. "</p>

  <p>"Kilise cennetten de söz ediyor. "</p>

  <p>"Belki de yeryüzündeki zindanda yıllarca kalmaya mahkûm edilmiş düşkün meleklerizdir hepimiz. "</p>

  <p>"istersek kısa yoldan gidebiliriz. "</p>

  <p>"Kendi isteğiyle ölmek! " Gérard hayranlıkla başını salladı. "Ve biz bundan çekiniyoruz. Oysa kurtuluşumuz orada! Eğer yaşam ateşten olsaydı, ne yapacağımızı bilirdik! Dışarı atlayıverirdik! ironi... "</p>

  <p>Giuseppe ikinci kez önlerinden geçti; bu kez Edmond-Rostand Meydanından geliyordu. Sahip olduğumuz tek şey ironi, diye düşündü Lillian; üstelik bazen bu konuşmadaki gibi oldukça çekici de olabiliyor. Lillian, Cler-fayt’ı gördü; caddedeki kalabalığa öylesine dikkatle bakıyordu ki, on adım geride oturan Lillian’ı göremiyordu.</p>

  <p>"Eğer istediklerinizi yapabilseydiniz, yaşamdan en büyük beklentiniz ne olurdu? " diye sordu Gérard’a, Lillian.</p>

  <p>"Sonsuza dek yerine getirilemeyecek olanı isterdim, " diye yanıtladı şair hemen.</p>

  <p>Lillian ona minnetle baktı. "O zaman başka bir şey istemenize gerek yok, " dedi. "Ona zaten sahipsiniz. "</p>

  <p>"Sizin gibi bir dinleyicim daha olsa! " dedi Gérard mahzun mahzun ve Lillian’ı portresini bitirerek masaya gelen ressamı kovdu. "Gidin hadi. Anladınız mı? "</p>

  <p>"Resmi bana verin, " dedi Clerfayt, düş kırıklığına uğrayan ressama.</p>

  <p>Arkadan yürüyerek gelmişti; Gérard’i inceliyordu, onu hiç beğenmemişti. "Gidin buradan, " dedi Gérard, Clerfayt’a. "Meşgul olduğumuzu görmüyor musunuz? Tanrı biliyor ya, zaten yeterince rahatsız edildik. Garson, iki Pernod daha! Bu beyleri de dışarı atın! "</p>

  <p>"Üç olsun, " dedi Clerfayt ve masaya oturdu. Ressam çok şey söyleyen bir sessizlik içinde yanında duruyordu. Clerfayt ona parasını verdi. "Burası güzelmiş, " dedi Lillian’a. "Neden buraya sık sık gelmedik ki biz? "</p>

  <p>"Peki siz kimsiniz, davetsiz konuk mu? " diye sordu Gérard; Clerfayt’ın Lillian’la tanışmak için bilinen hilelerden birini uygulayan bir asalak olduğundan emin gibi gözüküyordu. "Ben St. Germain-des Prés Akıl Hastanesinin müdürüyüm evladım, bu hanımefendi de bizim hastalarımızdan biri. Bugün izin günüydü. Bir şey mi oldu? Yoksa çok mu geç kaldım? Garson Bey, şu bıçağı buradan alın! Çatalı da! "</p>

  <p>Şairin merakı, Gérard’a duyduğu kuşkuya baskın geldi.</p>

  <p>"Gerçekten mi? " diye fısıldadı. "Her zaman... ",</p>

  <p>"Yüksek sesle konuşabilirsiniz, " diye sözünü kesti Clerfayt. "O, durumundan hoşnut. Hiçbir sorumluluk taşımıyor. Hiçbir yasaya uymak zorunda değil. Birisini öldürecek bile olsa, mahkûm edilmez. " Lillian güldü. "Tam tersi, " dedi Gerard’a. "O benim sorumluluğum altında. Akıl hastanesinden kaçmış. Beni suçlaması tipik bir gösterge-"</p>

  <p>Şair deli değildi. Ayrıca Fransız’dı. Şimdi her şeyi anlamıştı, gizemli bir gülümsemeyle kalktı. "Bazıları çok geç kalır, bazıları ise fazlasıyla erken gelir, " dedi. "Doğru zamanda git; Zarathustra’nın bir sözü bu. Yarın, Madam, buraya sizin için bir şiir bırakılmış olacak. "</p>

  <p>"Buraya gelmen çok güzel, " dedi Lillian. "Eğer yatıp uyumuş olsaydım, bütün bunları kaçırmış olacaktım. Yeşil ışık ve kanın tatlı başkaldırısı. Ve çamur ve üstündeki kırlangıçlar. "</p>

  <p>Clerfayt başıyla onayladı. "Beni affet, ama bazen benim için fazla hızlısın. Başkalarının birkaç yıl içinde yapabileceği şeyleri birkaç saat içinde yapıyorsun, aynı sihirbazların ellerinde bir-iki dakika içinde büyüyüp ve çiçek açan sihirli bitkiler gibi. "</p>

  <p>Ve de ölen, diye düşündü Lillian. "Bunu yapmak zorundayım, " dedi Lillian. "Telafi etmem gereken o kadar çok şey var ki. Bu nedenle de her şeye böylesine yüzeysel bakıyorum. Bilgelik için daha sonra yeterince zaman olacak. "</p>

  <p>Clerfayt, Lillian’ın elini tuttu ve öptü. "Ben budalanın tekiyim. Her geçen gün biraz daha budalalaşıyorum. Ama buna hiçbir itirazım yok. Hoşuma gidiyor. Sen buradasın ya, yeter. Seni çok seviyorum. "</p>

  <p>Birden kafenin önünde büyük bir kavga çıktı. Birkaç saniye içinde polis geldi, iki Cezayirli el kol hareketleriyle birşeyler anlatmaya çalışıyorlar, bir kız söylenip duruyordu. Gazeteci çocuklar koşuşuyor, bağrışıyorlardı.</p>

  <p>"Gel, " dedi Lillian. "Odamda şarap var. "</p>

  <h3 id="sigil_toc_id_9"><span style="font-weight:bold;">17</span></h3>

  <p>"Peki ne zaman gönderirsiniz? " diye sordu Lillian.</p>

  <p>Balenciaga’daki satıcı kadın gülümsedi. "Olabildiğince çabuk. "</p>

  <p>"Bir hafta sonra mı? "</p>

  <p>"İki hafta sonra. Giysilerin işi uzun. Daha kısa sürede bitiremeyiz. Bugün başlayacağız. "</p>

  <p>Satıcı kadın ölçüleri aldı. "Biraz zayıflamışsınız Madam. "</p>

  <p>"Doğru. Ne yaparsam yapayım, kilo almıyorum. "</p>

  <p>"Ne mutlu size! "</p>

  <p>"Evet, " dedi Lillian. "Bazı insanlar için gerçekten mutluluk. "</p>

  <p>Lillian, Avenue George V’e çıktı. Öğle sonrası, onu altın sarısı renklerle, rüzgârla ve otomobillerle karşıladı. Bir an için durdu, ısmarladığı giysileri düşündü. Aslında yaşamı boyunca yetecek kadar giysisi olduğuna inandığı için başka giysi almak istemiyordu, ama Clerfayt yeni giysiler alması için onu zorlamış, ona bir tane hediye etmek istemişti, sonunda bunu Venedik için kabul etti Lillian; orada geçirdiği kanama kaç gününe ye haftasına mal olmuştu; hüzün, yakınma ve pişmanlıklar içinde gömülüp kalacağına, daha az parayla geçinebileceğini ve böylece fazladan bir giysi alabileceğini kendi kendine söylemek kolayına gidiyordu. Giysiyi büyük bir özenle seçmişti. Önce çarpıcı bir giysi olsun istemişti, ama sonunda şimdiye kadar sahip olduğu en yalın giysiyi aldı. Asıl çarpıcı olan Clerfayt’ın hediye ettiği giysiydi, Toulouse’a karşı bir başkaldırıydı bu.</p>

  <p>Bir vitrin camında kendi kendine gülümsedi. İnsan bazı konularda yeterince yüzeysel davranamıyor, diye düşündü. Giysiler, talep edilen her türlü haktan, her türlü merhametten ve anlayıştan, günah çıkaran bütün rahiplerden, her türlü bilgelikten, bütün hain dostlardan ve hatta</p>

  <p>insanın sevgilisinden bile daha güçlü bir dayanak oluşturabiliyorlardı. Bu edepsizlik değil, küçük şeylerin ne kadar etkili ve avutucu olduğunu bilmekti, o kadar.</p>

  <p>İnsanın bunu bilmesi iyi, diye düşündü Lillian; bildiği tek şey de buydu zaten. Artık kendini haklı çıkarmak için büyük çabalar harcamaya ve başkaldırmaya zamanı kalmamıştı. Şimdiye kadar bir kere başkaldırmıştı, ama artık bundan emin değildi; bundan sonra yapabileceği tek şey yazgısıyla hesaplaşmaktı.</p>

  <p>Lillian, kendi kendisini aldattığı ve avuttuğu her şeyin oldukça ucuz hileler olarak adlandırılabileceğini biliyordu; ancak insanoğlunun, varoluşunu katlanabilir kılmak için kullandığı saygın ve büyük hilelerden o kadar uzaktaydı ki, aradaki büyüklük farkı artık onun için önemli değildi. Ayrıca, şu anda küçük hilelere sarılıp onların tadını çıkarmak disiplin, cesaret ve dayanıklılık gerektirmese de, en az büyük adlar taşıyan hilelere sarılıp onların tadını çıkarmak için gereken çaba kadar çaba gerektiriyordu. Böylece giysiler satın alıyor ve bunu yaparken bir başkasının felsefe yaparken duyacağı avuntuyu duyuyordu; aynı Clerfayt’a ve yaşama karşı duyduğu sevgiyi bilerek birbirine katışı gibi, bu sevgiyi havaya atıyor, yine tutuyor, bu sevgiye inanıyordu, hem de gün gelince bu sevgiyi parçalarına ayırmak zorunda kalacağını bile bile; insan bir balonla uçabilirdi, ta ki balon yere ininceye dek, ama balonla bir ev taşınamazdı. Yere indiğinde de artık bir balon değil, cansız bir kumaş parçası olurdu.</p>

  <p>Fouquet’den Champs Elysees’ye sapınca Peystre Vikontuyla karşılaştı. Peystre, Lillian’ı görünce şaşırdı. "Ne kadar mutlu görünüyorsunuz! " dedi. "Aşık mısınız? "</p>

  <p>"Evet. Bir giysiye. "</p>

  <p>"Ne kadar mantıklı! " dedi Peystre. "içinde korku taşımayan, hiçbir güçlüğü olmayan bir aşk! "</p>

  <p>"Demek ki aşk değil. "</p>

  <p>"Anlamı olan tek aşkın bir parçası: insanın kendi kendine duyduğu aşkın. "</p>

  <p>Liilian güldü. "Sizce bu aşk içinde korku taşımıyor ve hiçbir güçlüğü yok, öyle mi? Siz çelikten ya da süngerden mi yapıldınız? "</p>

  <p>"ikisi de değil. Ben on sekizinci yüzyılın gecikmiş bir uzamışıyım, benim gibilerle aynı yazgıyı paylaşıyorum: Yanlış anlaşılmak. Benimle burada terasta bir kahve içer misiniz? Ya da bir kokteyl? "</p>

  <p>"Bir kahve içerim. "</p>

  <p>Bir masaya oturdular, güneş batmak üzereydi. "Belli saatlerde hemen hemen hep aynı şey oluyor, " dedi Peystre. "Güneşin altında oturmak ya da aşk ya da yaşam üzerine konuşmak; ya da hiçbir şeyden konuşmamak. Örneğin şu saatte. Hâlâ Seine kıyısındaki küçük otelde mi kalıyorsunuz? "</p>

  <p>"Sanıyorum öyle. Bazen emin olamıyorum. Sabahları pencereler açıksa, Opéra Meydanının gürültüsünün ortasında uyuyormuşum gibi geliyor. Geceleriyse bazen Seine’den aşağı sürükleniyormuş gibi hissediyorum; suskun bir kayığın içinde ya da sırt üstü suda, gözlerim ardına kadar açık, bensiz ve tümüyle kendi içimde. "</p>

  <p>"Tuhaf düşünceleriniz var. "</p>

  <p>"Tersine. Hemen hemen hiç düşüncem yok. Bazen düş görürüm, ama çok değil. "</p>

  <p>"Düşlere ihtiyacınız yok mu? "</p>

  <p>. '"Hayır, " dedi Lillian. "Gerçekten yok. "</p>

  <p>"O zaman birbirimize benziyoruz demektir. Benim de düşlere ihtiyacım yok. "</p>

  <p>Garson, Peystre’ye bir sherry, Lillian’a da kahve getirdi. Peystre kahveye ters ters baktı. "Bu yemekten sonra içilir, " dedi. "Bir apéritif içmek istemez miydiniz? "</p>

  <p>"Hayır. Saat kaç? "</p>

  <p>"Beş, " diye cevap verdi Peystre şaşırarak. "Saatle mi içiyorsunuz? "</p>

  <p>"Bugünlük öyle. " Liilian başgarsonu çağırdı. "Bir haber var mı Mösyö Lambert? "</p>

  <p>"Tabii ki. Roma radyosunu dinliyorum. Saatlerdir! Bütün İtalya ya radyo başında ya da sokaklarda, " dedi şef garson heyecanla. "Ağır arabalar bir-iki dakika içinde hareket edecekler. Mösyö Clerfayt, Mösyö Torriani’yle birlikte. Ayrılmıyorlar: Clerfayt arabayı kullanıyor; Torriani teknisyen olarak çalışıyor. Bu bir spor araba yarışı. Radyoyu getireyim mi? Burada. "</p>

  <p>"Evet, getirin. "</p>

  <p>"Clerfayt Roma’da mı? " diye sordu Peystre.</p>

  <p>"Hayır. Brescia’da. "</p>

  <p>"Yarışlardan hiç anlamam. Bu ne yarışı? "</p>

  <p>"Brescia’dan başlayıp bütün İtalya boyunca süren ve yine Brescia’da son bulan Bin Mil Yarışı. "</p>

  <p>Şef garson bir el radyosuyla geldi. Yarışlara çok düşkündü, yarışı saatlerdir radyodan izliyordu. "Bir-iki dakika arayla çıkıyorlar, " dedi. "En hızlı arabalar en son çıkacak. Bu bir kronometre yarışı. Milano Radyosunu bulayım. Saat beş, haberler var. "</p>

  <p>Radyonun düğmelerini çevirdi. Radyo cızırdamaya başladı. Sonra Milano Radyosunda okunan siyaset haberleri duyuldu; spiker bir an önce spor haberlerine geçmek için hızlı hızlı konuşuyordu. "Şimdi de Brescia’ya bağlanıyoruz, " dedi değişik ve merak yansıtan bir sesle. "Yarışçıların bir kısmı yola çıkarıldı bile. Pazar yeri hıncahınç dolu, sanki kıpırdayacak yer yok. "</p>

  <p>Radyo cızırdadı, sustu. Sonra birtakım gürültülerin arasından bir motor sesi açık seçik duyuldu, ses hemen uzaklaştı. "İşte bir tanesi uçuyor, " diye fısıldadı Mösyö Lambert heyecanla. "Herhalde bir Alfa. "</p>

  <p>Terasta herkes susmuştu. Meraklılar yaklaşmışlar ya da oturdukları yerden duymaya çalışıyorlardı.</p>

  <p>"Kim önde? "</p>

  <p>"Bir şey söylemek için daha çok erken, " dedi şef garson bilgiç bilgiç. "Hızlı arabalar daha yeni start alıyorlar. "</p>

  <p>"Yarışa kaç tane araba katılıyor? " diye sordu Peystre.</p>

  <p>"Yaklaşık beş yüz tane. "</p>

  <p>"Aman Tanrım! " dedi biri. "Peki yarışın uzunluğu ne kadar? "</p>

  <p>"Bin altı yüz kilometreden fazla efendim. İyi bir ortalamayla on beş ila on altı saat sürecek. Belki de daha kısa. Ama İtalya’da yağmur yağıyor. Brescia’da fırtına var. "</p>

  <p>Naklen yayın sona ermişti. Şef garson radyoyu lokantaya geri götürdü. Lillian arkasına yaslandı. Altın renkli, sessiz bir akşamüstüydü; kadehlerde şıkırdayan buzların, ne kadar çok yenip içildiğini gösteren üst üste yığılmış porselen tabakların takırtıları arasında, terastan oldukça açık seçik bir resim gözüküyordu; renksiz bir resimdi bu, suda yüzen bazı yengeçler gibi saydamdı, öyle ki Fouqu-et’nin terasındaki sandalyelerle masalar seçilebiliyordu, gri renkli bir pazar yerinin resmiydi; pazar yeri, soyut bir gürültü içindeydi, oluşan binlerce yankı nedeniyle bu gürültü kendi sesini yitirmişti; bir de, kendini tehlikeye atmaktan başka bir şey istemeyen, peş peşe dizilmiş, farları yanan arabalar görülüyordu belli belirsiz. "Brescia’da yağmur yağıyormuş, " dedi Lillian. "Brescia nerede? "</p>

  <p>"Milano’yla Verona arasında bir yerde, " diye yanıtladı Peystre. "Bu akşam benimle birlikte yemek yer misiniz? "</p>

  <p>Çelenkler yağmurdan parçalanmışlardı. Bayraklar direklere ıslak ıslak çarpıyorlardı. Fırtına uğulduyordu, sanki yalnızca yeryüzündeki rakiplerle değil, bulutların içinde görünmeyen arabalarını süren rakiplerle de yarışmak gerekiyordu. Yapay ve doğal gök gürültüleri birbirine karışıyordu; bir arabanın kükreyişine yukarısı şimşek ve patırtıyla cevap veriyordu. "Beş dakika kaldı, " dedi Torriani.</p>

  <p>Clerfayt direksiyonda oturuyordu. Fazla gergin değildi. Hiç şansı olmadığını biliyordu, ama bir yarış her zaman sürprizlerle doluydu, uzun yarışlarda ise bir sürü rastlantı olurdu.</p>

  <p>Lillian’ı ve Targo Florio’yu düşündü. O zamanlar onu unutmuş, ondan nefret etmişti, çünkü yarış sırasında birdenbire Lillian aklına düşmüş ve rahatsız olmuştu. Yarış ondan daha fazla önem, kazanmıştı. Oysa şimdi durum farklıydı. Clerfayt artık Lillian’dan o kadar emin değildi, onu düşünüyordu, ama bütün kabahatin kendisinde olduğunu kendi kendisine söyleyemiyordu. Hâlâ Paris’te olup olmadığını şeytan bilir, diye düşündü. Daha, sabah Lilli-an’la telefonla konuşmuştu; ama bu gürültüde sabah çok uzaklarda kalmıştı. "Lillian’a telgraf çektin mi? "</p>

  <p>"Evet, " diye cevap verdi Torriani, "İki dakika kaldı. "</p>

  <p>Clerfayt başını salladı. Araba yavaş yavaş Viale Venezia pazar yerinden geçti, stop etti. Artık önlerinde kimse yoktu. Elinde kronometre olan adam şu andan itibaren yarım gün ve yarım gece boyunca onlar için dünyanın en önemli şeyiydi. Öyle olmalı, diye düşündü Clerfayt; ama artık öyle değildi. Lillian’ı çok fazla düşünüyorum. Arabayı Torriani sürmeliydi, ama artık çok geç. "Yirmi saniye, " dedi Torriani.</p>

  <p>"Çok şükür! Hadi, lanet olsun! "</p>

  <p>Start veren adam elini salladı, araba ok gibi fırladı. Çığlıklar izledi arabayı. "Clerfayt, " diye bağırdı spiker, "Teknisyen Torriani’yle birlikte start aldı. "</p>

  <p>Lillian otele geri döndü. Ateşi vardı, ama aldırış etmemeye karar verdi. Sık sık ateşi çıkıyordu zaten, bazen az bazen de çok; bunun ne anlama geldiğini de biliyordu. Aynaya baktı, insan hiç olmazsa akşamları öyle solgun gözükmüyor, diye düşündü; bulduğu hileye güldü: Düşmanı olan ateşi bir akşam arkadaşına dönüştürmüştü, ateş nedeniyle gözleri parlıyor, yüzüne bir heyecan yayılıyordu.</p>

  <p>Aynanın önünden ayrılınca, masanın üstündeki iki telgrafı gördü. Clerfayt, diye düşündü, kaygılanmıştı, yürek atışları hızlandı. Bu kadar kısa zamanda ne olmuş olabilirdi ki? Bir süre bekledi, katlanıp yapıştırılmış küçük kâğıtlara baktı. Sonra ilkini dikkatle aldı, açtı. Cler-fayt’tandı. "On beş dakika sonra start alıyoruz. Tufan. Uçup gitme flamingo. "</p>

  <p>Kâğıdı yanına bıraktı. Bir süre sonra İkincisini açtı. İlkine göre daha çok korkuyordu; yarış yönetiminden gelmiş olabilirdi, bir kazayı bildiriyor olabilirdi, ama bunu da Clerfayt göndermişti. Bunu neden yapıyor? diye düşündü. Böyle dönemlerde her telgrafın beni korkuttuğunu bilmiyor mu?</p>

  <p>Akşam için bir giysi seçmek üzere dolabı açtı. Tam o sırada kapı çalındı. Dışarıda komi duruyordu. "İşte radyo Matmazel. Bununla Roma ve Milano istasyonlarını kolaylıkla dinleyebilirsiniz. "</p>

  <p>Radyonun antenini açtı. "Bir telgraf daha geldi. "</p>

  <p>Daha kaç tane gönderecek, diye düşündü Lillian. Beni kontrol altında tutmak için yan odaya bir dedektif oturtsaydı daha iyi olurdu. Bir giysi seçti. Bu, Venedik’te giydiği giysiydi. Temizlenmiş, lekeler yok olmuştu. O günden beri bu giysinin şans getireceğine inanıyordu, onun maskotu olmuştu. Son telgrafı açarken giysiyi elinde sıkı sıkı tutuyordu. Clerfayt’tan gelmiyordu, ama Clerfayt’a iyi şanslar diliyordu. Bu telgraf Lillian’a nasıl ulaşmıştı? Akşamın alacasında telgrafın altındaki imzaya bir kez daha baktı. Hollmann. Telgrafın nereden gönderildiğini anlamaya çalıştı. Bella Vista’daki sanatoryumdan geliyordu.</p>

  <p>Kâğıdı dikkatle masaya koydu. Bugün cinlerin günü, diye düşündü, yatağına oturdu; oradaki radyo kutusunun içinde oturan ve odayı motor gürültüsüyle doldurmak için bekleyen Clerfayt; şimdi de suskun cinleri pencerenin önüne sıralayan bu telgraf.</p>

  <p>O güne kadar sanatoryumdan aldığı tek haberdi. Kendisi de oraya asla yazmamıştı. Yazmak istememişti. Sanatoryumu tümüyle ardında bırakmak istemişti. Geri dönmeyeceğinden o kadar emindi ki, oradan ayrılmak ölüm gibi bir şeydi.</p>

  <p>Uzun süre sessizce oturdu. Sonra radyonun düğmelerini çevirdi; haber saatiydi. Roma bir gürültü seliyle odayı doldurdu; bilindik, bilinmedik yerlerin, şehirlerin adları; Mantua, Ravenna, Bologna, Aquila; saatler, dakikalar; ka-</p>

  <p>zanılan dakikalardan, Kutsal Kap’tan söz eder gibi söz eden; su pompalarında oluşan arızalan, sıkışan pistonları, kırılan benzin borularını dünyanın en büyük felaketini betimlercesine anlatan; zamana karşı yapılan yarışı yarı karanlık odanın içine bir fırtına gibi sokan spikerin heyecanlı sesi; saniye saniye yapılan hız; saniye saniye yaşamak yerine on bin tane dönemeci olan ıslak bir yolda bağırıp çağıran insanların önünde, varışa bir-iki yüz metre önce ulaşmak ve oradan hemen ayrılmak için yapılan hız; sanki peşinde atom bombası varmışçasına yapılan hız. Bunu neden anlamıyorum? diye düşündü. Lillian. Bu akşam, bu gece İtalya’nın şoselerini kuşatan milyonlarca insanı sarmalayan duygu neden beni de sarmalamıyor? Oysa benim duygularım daha güçlü olmalıydı. Benim yaşamım da buna benzemiyor mu? Olabildiğince çok şeyi kendine çekmek uğruna yarışır gibi, yabanköpeği yarışlarında sürünün önüne atılan sahte tavşanı kovalarcasına bir hayaletin peşine düşmüyor muyum?</p>

  <p>"Floransa, " dedi radyodaki ses zaferle; zamanlamaları, adları, araba markalarını, hız ortalamalarını, en yüksek hızları arka arkaya sıralamaya başladı, sonra gururla ekledi: "Eğer öndeki arabalar böyle gidecek olurlarsa, Brescia’ya ulaştıklarında rekor kıracaklar! "</p>

  <p>Lillian şaşırdı. Brescia’ya, diye düşündü. Garajlarıyla, kahvehaneleriyle, dükkânlarıyla o küçük taşra kentine, hareket ettikleri kente. Ölümle oynuyorlar, gece boyunca gürüldüyorlar; sabahın erken saatlerinin korkunç yorgunluğuyla, yüzleri kirden bir maskeyle kaplanmış olarak dönüyorlar, sonra yine yola çıkıyorlardı, sanki dünyanın en önemli işi buydu; her şey hareket ettikleri o küçük taşra kentine geri dönmek için yapılıyordu. Brescia’dan Brescia’ya!</p>

  <p>Radyoyu kapattı, pencereye gitti. Brescia’dan Brescia’ya. Anlamsızlığın bundan daha güçlü bir göstergesi olabilir miydi? Yaşam onlara sağlıklı ciğerler ve sağlıklı bir yürek gibi bir mucizeyi; karaciğer ve böbrekler gibi akıl almaz kimya fabrikalarını; bütün yıldız sistemlerinden çok daha fazla hayranlık uyandırıcı olan kafatasının içindeki beyaz, yumuşak kütleyi, bütün bunları tehlikeye atsınlar ve eğer şansları yaver giderse Brescia’ya varsınlar diye mi vermişti? Korkunç bir delilikti bu!</p>

  <p>Rıhtım boyunca zincirleme uzayıp giden arabalara baktı. Her biri Brescia’dan Brescia’ya gitmiyor muydu? Toulouse’dan Toulouse’a? Doygunluktan doygunluğa? Aldatmacadan aldatmacaya? Ben de! diye düşündü. Herhalde ben de! Her şeye karşın! Ama benim Brescia’m nerede? Hollmann’ın telgrafına baktı. Onun geldiği yerde Brescia yoktu. Ne Brescia ne de Toulouse vardı. Orada yalnızca sessiz ve acımasız bir kavga vardı, sonsuzluğun sınırında alınacak soluk için verilen kavga. Orada doygunluk ve aldatmaca yoktu. Lillian döndü, bir süre odanın içinde dolaştı durdu. Giysilerine dokundu, birdenbire içlerinden küller dökülüyormuş gibi geldi. Saç fırçalarını, taraklarını aldı, elinde tuttuğunun farkında bile değildi, sonra yine yerine bıraktı. Ben ne yaptım? diye düşündü. Ve ne yapıyorum? Pencerede oluşan bir gölge korkunç bir yanlışlık yaptığını, bunun kaçınılmaz bir yanlışlık olduğunu ve artık geri dönüşünün olmadığını anlatıyordu.</p>

  <p>Akşam için giyinmeye başladı. Telgraf hâlâ masanın üstündeydi. Lambanın ışığında bütün öteki odalarda olduğundan daha aydınlık gözüküyordu. Lillian arasıra ona bakıyordu. Nehrin sesini duyuyor, suyun ve yaprakların kokusunu içine çekiyordu. Acaba şu anda orada, dağlarda ne yapıyorlar? diye düşündü ve ilk kez oraları hatırlamaya başladı. Clerfayt, Floransa’nın karanlık yollarında farlarının aydınlattığı yoldan giderken onlar ne yapıyorlardı? Lillian bir süre daha duraksadı, sonra telefonu aldı, sanatoryumun numarasını yazdırdı.</p>

  <p>"Siena geliyor! " diye bağırdı Torriani. "Benzin alınacak. Lastikler değişecek. "</p>

  <p>"Ne zaman? "</p>

  <p>"Beş dakika sonra. Şu lanet olası yağmur! "</p>

  <p>Clerfayt yüzünü astı. "Yalnız değiliz. Ötekiler de geliyor. Dikkat et de depoyu geçmeyelim! "</p>

  <p>Evler sıklaşmaya başladı. Karanlığın içinden çıkıp farların ışığına giriyorlardı. Dört bir yanda yağmurluklar giymiş, ellerinde şemsiyeler insanlar duruyordu. Beyaz duvarlar gözüktü; insanlar geri çekildiler; şemsiyeler rüzgârda mantar gibi sallanıyorlardı; araba yalpaladı... "Depo! " diye bağırdı Torriani.</p>

  <p>Frenler tuttu, araba sarsıldı, durdu. "Benzin, su, lastikler, hadi! " diye bağırdı Clerfayt, motor durduğu için sesi depoda yankılanmıştı. Motorun sesi Clerfayt’ın kulaklarında uğulduyordu hâlâ.</p>

  <p>Biri ona bir bardak limon suyu ve yeni bir gözlük verdi. "Kaçıncı sıradayız? " diye sordu Torriani.</p>

  <p>"Harika! On sekizinci sıradasınız. "</p>

  <p>"Çok kötü, " dedi Clerfayt. "Ya ötekiler? "</p>

  <p>"Weber dördüncü, Marchetti altıncı, Frigerio yedinci. Conti yarış dışı. "</p>

  <p>"Birinci sırada kim var? "</p>

  <p>"Sacchetti; Lotti’den on dakika ilerde. "</p>

  <p>"Ya biz? "</p>

  <p>"Arada on dokuz dakika var. Merak etmeyin, Roma’da birinci sırada olan yarışı asla kazanmaz. Herkes bilir bunu! "</p>

  <p>Takım yöneticisi Gabrielli ansızın yanlarında belirdi. "Tanrı böyle olmasını istedi! " diye açıkladı. "Kutsal Meryem, Kutsal İsa, bunu sen de biliyorsun! " diye dua etti. "Birinci sırada olduğu için Sacchetti’yi cezalandır! istediğim tek şey benzin pompasında küçük bir kırık! Lotti için de aynısından istiyorum! Kutsal Melekler, koruyun! "</p>

  <p>"Siz nereden çıktınız? " diye sordu Clerfayt. "Bizi neden Brescia’da beklemediniz? "</p>

  <p>"Hazır! " diye bağırdı teknisyenler.</p>

  <p>"Hadi! "</p>

  <p>"Durun! Delirdiniz mi? " diye başladı takım yöneticisi. "Ben... " sözcükleri motor gürültüsünün içinde boğuldu gitti. Araba hızla hareket etti, insanlar kenara kaçıştılar; yol şeritleri sonsuz kıvrımlarıyla uzamaya başladı yine. Acaba Lillian şimdi ne yapıyor? diye düşündü Clerfayt. Depoda kendisini bir telgrafın beklediğini ummuştu; neden olduğunu bilmiyordu, ama telgraflar yerlerine zamanında ulaşmayabilirlerdi, belki bir sonraki depoda bir telgraf bulacaktı. Sonra yine gece oldu; ışıklar; motorun çıkardığı ses nedeniyle bağırtılarını duymadığı insanlar sessiz bir filmin oyuncuları gibiydiler; ve yalnızca yol, bütün dünyanın çevresini dönüyormuşçasına uzayıp giden yılan; motor kapağının altında çığlıklar atan şu mistik hayvan.</p>
</body>
</html>
