<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>1-10</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x1" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-7" id="_idParaDest-48" xml:lang="en-GB">“Sayın Cemaat, muhterem hükümet...”  </p>
			<p class="arabaslik_sol ParaOverride-7" id="_idParaDest-49">Hem Cemaat’e, hem AK Parti’ye bir çift sözüm var  </p>
			<p class="paragraf ParaOverride-7">AK Parti’nin iktidara gelmesiyle beraber Cemaat, Türkiye’deki “hizmet” alanlarında daha rahat hareket eder oldu.  </p>
			<p class="paragraf ParaOverride-7">Her geçen gün daha da büyüdü. Büyüdükçe daha çok alan kapladı. Kapladığı alanda kendi mensuplarından başka kimseye hayat hakkı tanımadı. Öyle ki başka cemaatlerden dindar bürokratlar bile Gülen Cemaati’nin hedefi olmaktan kendini kurtaramadı.  </p>
			<p class="paragraf ParaOverride-7">AK Parti oy kaybetmemek, Tayyip Erdoğan’ın başkanlık planının tehlikeye düşmemesi için Cemaat’e karşı açıktan tavır almaktan hep imtina etti.  </p>
			<p class="paragraf ParaOverride-7">Fakat bu durum, Cemaat mensubu bürokratlara karşı üstü kapalı bir şekilde negatif ayrımcılığı da beraberinde getirdi. Cemaat’e yakın gazete ve TV’lerde artık sert eleştiriler başlamış, haberlerde hükümete geniş yer vermeler son bulmuştu.  </p>
			<p class="paragraf ParaOverride-7">Cemaat’e yakın gazeteciler de hükümetle aralarına mesafe koydular.  </p>
			<p class="paragraf ParaOverride-7">Cemaat’in emniyet ve yargıda belirgin bir üstünlük kazanması ve bu üstünlüğü hükümeti de sıkıntıya sokacak şekilde kullanması, AK Parti çevrelerinde artık kabul edilemez bir durum olarak görülmeye başladı.  </p>
			<p class="paragraf ParaOverride-7">Açıktan ilk restleşme, İlker Başbuğ’un tutuklu yargılanma kararı üzerine gerçekleşti. Hükümet tutuklu yargılama kararından ve “terör örgütü lideri” tanımlamasından rahatsızlığını açıkça belirtince, Cemaat’e yakın yayın organları, hükümeti eleştiri yağmuruna tuttular.  </p>
			<p class="paragraf ParaOverride-7">Erdoğan’ın “Bizim arzumuz, Başbuğ’un tutuksuz yargılanmasıydı” çıkışı üzerine, yargının ertesi gün 6 aydır tutuksuz yargılanan Hurşit Tolon’u tutuklayarak Erdoğan’a rest çekmesi, kavganın su yüzüne çıktığının en keskin işaretiydi.  </p>
			<p class="paragraf ParaOverride-7">İşte, artık gizlisi saklısı kalmayan bu çekişme, MİT tartışmasıyla iyice harlandı.  </p>
			<p class="paragraf ParaOverride-7">Kılıçlar çekildi. Cemaat’e yakın gazeteciler MİT üzerinden hükümeti ve Tayyip Erdoğan’ı hedefe koyarken, AK Parti’ye yakın gazeteciler ise emniyet ve yargı üzerinden Cemaat’i hedef aldılar.  </p>
			<p class="paragraf ParaOverride-7">Birkaç gün açıktan, adı da koyularak yapılan münakaşa, nasıl olduysa sonra tekrar alttan alta yapılır hale geldi.  </p>
			<p class="paragraf ParaOverride-7">Yüksek sesle “Hayır, AK Parti ile Cemaat arasında herhangi bir çatışma yok” diyenler, kısık sesle birbirlerine ağzına geleni söylemekten çekinmiyorlar.  </p>
			<p class="paragraf ParaOverride-7">Öyle bayağı, öyle belden aşağı, öyle gayriahlaki tutumlar görüyoruz ki, hayretimiz katbekat artıyor.  </p>
			<p class="paragraf ParaOverride-7">Hükümet “Cemaat’le bir kavgamız yok” diyerek Cemaat’in devletteki gücünü sınırlandırmaya çalışırken; Cemaat’e yakın yayın organları, hükümetin her açığını bir kampanyaya döndürmek için olağanüstü çaba gösteriyordu.   </p>
			<p class="paragraf ParaOverride-7">Köşelere, sosyal medyaya, ağza alınmayacak hakaretlere bakıyoruz; ortada ciddi bir kavga olduğu açık.  </p>
			<p class="paragraf ParaOverride-7">Cemaat medyası, açıktan hükümet aleyhtarlığı yapıyor. Diğer taraftan da MİT operasyonu üzerinden Cemaat “İsrail işbirlikçisi”, “ABD’nin piyonu” olarak gösteriliyor. Tüm bunlara rağmen hâlâ “Biz aynı davanın neferiyiz, aramızda kavga yok” deniliyor!   </p>
			<p class="paragraf ParaOverride-7">Kavganın ortaya çıkmasından, büyümesinden, sürdürülmesinden keyif alanlardan değilim.  </p>
			<p class="paragraf ParaOverride-7">Benim anlamadığım, eğer kavga yok ise niçin birbirinize düşmanlık ediyorsunuz? Eğer kavga yok ise tasfiye dedikoduları niçin ortalıktan kaldırılmıyor?  </p>
			<p class="paragraf ParaOverride-7">Eğer kavga yok ise Cemaat kendi mensuplarına, “Siyaset için hazır olun” mesajını gönderip niçin “Herkes en az dört kişiyle ekip olsun” talimatı yayınladı?  </p>
			<p class="paragraf ParaOverride-7">Cemaat’in siyasi hesabı yoksa siyasete girme hazırlığı niçin başlatıldı?  </p>
			<p class="paragraf ParaOverride-7">Her şey bu kadar açıkken, her şey herkesin gözü önünde oluyorken böyle bir kavga yokmuş numarası çekip gizliden gizliye düşmanlık etmek ayıp değil mi?  </p>
			<p class="paragraf ParaOverride-7">Bütün insanlar size bakıyor. Sizin hem Müslümanlığı kimseye bırakmayan tutumunuzu, hem de bel altı kavgalarınızı görünce utanan, başı öne eğilen, yüzü kızaran milyonlarca insan yaşıyor bu ülkede.  </p>
			<p class="paragraf ParaOverride-7">Aynen birbirinden nefret eden gelin-kaynana durumundasınız: Halk içinde yüksek sesle birbirinizi ne kadar çok sevdiğinizi söyleyip, eve döndüğünüzde de birbirinize var gücünüzle hücum ediyorsunuz.  </p>
			<p class="paragraf ParaOverride-7">Böylesine hesapçı, yüze gülmeci, arkadan konuşmalı tavırları; Allah’ın rızasını kazanmak amacıyla sürdürüyor olmak fazlasıyla abuk sabuk, küçültücü, utandırıcı değil mi?  </p>
			<p class="paragraf ParaOverride-7">Açıkça görülüyor ki bu kavganın asıl nedeni, dünyevi kazançları korumak ve daha fazlasını elde etmek. Bu tartışmanın dinle, İslam’la, Hz. Peygamber’le, sahabelerle ne alakası var? Menfaat çatışmanızı ne diye ulvi bir ideal gibi göstermeye uğraşıyorsunuz? Çıkar, imtiyaz, makam, mevki, güç peşinde koşarken; bunun davasını güderken bunun yarışı, mücadelesi içindeyken, ne diye ilahi, mukaddes efektler yapma gereği duyuyorsunuz?   </p>
			<p class="paragraf ParaOverride-7">Bir dava için “yol arkadaşlığı” yapanların, gün gelip de iktidar için bu kadar küçülmesinden biz utanıyoruz. Siz utanmıyor musunuz? Sanıyorsunuz ki “Aramızda kavga yok” deyip ardından da ağzınıza geleni söylediğinizin kimse farkında değil.  </p>
			<p class="paragraf ParaOverride-7">Herkes her şeyi görüyor. Dostlarınız üzülürken düşmanlarınız bayram ediyor. Görmeyen sizsiniz. Hatta açıktan “Yiyin birbirinizi” manşeti atıyorlar. Bu tablo bile sizi utandırıp kendinize getirmiyorsa ne diyebiliriz?  </p>
			<p class="paragraf ParaOverride-7">Biz biliyoruz ki meselenin “din kardeşliği”yle, “ülkeye hizmet yarışı”yla, “Müslümanlığa hizmet”le bir alakası yok. Bunlar sahte kılıflar, safsatalardan ibaret.   </p>
			<p class="paragraf ParaOverride-7">Ekrem Dumanlı’nın pazartesi günleri yazdığı vaaz havasındaki köşe yazılarına, Ali Ünal beyefendinin köşe yazılarında bu tartışmayı konu ederken anlattığı sahabe hikâyelerine bakılırsa, Cemaat ile AK Parti arasında çağımızın Sıffin Savaşı başlamış. Şimdiden herkesi kendi saflarına çağırıyorlar.  </p>
			<p class="paragraf ParaOverride-7">Açıkça ganimet savaşı veriyorsunuz. Ve bunu dinle alakalı bir mücadeleymiş gibi satmaya kalkıyorsunuz.  </p>
			<p class="paragraf ParaOverride-7">Sanıyorsunuz ki hâlâ o eski, genç mücahitlersiniz. Hâlâ yüzünüzden nur akıyor. Hâlâ masumiyetinizi koruyorsunuz. İmanınız taptaze. Tevazunun, cömertliğin, kulluğun şifreleri sizin kalplerinizde kilitli.  </p>
			<p class="paragraf ParaOverride-7">Halbuki insanlar size bakınca agresifliğinizden, hırsınızdan, somurtkanlığınızdan, dehşete düşüyorlar. Dinden imandan habersiz kimseleri fersah fersah geride bırakan iştahınız, iktidar hırsınız şoka sebep oluyor. Gerçeği çarpıtırken dini kalıplar, kelimeler kullanmanız toplumun gururunu incitiyor, kalbini yoruyor, tadını kaçırıyor.  </p>
			<p class="paragraf ParaOverride-7">Lütfen bu sefil duruma bir son verin. Bu bel altı kavgayı daha fazla uzatmayın. Her şeyin geçici olduğunu unutmayın.  </p>
			<p class="paragraf ParaOverride-7">20-30 yıl önce hazırladığınız afişlere dönüp bir bakın: “Dünyevi rütbeler kabir kapısına kadardır.”  </p>
			<p class="paragraf ParaOverride-7">Sizin sözünüz, inancınız, hayatınız, rotanız, üslubunuz bu değildi. Milletin itimadını suiistimal etmeyin.  </p>
			<p class="paragraf ParaOverride-7">İlle kavga edecekseniz lütfen İslam’ı, dini argümanları, sahabe hikâyelerini bu dandik kavganıza malzeme etmeyin. Bilin ki sizden olmayan milyonlarca Müslüman daha yaşıyor bu ülkede.  </p>
			<p class="paragraf ParaOverride-7">Din sizin malınız değil. Cemaatinizin, partinizin kazanımlarını sağlama almak için dini pazara sürmekten, sos veya ambalaj olarak kullanmaktan vazgeçin.  </p>
			<p class="paragraf ParaOverride-7">Çocuklarımıza sizin Müslüman olduğunuzu söyleyemiyoruz. Bunu bir düşünün.  </p>
			<p class="paragraf ParaOverride-7">Böyle bir yazıyı yazmak bana düşmezdi, bunun farkındayım. Böyle bir yazı dindar, muhafazakâr, yaşı kemale ermiş aydın, yazar, akademisyen bir zat tarafından yazılmalıydı. Eminim ki daha güzel, esaslı, etkili bir metin çıkardı ortaya.  </p>
			<p class="paragraf ParaOverride-7">Ne yazık ki mahallenin yaşlıları da ganimet peşinde. Ömürlerini “Bir lokma bir hırka” diye sürdüren aydınlarımız yaşlandıkça, ölüme yaklaştıkça “rızk endişesiyle” yanıp tutuşur oldular.  </p>
			<p class="paragraf ParaOverride-7">Pazara sürülen Müslümanlığın, kavganın malzemesi yapılmaması gerektiğini söylemek de bana düştü.  </p>
			<p class="paragraf ParaOverride-7">Peki bu bayağı tablo benden başka kimseyi rahatsız etmiyor mu? Gerçekten çok şaşkınım.  </p>
			<p class="paragraf20">  </p>
			<p class="paragraf ParaOverride-7">Bu yazıyı 2010 yılında yazmıştım. 2014’te açığa çıkan kavganın bir anlamda ayak sesiydi.   </p>
			<p class="arabaslik_sol ParaOverride-7" id="_idParaDest-50">AK Parti ve Cemaat demokrat olsaydı ne olurdu?  </p>
			<p class="paragraf ParaOverride-7">Dindarlar büyük bir hayal kırıklığı yaşıyorlar. Duygusal bir çöküşteler.  </p>
			<p class="paragraf ParaOverride-7">Teori ile pratiğin bu denli çelişiyor olmasından şaşkına dönmüş vaziyetteler.  </p>
			<p class="paragraf ParaOverride-7">“Ne diyorduk? Ne istiyorduk? Ne amaçlıyorduk? Peki bunlar niçin gerçekleşmedi?” türü sorular, dindarların zihnini meşgul ediyor.  </p>
			<p class="paragraf ParaOverride-7">Hayal kırıklığı, beraberinde büyük bir tıkanıklık getiriyor.  </p>
			<p class="paragraf ParaOverride-7">“Sorunun asıl sebebi ne?”, “Nerede hata yaptık?” sorularına cevap arıyorlar, bulamıyorlar.  </p>
			<p class="paragraf ParaOverride-7">Bir tarafta modern dünyanın gerekleri, gerçekleri var; diğer tarafta da inanca dayalı hedefler.  </p>
			<p class="paragraf ParaOverride-7">Bir tarafta “Gerçek Müslümanlık her sorunu çözer” inancı var, diğer tarafta gerçek Müslüman’ın kim olduğu belli değil.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt88.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Ne yazık ki bu sorunlara sağlıklı çözümler üretecek, entelektüel birikim de yok, entelektüel cesaret de.  </p>
			<p class="paragraf ParaOverride-7">Hayrettin Karaman Hoca “yolsuzluk yapmanın hırsızlık olmadığını” ispat etmeye çalışıyor.  </p>
			<p class="paragraf ParaOverride-7">Bu çaba, dindarlar açısından büyük bir geri adım, gerileme değil mi?  </p>
			<p class="paragraf ParaOverride-7">Diyanet İşleri Başkanı “Bir lokma, bir hırka” diyerek çıktığı yolda, bir milyon liralık makam aracına vardı.  </p>
			<p class="paragraf ParaOverride-7">Takke, cüppe, lüks Mercedes. Bu bariz uyumsuzluk can sıkıyor.  </p>
			<p class="paragraf ParaOverride-7">Ali Bulaç yazılarında sık sık “Neden böyle olduk? Nerede hata yaptık?” gibi sorular sorup silkinme çağrısında bulunuyor.  </p>
			<p class="paragraf ParaOverride-7">Fakat silkinince ne olacağını, çözümü nerede bulacağımızı bize söylemiyor, ya da söyleyemiyor.   </p>
			<p class="paragraf ParaOverride-7">Cemaat, AK Parti’nin din anlayışından mustarip, AK Parti de Cemaat’in.  </p>
			<p class="paragraf ParaOverride-7">Kendi içlerinde bir bütünlük sağlayamayan dindarlar, toplumu da dindarlığa davet ediyor, hatta zorluyorlar.  </p>
			<p class="paragraf ParaOverride-7">Bu da bize çatışma ve kavgadan başka bir şey getirmiyor.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt89.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Demokrasi veya demokratlık, tüm bu tıkanıklıklara bir çözüm olabilir mi?  </p>
			<p class="paragraf ParaOverride-7">“Demokrasi” dediğimizde, kimi dindarlar bunu “dava”dan ya da inançtan vazgeçme olarak algılıyorlar.  </p>
			<p class="paragraf ParaOverride-7">Modern dünyaya boyun eğme olarak görüyorlar.  </p>
			<p class="paragraf ParaOverride-7">Peki gerçekte öyle mi? Dindarlar demokrat olduklarında inançlarını terk mi etmiş olacaklar?  </p>
			<p class="paragraf ParaOverride-7">Veyahut demokratik standardı yükselmiş bir ülkede dindarlar kaybeden taraf mı olur?  </p>
			<p class="paragraf ParaOverride-7">Demokratlık bir ideoloji veya inanç değil bir tutumdur.  </p>
			<p class="paragraf ParaOverride-7">Dindarlar da, sosyalistler de, sağcılar da, solcular da demokrat veya radikal olabilirler yani.  </p>
			<p class="paragraf ParaOverride-7">Uzlaşma, diyalog, katılım, şeffaflık, hoşgörü gibi ilkelerden mi yanayız; yoksa çatışma, susturma, dışlama, içe kapalılık, reddediş ve giderek kindarlıktan yana mı?  </p>
			<p class="paragraf ParaOverride-7">“Demokrasi”, “demokratik terbiye” derken neyi kastettiğimi örneklerle açıklayayım...  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt90.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">AK Parti ve Cemaat demokrat olsalardı ne olurdu?  </p>
			<p class="paragraf ParaOverride-7">AK Parti ve Cemaat başından beri demokrat olsalardı...  </p>
			<p class="paragraf ParaOverride-7">Meseleleri bağırıp çağırarak, meydan okuyarak değil, diyalog ve uzlaşmayla çözeceklerdi.  </p>
			<p class="paragraf ParaOverride-7">Tarihi şahsiyetleri suçlamak veya aşırı yüceltmek yerine; kendi sorumluluklarına odaklanacaklardı.  </p>
			<p class="paragraf ParaOverride-7">Din sömürüsü yapmayacak, inancı üstünlük aracı veyahut ayırıcı bir nitelik olarak sunmayacaklardı.  </p>
			<p class="paragraf ParaOverride-7">Zorla dindarlaştırmaya çalışmayacak, dindarlık görüntüsünü her şeyin üzerinde tutmayacaklardı. Dindar görünümü bir çıkar aracına dönüştürmeyeceklerdi.  </p>
			<p class="paragraf ParaOverride-7">Bürokrasideki atamalarda eş dost, akraba, arkadaş değil liyakate öncelik vereceklerdi.   </p>
			<p class="paragraf ParaOverride-7">Kendilerini bir savaşın ve tehlikenin içinde görmeyecek, Türkiye’yi bütün olarak algılayacaklardı. Böylece toplumun bir bölümünü düşman saymayacaklardı.  </p>
			<p class="paragraf ParaOverride-7">Toplumun herhangi bir kesiminin sorunlarını çözerken lütufta bulunuyor gibi görünmeyeceklerdi.  </p>
			<p class="paragraf ParaOverride-7">Dindarların, Alevilerin, Kürtlerin sorunlarını aynı mantıkla, aynı duyguyla çözecek, bu sorunlar üzerine yıllar boyu saçma sapan konuşmalar yapmayacaklardı.   </p>
			<p class="paragraf ParaOverride-7">Dindar nesil yetiştirmek için dayatmalarda bulunmak yerine, eğitimde kaliteyi artırıcı çözümler bulacaklardı.  </p>
			<p class="paragraf ParaOverride-7">Taraftarları koruyan, kollayan değil ülkenin bütünü için bağımsız bir hukuk sistemi kuracaklardı.  </p>
			<p class="paragraf ParaOverride-7">İntikam peşinde koşmayacak, yeni kan davalarına zemin hazırlamayacaklardı.  </p>
			<p class="paragraf ParaOverride-7">Bizim davamız, bizim yolumuz gibi mutlaka başarılması gereken misyonlar yüklenmeyecek, fikir ayrılıklarını demokratik bir yarışın parçası olarak göreceklerdi.  </p>
			<p class="paragraf ParaOverride-7">Bir inanca, bir ideolojiye, bir kimliğe devlet koruması sağlamayacak, her inancın rahat ve özgürce yaşamasına zemin hazırlayacaklardı.  </p>
			<p class="paragraf ParaOverride-7">Meselelere bir dava mantığıyla bakmayacak; telefon dinlemeye, sınav sorularını çalmaya, yolsuzluk yapmaya, “öteki”ne haksızlık etmeye ihtiyaç duymayacaklardı.  </p>
			<p class="paragraf ParaOverride-7">Silahla, baskıyla, dayatmayla, hileyle, kumpasla, takiyeyle mesafe alma ahlaksızlığı yaygınlık kazanmayacaktı.  </p>
			<p class="paragraf ParaOverride-7">Protestoları, şiddetle, gerekirse cinayet işleyerek, eleştirenleri de işten kovdurtarak susturmak gibi yollara başvurmayacaklardı.  </p>
			<p class="paragraf ParaOverride-7">İsrafın yalnızca dini bir sakınca değil, aynı zamanda bir liderin yetkinliğini kuşkulu kılan bir aşırılık olduğunu bileceklerdi.  </p>
			<p class="paragraf ParaOverride-7">Cemaat dinlerarası diyalog kurarken, kendi ülkesinde içe kapalı kalmanın çelişkisini görebilecekti.  </p>
			<p class="paragraf ParaOverride-7">“Liderimiz, hocamız ne derse o olur” anlayışı iş görmeyecek, farklı düşünen bireyler çıkacaktı. Partide tek adam, Cemaat’te tek adam şeklindeki verimsizlik, renksizlik aşılacaktı.  </p>
			<p class="paragraf ParaOverride-7">Cemaat; okullarıyla, medyasıyla, organizasyon yeteneğiyle Türkiye’ye moral, güç ve enerji veren bir yapı olarak işleyecekti.  </p>
			<p class="paragraf ParaOverride-7">Türkiye’de meseleler tartışılırken “Bu konuda ne düşünüyor?” diye dönüp Cemaat’e bakılacaktı. Onların önerileri toplum için bir zenginlik olacaktı.  </p>
			<p class="paragraf ParaOverride-7">Bütün dünyada gösterdikleri başarılar, ülkenin bir başarısı görülecek, bundan gurur duyulacaktı.  </p>
			<p class="paragraf ParaOverride-7">Cemaat bunca fedakârlığıyla Türkiye’nin hayırlı evlatları, Tür-kiye’nin efendi çocukları olarak görülecekti.  </p>
			<p class="paragraf ParaOverride-7">Korkulan, uzaklaşılan, her kötülüğün odağı olarak görülmeyecekti.  </p>
			<p class="paragraf ParaOverride-7">Hükümet de ekonomik, politik, psikolojik istikrarın teminatçısı olarak değer kazanacaktı.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt91.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Bugün dindarların yaşadığı dram, demokrat olamamalarından kaynaklanıyor.  </p>
			<p class="paragraf ParaOverride-7">Çok basit: “Ben demokratım” diyeceksin.  </p>
			<p class="paragraf ParaOverride-7">“Biz-onlar” demeyeceksin.  </p>
			<p class="paragraf ParaOverride-7">“Dava” demeyeceksin. Kendi şahsiyetini inşa edeceksin.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt92.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Çok sert bir savaş sürüyor. Görüyoruz ki kendi elemanlarıyla bile küfürlü konuşuyor, birbirlerine hakaret ediyorlar. “Dava için” birbirlerine iftira atıyorlar.  </p>
			<p class="paragraf ParaOverride-7">Bir din kardeşliği filan yok.  </p>
			<p class="paragraf ParaOverride-7">Bu, ölçülü bir düşünce biçimi geliştirememiş olmalarından kaynaklanıyor.  </p>
			<p class="paragraf ParaOverride-7">Dünyeviliğin karşısına, çok sert bir dindarlık koyuyorlar.  </p>
			<p class="paragraf ParaOverride-7">Böylesi bir dindarlığın aslında fazlasıyla dünyevi olduğunu da idrak edemiyorlar.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt93.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Demokrasi bize bu dünyada işleri yumuşak, sakin yürütmeyi telkin eder.  </p>
			<p class="paragraf ParaOverride-7">İslam ahlakı ile demokrasi terbiyesinin birbirini desteklediğini, ikisi arasında bir uyum olduğunu fark edebilselerdi...  </p>
			<p class="paragraf ParaOverride-7">Yazık ki fark edemediler.  </p>
			<p class="paragraf ParaOverride-7">Demokratik bir terbiyeye ulaşamadıkları için, dinin itibarını da yerle bir ettiler.  </p>
			<p class="paragraf ParaOverride-7">Kendi içlerinde demokratik terbiye ve uzlaşma kültürü geliştiremedikleri için “öteki”yle diyalog kurmayı da bir türlü başaramıyorlar.  </p>
			<p class="paragraf ParaOverride-7">Demokratik bir strateji, imaj, üslup ve dilin Türkiye’de yaygınlaşması, kökleşmesi için dindarların siyasi anlamda demokratlaşması gerekiyor.  </p>
			<p class="paragraf ParaOverride-7">Demokrasinin nimetlerinden faydalanıyorlar ama demokrat olmaya yanaşmıyorlar.  </p>
			<p class="paragraf ParaOverride-7">Cemaat ve AK Parti demokrat olsaydı liberal aydınların demokratlığı bile gölgede kalabilirdi.  </p>
			<p class="paragraf ParaOverride-7">Onların demokratlığını bile yeterli bulmayabilirdik.   </p>
			<p class="paragraf ParaOverride-7">Ama olamadılar.  </p>
			<p class="paragraf ParaOverride-7">Ağlayarak, sızlayarak, bunalıma girerek, bağırıp çağırarak, yanlışta ısrar ederek, inancımızı demokrasinin alternatifi gibi görerek bir yere varamayız.  </p>
			<p class="paragraf ParaOverride-7">Özellikle gençlerin, bu gerçeği görmesini gönülden diliyorum.  </p>
			<p class="paragraf ParaOverride-7">Demokrasimiz ne durumdaysa, biz de o durumdayız işte.  </p>
			<p class="arabaslik_sol ParaOverride-7" id="_idParaDest-51">17 Aralık ve 30 Mart’ın asıl kazananı ve kaybedeni  </p>
			<p class="paragraf ParaOverride-7">17 Aralık’tan sonra yaşananlar, özellikle 30 Mart sonrası ortaya çıkan tablo bende ağır bir travma yarattı.  </p>
			<p class="paragraf ParaOverride-7">Benzer bir kırılmayı Cine5’te yöneticilik yaptığım dönemde de yaşamıştım.  </p>
			<p class="paragraf ParaOverride-7">15-20 yıllık arkadaşlarımın akıl almaz talepleri, bu taleplere verdiğim “Hayır” cevabı sonrası hakkımda yapılan karalama kampanyaları, tehditler vs. bende onarılmaz bir etki bıraktı.  </p>
			<p class="paragraf ParaOverride-7">Haksız talepte bulunanlar, istedikleri olamayınca tehdit edenlerden başka, bir de her şeyi görüp de suskun kalanlar vardı ki...  </p>
			<p class="paragraf ParaOverride-7">Birden kendimi çölün ortasında yalnız hissetmiştim.  </p>
			<p class="paragraf ParaOverride-7">Çünkü içinde büyüdüğüm bir mahalle bir anda başka bir şeye dönüşmüştü.  </p>
			<p class="paragraf ParaOverride-7">Derin bir ruhsal travma yaşadım. Ardından da bir fikri kırılma.  </p>
			<p class="paragraf ParaOverride-7">30 Mart sonrası, bir hüsran daha yaşıyorum.  </p>
			<p class="paragraf ParaOverride-7">Şimdi... 17 Aralık sonrası ortaya çıkan bir tablo var. Ve bu tablonun 30 Mart’ta sandığa yansıyan sonucu.  </p>
			<p class="paragraf ParaOverride-7">30 Mart sabahı bile durumu az çok izah edebiliyordum.  </p>
			<p class="paragraf ParaOverride-7">Şöyle diyordum kendi kendime: Paralel yapı korkusu, insanların gerçek bir tavır göstermelerinin önüne geçti. “Paralel yapı kazanacak” diye yolsuzluk iddialarını görmezden geldiler.  </p>
			<p class="paragraf ParaOverride-7">Fakat içimde şöyle bir umut vardı: 30 Mart ertesi AK Parti’den birileri çıkacak ve “Bu olup bitenleri içime sindirmiyorum. Bu şartlarda siyaset yapamam” diyerek bize dürüst insanların hâlâ var olduğunu gösterecek.  </p>
			<p class="paragraf ParaOverride-7">Üstelik seçimin üzerinden yaklaşık 40 gün geçti. Tek bir kişiden, onlarca yolsuzluk iddiasına, ses kaydına bir kınama, sorgulama, itiraz gelmedi.  </p>
			<p class="paragraf ParaOverride-7">Bakanlar, milletvekilleri, il başkanları, ilçe başkanları; AK Parti’ye açıktan destek veren aydınlar, gazeteciler, kanaat önderleri, yazarlar... Binlerce insan arasından tek bir kişi çıkıp da “Bugüne kadar iyi niyetle AK Parti’de bulunuyordum. Fakat tüm bu ses kayıtlarını içime sindiremem, bu şartlarda siyaset yapamam, tüm bu tabloyu görmezden gelemem” demedi, diyemedi.  </p>
			<p class="paragraf ParaOverride-7">Erdoğan’ın bir işadamı için “Oğlum o para az, onu kabul etme, nasıl olsa kucağımıza düşecek” cümlesi tek bir kişiyi bile rahatsız etmemiş olabilir mi?  </p>
			<p class="paragraf ParaOverride-7">Tek bir kişi bile bunu değerlerine aykırı görmez mi?  </p>
			<p class="paragraf ParaOverride-7">Gerçekten aklım almıyor.  </p>
			<p class="paragraf ParaOverride-7">Hele TBMM’deki yolsuzluk görüşmelerinde kendilerini savunmaya çalışan bakanları ve onları savunan yılların İslamcılarını gördükten sonra “Boşuna bekliyorsun” dedim kendi kendime  </p>
			<p class="paragraf ParaOverride-7">Adam 700 bin TL’lik saati rüşvet olarak almış. O kadar açık ki. Kimse çıkıp “Kardeşim, biz 40 yıldır bu ülkede İslami değerlerin, dürüstlüğün yaygınlaşması için çalışıyoruz, sen ne hakla bu çabamızı lekelersin?” demedi.  </p>
			<p class="paragraf ParaOverride-7">Egemen Bağış’ın yaptığı savunma, o savunmaya kattığı dini sos utanç vericiydi.  </p>
			<p class="paragraf ParaOverride-7">Savunmalarını din üzerinden yapma pervasızlıkları ve sergiledikleri uğursuz cesaret tam bir skandaldı.  </p>
			<p class="paragraf ParaOverride-7">Gerçekten şaşkınım. Hem de çok şaşkınım. Bu kadar olayı, istismarı, ihaneti, yolsuzluğu, inançlarına yapılan saygısızlığı; haysiyetine, onuruna, yıllardır savunduğu değerlere saldırı gören tek bir kişi olmaz mı?  </p>
			<p class="paragraf ParaOverride-7">Savunduğu değerlerin bu kadar hoyratça harcanması nasıl olur da hiç kimsenin canını yakmaz?  </p>
			<p class="paragraf ParaOverride-7">AK Parti’de “Ben tüm bunlara niçin, neden katlanayım?” diyen bir kişi bile yok mu?  </p>
			<p class="paragraf ParaOverride-7">Çoğunluk ötede dursun. Azınlıktan da geçtim. Tek bir kişi bile yok!  </p>
			<p class="paragraf ParaOverride-7">Olup bitene bir türlü inanamıyorum. Öyle ki bütün AK Partililer gözümde lekeli duruma geldiler.  </p>
			<p class="paragraf ParaOverride-7">Böyle düşünmekten kendimi alamıyorum.  </p>
			<p class="paragraf ParaOverride-7">Görüştüğüm, konuştuğum onlarca arkadaşım var. Hepsiyle aramızdaki bağın hızla çürüdüğünü hissediyorum. Ne kadar arasam da, onlarda iyi bir yön göremiyorum artık.  </p>
			<p class="paragraf ParaOverride-7">Farkındayım, bu trajik bir durum. Ama çıkamıyorum işin içinden.  </p>
			<p class="paragraf ParaOverride-7">Almanya’da Cumhurbaşkanı Christian Wulff, 700 euro’luk harcamasını bir film yapımcısına ödettiği için kamuoyu baskısı sonucu görevini bırakmak zorunda kaldı.  </p>
			<p class="paragraf ParaOverride-7">Yanlış duymadınız 700 euro. Ve bunu kabul etmeyen, içine sindiremeyen bir halk.  </p>
			<p class="paragraf ParaOverride-7">Diğer taraftan Avustralya’da Yeni Güney Galler eyaletinin Başbakanı Barry O’Farrell, kendisine hediye edilen 3 bin dolar değerindeki şarap yüzünden görevinden istifa etti.  </p>
			<p class="paragraf ParaOverride-7">Böyle yüzlerce örnek var.  </p>
			<p class="paragraf ParaOverride-7">Ve tüm bu örneklerin hepsi Batı’dan. Müslüman ülkelerden benzer bir istifa neredeyse yok.  </p>
			<p class="paragraf ParaOverride-7">Tüm bunlar bize gösteriyor ki seküler ahlak dini ahlaka galip geldi.  </p>
			<p class="paragraf ParaOverride-7">Kim ne derse desin, 30 Mart sonrası süreç bugüne kadar ahlakın kaynağının din olduğunu söyleyenlerin ağır bir iflasıdır.  </p>
			<p class="paragraf ParaOverride-7">Bu süreç bize bir şeyi daha gösterdi: “Esas olan dürüstlüktür, ahlaktır, merhamettir, başkasının hakkını yememektir” diyen İslamcılar, “Esas olan güç ve paradır. Gücünü, iktidarını korumak için her yol mubahtır” şeklindeki sapkın anlayışa teslim olmuşlardır.  </p>
			<p class="paragraf ParaOverride-7">İslam, kifayetsiz müminlerinin şahsında, kapitalizme karşı mücadeleyi ne yazık ki kaybetmiştir. Günümüz dindarlarının zulme karşı bir tek sözü kalmamıştır. Çünkü kendileri zulüm mekanizmasının makinisti oldular.  </p>
			<p class="paragraf ParaOverride-7">Asıl konuşmamız gereken, Müslümanlığın birey, toplum, cemaat üzerindeki yapıcı etkisini niçin kaybettiğidir.  </p>
			<p class="paragraf ParaOverride-7">Kendi mensuplarını adam edemeyen bir dini, biz başka toplumlara, dahası çocuklarımıza hangi yüzle önereceğiz?  </p>
			<p class="paragraf ParaOverride-7">Bundan daha hazin bir yenilgi olabilir mi?  </p>
			<p class="arabaslik_sol ParaOverride-7" id="_idParaDest-52">Gülen Cemaati’nin amacı ne?  </p>
			<p class="paragraf ParaOverride-7">Gülen Cemaati mensupları son zamanlarda sık sık İslamcılık eleştirisi yapıyorlar.  </p>
			<p class="paragraf ParaOverride-7">Eleştirilerin birçoğuna ben de katılıyorum.  </p>
			<p class="paragraf ParaOverride-7">Mesela Cemaat mensuplarından akademisyen İhsan Yılmaz sosyal medyada şöyle bir mesaj yazdı: “Basitçe ifade edecek olursak: sütçü nasıl süt alıp satarsa, İslamcı da sahsı ve siyasi emelleri için İslam’ı alır satar. Örneği bol bol var!”  </p>
			<p class="paragraf ParaOverride-7">Peki, İhsan Bey kimleri kastediyor? Yalnızca siyasal İslamcılar mı?  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt94.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Gülen Cemaati’nden gelen İslamcılık eleştirilerini yadırgıyorum.  </p>
			<p class="paragraf ParaOverride-7">Diyeceksiniz ki “Sen de sürekli İslamcıları eleştiriyorsun, onlar eleştirince niye yadırgıyorsun?”  </p>
			<p class="paragraf ParaOverride-7">Açıklayayım:  </p>
			<p class="paragraf ParaOverride-7">Ben İslamcılık, İslamcılar derken özellikle Türkiye’deki dini, dindarlığı bütün hayata ve devlete yaymayı amaç edinmiş tüm yapıları kast ediyorum.  </p>
			<p class="paragraf ParaOverride-7">Peki, Gülen Cemaati kimleri kast ediyor?  </p>
			<p class="paragraf ParaOverride-7">Bu konuyu sakince konuşalım.  </p>
			<p class="paragraf ParaOverride-7">“Gülen Cemaati İslamcı değildir” diyebilir miyiz?  </p>
			<p class="paragraf ParaOverride-7">Adı üstünde: Cemaat.  </p>
			<p class="paragraf ParaOverride-7">Yaptıkları işler İslamcılık değilse ne? Diğer İslamcı yapılardan farklı olarak nereye varmak istiyorlar?  </p>
			<p class="paragraf ParaOverride-7">İslamcı AK Parti’nin görünür amacı “Dindar nesil yetiştirmek”, dindar bir “Yeni Türkiye” kurmaksa, Gülen Cemaati’nin amacı farklı mı?  </p>
			<p class="paragraf ParaOverride-7">AK Parti’nin kurmaya çalıştığı Türkiye ile Gülen Cemaati’nin kurmaya çalıştığı Türkiye ne kadar farklı? Hangi noktalarda birbirinden ayrılıyorlar?  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt95.jpeg"/></span>    </p>
			<p class="paragraf ParaOverride-7">İslamcı: İslam’ın kişisel hayat dışında sosyal ve politik alanlarda da yol gösterici kılınmasını hedefleyen hareketlere verilen isimdir.  </p>
			<p class="paragraf ParaOverride-7">Gülen Cemaati, bu İslamcı tanımının dışında mı kalıyor?  </p>
			<p class="paragraf ParaOverride-7">Şöyle anlatayım.  </p>
			<p class="paragraf ParaOverride-7">Türkiye’deki dini yapıların, kurumların, hareketlerin amacı aynı: Ülkeyi her alanda dindarlaştırmak.  </p>
			<p class="paragraf ParaOverride-7">Hem siyasal İslamcılar hem de Gülen Cemaati gibi yapılar bunu inkâr etmiyorlar.  </p>
			<p class="paragraf ParaOverride-7">Siyasal İslamcılar ile Gülen Cemaati arasındaki farkı şöyle açıklayabilirim: Biri devletten yola çıkıp toplumu dindarlaştırmaya çalışıyor, diğeri ise toplumdan yola çıkıp devleti dindarlaştırmaya çalışıyor.  </p>
			<p class="paragraf ParaOverride-7">Evet, yöntemleri farklı. Üslupları farklı.  </p>
			<p class="paragraf ParaOverride-7">Fakat hem kullandıkları sermaye, hem de varmak istedikleri hedef aynı.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt96.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Sanırım Gülen Cemaati mensuplarından kimse Türkiye’yi dindarlaştırmayı amaç edindiklerini inkâr etmiyordur.  </p>
			<p class="paragraf ParaOverride-7">Bunun için okullar açıyorlar. Bunun için vakıflar, dernekler, TV’ler ve gazeteler kuruyorlar.  </p>
			<p class="paragraf ParaOverride-7">Bunun için bağış topluyorlar. Bunun için devletten ve toplumdan özel iltimas bekliyorlar.  </p>
			<p class="paragraf ParaOverride-7">Tayyip Erdoğan da her meseleye din penceresinden yorum getiriyor, Fethullah Gülen de.  </p>
			<p class="paragraf ParaOverride-7">Her iki yapı da toplumla din üzerinden iletişim kuruyor.  </p>
			<p class="paragraf ParaOverride-7">AK Parti dindar nesil yetiştirmek için imam hatiplere ağırlık veriyor, Gülen Cemaati ise kendi açtığı okullara.  </p>
			<p class="paragraf ParaOverride-7">AK Parti kafasındaki Türkiye’yi oluşturmak için bürokraside dindar kimlikli insanlara öncelik veriyor, Gülen Cemaati de kendi yetiştirdiği dindarlara öncelik veriyor.  </p>
			<p class="paragraf ParaOverride-7">AK Parti siyaset arenasındaki eylemlerini “dava” olarak görüp, gösterip bunun için insanlardan bağış topluyor, Gülen Cemaati ise toplumsal projelerini “dava” görüp gösterip bunun için bağış topluyor.  </p>
			<p class="paragraf ParaOverride-7">TÜRGEV gibi vakıflara devletten “dava” için arsa tahsis ediliyor. Gülen Cemaati de “dava” için benzer arsalar almış. Bunu 17 Aralık sonrası daha iyi görüyoruz.  </p>
			<p class="paragraf ParaOverride-7">Çünkü iktidar barışık oldukları dönemde Gülen Cemaati’ne “dava” için tahsis ettiği arsaları bir bir geri alıyor.  </p>
			<p class="paragraf ParaOverride-7">Yani “dava” denildiğinde ikisinin de benzer davalardan bahsettiğini biliyoruz.  </p>
			<p class="paragraf ParaOverride-7">Niyetleri ne? Bu tartışılır.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt97.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Diğer taraftan, İhsan Bey’in yukarıda alıntıladığım mesajında bir vurgu var: “İslamcılık din alıp din satmak demek.”  </p>
			<p class="paragraf ParaOverride-7">Evet, ne yazık ki günümüzde dindar yapılar elinde İslamcılık böyle bir işe dönüştü.  </p>
			<p class="paragraf ParaOverride-7">Peki, bunu yalnızca AK Partililer veyahut siyasal İslamcılar yapıyor diyebilir miyiz?  </p>
			<p class="paragraf ParaOverride-7">Tayyip Erdoğan iktidarını korumak için dini gerekçelere başvurması elbette eleştirilecek bir durum.  </p>
			<p class="paragraf ParaOverride-7">Tamam da, Gülen Cemaati kendini korumak için aynı yollara başvurmuyor mu?  </p>
			<p class="paragraf ParaOverride-7">Mesela, hükümetin Bank Asya’yı batırmaya çalışmasına Cemaat hangi argümanlarla engel olmaya çalıştı?  </p>
			<p class="paragraf ParaOverride-7">Ekonomik ve hukuki gerekçelerle savunulması gereken bir bankayı dini gerekçelerle savunmak İslamcılık olmuyor mu?  </p>
			<p class="paragraf ParaOverride-7">Kendi mensuplarına “Bu banka bizim için çok önemli, bu nedenle herkes elini taşın altına koysun” dediler. Ve insanlar da başka bankalardan kredi alıp, Bank Asya’ya yatırdılar.  </p>
			<p class="paragraf ParaOverride-7">Buradaki motivasyon neydi? İslamcılık veyahut dindarlık davası değil miydi?  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt98.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7"><span class="CharOverride-15">Zaman</span> yazarı Ali Ünal, <span class="CharOverride-15">Zaman </span>gazetesine okur kazandırma kampanyası için şöyle yazdı: “İki bacıdan <span class="CharOverride-15">Zaman</span>’la ilgili iki rüya intikal etti. Türkiye’nin her tarafına semadan ateş yağıyor. <span class="CharOverride-15">Zaman </span>gazetesi hizmet mensuplarının ellerinde şemsiye olmuş ve o şemsiyelerle ateşlerden korunuyorlar.”  </p>
			<p class="paragraf ParaOverride-7">Ne diyeceğiz buna? Günlük gazeteye, Allah’ın gazabından kurtulma aracı anlamı yüklenmesi bir nevi dini pazarlamak değil mi?  </p>
			<p class="paragraf ParaOverride-7">Gülen Cemaati’nin yöntemi kuşkusuz daha derinlikli, daha sonuç alıcı, daha etkili, daha özveriye dayalı. Tüm bu hasletler onları İslamcılık dairesinden çıkarmıyor ki.  </p>
			<p class="paragraf ParaOverride-7">Çünkü amaç değişmiyor.   </p>
			<p class="paragraf ParaOverride-7">Ya da Gülen Cemaati’nin her kurban bayramında “Hz. Muhammed adına kurban kesiyoruz, siz de bir hisseyle ortak olur musunuz?” diyerek bağış toplaması ne anlama geliyor?  </p>
			<p class="paragraf ParaOverride-7">Siyasal İslamcılıkta bireysel kazanım daha fazla ön planda, Gülen Cemaati’nde ilk etapta kurumsal kazanım önde.  </p>
			<p class="paragraf ParaOverride-7">Ama nihayetinde elde edilen başarılar paylaştırıldığında en çok kazanan yine toplumun tüm kesimleri değil, Cemaat mensupları oluyor. Bürokraside öncelik, ticari ilişkilerde öncelik vs. Cemaat mensuplarına kazanç olarak dönmüyor mu?  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt99.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Amacım, Gülen Cemaati’ne “Sizin de AK Parti’den farkınız yok” demek değil.  </p>
			<p class="paragraf ParaOverride-7">Söyleyeceğim şu: Siz AK Parti’nin İslam’ı kendine kalkan yapmasından nasıl rahatsız oluyorsanız, başkaları da sizin benzer davranışlarınızdan rahatsız oluyor.  </p>
			<p class="paragraf ParaOverride-7">AK Parti yaptığı yanlışlara “dava” diyerek meşruiyet kazandırdığında sizler nasıl rahatsız oluyorsanız, bilin ki sizin yaptığınızdan da toplumun diğer kesimleri rahatsız oluyor.  </p>
			<p class="paragraf ParaOverride-7">AK Parti, “dava” deyip kendini öncelikli ve “korunması gereken yapı” olarak gösterdiğinde sizler nasıl zarar görüyorsanız, başkaları da sizin kurumlarınızı korumak için aynı yolu seçmenizden zarar görüyor.  </p>
			<p class="paragraf ParaOverride-7">AK Parti’nin dindarlığı bir amaç olarak göstermesi ne kadar sorunlu ise sizin de dindarlığı esas amaç olarak göstermeniz o derece sorunlu.  </p>
			<p class="paragraf ParaOverride-7">Kabul edelim ki bireysel olarak yaşanması için gelen din, kurumsal yapılar aracılığıyla bir amaca dönüştürüldüğünde başka bir renge bürünüyor.   </p>
			<p class="paragraf ParaOverride-7">Her meseleye din penceresinden bakarak daha özgürlükçü ve eşitlikçi olamazsınız.  </p>
			<p class="paragraf ParaOverride-7">Demokrat olamazsınız.  </p>
			<p class="paragraf ParaOverride-7">Toplumu dini duyguyla yönetilecek bir grup haline getirerek demokrasinin gelişmesine katkı sağlayamazsınız.  </p>
			<p class="paragraf ParaOverride-7">Kendi mensuplarınızı dindarlık etrafında toplayıp AK Parti mensuplarını bu motivasyonla hareket etmekten vazgeçmeye çağıramazsınız.  </p>
			<p class="paragraf ParaOverride-7">Demokrasi ancak özgür bireyler varsa vardır.  </p>
			<p class="paragraf ParaOverride-7">Bireyler hocalara, cemaate, emirlere tabi oldukça, memleket demokrasisi erozyona uğruyor.  </p>
			<p class="paragraf ParaOverride-7">Velhasıl, buradan bakınca Gülen Cemaati de yöntemi farklı bir İslamcı hareket olarak görünüyor.  </p>
			<p class="arabaslik_sol ParaOverride-7" id="_idParaDest-53">Cemaat, olup bitenden ders çıkardı mı?  </p>
			<p class="paragraf ParaOverride-7">Gülen Cemaati’nin geçmişte neler yaptığını hepimiz biliyoruz.  </p>
			<p class="paragraf ParaOverride-7">Fakat “Cemaat çok büyük hatalar işledi” dediğimizde bizi “dedikodulardan hareketle yorum yapmakla” suçluyorlar.  </p>
			<p class="paragraf ParaOverride-7">Halbuki önce, “özeleştiri”, “özür”, “geçmiş hatalardan ders çıkarma” meselesini konuşmamız gerek.  </p>
			<p class="paragraf ParaOverride-7">Çünkü açık, dürüstçe ve cesaretle herkesin huzurunda bir özeleştiri yapılmadı.  </p>
			<p class="paragraf ParaOverride-7">Cemaat’in iyi niyetli kimi mensupları bize “bu tür özeleştirilerin kapalı kapılar ardında çok fazla yapıldığını” söylüyor.  </p>
			<p class="paragraf ParaOverride-7">Hatta bazıları, “Daha ne yapalım, her gün tövbe seansları mı düzenleyelim?” diye bu tür taleplere sitem bile ediyorlar.  </p>
			<p class="paragraf ParaOverride-7">İstiyorlar ki onların gözlerinin içine bakarak pişmanlıklarını okuyalım.  </p>
			<p class="paragraf ParaOverride-7">Peki gerçekten bir pişmanlık var mı? Geçmişte yaptıkları hataların gerçekten farkındalar mı? Benzer hatalara düşmeyeceklerine gerçekten inanabilir miyiz?  </p>
			<p class="paragraf ParaOverride-7">Bu süreçte kullandıkları üsluba...  </p>
			<p class="paragraf ParaOverride-7">Hata yapan, hatta suç işleyen polis ve savcıları cansiperane savunmalarına...  </p>
			<p class="paragraf ParaOverride-7">Cemaatin sözcüsü pozisyonuna sokulan tuhaf insanların tehdit dolu mesajlarına baktığımızda bir pişmanlık göremiyoruz.  </p>
			<p class="paragraf ParaOverride-7">Hem “Pişmanlık duyuyoruz” deyip hem de bahsedilen hataların baş sorumlusu görülen Zekeriya Öz gibilerin arkasına dizilmek...  </p>
			<p class="paragraf ParaOverride-7">Hem “Pişmanız” deyip hem de onlarca sahte delille insanları hapse atan, makamından eden emniyet müdürlerinin avukatlığına soyunmak...  </p>
			<p class="paragraf ParaOverride-7">Hem “Hayır, Cemaat devlette kadrolaşmadı” deyip hem de “Cemaat mensubu polisler devletten tasfiye ediliyor” demek...  </p>
			<p class="paragraf ParaOverride-7">Tüm bunlar Cemaat’in esasında özeleştiri yapmadığının da göstergeleri.  </p>
			<p class="paragraf ParaOverride-7">Cemaat’in kurumlarından birinde yöneticilik yapan birine sordum: “Zekeriya Öz, Ali Fuat Yılmazer gibi kişiler Cemaat mensubu mu?”  </p>
			<p class="paragraf ParaOverride-7">“Bilmiyorum, hiç görmedim, tanımıyorum” dedi. Bu soruyu, Cemaat’in kıdemli mensuplarına soruyorum. Bugüne kadar “Evet, o arkadaşlar bizim camiadan” diyen çıkmadı.  </p>
			<p class="paragraf ParaOverride-7">“Peki niçin bu kadar cansiperane savunuyorsunuz?” diye sorduğumda “Bilmiyoruz” diyorlar.  </p>
			<p class="paragraf ParaOverride-7">Sonra bu arkadaşa şahit olduğum bir olayı anlattım: Ben <span class="CharOverride-15">Star</span> gazetesinde yöneticiyken, bugün gözaltına alınan emniyet teşkilatından üst düzey bir yetkili tarafından gazeteye bir dosya gönderildi.  </p>
			<p class="paragraf ParaOverride-7">Bir Emniyet müdürünün fuhuş gibi yüz kızartıcı işlere bulaştığını gösteriyordu.  </p>
			<p class="paragraf ParaOverride-7">Haber tam yayınlanacakken hakkında iddialar olan polis müdürü bize bir arkadaşımız vasıtasıyla ulaştı.  </p>
			<p class="paragraf ParaOverride-7">Şöyle diyordu: “Allah aşkına o belgeleri yayınlamayın. Dindar biriyim. Benim asla öyle bir ilişkim yok, olamaz. Onlar yerime geçmek isteyen kişinin düzenlediği sahte belgeler. Tamam, gerekirse kendim istifa edeyim ama ne olur yayınlamayın. Çoluk çocuğum var, yüzlerine nasıl bakarım.”  </p>
			<p class="paragraf ParaOverride-7"><span class="CharOverride-15">Star </span>o belgeleri yayınlamadı. Fakat o dönem <span class="CharOverride-15">Sabah</span> dahil birkaç gazete ve TV yayınladı. Ve o arkadaş bizzat başbakan tarafından görevden alındı.  </p>
			<p class="paragraf ParaOverride-7">Yerine de bugün Cemaat’in cansiperane savunduğu Ali Fuat Yılmazer atandı.  </p>
			<p class="paragraf ParaOverride-7">Sonra hakkında dosya hazırlanan polis müdürü dava açtı. Davayı kazandı. Çünkü medyaya servis edilen delillerin hepsi sahteydi. Haberi yayınlayan yayın organları tazminat ödemeye mah-kûm edildi.  </p>
			<p class="paragraf ParaOverride-7">Bir gün o müdüre sordum: “Ne oldu senin o mesele?” “Davayı kazandım. Hatta haber yapan bir TV yöneticisi sırtıma elini vurarak bana şöyle dedi: ‘Hakkını helal et, sana çok haksızlık yaptık. Ama ne yapalım o makam bize lazımdı.’”  </p>
			<p class="paragraf ParaOverride-7">Bunu anlattığım Cemaat mensubu arkadaşın tepkisi şöyleydi: “Levent Bey siz anlatırken benim tüyerim diken diken oldu. Biz böyle insanlar değiliz.”  </p>
			<p class="paragraf ParaOverride-7">Sadece bu değil.  </p>
			<p class="paragraf ParaOverride-7"><span class="CharOverride-15">Star</span> gazetesi yazarı İbrahim Kiras şöyle bir olay yaşadığını açıkladı:   </p>
			<p class="paragraf ParaOverride-7">İbrahim Kiras medyada Hanefi Avcı’ya yapılan haksızlığa ilk günden beri dikkat çeken yazarlardan biri.  </p>
			<p class="paragraf ParaOverride-7">Kiras, Hanefi Avcı’nın mağduriyetine sık vurgu yapınca, bugün tutuklu olan müdürlerden biri ona şöyle bir mesaj gönderiyor: “İbrahim’e söyleyin bu Hanefi Avcı meselesini fazla kurcalamasın. Çocukları var, sonu Ahmet Şık ve Nedim Şener gibi olur.”  </p>
			<p class="paragraf ParaOverride-7">Buna benzer daha onlarca olay biliyorum.  </p>
			<p class="paragraf ParaOverride-7">Bu olaylar hepimizin gözü önünde gerçekleşti. Aktörler de belli.  </p>
			<p class="paragraf ParaOverride-7">Üstü kapalı bir şekilde “Geçmişte yaptığımız hatalardan dolayı pişmanlık duyuyoruz” diyen Cemaat’in bu olayların faillerine sahip çıkmasını nasıl yorumlayacağız?   </p>
			<p class="paragraf ParaOverride-7">Bu tutukluların usule uygun yargılanmamasına itiraz etmek başka, onları kahraman ilan etmek başka.  </p>
			<p class="paragraf ParaOverride-7">Cemaat, Twitter’da düşük profilli agresif bir muhalefet yürüten savcı Zekeriya Öz’ün arkasına dizilerek topluma güven verebilir mi?  </p>
			<p class="paragraf ParaOverride-7">Ya da hakkında onlarca “sahte delil üretti” iddiası dolaşan Ali Fuat Yılmazer gibi emniyet müdürlerinin avukatlığına soyunarak yalnızlıktan kurtulabilir mi?  </p>
			<p class="paragraf ParaOverride-7">Diğer taraftan Cemaat’in şaibelerle malul “Selam-Tevhid” dosyasını bu kadar gündemde tutup silaha dönüştürmesi de anlaşılır gibi değil.  </p>
			<p class="paragraf ParaOverride-7">Hem “Pişman olduk” deyip hem de 28 Şubatçıların temelini attığı dosyalara dayanarak hâlâ insanlara ajan, satılmış, hain damgası vurmak neyin nesi?  </p>
			<p class="paragraf ParaOverride-7">Selam-Tehvid dosyasındaki iddiaları çok ciddiye alabilirsiniz. Toplumun dikkatini konuya çekmek için haber de yapabilirsiniz.  </p>
			<p class="paragraf ParaOverride-7">Fakat bu dosyayı tehdit unsuru olarak kullanmak gizli bir amacın göstergesidir.  </p>
			<p class="paragraf ParaOverride-7">Hepimizden, İsrail’in “İran ajanı” diye damgaladığı Hakan Fi-dan’a İran ajanı dememizi istiyorlar.  </p>
			<p class="paragraf ParaOverride-7">Hakan Fidan’ın yaptığı işleri beğenmeyebilirsiniz. Kaldı ki ben de beğenmiyorum. Fakat “ajan” demek, “İran için çalışıyor” demek izaha muhtaç.  </p>
			<p class="paragraf ParaOverride-7">Evet, Cemaat’e haksızlık yapılıyor. Gözaltı süreçlerinde hukuk ayaklar altına alındı. “Paralel yapı” ile mücadelede Cemaat tümüyle hedef haline getirildi. Bu süreç hukuk yoluyla ilerlemesi gerekirken hakaretle, iftirayla ilerliyor.  </p>
			<p class="paragraf ParaOverride-7">Medyada da bu olup bitene çok sayıda itiraz var. Fakat Cemaat mensuplarının etrafa yaydığı tehdit dolu mesajları, bu şaibeli insanları bütünüyle aklama çabaları itirazların yüksek sesle dile getirilmesini engelliyor.  </p>
			<p class="paragraf ParaOverride-7">Tayyip Erdoğan’ın defoları, Cemaat’i bütünüyle haklı kılmaz.  </p>
			<p class="paragraf ParaOverride-7">Cemaat’in bu gerçeği akıldan çıkarmaması gerekir. Cemaatin toplumun güvenini sarstığını, kendi mensuplarının kafasını karıştırdığını görmesi gerekir.  </p>
			<p class="paragraf ParaOverride-7">Cemaat’i, bunca yıllık emeğin boşa çıkmaması için büyük bir sınav bekliyor.  </p>
			<p class="arabaslik_sol ParaOverride-7" id="_idParaDest-54">Güney Afrika’da Gülen Cemaati ile derin bir sohbet  </p>
			<p class="paragraf ParaOverride-7">Mayıs 2012’de Cemaat’in (Diyalog Avrasya’nın) daveti üzerine dört günlük bir gezi için Güney Afrika’ya gittim. Giderken umutluydum: “Kafamdaki soruları sorup ilk ağızdan da cevaplar alacağım” diye. Fakat öyle olmadı.  </p>
			<p class="paragraf ParaOverride-7">Bu geziden sonra artık eminim: Cemaat’in yapıp ettikleriyle alakalı Fethullah Hoca’yla konuşmadan kesin bir bilgi edinmek neredeyse imkânsız.  </p>
			<p class="paragraf ParaOverride-7">Gene de gezi boyunca yaptığım sohbetlerden edindiğim izlenimleri sizinle paylaşayım.  </p>
			<p class="paragraf ParaOverride-7">Cemaatin davetlisi olarak Güney Afrika’ya gideceğimi söylediğimde arkadaşlarımın büyük kısmı, “Aman dikkat et, orada başına bir iş getirirler” gibi beni de şaşırtan bir tepki verdi. Buna rağmen gittim.  </p>
			<p class="paragraf ParaOverride-7">Davet sahiplerinin ve bizi ağırlayanların nezaketini, samimiyetini, güler yüzünü görünce Türkiye’deki algı ile gerçek arasındaki uçurum bana dehşetengiz göründü.  </p>
			<p class="paragraf ParaOverride-7">Arkadaşlarımın bu davetle ilgili görüşlerini, cemaatçi dostlarla paylaşınca onlar da büyük bir şok geçirdiler. Bu tablo, Türkiye’de cemaatle ilgili olumsuz algının oluşmasına neden olanların taşıdığı vebali daha iyi anlamama vesile oldu.  </p>
			<p class="yildiz"><span><img alt="1.png" class="_idGenPageitem-4" src="../Images/1_fmt100.jpeg"/></span>    </p>
			<p class="paragraf ParaOverride-7">  </p>
			<p class="paragraf ParaOverride-7">Aklıma gelen her soruyu sordum. Bir kısmına cevap aldım, bir kısmına ise alamadım.  </p>
			<p class="paragraf ParaOverride-7">Cevap alamadım, çünkü ne olup bittiğini, konuştuğum arkadaşlar da tam olarak bilmiyorlardı.  </p>
			<p class="paragraf ParaOverride-7">Bu arkadaşların meselelere yaklaşımına bakınca Gülen Cemaati’nin birbirinden habersiz, birbirini tanımayan, birbirinin ne yapmaya çalıştığını tam olarak çözemeyen, hatta çözmek için bir çaba da sarf etmeyen onlarca grup olduğu kanaatine vardım.  </p>
			<p class="paragraf ParaOverride-7">Eğitim işleriyle ilgilenenler medyanın, yargının ve emniyetin neyi, niçin yaptığını bilmiyor. Diğerleri ise eğitimle ilgilenenlerin ne yaptığını bilmiyor sanki.   </p>
			<p class="paragraf ParaOverride-7">Benim anladığım, Fethullah Gülen Hoca her bir grupla, o grubun işleriyle alakalı genel istişarelerde bulunuyor. İşlerin teferruatı ve uygulama süreci ilgili gruplar tarafından belirleniyor.  </p>
			<p class="paragraf ParaOverride-7">Bu gezide konuştuğum arkadaşların çoğu eğitimciydi.  </p>
			<p class="paragraf ParaOverride-7">Dolayısıyla, medya, yargı ve emniyetle ilgili bir bilgi edinemedim. Sorsam bile sakin ve muti bir biçimde, “Bu bizim işimiz değil” diyorlar. Cemaate atfedilen birçok olumsuz hareketi “Hoca Efendi’nin bir bildiği vardır, o yanlış yapmaz” inancıyla sorgulamaktan kaçınıyorlar.  </p>
			<p class="paragraf ParaOverride-7">Eğitim alanında Güney Afrika’da sorumluluk üstlenmiş birine Türkiye’de cemaatle ilgili bazı tartışmaları aktarıp “İşte Türkiye’de böyle bir imajınız var” dediğimde büyük bir şaşkınlıkla, “Türkiye’de Cemaat gerçekten o kadar güçlü mü?!” dedi.  </p>
			<p class="paragraf ParaOverride-7">Bununla birlikte, Türkiye’deki tartışmaları daha yakından izleyen ve bu olup bitenlerden rahatsızlık duyanlar da var.  </p>
			<p class="paragraf ParaOverride-7">Güney Afrika’daki arkadaşlar okul işlerinde bir hayli mesafe katetmişler.   </p>
			<p class="paragraf ParaOverride-7">Cemaat mensupları dünyanın birçok ülkesini avuçlarının içi gibi biliyorlar.  </p>
			<p class="paragraf ParaOverride-7">Öğretmenler de, yardımda bulunanlar da, idareciler de ne yaptıklarını, nereye varmak istediklerini gayet net olarak biliyorlar. Yaklaşık 140 ülkede 1000 civarında okul var. Her bir ülkede veyahut bölgede okulların yapılması, Türkiye’de farklı illerdeki işadamlarının sorumluluğunda yürüyor.  </p>
			<p class="paragraf ParaOverride-7">Benim buralarda gördüğüm şu: Cemaat’in yurtdışında okul işlerindeki motivasyon kaynağı “din” değil. Zaten okulların dini bir yönü de yok. Kendilerinin de belirttiği gibi amaç “Ortak insani değerlerin yaygınlık kazanması.” Bu yolda edindikleri ciddi tecrübeyle de hedeflerine doğru emin adımlarla yürüyorlar.  </p>
			<p class="paragraf ParaOverride-7">Sohbetlerde özellikle Cemaat medyasının MİT ve yargı gibi konulardaki tutumunu gündeme getirdim. STV ve <span class="CharOverride-15">Zaman </span>gazetesinin haberlerindeki dilin kışkırtıcılığının gerekçesini sordum. Son zamanlarda <span class="CharOverride-15">Zaman</span> ve STV’deki İran aleyhtarlığıyla, Şii muarızlığıyla neyin amaçladığını öğrenmeye çalıştım. Bu iş için Cemaat’e ait olduğu düşünülen onlarca internet sitesinin kurulduğunu aktardım. Cemaat medyasının, hükümete karşı tutumunu konuştuk. Cemaat medyasının tartışmasız şekilde desteklediği, fakat herkesi rahatsız eden yargı tasarruflarını, bunların nelere mal olduğunu ele aldık.  </p>
			<p class="paragraf ParaOverride-7">Bu alanlarda tatmin edici bilgilere ulaştığımı söyleyemem. Fakat genel izlenimim şu: Tüm bu tartışmalar, Cemaat içinde de soru işaretleri ortaya çıkarmış.  </p>
			<p class="paragraf ParaOverride-7">Konuştuğum arkadaşlara göre; özellikle Cemaat medyasındaki kusurların, tuhaflıkların, izaha muhtaç haberlerin büyük kısmı, oraları yönetenlerin kişisel hataları ve yetersizlikleri.  </p>
			<p class="paragraf ParaOverride-7">Ama arkadaşlar bunların küçük, taktik planında hatalar olduğunu, özde niyetin kötü olmadığını, yapılmak istenenin Türkiye’yi ileriye taşımak olduğunu savunuyorlar.  </p>
			<p class="paragraf ParaOverride-7">“Siz küçük hatalar diyorsunuz ama Ankara’da kiminle konuştuysam Cemaat’in içine İsrail’in sızdığını düşünüyor” dedim. Bu tespitim büyük şaşkınlığa ve üzüntüye yol açtı. Nasıl ve niçin böyle bir algının oluştuğunu anlayamıyorlar. Buna inanamıyorlar da.  </p>
			<p class="paragraf ParaOverride-7">Evet, görünen o ki, Cemaat’te birbirinin işine karışmayan onlarca yapı var. Her biri, direktifleri doğrudan doğruya Fethullah Hoca’dan alıyor. Gruplar birbirlerinin hatalarını sorgulama makamında görmüyorlar kendilerini. Fakat genel olarak Cemaat medyasının üslubundan, tutumundan, haber dilinden ciddi rahatsızlık duyuyorlar.  </p>
			<p class="paragraf ParaOverride-7">Türkiye’de toplumun kafasına takılan, canını sıkan meseleler; Cemaat içinde, tahmin ettiğimden daha fazla kişiyi rahatsız ediyor. Fakat Cemaat içindeki arkadaşlar, bunları yüksek sesle sorgularsak Cemaat’in hizmetlerine de zarar veririz endişesi taşıyorlar.  </p>
			<p class="paragraf ParaOverride-7">Vaziyet bu.  </p>
		</div>
</body>
</html>