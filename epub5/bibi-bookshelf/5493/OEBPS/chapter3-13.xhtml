<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Yaşam ve Ölüm Yorgunu</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:ed47d798-c7b1-bfdc-2bb5-537360c88701"/>
	</head>
	<body xmlns:epub="http://www.idpf.org/2007/ops" epub:type="chapter" id="chapter3-13"><div style="display:none;"><a id="GBS.0509.01"/></div>
<article class="chapter">
			<h1 class="chapter_num">33</h1>
			<h1 class="chapter_title">On Altı Numaralı Domuz’un <br/>memleketini özlemesi</h1>
			<h1 class="chapter_title">Hong Taiyue’nin körkütük sarhoş olup meyhaneyi birbirine katması</h1>
			<p>“Günler mekik dokurken zaman ok gibi uçup gider.” Bu kuş uçmaz kervan geçmez kum adacığında domuzlar kralı olmamın beşinci yılına giriyordum farkından bile olmadan.</p>
			<p>İlk başlarda tek eşlilik politikasını uygulamaya sokmaya çalıştım kum adacığında, insan medeniyetinin<a id="GBS.0509.02"/> bir yansıması olan bu reformun alkışlarla karşılanacağını sanıyordum ama aksi gibi şiddetle karşı çıkıldı buna. Sadece dişiler olsa neyse ama bundan açıkça yararlanacak olan erkekler bile homurdanarak hoşnutsuzluklarını dile getirdiler. Bu konuyu nasıl açıklığa kavuşturacağımı bilemeyince Diao Xiaosan’a danışayım dedim, onu rüzgâr, yağmur ve güneşten korumak için özel olarak yaptığımız samandan<a id="GBS.0509.03"/> barakasına yayılmış bir halde buldum; soğuk soğuk şöyle dedi bana:</p>
			<p>“İstersen kral olmaktan feragat edebilirsin ama bir kere kral oldun mu oyunu kuralına göre oynaman gerek.”</p>
			<p>Toynaklarım bağlanmıştı bir kere, bu acımasız orman kanununa uymaktan başka bir çarem yoktu, ben de gözlerimi kapayıp Küçük Çiçek’i, Hudie Mi’yi, zihnimde artık belli belirsiz bir gölge olmaya başlamış olan o dişi<a id="GBS.0509.04"/> eşeği ve hatta zihnimde o dişi eşeğin imgesinden daha da silikleşmiş olan birkaç kadını düşünerek neredeyse umarsız bir tavırla çiftleşiyordum o dişi yabandomzularıyla. İşten kaçabildiğim kadar kaçıyor, malzemeden çalabildiğim kadar çalıyordum ama yıllar geçtikçe kum adacığındaki domuz nüfusu küçük, rengârenk, melez piçlerle artmaya başladı; kiminin altın sarı tüyleri vardı kiminin siyah, kimi de<a id="GBS.0509.05"/> hani sizin televizyonlarınızda sık sık reklamlarda oynayan o Dalmaçyalılar gibi benek benekti. Bu melez piçlerin çoğu yabandomuzlarının fiziksel özelliklerini muhafaza ediyordu ama annelerinden bir gömlek daha zeki oldukları da aşikârdı. Bu melez piçler büyüdüğünde artık böylesine ağır bir çiftleşme yükünü kaldıramaz hale gelmiştim çoktan. Ne zaman kızışmış bir dişi domuza denk gelsem hemen çocuklarla<a id="GBS.0510.01"/> saklambaç oynamaya başlıyordum. Domuzlar kralı ortalıkta olmayınca arzuyla yanıp tutuşan dişi domuzlar da çıtayı düşürmek zorunda kalıyorlardı. Böylece bütün erkek domuzlara çiftleşme fırsatı doğmuştu. Bir sonraki kuşak daha renkli oldu: Kimi koyuna kimi köpeğe kimi de vaşağa benziyordu, en korkunç olanı da melez bir dişi domuzun doğurduğu upuzun burnuyla küçük bir fili andıran o tuhaf yaratık<a id="GBS.0510.02"/> oldu.</p>
			<p>1981 yılının ay takvimine göre o yılın dördüncü ayında kayısı ağaçları çiçek açmaya, dişi domuzlar da kızışmaya başladığı zaman nehrin karşı kıyısına, güneye yüzdüm. Suyun yüzeyi ılıkken, dibi buz gibi soğuktu. Ilık ve soğuk suyun birleştiği yerde bir grup göçmen balıkla karşılaştım, akıntıya karşı yüzüp doğdukları yere geri dönmeye çalışıyorlardı, karşılarına çıkan engel ve zorluklara,<a id="GBS.0510.03"/> verecekleri kanlı kurbanlara rağmen baş koydukları yolda cesaretle ilerlemeleri çok duygulandırmıştı beni, sığ bir yerde durup kuyruklarını sallayarak azimle ilerleyen o gri beyaz gölgeleri izlerken derin düşüncelere daldım ben de.</p>
			<p>Geçmiş yıllar boyunca saklambaç oynarken kum adacığından ayrılmamıştım hiç. Kum adacığı yemyeşil ve sık bir bitki örtüsüyle kaplıydı, adacığın güneydoğusunda bir<a id="GBS.0510.04"/> de kum tepesi vardı, tepenin üstü gövdeleri kâse ağzı genişliğinde Çin kızılçamlarıyla ağaçların altında uzanan sık fundalıklarla kaplıydı, saklanmak isteyenler için çok uygun bir yerdi burası, tek yapmanız gereken ön toynağınızı şöyle hafiften yukarı kaldırmaktı. Birden aklıma çok tuhaf bir fikir geldi; aslında tuhaf bir fikir değildi bu, kalbimden geçen acil bir arzuydu daha çok, Kayısı Bahçesi<a id="GBS.0510.05"/> Domuz Çiftliği’ne gitmek istiyordum, Ximen köyüne geri dönmek, sanki yıllar önce verilmiş ve tarihi değiştirilemez bir randevuydu bu.</p>
			<p>Küçük Çiçek’le birlikte domuz çiftliğinden kaçmamızın üzerinden neredeyse dört yıl geçmişti ama gözlerimi bağlasalar bile Kayısı Bahçesi Domuz Çiftliği’ne kolayca dönebilirdim; çünkü batıdan ılık ılık esen rüzgâr kayısıların o hoş kokusunu taşıyordu ve daha<a id="GBS.0511.01"/> da önemlisi memleketimdi orası benim, yolunu nasıl unuturdum. Nehrin seti üzerindeki dar ama fevkalade düz olan küçük bir patikayı izleyerek batıya doğru yola koyuldum. Setin güneyinde ekilmemiş arazilerden oluşan vahşi bir doğa uzanıyordu, kuzeyindeyse birbirinin üstüne eğilmiş gibi duran ılgın ağaçları vardı. Setin iki yamacını da sıska pagoda ağaçları bürümüştü, pagoda ağaçlarını deli gibi sarmış<a id="GBS.0511.02"/> olan yabani sarmaşıkların beyaz çiçekleri etrafa ağır ama hoş kokular salıyordu.</p>
			<p>Ay elbette ki şahaneydi yine ama sana daha önce ayrıntılarıyla tasvir ettiğim o iki ay ile karşılaştırılacak olursa bu ayın onlara kıyasla daha yüksekte durduğunu ve biraz dalgın göründüğünü söyleyebilirim. Bir daha ne aramızdaki mesafeyi kısalttı ne de rengini değiştirerek eşlik etti bana ama yine de takip ediyordu<a id="GBS.0511.03"/> beni sanki bir at arabasının bölmesinde başına kuştüyü geçirilmiş bir şapkayla oturan, yüzü beyaz bir peçeyle örtülü, acelesi olan bir hanımefendi gibi.</p>
			<p>Lan Lian’ın bir nokta altı dönümlük o inatçı tarlasına vardığımda ayı kovalarken aceleyle batıya gelmiş olan toynaklarımı toprağın üzerine koydum hemen. Güneye bakınca Ximen köyü Üretim Tugayı’nın Lan Lian’ın tarlasının iki yanında uzanan<a id="GBS.0511.04"/> o geniş tarlalarının dut ağaçlarıyla kaplanmış olduğunu gördüm, etli yapraklarla bezenmiş dut ağaçlarından dut toplayan kadınlar vardı ay ışığında. Bu manzara karşısında karman çorman duygular içinde kaldım, Mao Zedong’un ölümünün ardından bir sürü değişiklik olmuştu köyde. Lan Lian’ın tarlasındaysa buğday ekiliydi hâlâ, hem de o kılçıksız başakları olan eskilerinden. Üretim Tugayı’nın tarlalarının<a id="GBS.0511.05"/> dut ağaçları öyle gelişmişti ki görünüşe göre bizimkinin tarlasındaki toprağın tüm besinini onlar tüketiyordu, en az dört sıra buğday ciddi şekilde etkilenmişti bundan: cansız saplar ve sinek kadar kalmış mini mini başaklar. Bu, muhtemelen Hong Taiyue’nin Lan Lian’ı ıslah etmek için yaptığı sinsi bir plandı, hadi bakalım bağımsız çiftçi bununla nasıl baş edeceksin şimdi cinsinden. Dut ağaçlarının<a id="GBS.0512.01"/> yanında ay ışığı altında oynaşan bir gölge gördüm sonra. Belden yukarısı çıplak bir halde derin bir hendek kazarak halk komünüyle dalaşıyordu. Kendi tarlasıyla Üretim Tugayı’nın dut ağaçları arasındaki bölgeye dar ama derin bir hendek kazıp dutların sınırı geçen sarı köklerini keskin küreğiyle kesmekle meşguldü. Bu olay çok sık görülmeyen bir şeydi. Kendi tarlanda hendek açmak yanlış bir şey değildi<a id="GBS.0512.02"/> elbet ama Üretim Tugayı’nın ağaçlarının köklerini kesmek demek kolektif mülkiyete zarar vermek demekti. Uzaktan Lan Lian’ın kara bir ayı kadar hantal görünen vücudunu ve pervasız hareketlerini izlerken afalladım bir an. O dut ağaçlarının göğe ulaşan devasa ağaçlar olmasını beklerse bağımsız çiftçi Lan Lian’ın o küçücük tarlası kısa süre sonra üzerinde ot bile bitmeyen çorak bir arazi parçasına<a id="GBS.0512.03"/> dönüşecekti. Ama yanılmış olduğumu anladım çok geçmeden. Üretim Tugayı çoktan dağılmış ve halk komünü varlığını sadece ismen sürdürüyordu uzun süredir. Toprak reformu tarlaları parsellere böldükleri bir döneme girmişti şimdi. Lan Lian’ın tarlasının etrafındaki tarlalar şahıslara dağıtılmıştı ve her tarla sahibi ister dut ister tahıl olsun ne isterse onu ekebiliyordu.</p>
			<p>Bacaklarım beni doğruca<a id="GBS.0512.04"/> Kayısı Bahçesi Domuz Çiftliği’ne götürdü, kayısı ağaçları hâlâ yerinde duruyordu ama domuz ahırlarının yerlerinde yeller esiyordu. Üzerinde hiçbir işaret olmamasına rağmen daha ilk görüşte çıkardım hemen o hafiften yana eğilmiş olan yaşlı kayısı ağacını. Kayısı ağaçlarının etrafı ahşap bir çitle çevrilmiş, çitin üzerine de “Kızıl Çizgili Altın Kayısılar” yazan bir tabela asılmıştı. Bu tabelayı görünce<a id="GBS.0512.05"/> Diao Xiaosan’ın sıcak kanının bu ağacı nasıl suladığını hatırladım birden. Eğer Diao Xiaosan’ın kanı olmasaydı bu kayısıların üzerinde kan rengi çizgiler de olmayacaktı; eğer onun kanı olmasaydı bu ağacın kayısıları kayısıların kralı gibi bir unvana sahip olmayacak ve her yıl ilçe hükümeti tarafından fahiş fiyatlarla satın alınamayacaklardı. Üstelik daha sonra bu ağacın kayısılarının Hong Taiyue’nin<a id="GBS.0513.01"/> Üretim Tugayı parti sekreteri olan Jinlong’un yerini almasına, ilçe ve şehirdeki yöneticilerle yakın ilişkiler kurmasına ve ileride zengin bir adam olmasına giden yolu açmasına neden olduğunu öğrenecektim. Doğal olarak bir zamanlar dallarını benim ahırımın içine kadar uzatmış olan o yaşlı kayısı ağacını da gördüm ahırımın yerinde şimdi yeller esse de. Tembel tembel uzanıp uyuduğum ya da<a id="GBS.0513.02"/> hayaller kurduğum yere de fıstık ekilmişti şimdi. Birden iki ayağımın üzerine kalkıp ön toynaklarımı ağacın bir zamanlar her gün üzerine koyduğum çatalına yerleştirdim. Bu hareket o zamanki halimden daha ağır ve daha hantal olduğumu hissettirdi bana, uzun süredir insanlar gibi iki ayak üzerinde durmadığımdan doğal olarak pas tutmuştu bu yeteneğim. Her neyse, kısacası o akşam kayısı bahçesinde dolanıp<a id="GBS.0513.03"/> dururken iadeiziyarette bulunuyordum sanki, zaman zaman derin bir nostalji sarıyordu içimi ve bu duygu çoktan orta yaşa girmiş olduğumu anlatıyordu bana. Evet  doğruydu, bir domuz olarak dünyanın bana sunduğu bütün deneyimleri tecrübe etmiştim çoktan.</p>
			<p>Bize bakan çiftlik çalışanlarının kaldığı ve çalıştıkları o iki sıra halinde dizilmiş odaların şimdi ipekböceği yetiştiriciliği için kullanıldığını<a id="GBS.0513.04"/> keşfettim. Odalardan saçılan parlak ampul ışıklarını görünce elektrik hizmetinin ta Ximen köyüne kadar gelmiş olduğunu anladım. Bunların hemen yanında duran kat kat ipekböceği raflarının önünde saçı kar gibi beyazlamış olan Ximen Bai’nin çalıştığını gördüm. Yarı beline kadar eğilmişti, elinde içi tıka basa dut yapraklarıyla doldurulmuş olan söğütten yapılmış bir sepet vardı. Dut yapraklarını<a id="GBS.0513.05"/> beyaz ipekböceği yataklarına yerleştirirken çiseleyen yağmuru andıran bir ses yayıldı havada. Sizin gelin odanız da ipekböceği yetiştirilen bir odaya dönüştürülmüştü, bu da sizin artık yeni bir yerde oturduğunuzu gösteriyordu.</p>
			<p>Köyün tam ortasından geçen, asfalt dökülmüş, kaldırım taşı konulmuş ve şimdi eskisinin iki katı genişliğindeki yola çıkıp batıya doğru ilerledim. Yolun iki tarafında<a id="GBS.0514.01"/> uzanan saz damlı, alçak toprak evler yoktu artık, onların yerini aynı yükseklikte ve aynı genişlikte olan kırmızı kiremitli betonarme evler almıştı. Yolun kuzeyinde önünde boş bir alan olan iki katlı bir bina dikilmişti, yarıdan fazlasını yaşlı kadınların ve çocukların oluşturduğu yüzden fazla insan bu boş alana doluşmuş, Japon yapımı, Panasonic marka, yirmi bir inçlik bir televizyonun karşısında<a id="GBS.0514.02"/> <em>Atlantis’ten Gelen Adam</em> adlı bir diziyi izliyorlardı. El ve ayak parmaklarının arası yüzgeç gibi olan genç ve yakışıklı bir adamın başından geçen tuhaf hikâyeyi anlatıyordu dizi. Suda bir köpekbalığı zarafetiyle yüzebiliyordu. Ximen köyünün yaşlı kadınlarıyla çocuklarının kendilerinden geçmiş bir şekilde o küçücük ekrana bakmalarını ve arada heyecanla iç geçirmelerini izledim bir süre. Televizyon<a id="GBS.0514.03"/> kare şeklinde, mor bir taburenin üzerine yerleştirilmişti. Tabure de yine kare şeklinde uzun bir yemek masasının üzerinde duruyordu. Yemek masasının hemen yanında koluna üzerinde “Kanun ve Düzen” yazan bir pazubent takmış, saçları ağarmış yaşlı bir adam oturuyordu, elinde ince uzun bir sopayla izleyicileri izliyor, keskin bakışlarıyla sınav gözcülüğü yapan yaşlı bir öğretmeni andırıyordu. O sırada<a id="GBS.0514.04"/> onun kim olduğunu bilmiyordum...</p>
			
			<p class="margin">“Wu Fang, zengin köylü Wu Yuan’ın ağabeyi, Kuomintang’ın 54. Askerî Birliği’nin radyo istasyonu müdürü, 1947’de yakalanıp esir alındı, Kurtuluş Savaşı’ndan sonra karşıdevrimci olarak yargılanıp ömür boyu hapis cezasına çarptırıldı, Xibei’deki çalışma kampına sürüldü, çok geçmeden serbest bırakılıp memleketine gönderildi, yaşlılıktan ötürü çalışamaz hale<a id="GBS.0514.05"/> gelince ve evde de kendine bakacak kimsesi olmayınca ‘Beş Güvence’nin<a class="si-noteref" epub:type="noteref" href="#f71" id="ref_f71">71</a> keyfini sürmeye başladı ve İlçe Nüfus Müdürlüğü’nden her ay on beş yuan yardım alıyordu...” diye girdim araya hemen.</p>
			<p>Son birkaç gündür Koca Kafa sular seller gibi şakıyor, olayları anlatışında büyülü bir şeyler var onun, gerçekle alakası yok sanki anlattığı şeylerin, ağzını her açtığında yarı uyur yarı uyanık bir hale<a id="GBS.0515.01"/> sokuyor beni, onunla birlikteyken kendimi bazen cehennemim dibinde, bazen de Su Tanrısı’nın okyanusun dibindeki sarayında buluveriyorum, şaşkınlıktan başım dönüyor, gözlerimin önünde yıldızlar uçuşuyor, arada sırada kendi düşüncelerime dönme fırsatım da olmuyor değil ama çok geçmeden onun anlatısının peşine takılmış bir halde buluyorum kendimi, insanın eline ayağına dolanmış sarmaşıklar gibi toynaklarımı<a id="GBS.0515.02"/> bağlıyor onun dili, onun anlatısının esiri oldum çoktan, bu mahkûmiyetten kurtulmak için elime bir fırsat da geçmedi değil, Wu Fang’dan bahsedince hikâye bakın nasıl da gerçeğe daha yakın oldu birden. Koca Kafa öfkeyle masanın üzerine sıçrayıp küçük ayaklarına giydiği deri pabuçlarla masanın üzerinde zıplamaya başladı. Kapa çeneni! Çocuklara giydirilen, kıç tarafı ve ağ kısmı kasten açık bırakılan<a id="GBS.0515.03"/> geleneksel pantolonundan yaşına kıyasla fazla kalın, çirkin ve sanki doğuştan sünnetliymiş gibi görünen kuşunu çıkarıp üzerime işedi birden. Çişinde ağır bir B vitamini kokusu vardı, ağzıma giren çişten dolayı öksürmeye başladım, daha yeni ayılmış olan başımın tekrar dönmeye başladığını hissettim. Kapa çeneni de beni dinle, konuşma sırası sende değil şimdi, sıranı bekle biraz! Yüz ifadesi<a id="GBS.0515.04"/> bir çocukla ihtiyar bir adam arasında hızla gidip geliyordu. Bu haliyle “Batı’ya Yolculuk”taki<a class="si-noteref" epub:type="noteref" href="#f72" id="ref_f72">72</a> Kızıl Oğlan’ı anımsattı bana –öyle gevezedir ki o ufaklık, romanı okurken kendinizi ateş hattında sanırsınız– bir de “Tanrıların Yaratılışı”nda<a class="si-noteref" epub:type="noteref" href="#f73" id="ref_f73">73</a> Doğu Çin Denizi’nin Ejderha Kralı’nı yenen Nezha’yı<a class="si-noteref" epub:type="noteref" href="#f74" id="ref_f74">74</a> hatırladım birden –o ufaklığın da eli ayağı durmaz bir türlü, elinde altın bir mızrak vardır, omzunu<a id="GBS.0515.05"/> şöyle bir oynatsa üç başı, altı kolu var sanırsınız– bir de Jin Yong’un<a class="si-noteref" epub:type="noteref" href="#f75" id="ref_f75">75</a> “Yarı Tanrılar ve Yarı Şeytanlar” adlı romanındaki doksan yaşında olan ama yüzü bir çocuk gibi görünen Tianshan Tonglao adlı karakteri de hatırladım nedense, bu küçük yaşlı kadın bir sıçrayışta en yüksek ağacın tepesine çıkıp orada bir kuş gibi ıslık çalar. Dostum Mo Yan’ın “Domuz Yetiştirme Üstüne Öyküleri”ndeki yetenekleri<a id="GBS.0516.01"/> saymakla bitmeyen o erkek domuzu da hatırladım elbette...</p>
			<p>“İşte o domuz benim!” dedi Koca Kafa, saldırgan ama gururlu bir tavırla yerine geri dönerken. Daha sonra o yaşlı bunağın zengin köylü Wu Yuan’ın ağabeyi Wu Fang olduğunu, Üretim Tugayı parti sekreterliğine getirilen Jinlong’un taburun merkez ofisindeki telefona bakma, köyün tek renkli televizyonunu her gece dışarıya çıkarma ve koruma<a id="GBS.0516.02"/> görevlerini ona verdiğini öğrenecektim hiç kuşkusuz. Bu durumdan hiç de hoşnut olmayan emekli Hong Taiyue’nin Jinlong’a gidip sıkı bir tartışmaya girdiğinden de haberim var. Üzerinde iç gömleği ve topuklarına bastığı ayakkabılarıyla umutsuz bir vaka olarak aylak aylak dolanıyordu, söylentiye göre parti şube sekreterliği görevinden ayrıldığından beri bu haldeymiş. Elbette ki kendi isteğiyle istifa<a id="GBS.0516.03"/> etmemişti, iyice ihtiyarladığından dolayı komündekiler onu buna zorlamıştı. Şu anda parti şube sekreterliği yapan kim dersiniz? Pang Hu’nun kızı, Pang Kangmei, tüm ilçenin en genç parti sekreteri o, parlayan bir siyasi yıldız. Daha sonra bu konu hakkında bol bol konuşma fırsatımız olacak. Söylentiye göre Hong Taiyue vücudunun yüzde seksenini alkolle doldurup Üretim Tugayı’nın kapısını çalmış –şimdi<a id="GBS.0516.04"/> tam da gözümün önünde duran, yeni yapılmış, iki katlı binadan bahsediyorum– sözde binanın güvenliğinden de sorumlu olan Wu Fang onu görünce Japon subayı görmüş, Japon yardakçısı Çinli bir kukla komutan gibi önünde saygıyla eğilmiş Hong Taiyue’nin. O da burnundan onu ne kadar hor gördüğünü bildiren tuhaf bir ses çıkarıp  başı yukarıda, göğsü ileride bir havayla binaya girivermiş, yine söylentiye<a id="GBS.0516.05"/> göre eliyle binanın giriş kapısında görevini sadık bir şekilde yapmakta olan kapı bekçisi Wu Fang’ın kel kafasını işaret ederek Jinlong’a şöyle çıkışmış:</p>
			<p>“Beyim, ciddi bir politik hata yapıyorsunuz! Bu adamın kim olduğunu biliyor musun? Kuomintang’ın komutanlarından biri, şimdiye kadar yirmi kez infaz edilmeliydi, onun bir köpek kadar değeri olmayan hayatını bağışlamak eşi benzeri görülmemiş<a id="GBS.0517.01"/> bir hoşgörüdür. Ama aksi gibi onu ‘Beş Güvence’ye bağlamışsın Jinlong, sınıfsal duruşun kim bilir hangi cehenneme gitmiştir senin?”</p>
			<p>Söylentiye göre Jinlong cebinden o zamanlar bir hayli pahalı olan ithal bir sigara çıkarıp altından yapılmış gibi duran bir çakmakla yaktıktan sonra sigarayı Hong Taiyue sanki iki kolu olmayan sakat bir adammış da sigarasını kendi yakamazmış gibi bir tavırla dudakları<a id="GBS.0517.02"/> arasına sıkıştırmış adamın. Ardından Hong Taiyue’yi o zamanlar çok nadir görülen bir şey olan deri kaplama döner sandalyeye oturtup kendi de bir sıçrayışta ofis masasının üzerine oturmuş. Hong Amca demiş, ben sizin elinizde büyüdüm, halefinizim sizin. Hangi konuda olursa olsun sizin gittiğiniz yoldan gitmek isterim. Ama devir değişti artık, yoksa çağ atladık mı desem! Wu Fang’ı ‘Beş Güvence’ye<a id="GBS.0517.03"/> bağlamak ilçenin fikriydi. Sadece ‘Beş Güvence’nin keyfini sürmekle de kalmıyor, aynı zamanda İlçe Nüfus Müdürlüğü’nden her ay on beş yuan yardım alıyor. Kızdınız mı yoksa amcacığım? Ama sinirlenmemenizi salık veririm size çünkü devlet politikası böyle. Şimdi onlarca yıl boşu boşuna mı devrimcilik yaptık biz? Jinlong masadan atlamış, Hong Taiyue’nin oturduğu sandalyeye yarım tur attırıp onun<a id="GBS.0517.04"/> yüzünü pencerenin hemen dışında uzanan yeni yapılmış evlerin güneşin ışınlarıyla pırıl pırıl parlayan kırmızı kiremit çatılarına çevirerek şöyle demiş: Şimdi söyleyeceklerim kesinlikle buradan dışarı çıkmayacak! Komünist Parti devrim yaparken amacı Kuomintang’ı devirmek ya da Çan Kay-şek’i koltuğundan etmek değildi, Komünist Parti liderlerinin devrim yapmaktaki amacı halkı karnı tok sırtı pek bir<a id="GBS.0517.05"/> hale getirmekti aslında. Kuomintang’ın Çan Kay-şek’i, Komünist Parti’nin yolunu tıkayınca alaşağı edilmek zorunda kaldı, hepsi bu. İşte bu yüzden, canım amcacığım, çok düşünme bu konu hakkında, biz halkız sonuçta ve kim bize daha iyi bir yaşam sunarsa onu destekleriz. Yine söylentiye göre Hong Taiyue çok öfkelenmiş: Saçmalama, seni revizyonist! Eyalete gidip seni şikâyet edeceğim! Söylenti bitmez,<a id="GBS.0518.01"/> gülerek şöyle cevap vermiş Jinlong: Amcacığım, eyalettekilerin bizim bu ufak sorunumuza ayıracak vakitleri mi var canım? Size tavsiyem hazır elinizde içecek içkiniz, yiyecek etiniz ve cebinizde harcayacak paranız varken şikâyet etmeyi bırakıp başkasının işine burnunuzu sokmamanız. Hong Taiyue’nin inadı tutmuş yine, öyle diyorlar: Olmaz, demek ki organizasyonda bir sorun var, merkezde revizyonistler<a id="GBS.0518.02"/> türemiş olmalı. Öyleyse gözlerinizi koca koca açın da iyice bakın; bu daha başlangıç, bundan sonraki değişiklikler muhtemelen Başkan Mao’nun bir şiirinde<a class="si-noteref" epub:type="noteref" href="#f76" id="ref_f76">76</a> söylediği gibi olacak: “Dünya altüst olmuş bu zafer gününde.”</p>
			
			<p class="margin">Televizyon izleyen kalabalığı on dakika kadar izledikten sonra batıya doğru devam ettim yoluma, nereye gittiğimi biliyordum. Yoldan uzak durmalıydım ama, Xu Bao’nun ölümüne<a id="GBS.0518.03"/> neden olmam Gaomi Kuzeydoğu Bucağı’nda epey meşhur etmişti beni, eğer beni görürlerse ortalık kesin karışırdı. Onlarla baş edemeyeceğimden değildi bu korku, tek çekincem masumlara da zarar verebilme ihtimalimdi; onlardan değil de çıkabilecek sıkıntılardan korkuyordum. Yolun güneyine sıralanmış evlerin gölgesini takip edip batıya doğru devam ederek Ximen Konağı’nın avlusuna vardım çabucak.</p>
			<p><a id="GBS.0518.04"/>Kapı açıktı, avludaki o yaşlı kayısı ağacı her zamanki gibi daha yeni açmış çiçekleriyle etrafa mis gibi kokular saçarak eski yerinde duruyordu hâlâ. Kapının gölgesine saklanıp kayısı ağacının altındaki üzerlerine plastik masa örtüsü serilmiş olan sekiz tane masaya baktım, ağacın dallarından birine asılmış olan bir seyyar lamba avluyu gündüz gibi aydınlatıyordu. Masalarda onlarca insan oturuyordu.<a id="GBS.0518.05"/> Hepsini tanıyordum, zamanın en kötü unsurlarıydı bunlar. Bir zamanlar Japonlar için kuklalık yapmış, eski Güvenlik Şefi Yu Wufu, vatan haini Zhang Dazhuang, toprak ağası Tian Gui ve zengin köylü Wu Yuan... Yandaki masalardan birindeyse saçları çoktan ağarmış, bir zamanlar güvenlik şefi olan Yang Qi’yle Sun kardeşlerden Ejderha ve Kaplan oturuyordu. Masaların üzeri ziyafet artıklarıyla doluydu ve<a id="GBS.0519.01"/> çoktan sarhoş olmuştu konukların hepsi. Daha sonra Yang Qi’nin bambu direk pazarlama işine girdiğini öğrenecektim –hayatı boyunca çiftçilik yapmamıştı oysa– Jinggang Dağı’ndan aldığı bambuları trenle Gaomi’ye, oradan da kamyonla Ximen köyüne getirtiyordu, ilk parti bambuları yeni bir okul yaptıran Ma Liangcai’ye satmış ve bundan iyi de para kazanmıştı. Böylece neredeyse bir gecede zengin bir adam<a id="GBS.0519.02"/> olmuştu Yang Qi. Köyün en zengin adamı olarak kayısı ağacının altında içki içiyordu şimdi. Üzerinde gri bir takım elbise vardı, parlak, geniş bir kravat takıyordu, kollarını sıvamış, bileğindeki dijital kol saatini gösteriyordu. Kupkuru küçük yüzüne renk gelmişti ve yanaklarından iki tane yumru yumru et parçası sarkıyordu. Altın sarısı Amerikan sigara paketinden bir sigara çıkarıp hemen yanında oturan<a id="GBS.0519.03"/> ve kızarmış bir domuz bacağını kemirmekle meşgul olan Ejderha Sun’a uzattı, hemen ardından bir sigara daha çıkarıp o sırada peçeteyle ağzını silmekte olan Kaplan Sun’a verdi, boş sigara paketini elinde buruşturduktan sonra arkasına dönüp batı kanadındaki odaya doğru şöyle seslendi:</p>
			<p>“Patron hanım!”</p>
			<p>Patron hanım koşarak geldi hemen. Aman Tanrı’m, patron O’ydu. Wu Qiuxiang patron hanım olmuştu.<a id="GBS.0519.04"/> Avlu kapısının kirece boyanmış doğu duvarının üzerindeki kızıl yazıyı fark ettim birden: Qiuxiang Meyhanesi. Qiuxiang Meyhanesi’nin patroniçesi Wu Qiuxiang, Yang Qi’nin yanına gelmişti bile. Ağır bir pudra tabakasıyla kaplanmış yüzünde bir gülümseme, omzunda bir havlu, belindeyse mavi bir önlük vardı; bu fazla zeki, elinden her iş gelen, çok sıcakkanlı, çok profesyonel haliyle <em>Shajiabang</em>’daki<a id="GBS.0519.05"/> kurnaz patroniçe A Qingsao’ya benziyordu. Çok farklı bir dünyada yaşıyorduk artık, reformlar ve dışa açılmayla birlikte Ximen köyünde köklü değişiklikler olmuştu. Wu Qiuxiang kulaklarına kadar varan bir gülümsemeyle Yang Qi’ye şöyle sordu:</p>
			<p>“Bir emriniz mi vardı, patron Yang?”</p>
			<p>“Kime sövüyorsun öyle?” dedi Yang Qi gözlerini pörtletip, “Öyle seslenme bana, ben küçük bir bambu pazarlamacısıyım<a id="GBS.0520.01"/> sadece, patron filan değil!”</p>
			<p>“Alçakgönüllü olmayın canım, patron Yang, on binden fazla bambu direk sattınız tanesi on yuandan, bu da yüz bin yuandan fazla para eder, belinize sardığınız bu paralarla artık siz de patron olmadığınızı söylüyorsanız o zaman Gaomi Kuzeydoğu Bucağı’nda kimsenin patron olduğunu söylemeye hakkı yok!” Bu abartılı iltifatını Yang Qi’nin omzuna dokunarak tamamlayan Wu<a id="GBS.0520.02"/> Qiuxiang şöyle devam etti: “Şu giydiklerinize bakın hele, tepeden tırnağa tamamı en az bin yuan ediyordur!”</p>
			<p>“Ah siz kadınlar yok musunuz, ağzınızı açar açmaz hemen iltifata boğuyorsunuz erkekleri, bu iş böyle giderse yakında şişine şişine Kayısı Bahçesi Domuz Çiftliği domuzlarının cesetleri gibi ‘pat’ diye infilak edeceğim, işte o zaman mutlu olursunuz ancak,” dedi Yang Qi.</p>
			<p>“Tamam patron<a id="GBS.0520.03"/> Yang, beş para etmezin birisin sen, fakirlikten tıngırdayan bir kumbara, oldu mu bu şimdi ha? Daha senden borç isteyemeden bütün kapıları kapatıverdin suratıma,” dedi Wu Qiuxiang yüzünü asarak, “söyle bakalım, ne istiyorsun?”</p>
			<p>“Aa, kızdın demek? Sakın kızma bana, sen dudağını böyle büzdüğünde kuşum kalkıyor!”</p>
			<p>“Hay ananı senin!” Wu Qiuxiang yağlı havlusuyla Yang Qi’nin kafasına vurup, “Hadi<a id="GBS.0520.04"/> çabuk söyle, ne istiyorsun!” dedi.</p>
			<p>“Bir paket Good Companion Gold.”</p>
			<p>“Sadece bir paket sigara mı? İçki istemiyor musun?” Wu Qiuxiang, Sun kardeşlerin çoktan kulaklarına kadar kızarmış yüzlerine bakıp, “Bu kardeşlerin acilen içkiye ihtiyaçları var galiba!” dedi.</p>
			<p>İçmekten dili sertleşen Ejderha Sun, “Bugün patron ısmarlıyor, o yüzden az içmemiz gerek,” dedi.</p>
			<p>“Evlat ağabeyine hakaret<a id="GBS.0520.05"/> mi ediyorsun sen bakayım?” dedi Yang Qi masaya sertçe vurup öfkelenmiş gibi yaparak, “Ağabeyinizin yüz bin yuanı olmasa da iki kardeşine içki ısmarlayacak parası var elbet! Siz acı biber gibi kızarmış iki ‘kızıl’ kardeş çoktan dünya pazarına çıktınız bile, turşunuzu kurup sonsuza kadar saklayamam ya sizi! Bir sonraki adım şöyle olacak, siz ikinizden şöyle iyisinden, yirmi odalı bir tesis açmanızı<a id="GBS.0521.01"/> istiyorum, iki yüz kazan koyup iki yüz işçi aldınız mı, bir de yirmi saniyelik bir televizyon reklamıyla Kızıl marka acı biber sosu bütün Gaomi’yi kızıllaştıracak, hemen ardından Shandong ve bütün Çin öyle bir kızaracak ki, işte ancak o zaman siz iki kardeşin birilerini çalıştırabilecek parası olacak. İşi tekelinize aldığınız zaman hoşnut edebilirsiniz Yang Qi ağabeyinizi ancak.” Sonra Wu Qiuxiang’ın<a id="GBS.0521.02"/> kıçına bir çimdik atıp, “Tamam be, iki şişe Siyah Fıçı<a class="si-noteref" epub:type="noteref" href="#f77" id="ref_f77">77</a> getir!” dedi.</p>
			<p>“Siyah Fıçı biraz ucuz olmadı mı şimdi?” dedi Wu Qiuxiang, “İleride zengin olacak dostlarınıza en iyisi birer şişe Küçük Kaplan ısmarlayın!”</p>
			<p>“Hay nineni senin, Wu Qiuxiang adamın damarına basmayı harbiden iyi beceriyorsun,” dedi Yang Qi çaresizce, “iki şişe Küçük Kaplan getir o zaman!”</p>
			<p>Sun kardeşler birbirlerine<a id="GBS.0521.03"/> baktıktan sonra Kaplan olanı diğerine, “Ağabey, Yang patronun fikri hiç de fena değil,” dedi.</p>
			<p>Ejderha Sun hafiften kekeleyerek, “Az öönce gööökten yaprak giiiibi şaakır şaaakır para yağdığııını gördüm,” dedi.</p>
			<p>“Sun kardeşler,” dedi Yang Qi, “Liu Bei gibi büyük bir adam, Zhuge Liang’ın<a class="si-noteref" epub:type="noteref" href="#f78" id="ref_f78">78</a> ayağına kadar gidip niye üç kere ziyaret etti onu sanıyorsunuz? Karnı tok sırtı pekti de aylak aylak<a id="GBS.0521.04"/> dolaşmaktan başka yapacak bir işi mi yoktu sanıyorsunuz? Hayır, ondan ülkeye barış ve istikrar getirecek birkaç fikir almak için gitti. Zhuge Liang’ın planı Liu Bei’nin yoluna ışık tutmuştur. İhtiyar Yang’ın sözleri de sizin için bir Longzhong Planı<a class="si-noteref" epub:type="noteref" href="#f79" id="ref_f79">79</a> olacak! İleride büyük adam olunca askerî danışmanınıza teşekkür etmeyi unutmayın sakın!”</p>
			<p>“Kazan al, tesisi kur, işçi bul, işleri düzelt, tamam<a id="GBS.0521.05"/> bunları anladık da bunları yapacak para nerede?” diye sordu Kaplan Sun.</p>
			<p>“Jinlong’dan size kredi bulmasını isteseniz ya!” dedi Yang Qi ayağını yere vurup, “Jinlong avludaki şu kayısı ağacının altına bir kale kurup devrimcilik oynarken onun sadık köpekleri değil miydiniz siz dört kardeş?”</p>
			<p>“İhtiyar Yang, senin ağzından çıkan hiçbir sözün tadı tuzu kalmıyor, ‘sadık köpekleri’ de ne demek?<a id="GBS.0522.01"/> ‘Silah arkadaşları’ denir ona!” diye çıkıştı Kaplan Sun.</p>
			<p>“Tamam tamam tamam, silah arkadaşları olsun o zaman,” dedi Yang Qi, “böylece Jinlong’dan iyilik istemeye yüzünüz de olur.”</p>
			<p>“İiiihtiyar Yang,” diye kekelemeye başladı yine Ejderha Sun, “bbbuu kkkredinin geeerii ööödemeeesi ooolacak mııı peeki? Ppaara kaazaanırsak ne âlâ ama ya kaaaybeederseek bbbütün paaarayı? Oooo zaaaman naaasıl<a id="GBS.0522.02"/> geeri ööödeeyeceğiz?”</p>
			<p>“İkiniz de harbiden domuz kadar aptalsınız!” dedi Yang Qi, “Komünist Parti’nin parasını harcayacaksınız sonuçta. Para kazanırsanız belki de krediyi geri ödemenizi istemezler sizden; parayı kaybederseniz de krediyi geri ödemenizi istediklerinde paranız olmadığını söylersiniz. Bir kez daha söylüyorum, Kızıl marka acı biber sosu, kazanmaya mahkûm bir markadır, tek yapmanız<a id="GBS.0522.03"/> gereken biberleri kızartırken paraları da yakmamak, aksi halde neyle ödeme yapacaksınız?”</p>
			<p>“Öyleyse Jinlong’u bulup bize kredi bulmasını söyleyelim mi hemen?” diye sordu Kaplan Sun.</p>
			<p>“Kkkreeedi!” diye kıkırdadı Ejderha Sun.</p>
			<p>“Krediyi alır almaz kazanları alırız hemen, işçi tutarız, tesisi de kurduk mu geriye bir reklam çekimi kalır!”</p>
			<p>“Al, tut, kur, çek!”</p>
			<p>“İşte böyle! Siz iki aptalın<a id="GBS.0522.04"/> kafası nihayet çalışmaya başladı!” dedi Yang Qi ayağını bir kez daha yere vurup, “Tesisi kurmak için gereken ahşap malzemeleri de ağabeyiniz karşılar. Jinggang Dağı’nın bambuları hem sert hem de dümdüzdür, yüz yıl geçse bile küflenmez, fiyatıysa köknarın sadece yarısı kadar, harbiden çok çok ucuz, kelepir fiyatına, yirmi odalı bir tesise dört yüz direk gerekir, eğer köknar yerine bambu kullanırsanız,<a id="GBS.0522.05"/> direk başına otuz yuan daha ucuza kapatırsınız, hesaplarsak toplamda on iki bin yuan tasarruf ettiririm size!”</p>
			<p>“Onca lafı bize bambu satmak için etmiş meğer!” dedi Kaplan Sun.</p>
			<p>Wu Qiuxiang elinde iki şişe Küçük Kaplan ve bir paket Good Companion Gold’la geldi birden, onun arkasından da sağ elinde salatalık ve sarmısakla karıştırılmış bir tabak domuz kulağı, sol elindeyse bir tabak kızarmış<a id="GBS.0523.01"/> yerfıstığı olan Huzhu geliyordu. Wu Qiuxiang içkileri masanın üzerine, sigarayı da Yang Qi’nin önüne bıraktıktan sonra alaycı bir tavırla, “Korkmana gerek yok, yemekleri içkinin yanında meze etsinler diye ben ısmarlıyorum Sun kardeşlere, müessesenin ikramı yani, senin hesabına yazılmayacak,” dedi.</p>
			<p>“Patron Wu, ihtiyar Yang’ı küçük mü görüyorsun yoksa?” dedi cebindeki şişkin para tomarına vurarak,<a id="GBS.0523.02"/> “İhtiyar Yang dünyalar zengini olmasa da bir tabak salatalığın parasını ödeyebilir çok şükür.”</p>
			<p>“Paran olduğunu biliyorum,” dedi Wu Qiuxiang, “ama bu iki tabak yemek Sun kardeşlere benim ikramımdır, hele onların Kızıl marka acı biber soslarının başarısını duyduktan sonra...”</p>
			<p>Huzhu gülümseyerek koydu tabakları kardeşlerin önüne. Kardeşlerin ikisi birden telaşla yerlerinden fırlayıp, “Baldız,<a id="GBS.0523.03"/> sana da zahmet verdik...” dediler.</p>
			<p>“Boş boş oturuyordum zaten, hem bir şey yapmış da sayılmam,” dedi Huzhu gülümseyerek.</p>
			<p>“Patron hanım, büyük patronu bırak da biraz da bizimle ilgilen!” Az ötedeki masada üzeri plastik kaplanmış basit bir mönüyle beyaz bir güveyi kovmaya çalışan Wu Yuan, “Sipariş vereceğiz,” dedi.</p>
			<p>“Siz ikiniz iyi için ha, ne de olsa parası ondan çıkıyor!” dedi Wu Qiuxiang,<a id="GBS.0523.04"/> Sun kardeşlerin bardaklarına içkiyi boşaltırken, bir yandan da gözucuyla Yang Qi’ye bakıyordu, “Biraz da gidip şu salaklarla ilgileneyim.”</p>
			<p>“O salaklar çok acı çekti,” dedi Yang Qi, “bırakalım da şöyle birkaç yıl gün yüzü görsünler.”</p>
			<p>“Toprak ağası, zengin köylü, Japon yardakçısı Çinli kukla, vatan haini, karşıdevrimci...” Wu Qiuxiang masanın etrafındakileri işaret edip yarı şaka yarı ciddi<a id="GBS.0523.05"/> bir tavırla, “Ximen köyünün bozuk yumurtaları bu salaklar, neredeyse hepsi bir araya gelmiş, ne o? Böyle bir araya toplanmış, ne yapmayı düşünüyorsunuz? İsyan mı çıkaracaksınız?” dedi.</p>
			<p>“Patron hanım, şunu unutma ki sen de zalim bir toprak ağasının cariyesi oluyorsun!”</p>
			<p>“Sizin durumunuzla alakası yok bu konunun.”</p>
			<p>“Nasıl alakası yokmuş,” dedi Wu Yuan, “az önce bize söylediğin o takma<a id="GBS.0524.01"/> isimler, başımıza geçirilen o kara, demir gibi ağır, talihsiz şapkalar, bunların hepsi eskide kaldı artık. Şimdi bizler de herkes gibiyiz, halk komününün doğru düzgün üyeleriyiz her birimiz!”</p>
			<p>“Şapkayı çıkaralı bir yıl oldu,” dedi Yu Wufu.</p>
			<p>“Kontrol montrol yok artık,” dedi Zhang Dazhuang.</p>
			<p>Tian Gui biraz çekinerek Yang Qi’ye bakıp şöyle fısıldadı: “Sopayı yemeyesin sakın.”</p>
			<p>“Bugün,<a id="GBS.0524.02"/> şapkaları çıkarıp vatandaşlığa dönmemizin birinci yıldönümü, bizim gibi otuz yıldan fazla kontrol altında yaşamış adamlar için büyük bir gün bu,” dedi Wu Yuan, “bir araya gelip iki kadeh bir şey içmemiz bayram sayılmasa da en azından iki kadeh bir şey içmiş sayılırız...”</p>
			<p>Yu Wufu kızarmış gözlerini kırpıştırıp, “Bunu rüyamda görsem inanmazdım, rüyamda görsem inanmazdım...” dedi.</p>
			<p>Gözleri<a id="GBS.0524.03"/> dolan Tian Gui, “... bendeniz geçen kış Halk Kurtuluş Ordusu’na katıldım, Halk Kurtuluş Ordusu diyorum... Parti Sekreteri Jinlong yeni yılda üzerinde ‘şerefli aile’ yazan bir plaket astı bizim evin kapısına kendi elleriyle,” dedi.</p>
			<p>“Bilge önderimize şükürler olsun!” dedi Zhang Dazhuang.</p>
			<p>“Patron hanım,” dedi Wu Yuan, “midelerimiz çöp tenekesi gibi dolu, bize şöyle az bir şey hazırlasan da<a id="GBS.0524.04"/> olur, hepimiz akşam yemeğini yiyip geldik, karnımız tok...”</p>
			<p>“Güzel bir kutlama yapmalısınız,” dedi Wu Qiuxiang, “dediğiniz mantığa göre ben de toprak ağasının cariyesi sayılırım ama neyse ki Huang Tong’la evlenince kurtuldum o yaftadan. Her zaman söylerim, bizim ihtiyar Parti Sekreteri Hong iyi adamdır diye, o olmasaydı başka köye kaçsak da kurtulamazdık insanların dilinden Yingchun’la ben.<a id="GBS.0524.05"/> Biz üçümüz çok acı çektik be!..”</p>
			<p>“Ana, ne diye dırdır ediyorsun orada!” dedi çaydanlık ve çay fincanı getiren Huzhu anasının sırtını okşayıp, ardından masadakilere dönüp şöyle dedi gülümseyerek: “Değerli büyüklerim, sevgili amcalarım, önce çay için biraz!”</p>
			<p>“Madem bana güveniniz tam öyleyse ne getirirsem onu yiyeceksiniz,” dedi Wu Qiuxiang.</p>
			<p>“Tamdır, tamdır,” dedi Wu Yuan, sonra Huzhu’ya<a id="GBS.0525.01"/> dönüp, “Huzhu, parti sekreterinin karısısın sen, bir de kalkmış kendi ellerinle çay dolduruyorsun bizlere, kırk yıl önce böyle bir şeyi rüyamda görsem inanmazdım,” diye devam etti.</p>
			<p>“Ne kırk yıl geriye dönmesi canım?” diye homurdandı Zhang Dazhuang, “İki yıl bile yeter...”</p>
			
			<p class="margin">Ne kadar çok konuştum yine, iki cümle de sen etmek istemez misin? Var mı bir şikâyetin? Birkaç pişmanlık belki?<a id="GBS.0525.02"/> dedi Koca Kafa. Başımı iki yana sallayıp, “Jiefang’ın söyleyecek bir şeyi yok,” dedim.</p>
			
			<p class="margin">Lan Jiefang, o akşam Ximen Konağı avlusunda olan biteni ayrıntılı bir şekilde anlattım sana, bir domuz olarak bütün gördüklerimi ve duyduklarımı sana anlatmamın asıl nedeni sözü başka birine getirmekti, çok önemli birine, Hong Taiyue’ye. Avluda Üretim Tugayı için yeni bir bina yapıldıktan sonra asıl<a id="GBS.0525.03"/> karargâh, Ximen Nao’nun o beş odalı konağı, Jinlong ve Huzhu’ya kaldı. Köyün kötü unsurlarının şapkalarının çıkarılacağını açıkladığı sırada artık Lan yerine Ximen soyadını kullanacağını da açıkladı. Belli imalar taşıyan bu açıklamalar eski ve sadık bir devrimci olan Hong Taiyue’yi şaşkına çevirmişti. O sırada kendini sokaklara atmış, aylak aylak geziniyordu, televizyondaki dizi daha yeni bitmişti,<a id="GBS.0525.04"/> kurallara harfi harfine uyan Wu Fang dırdır eden gençleri umursamaz bir tavırla televizyonu kapatmış, içeri götürüyordu. Azıcık tarih bilgisi olan bir genç nefret dolu bir sesle şöyle fısıldadı ardından: “Kuomintang moruğu, Komünist Parti seni niye gebertmedi ki?” Bu zehirli sözleri duymazdan geldi Wu Fang ama kulağı sağır değildi. Ay ışıl ışıl parlıyordu, hava çok güzeldi, işi olmayan gençler sokaklarda<a id="GBS.0525.05"/> aylak aylak turluyordu, kimi zamparalık ediyor kimi de sokak lambalarının altında poker oynuyordu. Erkek ördek sesini andıran bir ses boğuk boğuk haykırdı birden: Shan Bao bugün şehirde büyük ödülü kapmış, yeni bir motosiklet, bize içki ısmarlaması gerekmez mi şimdi?! Evet öyle ya, ısmarlamalı, haydan gelen huya gider, biraz para saçmazsa başına bir uğursuzluk gelir, değil mi ya! Hadi yürüyün,<a id="GBS.0526.01"/> Qiuxiang Meyhanesi’ne gidiyoruz, Shan Bao! Birkaç kişi sokak lambasının altına çömelmiş, poker oynayan Shan Bao’yu kaldırmaya gitti. Shan Bao onu çekiştirenlere peygamberdevesi gibi yumruklar atarken öfkeden kızarmış bir yüzle sövüyordu bir yandan da: “Orospu çocuğu ödül kazanmış, orospu çocuğu motosiklet kazanmış ha!” Neden korkuyorsun lan, orospu çocuğu olduğunu kabul ediyorsun da motosiklet<a id="GBS.0526.02"/> kazandığını neden inkâr ediyorsun? Kazanmak isterdim... diye mırıldandı Shan Bao, sonra yüksek sesle haykırdı birden: Ben kazandım, ben bir motosiklet kazandım, kıskançlıktan çatlayın sizi piç kuruları! Bunu dedikten sonra sırtını elektrik direğine verip yere çömeldi, sinirlenmişti. “Oynamıyorum, eve gidip yatacağım, yarın sabah erkenden yine şehre gidip bir ödül daha kazanacağım!” dedi. Gençlerin<a id="GBS.0526.03"/> hepsi gülmeye başladı. Yine bir şeyler söyledi o erkek ördek sesi: Shan Bao için üzülmeyelim arkadaşlar, ne de olsa karısı bütün parasını demir boncuklu bir abaküste kuruşuna kadar hesaplıyor. En iyisi kendi aramızda para toplayıp Wu Qiuxiang’ın mekânında şamata çıkaralım biraz, adam başı iki yuan yeter, böyle bir gecede karısı olan eve gidip uyur tabii, ya karısı olmayanlar ne yapsın? Otuz bir<a id="GBS.0526.04"/> çekip elimizi mi becerelim? Ateş etmek için illa gerilla birliklerinin silah sıkıntısı yüzünden kullandıkları eski 38’liklerde olduğu gibi cıvatayı çekmemiz mi gerek yani? Düşün önüme, karısı olmayan benimle gelsin, gidip Wu Qiuxiang’ı bulalım, iyi kalplidir o, dayanamaz, memelerini elleyip kalçalarını sıkarız, boynundan çektiğimiz gibi birer öpücük kondururuz! Hong Taiyue emekliye ayrıldıktan<a id="GBS.0526.05"/> sonra giderek Lan Lian gibi davranmaya başlamıştı: Kendini bütün gün eve kapatıp ay çıkmadan önce dışarı çıkmıyordu. Lan Lian ay ışığı altında tarla sürerken Hong Taiyue aylak aylak bütün köyü dolaşırdı ay ışığı altında. Köyün bütün sokaklarını ve ara yollarını bir bekçi eskisi gibi turlayıp duruyordu. Jinlong bir keresinde şöyle demişti: “Yaşlı parti sekreterinin bilinci eskisiyle aynı keskinlikte,<a id="GBS.0527.01"/> geceleri devriye gezerek bizi koruyor.” Ama onun niyeti bu değildi elbette, köyde alışık olmadığı şeyler görüyor ve bu yüzden içten içe üzülüyordu, panik içinde olduğundan ne yapacağını da bilmiyordu! Sallana sallana yürürken bir yandan da içiyordu, insanların söylediğine göre Sekizinci Yol Ordusu’ndan kalma düz bir matara vardı elinde, omuzlarına eski bir askerî ceket atmış, beline de üzerinde<a id="GBS.0527.02"/> silah taşıma kılıfı olan geniş, deri bir kemer takmıştı; ayağında sandalet, dizlerindeyse tozluk vardı, onu Sekizinci Yol Ordusu’nun askerlerinden ayıran tek şey kalçasında taşıdığı kılıfta bir Mauser C96’sı olmamasıydı. İki adımda bir matarasından iki fırt içki yudumluyor, ardından da iki kez sövüyordu. Matarasındaki içki bittiğinde ay çoktan göğün batısına inmiş oluyordu, körkütük sarhoş olan Hong<a id="GBS.0527.03"/> Taiyue’yse bir sağa bir sola sallanarak düştü düşecek bir halde ya eve uyumaya gidiyor ya yolda önüne çıkan bir saman yığınının kenarına ilişiyor ya da terk edilmiş bir değirmentaşının üzerine kıvrılıp güneş doğana kadar orada uyuyordu. Sabahları erken kalkıp pazara giden pek çok kişi görmüş onun bir saman yığınının üzerinde uyuduğunu, sakalını ve kaşlarını kırağı tutar, yüzü parlak bir kırmızılığa<a id="GBS.0527.04"/> bürünür, vücudu soğuktan etkilenmişe benzemezdi hiç, gürültülü bir horultu tutturup tatlı tatlı uyurken o anda artık nasıl bir rüya görüyorsa kimse onu uyandırmaya kıyamazdı. Çok nadir de olsa bazen bir heves edip sallana sallana köyün doğusundaki tarlalara giderek Lan Lian’la atışıyordu. Lan Lian’ın tarlasına ayak basmaya cesaret edemediğinden başka birinin tarlasında dikilip Lan Lian’la atışmaya<a id="GBS.0527.05"/> başlardı. Lan Lian genelde o kadar meşgul oluyordu ki onun dediklerine cevap bile vermiyor, onu kendi haline bırakıp konuşmasına izin veriyordu, Hong Taiyue de konuştukça coşuyor, coştukça konuşuyordu. Bazen Lan Lian ağzını açıp da taş sertliğinde ya da bıçak keskinliğinde bir yorumda bulundu mu bizim ihtiyarın dili tutuluyor, sinirden başına ağrılar giriyordu. Mesela “Ortak Üretimde Emek Sorumluluğu”<a id="GBS.0528.01"/> dönemine girildiğinde Hong Taiyue şöyle dedi Lan Lian’a:</p>
			<p>“Kapitalizmi geri getirmek değil mi bu? Sen söyle, maddi teşviki yem olarak kullanan bir sistem değil mi bu?”</p>
			<p>“Oyun daha başlamadı, bekle de gör!” diye homurdandı Lan Lian.</p>
			<p>Tarım reformu “Her Hanenin Kendi Üretiminden Sorumlu Olması” aşamasına girince Hong Taiyue, Lan Lian’ın tarlasının hemen yanı başında durup ayaklarıyla yerleri<a id="GBS.0528.02"/> tepe tepe şöyle sövüyordu:</p>
			<p>“Hay anasını, halk komünü üç aşamadan oluşmuyor muydu, Üretim Tugayı temeli oluşturur, herkesten yeteneğine göre ve herkese ihtiyacına göre, öyle değil miydi ha, şimdi bütün bunlardan vaz mı geçiyorlar?”</p>
			<p>“Er ya da geç hepimiz birer bağımsız çiftçi olacağız,” dedi Lan Lian soğuk bir ifadeyle.</p>
			<p>“Rüyanda görürsün,” dedi Hong Taiyue.</p>
			<p>“Bekle de gör,” diye karşılık<a id="GBS.0528.03"/> verdi Lan Lian.</p>
			<p>“Her Hanenin Kendine Yetecek Kadar Üretmesi” aşamasına geçilince Hong Taiyue körkütük sarhoş bir halde ağlaya sızlaya Lan Lian’ın tarlasının yanına vardı. Yeri göğü sallayan bu büyük reformun sorumlusu sanki Lan Lian’mış gibi sövüp saymaya başladı:</p>
			<p>“Ananı sikerim senin Lan Lian, her şey senin dediğin gibi oldu harbiden, seni piç kurusu, ‘Her Hanenin Kendine Yetecek Kadar<a id="GBS.0528.04"/> Üretmesi’ de ne demekmiş? Bağımsız çiftçilik demek değil mi bu düpedüz? ‘Acı ve zorlu otuz yıldan sonra Kurtuluş’tan öncesine dönmek ha,’ itirazım var, Pekin’e gideceğim, Tiananmen Meydanı’na, Başkan Mao’nun anıt mezarını ziyaret edip ruhu için gözyaşı dökeceğim onun, şikâyetlerimi dile getireceğim, onları, sizleri, hepinizi şikâyet edeceğim, ah demirden dövülmüş topraklarımız bizim, ah kızıl ülkemiz,<a id="GBS.0528.05"/> şimdi de başka bir renge boyamak istiyorlar seni ah!..”</p>
			<p>Öfke ve kederin çıldırttığı Hong Taiyue kendini yere atıp yuvarlanmaya başladı, sınırları unutmuş olacak ki, yuvarlanırken Lan Lian’ın tarlasına giriverdi birden. Lan Lian o sırada fasulye topluyordu, yerde bir eşek gibi yuvarlanan Hong Taiyue fasulyelerin arasına dalınca kabuklarından sapır sapır dökülen fasulye taneleri dört bir yana<a id="GBS.0529.01"/> sıçramaya başladı. Lan Lian orağını sıkıca Hong Taiyue’nin üzerine bastırıp şöyle dedi sert bir ses tonuyla:</p>
			<p>“Arazime ayak bastın işte, seninle yıllar önce yaptığımız anlaşmaya göre aşil tendonunu kesebilirim artık! Ama bugün iyi günümde olduğumdan bağışlıyorum seni!”</p>
			<p>Hong Taiyue yerde bir takla atıp yandaki tarlaya girdi hemen, cılız bir dut ağacına tutunup ayağa kalktı.</p>
			<p>“İtirazım<a id="GBS.0529.02"/> var Lan Lian, otuz yıllık bir mücadeleden sonra kazanan sen oldun, haklı çıktın yaptığında, tartışılmaz bir sadakatle o kadar acı ve zorluğa göğüs gerip kan ve ter akıtan bizlerse aksi gibi hatalı taraf ilan edildik...”</p>
			<p>“Toprak dağıtılırken sen de kendi payına düşeni almamış mıydın?” dedi Lan Lian daha ılımlı bir ses tonuyla, “Bahse girerim bir milim bile eksiğin yoktu, değil mi? Yoktur eminim,<a id="GBS.0529.03"/> cesaret edemezler. Her ay kadro düzeyinde altı yüz yuan emekli maaşı alan sen değil misin? Her ay ordudan aldığın otuz yuan yardımı da kimse cebine indirip sana göndermezlik etmiyor, değil mi? Olmaz, yapamazlar. Şikâyet edecek bir halde değilsin, Komünist Parti iyi ya da kötü ne yapsan da her ay düzenli olarak paranı veriyor sana.”</p>
			<p>“İki farklı şeyden bahsediyorsun sen,” dedi Hong Taiyue, “benim<a id="GBS.0529.04"/> itirazım sana ihtiyar Lan Lian, sen tarihin önünde apaçık bir engeldin, geride bırakılmış bir adamdın, şimdi nasıl oldu da bir anda öncü oluverdin? Kendinle gurur duyuyor musun bari? Bütün Gaomi Kuzeydoğu Bucağı, bütün Gaomi ilçesi övmekte şimdi seni öngörülü bir adam olduğun için!”</p>
			<p>“Bilge bir adam değilim ben, Mao Zedong bir bilgeydi, Deng Xiaoping de öyle,” dedi Lan Lian ajite bir yüz ifadesiyle,<a id="GBS.0529.05"/> “bilgeler yerin ve göğün düzenini değiştirebilir, peki ben ne yapabilirim? Ben tek ve yılmaz bir prensibe inanırım, kardeşler bile bir aileyi dağıtmaya yeterken birbirini tanımayan, farklı soyadlarına sahip bir sürü insanın bir araya geldiği komünde nasıl yürür işler? Bu prensibin her şeye rağmen sağlam bir şekilde ayakta duracağını düşünmemiştim bile.” Bu arada gözleri yaşaran Lan Lian<a id="GBS.0530.01"/> şöyle devam etti: “İhtiyar Hong, seni yaşlı köpek, deli gibi dişlerini geçirdiğin paçamı bir an olsun bırakmadın tüm hayatım boyunca ama şimdi yapamayacaksın bunu! Ağır bir masanın kısa ayağının altında masayı dengede tutmaya çalışan yaşlı bir karakurbağası gibi mücadele ettim otuz yıl boyunca, sonunda doğrulabilirim artık! Şu matarayı bana uzatsana.”</p>
			<p>“Ne, sen de mi içki içiyorsun yoksa?”</p><div style="display:none;"><a id="GBS.0530.02"/></div>
			<p>Lan Lian kendi tarlasının sınırını geçip Hong Taiyue’nin elindeki matarayı aldı, başını geriye atıp içkiyi son damlasına kadar içtikten sonra bir kenara fırlattı matarayı, yere diz çöküp parlak aya bakarken hem mutlu hem de hüzünlü bir sesle şöyle dedi:</p>
			<p>“Eski dostum, gördüğün gibi ben kazandım. Bugünden sonra ben de güneşin altında tarlamı sürebilirim...”</p>
			<p>Bütün bu olanlara kendi gözlerimle<a id="GBS.0530.03"/> tanıklık etmedim ben, hepsi kulaktan dolma bilgiler. Ama bu topraklardan çıkan Mo Yan adlı bir roman yazarından sonra, kurgu ve gerçek o kadar çok birbirine geçti ki neyin gerçek neyin yalan olduğunu ayırt etmek neredeyse imkânsız artık. Size anlattığım hikâyeler şahsen kendi deneyimlediğim, kendi gözlerimle görüp kendi kulaklarımla duyduğum şeyler olsun isterdim, öyle de olmalıydı, çok özür<a id="GBS.0530.04"/> dileyerek şunu belirtmek isterim, Mo Yan’ın romanlarındaki kurgu, her gördüğü deliğe iğne sokarmış gibi öyle çok işledi ki içime, benim hikâyem de hiç gitmemesi gereken yönlere gitti bu yüzden. Mo Yan’ın çok az kişi tarafından bilinen “Devrim Sonrası Savaşçıları” adlı bir romanı daha olduğunu biliyoruz, bu roman kapalı kapılar ardında dağıtıldığından romanı okuyanların sayısı yüzü bile geçmez tahminimce,<a id="GBS.0530.05"/> bu romanda pek çok kişiye tanıdık gelebilecek, çok tipik bir karakter yaratmıştır: “İhtiyar Demir” adındaki bu karakter Kuomintang tarafından yakalanınca önce Kuomintang askerlerine, daha sonra Kurtuluş Ordusu tarafından yakalandığındaysa bu kez de Kurtuluş Ordusu askerlerine katılır, bir çatışmada yaralandıktan sonra da memleketine gönderilir. O zamanlar Çin’de milyonlarca kişiyle aynı<a id="GBS.0531.01"/> kaderi paylaşan önemsiz bir karakterdir bu. Ama bu önemsiz karakter kendini çok önemli biri olarak görmekte ve yaptıklarının ülkenin kaderini, hatta tarihsel süreci etkilediğini düşünmektedir. Dört kötü unsurun<a class="si-noteref" epub:type="noteref" href="#f80" id="ref_f80">80</a> şapkaları başlarından çıkarılıp sağcılar düzeltildikten sonra, tarım reformu tam da “Her Hanenin Kendi Üretiminden Sorumlu Olması” aşamasına girince, üniformasını üzerine geçirip ilçeye<a id="GBS.0531.02"/> dilekçe vermeye gider, köye geri dönünce yetkililerin kendine sınıf mücadelesinin bittiğini ve sosyalist revizyonizme geçtiklerini söylediklerini anlatır herkese. Köydekiler de ona “Devrim Delisi” diye seslenmeye başlar. Mo Yan’ın romanındaki bu karakter kuşku götürmez bir biçimde Hong Taiyue’yle aynı özellikleri taşır, Mo Yan özel olarak isim vermese de benzerlik aşikârdır.</p>
			<p>Nerede kalmıştım,<a id="GBS.0531.03"/> evet ya Ximen Konağı’nın avlu kapısının gölgesine saklanmış, içeride olan biteni izliyordum gizlice. Çoktan körkütük sarhoş olmuş Yang Qi’nin elinde kadehle bir öne bir arkaya sallanarak eski kötü unsurların masasına doğru gittiğini gördüm. Bu masadakiler özel bir gün için bir araya geldiklerinden geçmişin o acı günlerini düşüne düşüne alkole ihtiyaç duymadan sarhoş olmuşlardı bile o heyecanlı<a id="GBS.0531.04"/> ruh halleriyle. Bir zamanların kamu güvenliği şefi olarak her birini sopadan geçirmiş olan proletarya diktatörlüğü temsilcisi Yang Qi’ yi görünce hepsi şaşkına döndü tabii, öfkelendiler de biraz. Yang Qi, bir elini masanın kenarına koydu, diğer elindeki kadehi havaya kaldırıp sertleşmiş ama artikülasyonu yine de iyi sayılan bir dille şöyle dedi:</p>
			<p>“Sayın kardeşlerim, beyler, ben Yang Qi, bir<a id="GBS.0531.05"/> zamanlar hepinizi rencide etmişliğim var ama bugün sizlerden özür dilemeye geldim...”</p>
			<p>Kadehi ağzına dikti sonra, içkinin yarıdan çoğu boynuna döküldü. Islanan kravatı yamuldu hemen. Kravatını düzeltmek isterken farkında olmadan o kadar çok sıktı ki yüzü morarmaya başladı, bu haliyle geçmişte yaptıkları yüzünden çektiği işkenceden sanki intihar ederek kurtulup üzerine de özür dilemiş sayılacak<a id="GBS.0532.01"/> gibi duruyordu.</p>
			<p>Eski vatan haini Zhang Dazhuang iyi kalpli bir adam olarak sandalyesinden fırladığı gibi kravatı çıkarıp ağacın dallarından birine astı. Yang Qi’nin boynu kızarmış, gözleri yuvalarından fırlamıştı.</p>
			<p>“Beyler,” dedi, “Federal Almanya Başbakanı Willy Brandt karın altında, katledilen Yahudiler için dikilmiş bir anıtın önünde yere diz çöküp Hitler’in yaptıkları için özür dileyip<a id="GBS.0532.02"/> kefaretini ödemişti, şimdi de ben, Yang Qi, o zamanın kamu güvenliği şefi olarak önünüzde diz çöküp yaptıklarım için özür diliyorum sizlerden!”</p>
			<p>Yere diz çöktüğünde seyyar ampulden yayılan ışık yüzünü iyice solgunlaştırdı, kayısı ağacının dalından sarkan kravat üzerinden kan damlayan bir kılıç gibi duruyordu başının üzerinde, aman ne sembolik! Bu sahne biraz komik olmasına rağmen yine de etkilenmeden<a id="GBS.0532.03"/> duramadım. Kaba ve nahoş bir adam olan Yang Qi, sadece Willy Brandt’ın diz çöküp özür dilediğini bilmekle de kalmamış, bir de vicdanının sesini dinleyip bir zamanlar dövmüş olduğu adamlardan özür de dileyince kendimi tutamayıp onu izlemeye başladım hayranlık dolu bakışlarla. Brandt’ın diz çökme olayını hayal meyal hatırlıyordum, sanki Mo Yan okumuştu bunu bana, <em>Referans Haberleri</em>’nden başka bir<a id="GBS.0532.04"/> haber daha işte.</p>
			<p>Bir zamanların kötü unsurları olan bu takımın lideri Wu Yuan telaşla ayağa kaldırmaya koştu Yang Qi’yi. Bizimki de sıkıca masanın ayağına sarılıp reddetti kalkmayı, boğazı yırtılırcasına bağırıyordu bir yandan da:</p>
			<p>“Suçluyum ben, büyük bir suç işledim, Cehennemin Efendisi Yama, zebanilerini yollayıp kamçılatıyor beni... Aman Tanrı’m, acıdan ölüyorum... acıdan ölüyorum...”</p><div style="display:none;"><a id="GBS.0532.05"/></div>
			<p>“Yang Qi,”diye seslendi Wu Yuan, “bunların hepsi geçmişte kaldı artık, hepimizin çoktan unuttuğu bir şey için ne diye üzüyorsun kendini? İstersen şöyle söyleyeyim, toplum zorladı bunları yapmaya seni, eğer sen vurmasaydın bir başkası dövecekti bizi, hadi ayağa kalk artık, kurtulduk bak, şapkalarımız çıkarıldı, itibarımızı yeniden kazandık, sen de zengin oldun. Eğer vicdanın hâlâ sızlıyorsa<a id="GBS.0533.01"/> o zaman kazandığın paranın hepsini bir tapınağın yenilenmesi için bağışla gitsin.”</p>
			<p>Araya acı hıçkırıklar aldığı bir kükreme koyuverdi Yang Qi birden: “Bağışlamam, zar zor kazanıp kenara attığım parayı hangi akla uyup tapınak tamirine harcayacakmışım? Sizden tek istediğim bir zamanlar sizi dövdüğüm gibi sizin de beni dövmeniz, benim bir borcum yok size, sizin bana var...”</p>
			<p>Tam o sırada bir<a id="GBS.0533.02"/> kaos yaşandı –çünkü az önce avluya girmiş olan bir grup genç, Yang Qi’nin bu cafcaflı gösterisini yuhalamaya başlamıştı– her bir adımda üç kere sallanan Hong Taiyue’nin geldiğini gördüm uzaktan. Yanımdan geçerken vücudundan yükselen o kibrit yaksan havaya uçuracak alkol kokusunu aldım. Çiftlikten kaçtıktan sonra geçen o uzun yılların ardından bir zamanlar Ximen köyü Üretim Tugayı’nın yüce liderini<a id="GBS.0533.03"/> ilk kez bu kadar yakından görüyordum. Saçları tümden ağarmıştı ama o kalın saç telleri inatla dikilmeye devam ediyordu. Şişmiş yüzü ve birkaçı dökülmüş dişleriyle biraz aptal görünüyordu. Kapıdan adımını içeriye attığı an avludaki şamata kesiliverdi hemen, insanların bir zamanlar Ximen köyüne hükmetmiş olan bu adamdan hâlâ korktuklarının kanıtıydı bu. Ama hemen ardından alaycı kahkahalar atmaya<a id="GBS.0533.04"/> başladı o gençler grubu.</p>
			<p>“Ey, ihtiyar Hong Amca, Başkan Mao’nun anıtına gidip ağladın mı? Eyalet sekreterini görebildin mi bari? Revizyonlar başladı artık, şimdi ne yapacaksınız?”</p>
			<p>Wu Qiuxiang telaşla onu karşılamaya koştu, o eski kötü unsurlar da onu görür görmez şartlı bir refleks ile ok gibi yerlerinden fırladılar, öyle hızlı hareket etmişlerdi ki ihtiyar Tian Gui’nin önündeki kâsenin<a id="GBS.0533.05"/> üzerinde duran yemek çubukları yere saçıldı. “Ah parti sekreteri,” diye sıcak ve samimi bir çığlık atıp Hong Taiyue’nin koluna girdi, bu sahne boğa olduğum sıralar harman yerinde bir köşeden izlediğim filmi hatırlattı, gizli sınıf düşmanı Sao Hanım adlı bir kadının devrimci kadrolardan birini baştan çıkarma sahnesini. Orada bulunan gençlere de devrimci model Pekin Operası olan <em>Shajiabang</em>’daki<a id="GBS.0534.01"/> kurnaz patroniçe A Qingsao’nun karma birliklerin komutanı olan Hu Chuankai’yi baştan çıkardığı sahneyi hatırlatmış olacak ki tuhaf sesler çıkarıp A Qingsao’yu taklit ederek onun repliklerinden birini şakımaya başladılar: “Komutan Hu, hangi rüzgâr attı size buraya?” Wu Qiuxiang’ın bu sıcak davranışına alışkın olmayan Hong Taiyue, kolunu çekti hemen ama fazla güç harcamış olacak ki neredeyse yere düşüyordu,<a id="GBS.0534.02"/> telaşla öne atılan Qiuxiang onu düşmekten kurtardıktan sonra yine koluna girince bu kez karşı koymadı, ardından onu temiz bir masaya götürüp oturttu. Masanın oturacak yeri, arkası olmayan bir bank olduğundan bir öne bir arkaya doğru sallanırken geriye düşme tehlikesi olan Hong Taiyue’yi gören keskin bakışlı Huzhu hemen bir sandalye getirip onu sabitledi. Bir kolunu masaya dayadı, arkasına<a id="GBS.0534.03"/> dönüp kayısı ağacının altında oturanları süzdü bir süre ama gözleri sulandığından odaklanamadı. Qiuxiang el alışkanlığıyla onun masasını elindeki havluyla silerken sevecen bir tavırla şöyle sordu:</p>
			<p>“Size ne ikram edelim, parti sekreteri?”</p>
			<p>“Hım, bakalım neler var...” derken ağırlaşmış gözkapaklarını kırpıştırıp masanın üzerine vurdu birden, çarpmanın etkisiyle havaya sıçradı o üzerinde artık<a id="GBS.0534.04"/> çukurlar oluşmuş olan matarası, hemen ardından öfkeyle kükredi: “Ne istediğimi soruyorsun bana?! İçki! İki kilo barut ekle bakalım şuna!”</p>
			<p>“Parti sekreteri,” dedi Qiuxiang yüzünde bir gülümsemeyle, “bence bugün yeteri kadar içmişsiniz, bugün içmeyiverin artık, yarın devam ederiz yine, ayılmanız için Huzhu’ya sizin için sazan balığı çorbası yapmasını söyleyeceğim şimdi, çorbayı sıcak sıcak içtikten<a id="GBS.0534.05"/> sonra eve gidip uyursunuz, nasıl fikir ama?”</p>
			<p>“Neyin ayılma çorbasından bahsediyorsun sen, sarhoş mu sanıyorsun beni?” Şişmiş gözkapaklarını güçlükle aralayıp –göz kenarlarına sarı çapak yığınları birikmişti– hoşnutsuz bir tavırla kükredi: “Sarhoş değilim ben, alkol etime ve kemiğime kadar işlemiş olabilir ama zihnim berrak bir gök kadar açık hâlâ, ayna kadar parlak, beni kandırabileceğini<a id="GBS.0535.01"/> sanma sakın, kanmam ben! İçki, içkim nerede kaldı? Siz küçük çaplı kapitalistler, siz küçük işletmeciler, kışın en soğuk zamanında yetişen taze soğanlar gibisiniz; kökleriniz solmuş, kabuklarınız kurumuş olabilir ama içinizdeki hayat kıvılcımı sönmez bir türlü, havalar düzelir düzelmez tomurcuklanmaya başlarsınız hemen. Paranın diliyle konuşmaz mısınız siz? Benim de param var işte! İçkimi getir hemen!”</p><div style="display:none;"><a id="GBS.0535.02"/></div>
			<p>Qiuxiang, Huzhu’ya göz kırptı. Huzhu elinde beyaz bir kâseyle koşarak geldi.</p>
			<p>“Parti sekreteri, önce bunu için hele,” dedi.</p>
			<p>Hong Taiyue bir yudum alıp hemen geri tükürdü, yeniyle ağzını sildikten sonra alüminyum kaplama matarasıyla masaya vururken hem hüzünlü hem de trajik bir sesle bağırmaya başladı:</p>
			<p>“Huzhu, senin de beni kandıracağını düşünmezdim hiç... Ben içki içmek istiyorum,<a id="GBS.0535.03"/> sense bana sirke veriyorsun. Benim kalbim uzun süredir sirkeye batırılmış zaten, tükürüğüm bile daha ekşidir sirkeden, sense kalkmış sirke içiriyorsun bana, Jinlong nerede? Nerede o Jinlong denilen piç kurusu? Gidip onu çağır hemen, Ximen köyünün hâlâ Komünist Parti’nin bölgesi olup olmadığını soracağım ona!”</p>
			<p>“Harika ya!” Meyhaneye şamata çıkarmak için gelmiş olan gençler, Hong Taiyue’nin<a id="GBS.0535.04"/> Jinlong’a küfrettiğini duyunca iyice gaza geldiler. “Hong Amca, patroniçe içmene izin vermiyorsa bizimkileri içsene!” Gençlerden biri bir şişe içkiyi çekinerek önüne koydu onun. Hong Taiyue’nin, “Tüh!” diye kükremesinden ürken bir kanguruyu andıran ufaklık zıplayarak uzaklaştı. Yeşil bira şişesini eline alan Hong Taiyue, “Peh, buna da içki mi diyorsunuz? At sidiği bu!” dedi hor bir tavırla. “İçkim<a id="GBS.0535.05"/> nerede kaldı – içkimi getirin bana!” Çok öfkelenmişti, bira şişesini elinin tersiyle vurduğu gibi masanın altına süpürdü, kırılan şişenin parçaları dört bir yana saçıldı. “Benim param sahte mi yoksa, paradan sayılmıyor mu yani? Ne demişler: Büyük meyhaneler bazı müşterilere kötü davranabilir. Sizinki gibi bir sokak meyhanesinde bile geçerli olduğunu hiç düşünmemiştim bu kuralın!”</p>
			<p>“Ah parti<a id="GBS.0536.01"/> sekreteri,” dedi elinde iki şişe Siyah Fıçı’yla apar topar gelen Qiuxiang, “kızım sizi sevmiyor mu sanıyorsunuz? Sızana kadar içmeyince böyle mi denir insana? Ne parasıymış o para sayılmayan, bizim meyhane sizin gönlünüzce içebilmeniz için açıldı, için içebildiğiniz kadar!”</p>
			<p>İçkileri Hong Taiyue’nin matarasına boşalttıktan sonra ona uzatırken şöyle dedi: “İç bakalım, yanında biraz da meze ister<a id="GBS.0536.02"/> misin? Domuz kulağı ya da kızarmış balık filan?”</p>
			<p>“Hadi git başımdan!” diye eliyle kışkışladı Qiuxiang’ı, eli titriyordu –eli o kadar kötü titriyordu ki eğer elinde bir kadeh olsaydı içkinin hepsi yere dökülmüş olurdu çoktan– mataraya sarıldı birden, başını eğip uzun bir yudum aldı içkiden, sonra başını kaldırıp derin bir nefes aldı, hemen ardından yeniden uzun bir yudum, sonra yine derin bir<a id="GBS.0536.03"/> nefes, uzun süredir gerilmiş olan vücudu rahatladı birden, yanaklarındaki o yaşlı iki et parçası düşüverdi yine, gözlerinden iki damla yaş süzüldü.</p>
			<p>Avluya adımını attığı an herkesin ilgi odağı haline gelmişti. İnci taneleri gibi birbiri ardına dizdiği nükte dolu konuşmasıyla herkesi –o anda yere diz çökmüş olan Yang Qi de dahildi buna– eğlendirirken herkes olduğu yere mıhlanmış gibi donmuş<a id="GBS.0536.04"/> kalmıştı şaşkınlıktan, ağızlarını bir karış açmış, büyülenmiş gibi ona bakıyorlardı. Tekrar içmeye başlayınca diğerleri de hareketlendi ardından.</p>
			<p>“Beni dövmelisiniz, size attığım bütün dayağı faiziyle geri ödemelisiniz bana!” diye acı acı bağırıyordu Yang Qi, “Eğer beni dövmezseniz insan değilsiniz, insan değilseniz at tohumu sayılırsınız; katır dölü, tavuğun horozdan peydahladığı yumurtalardan<a id="GBS.0536.05"/> çıkan o tüylü piç kurularından...”</p>
			<p>Yang Qi’nin “sen şarkını bitirdikten sonra sahne alacağım ben” gösterisini gören sıkılmış gençler kahkahalarla gülmeye başladılar. İçlerinden haylaz bir tanesi sinsice süzülüp yarısına kadar içmiş olduğu birayı kayısı ağacında asılı duran kırmızı kravatın üzerine boca etti yavaştan. Kravatın ucundan süzülen içki damlaları boncuk taneleri gibi Yang Qi’nin<a id="GBS.0537.01"/> başına dökülmeye başladı. Bu sırada Yang Qi’nin hayalî planıyla büyük bir servet kazanacaklarını sanmaktan içki içmiş kadar sarhoş olmuş olan Sun kardeşler göğü delecekmiş gibi kaldırdıkları yumruklarıyla, “Yaşadık, ah kırmızı biber, ah sekiz at, ah yüz bin yuan!” diye naralar atmaya başladı.</p>
			<p>“Eğer beni dövmezseniz, Xu Bao’yu öldüren o damızlık domuzla sirkteki o vahşi dişi ayının çiftleşmesinden<a id="GBS.0537.02"/> türeyen tuhaf mahlukatlarsınız hepiniz!” diye bağırıyordu deli gibi Yang Qi, “Sakın beni kaldırmaya çalışmayın, ellerim ve dizlerim su toplayana kadar diz çökeceğim burada!”</p>
			<p>Kötü unsurların başı olan Wu Yuan çaresiz bir şekilde, “Yang Qi, Qi Amcacığım, Qi Dede pes ediyoruz, tamam, oldu mu?” dedi, “Hükümetin bir temsilcisi olarak ders vermek için dövdün bizi o zaman, eğer bizi dövmeseydin nasıl<a id="GBS.0537.03"/> iyi vatandaşlara dönüşebilirdik? Derilerimizi soyup kemiklerimizi değiştirerek yeni insanlar olmamızı senin o küçük sopana borçluyuz hepimiz! Hadi kalk ayağa artık!” dedi. Ardından kötü unsurlara dönüp, “Hadi gelin, hep birlikte Qi Amca’nın şerefine kadeh kaldırıyoruz, bizi eğitme nezaketinde bulunduğu için,” dedi. Kötü unsurlar sırayla kadehlerini kaldırıp Yang Qi’nin şerefine kadeh tokuşturdular<a id="GBS.0537.04"/> ama Yang Qi yüzüne damlayan bira damlalarını silip, “Bir işe yaramaz bu, böyle şeylerle gelmeyin bana, eğer beni dövmezseniz ben de ayağa kalkmam, cinayet işledin mi infaz edilirsin, para çaldın mı geri ödemelisin, sizin de dayak borcunuz var bana, ödemek zorundasınız!” dedi inatla.</p>
			<p>Bir sağına bir soluna bakan Wu Yuan, “Qi Amca,” dedi çaresiz bir tavırla, “bu kadar inat etmene rağmen dövmeyeceğiz<a id="GBS.0537.05"/> seni, yakışık almaz. Ama ben hepimizi temsilen bir tokat atacağım sana, böylece hesabımız kapanır, ödeşmiş oluruz.”</p>
			<p>“Bir tokatla olmaz o iş,” dedi Yang Qi, “o zamanlar her birinizi en azından üç bin kere kırbaçla dövmüşümdür, bugün de üç bin tokat atacaksınız karşılık olarak, bir tane bile eksik olsun istemem.”</p>
			<p>“Ah Yang Qi, seni piç kurusu, delirteceksin adamı harbiden, onlarca yıl acı<a id="GBS.0538.01"/> çekmiş bir avuç adam bugün buraya eğlenmeye gelmiştik halbuki; ama içine ettin muhabbetin, bir de kalkmış özür dilemek mi diyorsun buna? Bize dayılanmanın başka bir yolu bu sadece... Burama kadar geldi artık, kim olduğunun hiçbir önemi kalmadı artık, tokadı atacağım şimdi sana!..” Wu Yuan öne atılıp Yang Qi’nin armudu andıran yüzüne sağlam bir tokat attı bunları söyledikten sonra.</p>
			<p>Şak diye<a id="GBS.0538.02"/> bir sesle sarsıldı Yang Qi’nin vücudu, az kalsın yere kapaklanıyordu ama hemen doğruldu. “Vur hadi!” diye bağırdı keskin bir dille, “Bu ilk tokattı sadece, işimiz bitmedi daha, eğer bana iki bin dokuz yüz doksan dokuz tokat daha atmazsanız insan evladı değilsiniz hiçbiriniz!”</p>
			
			<p class="margin">Bu sırada mataranın içine gömülmüş olan Hong Taiyue matarayı sert bir hareketle masanın üzerine çarptı. Ayağa kalkıp<a id="GBS.0538.03"/> salıncak gibi sallanan sarhoş vücudunu dengede tutmaya çalıştı, sağ elinin sert ve dümdüz olan işaretparmağını dalgalı denizde yol alan bir geminin güvertesine yerleştirilmiş havan topu namlusu gibi kötü unsurların oturduğu masaya doğru çevirerek şöyle dedi:</p>
			<p>“İsyan ediyorsunuz demek! Sizi toprak ağaları, zengin köylüler, vatan hainleri, casuslar, karşıdevrimciler, sizi proletarya düşmanları,<a id="GBS.0538.04"/> bir de buraya gelmiş normal insanlar gibi içki içmeye cesaret ediyorsunuz ha! Hepiniz ayağa kalkın hemen!”</p>
			<p>Hong Taiyue koltuğunu yitireli çok olmuştu ama heybeti hâlâ yerinde duruyordu, insanlara emir vermeye alışkındı ve bunu ispatlayan bir sesi vardı, daha yeni aklanmış kötü unsurlar şartlı bir refleksle yerlerinden ok gibi fırladı, içlerinden birkaçının yüzünden boncuk gibi terler boşanıyordu.</p><div style="display:none;"><a id="GBS.0538.05"/></div>
			<p>“Sen,” dedi Hong Taiyue, Yang Qi’yi işaret ederek çok daha öfkeli bir ses tonuyla azarlamaya başladı adamı: “Seni vatan haini, seni omurgasız yaratık, sınıf düşmanlarının önünde diz çöken bok çuvalı seni, sen de ayağa kalkacaksın!”</p>
			<p>Yang Qi ayağa kalkmak istiyordu ama tam ayağa kalktım derken başı ağaçtan sarkan ıslak kravata değince dermansız bacaklarla yere düştü yine, kıçını geriye sürüye<a id="GBS.0539.01"/> sürüye ağacın dibine kadar gidip sırtını ağaca yasladı hemen.</p>
			<p>“Sen, sen ve sen...” Hong Taiyue fırtınanın ortasında kalmış küçük bir teknenin üzerindeymiş gibi sallanırken açık havaya çıkarılmış masalarda oturan adamları tek tek işaret etmeye çalıştı ama başarılı olamadı tabii, sonra Mo Yan’ın “Devrim Sonrası Savaşçıları” adlı romanındaki Devrim Delisi karakterin tıpatıp aynısı bir tirad atmaya<a id="GBS.0539.02"/> başladı: “Sizi bozuk yumurtalar, aklanmanın başarısıyla başınız dönmesin hemen! Göğe bakın –bu sırada kolunu havaya kaldırırken az kalsın yere düşecekti– bugünlerde kısa süreliğine birkaç kuzgun karası bulut ortaya çıkmasına rağmen bu gök ve göğün altındaki bu yer hâlâ bize, Komünist Parti’ye aittir. Size söylüyorum, her kim o ahmak şapkayı çıkardıysa hata etmiş, geçicidir bu, çok geçmeden yine<a id="GBS.0539.03"/> takacaksınız, bu kez demirden, çelikten ya da bakırdan olacak o şapkalar, kafatasınıza kaynak yapıp takacağız, ölene kadar taşıyıp öyle gireceksiniz tabuta, işte bu benim, gerçek bir Komünist Parti üyesinin verdiği cevaptır size!” Sonra kayısı ağacının altında horul horul uyuyan Yang Qi’yi işaret edip, “Seni dönek vatan haini, sadece bu sınıf düşmanlarının önünde diz çökmekle kalmadın sen, bizim<a id="GBS.0539.04"/> kolektif ekonomimizin duvarının dibine de çukur kazdın vurgunculuk yaparak,” dedi. Sonra ardına dönüp Wu Qiuxiang’ı işaret ederek, “Bir de sen varsın tabii, Wu Qiuxiang başta sana acıyıp ahmak şapkası takmadım ama doğanda varmış senin halkı sömürmek, ortamını bulunca kök salıp filizleniyorsun hemen. Hepiniz beni dinleyin, bizim Komünist Parti’miz, Mao Zedong’un partisinin üyesi olan bizler, parti<a id="GBS.0539.05"/> içinde baş gösteren sayısız badireyi atlattık, sınıf mücadelesinin fırtınası içinden zorlu bir mücadeleyle geçmiş olan biz Komünist Parti üyeleri, biz Bolşevikler asla boyun eğmeyiz ve asla teslim olmayacağız! Arazi paylaşımı mıymış neymiş, arazi paylaşımının ne olduğunu söyleyeyim sizlere, fakir ve ortadirek köylülerin ikinci kez büyük acılar çekmesine neden olacak bir komplodur bu!” dedi. Yumruklarını<a id="GBS.0540.01"/> havaya kaldırıp şöyle bağırdı ardından: “Mücadeleye son vermeyeceğiz, Lan Lian’ı dize getirip bu kara bayrağı alaşağı edeceğiz! Ximen köyü Üretim Tugayı’nın bilinçli komünistleriyle fakir ve ortadirek köylülerin ilk görevidir bu! Geçici bir karanlık, geçici bir karakıştır bu yaşadığımız...”</p>
			<p>Bir motor sesiyle insanı kör eden iki ışık huzmesi geliverdi birden doğudan. Kimseler görmesin diye<a id="GBS.0540.02"/> duvara yapıştım hemen. Motor sesi susup far ışıkları sönünce bu çimen yeşili eski cipten Jinlong, Panter Sun ve birkaç kişi atladı aşağıya. Böyle bir araç günümüzde çöp sayılabilir ama seksenlerin başında kırsal alanda çok otoriter bir varlık sergiliyordu. Köyün parti şube sekreteri olan Jinlong’un önemli biri olacağının ve ileride göstereceği başarıların ipucu gibi bir şeydi bu.</p>
			<p>Hong Taiyue’nin<a id="GBS.0540.03"/> tiradı öyle büyüleyiciydi ki içimde dalga dalga kabaran bir hayranlık hissettim ona karşı. Ximen Konağı avlusunun bir drama sahnesi olduğunu düşünüyordum, o kayısı ağacı, masa ve sandalyeler filan sahne dekorunu oluşturuyordu, avluda bulunanlarsa kayıtsızca döktüren oyunculardı. Muhteşem bir oyunculuk sergilediler, mükemmelliğin son perdesiydi bu! Hong Taiyue, ülkenin bir numaralı oyuncusu,<a id="GBS.0540.04"/> önemli bir film karakteri gibi kolunu yukarı kaldırıp yüksek sesle slogan attı:</p>
			<p>“Çok yaşa halk komünü!”</p>
			<p>Jinlong gururla kapıdan içeri girdi, hemen arkasından da Panter Sun ve diğerleri geliyordu. Bütün gözler o sırada Ximen köyünün en önemli liderine çevrildi birden. Hong Taiyue bu kez onu işaret edip azarı bastı hemen:</p>
			<p>“Ximen Jinlong kör olmalıyım ben. Senin kızıl bayrağın altında<a id="GBS.0540.05"/> doğup yine kızıl bayrağın altında büyüdüğünü ve bizlerden biri olduğunu sanıyordum, damarlarında akan kanın zalim toprak ağası Ximen Nao’nun o zehirli kanı olduğunu düşünmemiştim hiç, Ximen Jinlong otuz yıldır sahtekârın biriymişsin ve ben de kandım sana...”</p>
			<p>Panter Sun ve diğerleri, Jinlong’un bir göz kırpmasıyla hemen Hong Taiyue’nin üzerine atılıp kollarından tuttular onu. Hong Taiyue karşı<a id="GBS.0541.01"/> koyup sövmeye başladı:</p>
			<p>“Sizi karşıdevrimciler, toprak ağaları sınıfının soyundan gelenler, uşak köpekler, nankör kediler, boyun eğmeyeceğim size!”</p>
			<p>“Tamam Hong Amca gösterin buraya kadarmış,” dedi Jinlong, matarayı Hong Taiyue’nin koluna asıp, “eve git de uyu biraz, Bai Teyze’yle konuştum çoktan, geriye düğün tarihinizi ayarlamak kaldı bir, böylece toprak ağaları sınıfının çamuru içinde<a id="GBS.0541.02"/> yaşamaya başlayabilirsin sen de!”</p>
			<p>Panter Sun ve diğerleri Hong Taiyue’yi zorla dışarıya götürürken iki büyük lif kabağı gibi yerde sürükleniyordu ayakları, henüz pes etmemişti ama, sürekli arkasına dönüp kükrüyordu Jinlong’a doğru:</p>
			<p>“Teslim olmayacağım! Başkan Mao rüyamda bana görünüp parti merkezinde revizyonistlerin olduğunu söyledi...”</p>
			<p>Jinlong avludaki kalabalığa dönüp gülümseyerek,<a id="GBS.0541.03"/> “Sizler de evlerinize dönün artık,” dedi.</p>
			<p>“Parti Sekreteri Jinlong, biz ‘kötü unsurlar’ın, şerefinize kadeh kaldırmasına izin versenize...”</p>
			<p>“Jinlong... ağabey... parti sekreteri... Kızıl marka acı biber sosumuzu tüm dünyaya tanıtmak istiyoruz, eğer yüz bin yuan kredi bulmamıza yardımcı olursanız bütün dünya kızıla boyanacak...” diye bir şeyler geveledi Ejderha Sun.</p>
			<p>“Jinlong yorulmuş<a id="GBS.0541.04"/> olmalısın,” dedi Qiuxiang damadına apayrı bir sevgi taşıyan sesiyle, “Huzhu’ya şöyle incesinden bir tabak noodle yapmasını söyledim sana...”</p>
			<p>Huzhu başını önüne eğmiş, kapının ağzında ayakta dikiliyordu, o mucizevi saçlarını başının üzerine toplamıştı. Yüzündeki ifade ve saçını toplama şekliyle uzun süredir görmezden gelinmiş bir saray cariyesini anımsatıyordu.</p>
			<p>Jinlong kaşlarını çatıp,<a id="GBS.0541.05"/> “Bu lokantayı kapatmanızı ve avluyu eski haline sokmanızı istiyorum. Hemen avluyu terk etsin herkes!” dedi.</p>
			<p>“Ama bu olamaz, Jinlong!” diye atıldı hemen Wu Qiuxiang telaşla, “Tam da yoluna girmişti işler.”</p>
			<p>“Böyle küçük bir köyde ne kadar yolunda girebilir ki işler? İşlerin iyi gitmesini istiyorsan kasabada ya da ilçede bir dükkân aç o zaman!”</p>
			<p>Bu sırada batı kanadındaki odanın kuzeyinden<a id="GBS.0542.01"/> Yingchun çıkageldi kucağında bir bebekle. Bu bebek seninle Hezuo’nun bebeğiydi Lan Jiefang: Lan Kaifang.<a class="si-noteref" epub:type="noteref" href="#f81" id="ref_f81">81</a> Her zaman Hezuo’ya karşı hiçbir şey hissetmediğini söyler dururdun bir de, fol yok yumurta yokken nasıl peydahlandı bu çocuk öyleyse ha? O zamanlar tüp bebek yapıldığını filan söyleme şimdi bana! Tüh sana, seni ikiyüzlü velet.</p>
			<p>“Anneannesi,” diye seslendi Yingchun, Qiuxiang’a, “yalvarırım<a id="GBS.0542.02"/> kapıları kapat artık, her gece aynı şamata, aynı gürültü; yağ, duman, içki kokusu, torunun nasıl uyusun bu halde ha!”</p>
			<p>Sahneye çıkması gerekenlerin hepsi ortaya çıkmıştı neredeyse. Bir Lan Lian eksikti, o da geldi hemen. Sırtında bir top dut ağacı köküyle avluya daldı, kimseye bakmadan doğruca Wu Qiuxiang’ın yanına gitti.</p>
			<p>“Sizin tarladaki dut ağaçlarının kökü benim tarlaya girmiş, söküp<a id="GBS.0542.03"/> iade edeyim dedim size.”</p>
			<p>“Aman Tanrı’m, seni inatçı adam, hayatımda görmedim senin gibisini,” dedi Yingchun şaşkın şaşkın, “başka ne gibi marifetlerin var bakalım?”</p>
			<p>Geriye yatan bambu bir sandalyede uyuyakalmış olan Huang Tong ayağa kalkıp esnedi.</p>
			<p>“Eğer kendini yormaktan çekinmiyorsan gidip bütün ağaçları sök istersen, bugünlerde sadece aptal domuzlar ekmeğini tarladan çıkarıyor!”</p><div style="display:none;"><a id="GBS.0542.04"/></div>
			<p>“Hadi herkes dışarı çıksın artık!” dedi Jinlong kaşlarını çatarak sonra ardına dönüp Ximen Konağı’nın ana binasına doğru yürümeye başladı.</p>
			<p>İnsanlar sessizce terk etti avluyu.</p>
			<p>Ximen Konağı’nın avlu kapısı tok bir sesle kapandı. Köye sessizlik hâkim olmuştu, sadece ben ve gidecek bir evi olmayan ay dolanıyordu köyün sokaklarında artık. Ayın soğuk kum tanelerini andıran ışınları düşüyordu<a id="GBS.0542.05"/> üzerime...</p>
			 
			</article>
		<div style="display:none;"><a id="GBS.0542.06"/></div><div style="display:none;"><a id="GBS.0542.07"/></div><section class="si-footnotes" epub:type="footnotes">
		<aside class="si-footnote" epub:type="footnote" id="f71"><a class="si-backref" href="#ref_f71">71</a><span class="si-footnote-text">. Çince, <em>Wubao</em>. 1956-1967 arasında Çin hükümetinin kimsesi olmayanlara sağladığı gıda, giyim, yakacak, eğitim ve defin yardımı. (Ç.N.)</span></aside>
		<aside class="si-footnote" epub:type="footnote" id="f72"><a class="si-backref" href="#ref_f72">72</a><span class="si-footnote-text">. <em>Çin edebiyatının</em> .<em>ört büyük klasik romanından</em> biridir. Aslı <em>1590’larda</em>, <em>Ming Hanedanı</em> döneminde, anonim bir şekilde yayımlanmıştır. Her ne kadar yazarının kimliğine dair doğrudan bir kanıt bulunmasa da 20. yüzyıldan bu yana yazarının <em>Wu Cheng’en</em> olduğu<div style="display:none;"><a id="GBS.0543.01"/></div> kabul edilir. (Ç.N.)</span></aside>
		<aside class="si-footnote" epub:type="footnote" id="f73"><a class="si-backref" href="#ref_f73">73</a><span class="si-footnote-text">. <em>Fengshen Yanyi</em>. <em>Ming</em> Hanedanı’nda yerel lehçeyle yazılmış önemli romanlardan biri. Çin mitolojisinin birçok öğesini de barındıran hikâyenin sonunda tüm karakterler tanrısal bir hale gelir, eser de adını bundan alır. (Ç.N.)</span></aside>
		<aside class="si-footnote" epub:type="footnote" id="f74"><a class="si-backref" href="#ref_f74">74</a><span class="si-footnote-text">. Nilüfer Prensi olarak da bilinen Taoizmde koruma tanrısı. (Ç.N.)</span></aside>
		<aside class="si-footnote" epub:type="footnote" id="f75"><a class="si-backref" href="#ref_f75">75</a><span class="si-footnote-text">. Savaş sanatı üzerine romanlar yazan ünlü Çinli yazar. (Ç.N.)</span></aside>
		<aside class="si-footnote" epub:type="footnote" id="f76"><a class="si-backref" href="#ref_f76">76</a><span class="si-footnote-text">. Mao<div style="display:none;"><a id="GBS.0543.02"/></div> Zedung, <em>Şiirler</em>, “Halk Kurtuluş Ordusu’nun Nanking’i Fethetmesidir”, çev. Cenap Nuhrat, Kaynak Yayınları, İstanbul, 1995. (Ç.N.)</span></aside>
		<aside class="si-footnote" epub:type="footnote" id="f77"><a class="si-backref" href="#ref_f77">77</a><span class="si-footnote-text">. Şişesi küçük, siyah bir fıçı şeklinde olan, yüksek alkollü bir darı içkisi. (Ç.N.)</span></aside>
		<aside class="si-footnote" epub:type="footnote" id="f78"><a class="si-backref" href="#ref_f78">78</a><span class="si-footnote-text">. Kendinden önce gelen, <em>Savaş Sanatı</em>’nın yazarı Sun Zi’yle karşılaştıran, M.S. Üç Krallık Dönemi’nde yaşamış büyük bir strateji uzmanı komutanı. (Ç.N.)</span></aside>
		<aside class="si-footnote" epub:type="footnote" id="f79"><a class="si-backref" href="#ref_f79">79</a><span class="si-footnote-text">. Zhuge Liang’ın ünlü<div style="display:none;"><a id="GBS.0543.03"/></div> stratejik planı. Planın amacı Çin’in güneyindeki karmaşayı bastırıp iki yönlü bir saldırıyla kuzeyi fethetmektir. (Ç.N.)</span></aside>
		<aside class="si-footnote" epub:type="footnote" id="f80"><a class="si-backref" href="#ref_f80">80</a><span class="si-footnote-text">. Kültür Devrimi sırasında devrim düşmanları olarak görülen; toprak ağaları, zengin çiftçiler ve karşıdevrimcilere (gericiler) bir de devrimcileri kötü etkilediklerine inanılan ve “kötü unsurlar” olarak adlandırılan yeni bir kategori eklenince bu dördüne birden “dört kötü<div style="display:none;"><a id="GBS.0543.04"/></div> unsur” denilmeye başlandı. Daha sonra buna sağcılar da eklenince hepsine birden “beş kara sınıf” denilmiştir. (Ç.N.)</span></aside>
		<aside class="si-footnote" epub:type="footnote" id="f81"><a class="si-backref" href="#ref_f81">81</a><span class="si-footnote-text">. (Çince) Açılım. Çin’in toplumsal reformlarla birlikte dışa açılmasını simgeleyen bir sözcük. (Ç.N.)</span></aside>
		</section>
  <div style="display:none;"><a id="GBS.0543.05"/></div></body>
</html>