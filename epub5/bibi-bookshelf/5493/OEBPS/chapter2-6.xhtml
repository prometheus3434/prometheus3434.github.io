<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Yaşam ve Ölüm Yorgunu</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:ed47d798-c7b1-bfdc-2bb5-537360c88701"/>
	</head>
	<body xmlns:epub="http://www.idpf.org/2007/ops" epub:type="chapter" id="chapter2-6"><div style="display:none;"><a id="GBS.0205.01"/></div>
<article class="chapter">
			<h1 class="chapter_num">17</h1>
			<h1 class="chapter_title">Yabankazlarının düşmesi, insanların ölmesi ve bir boğanın delirmesi</h1>
			<h1 class="chapter_title">Deli saçması ve yalanların bir <br/>makaleye dönüşmesi</h1>
			<p>Bundan sonra olanları ben mi anlatmaya devam edeyim yoksa sen mi anlatmak istersin? diye sordum Koca Kafa’ya. Gözlerini kıstı, sanki bana bakıyor gibiydi ama aklının başka bir yerde olduğunu biliyordum ben. Sonra sigara paketimden bir sigara alıp burnunun altına<a id="GBS.0205.02"/> götürüp koklamaya başladı, ağzını konuşacakmış gibi büzdü ama hiçbir şey söylemedi, çok önemli bir şey düşünüyormuş gibi duruyordu. Senin yaşında birinin böyle bir kötü alışkanlıktan uzak durması gerek, dedim. Eğer beş yaşında sigara içmeye başlarsan elline varınca barut mu içmeye başlayacaksın? Dediklerimi duymazdan geldi, başını çevirdi, sanki bir şeyi duymaya çalışıyormuş gibi kulaklarını titretti.<a id="GBS.0205.03"/> Artık anlatmayacağım, dedim, sonuçta hepsini bizzat biz yaşadık, hem anlatacak ne var ki? Hayır, dedi, anlatmaya başladın bir kere, sonunu da getirmen gerek. Nereden başlayacağımı bilmiyorum, dedim. Gözlerini devirdi.</p>
			<p>“Pazaryeri,” dedi, “pazarın şamatalı kısımlarını anlat.”</p>
			
			<p class="margin">Pazaryerinde zorla geçit törenine çıkarılmış bir sürü insan görmüştüm, her seferinde çok neşeli bir atmosfer<a id="GBS.0205.04"/> olur ve izlerken mutlulukla dolardı içim.</p>
			<p>Bir keresinde babamla arası iyi olan Kaymakam Chen’ in herkesin gözü önünde zorla geçit törenine çıkarıldığını görmüştüm, saçları kazınmış, kafa derisi kuzgun karası gibi parlıyordu –daha sonra anılarını kaleme alırken Kızıl Muhafızlar saçını çekmesin diye kafasını öyle kabak gibi kendisinin kazıdığını yazmıştı– beline mukavvadan yapılmış bir eşek<a id="GBS.0205.05"/> figürü bağlanmıştı, davul ve gonk sesleri eşliğinde ritme göre koşup dans ediyordu, yüzünde aptal bir gülümseme vardı. Bu haliyle yeni yılın ilk gününde halkı eğlendiren yerel sanatçılara benziyordu. Büyük demir eritme kampanyası döneminde bizim eşeğin sırtına binip teftişe çıktığından ötürü insanlar ona “Eşek Kaymakam” adını takmışlardı. Kültür Devrimi patlak verdiğinde Kızıl Muhafızlar, kapitalist<a id="GBS.0206.01"/> yola baş koymuş olanları halkın gözü önünde geçit töreni yapmaya zorlarken, bu töreni daha eğlenceli hale getirmek ve görsel çekiciliğiyle izleyici sayısını artırmak amacıyla yerli sanatçılardan birine mukavvadan bir eşek yaptırmışlardı kaymakamın binmesi için. Yaşlı kadroların çoğu, anılarını kaleme aldıklarında Kültür Devrimi için, kan ve gözyaşının bol bol aktığı bir dönemdi diye yazarlar, Kültür<a id="GBS.0206.02"/> Devrimi sırasındaki Çin’i, Hitler’in toplama kamplarından daha ürkütücü ve dünyadaki cehennem olarak tasvir ederler ama bizim kaymakam bey Kültür Devrimi’nin ilk yıllarını çok mizahi ve çok canlı bir şekilde kaleme almıştır. Yazdığına göre o mukavvadan eşeğini sürerek ilçenin on sekiz pazaryerinde geçit töreni yapmış, bu egzersizlerin ona çok faydası dokunmuş, artık yüksek tansiyon ve uykusuzluk<a id="GBS.0206.03"/> gibi sorunlar yaşamıyormuş. Yine dediğine göre ne zaman davul ve gongların sesini duysa çok heyecanlanır ve bacakları titremeye başlarmış, anasını gören kara bir eşek gibi toynaklarıyla yeri dövüp burnundan solurmuş. Onun anılarıyla olan bağlantım ve onu mukavva bir eşeğin üzerinde dans ederken görmemin anısı onun yüzünde neden aptal bir gülümseme olduğunu anlamamı sağladı. Davul ve gonglara<a id="GBS.0206.04"/> ayak uydurup mukavva eşeğiyle birlikte dans etmeye başladığında kendisinin yavaş yavaş bir eşeğe dönüştüğünü hissediyormuş, bütün ilçenin tek bağımsız çiftçisi olan Lan Lian’ın o kara eşeğine, zihni havada süzülüyor, kendini çok özgür ve çok rahatlamış hissediyormuş, sanki gerçek dünyayla o harika hayalî dünya arasında bir yerde yaşıyormuş gibi. İki ayağının yarılıp dört toynağa dönüştüğünü, kuyruksokumundan<a id="GBS.0206.05"/> bir kuyruğun çıktığını, belden yukarısının tıpkı Yunan mitolojisindeki o yarı insan yarı at olan yaratıklar gibi mukavva eşekle birleşip tek vücut olduğunu hissediyor ve böylece bir eşeğin tüm neşe ve acısını duyumsuyormuş. Kültür Devrimi yıllarında pazarlarda şimdiki kadar çeşitli ürün yoktu, insanların bir harala gürele içinde pazarlara akın etmesinin tek nedeni pazarda çıkabilecek şamatayı<a id="GBS.0207.01"/> izlemekti. Kış mevsiminin başındaydık, insanların yarıdan fazlası içi pamukla doldurulmuş kapitone ceketler giyiyordu, içlerinde daha güzel görünmek için ince giysiler giyen gençler de vardı. İnsanlar kollarına kırmızı birer pazubent takıyordu. Sarı veya mavi askerî ceketler giyen gençlerin kollarındaki kızıl pazubentler onlara belirgin bir hava katıyor, ince giysileri içinde daha bir zarif<a id="GBS.0207.02"/> görünüyorlardı, yaşlıların yağdan parlayan, yırtık pırtık, siyah, pamuklu ceketlerinin üzerindeki kızıl pazubentlerse gereksiz birer süsten başka bir şey değildi. Tavuk satan yaşlı bir kadın Tedarik ve Pazarlama Kooperatifi’nin girişinde elinde, ayaklarından baş aşağı tuttuğu bir tavukla ayakta dikiliyordu, onun da kolunda kızıl pazubent vardı. Sen de mi Kızıl Muhafızlar’a katıldın teyzeciğim, diye<a id="GBS.0207.03"/> sordu biri ona. Kadın dudaklarını büzüp, şimdi kızıl moda, neden katılmayayım, dedi. – Hangi birliktensin? Jinggang Dağı’ndan mı yoksa Altın Maymunun Yükselişi’nden mi? – Ananı sikeyim, böyle saçma şeyler sorma bana, tavuk alacaksan al, almayacaksan ta ananın şeyine kadar yolun var!</p>
			<p>Propaganda takımı Kore Savaşı’ndan kalma Sovyet yapımı bir GAZ-51 kamyonetiyle geldi, kamyonetin orijinal rengi<a id="GBS.0207.04"/> olan çimen yeşili yıllardır rüzgâr, yağmur ve güneş yemekten iyice solmuştu, kamyonetin kaputuna dört adet yüksek güçlü hoparlör kaynakla tutturulmuş ve kasasına benzinle çalışan bir jeneratör monte edilmişti, kasanın iki tarafına üzerlerinde taklit askerî üniformalar olan Kızıl Muhafızlar dizilmişti, bir elleriyle kasanın kenarına tutunuyorlar, diğer elleriyleyse Başkan Mao’ nun <em>Kızıl Kitap</em>’ını<a id="GBS.0207.05"/> tutuyorlardı. Hepsinin yüzü kıpkırmızıydı, belki soğuktandı bu, belki de içlerindeki devrim tutkusundan. İçlerinde bir kızın şaşı gözleri ve kıvrık dudakları vardı, kulaklarına kadar yayılan bir mutlulukla gülüyordu kızlar. Hoparlörlerden yükselen o yeri göğü inleten gürültü, bir çiftçinin karısına düşük yaptırdı, korkan bir domuz kaçarken başını duvara vurup bayıldı, kümeste yumurtlamakta olan<a id="GBS.0208.01"/> tavuklar panik içinde uçuştu, bir sürü köpeğin de deli gibi havlamaktan sesi kısıldı. Önce Kızıl Doğu marka traktörlerin kükremesi duyuldu, sonra kesiliverdi hemen. Sonra jeneratörün inlemeleri ve hoparlörlerden çıkan tiz sesler duyuldu, ardından da keskin bir kadın çığlığı. Kamyonetin kasasında ne olduğunu görmek için yaşlı bir ağaca tırmandım, içinde bir masa, iki sandalye, masanın üzerinde makineye<a id="GBS.0208.02"/> benzeyen bir şeyle kızıl kumaş parçasına sarılmış bir mikrofon vardı, sandalyelerden birinin üstünde kısa bir atkuyruğu olan genç bir kız, diğerindeyse saçını ortadan ikiye ayırmış olan genç bir adam ayakta dikiliyordu. Kızı tanımıyordum ama genç adam Dört Büyük Temizlik Hareketi sırasında köyümüze gelmiş olan, Anıran Eşek dedikleri Küçük Chang’dı! Daha sonra onun ilçe tiyatro topluluğuna atandığını<a id="GBS.0208.03"/> ve bir asi olarak Altın Maymunun Yükselişi’nin komutanlığını yaptığını öğrendim. Ağacın üzerinden ona doğru seslendim: Küçük Chang! Küçük Chang! Anıran Eşek! Ama sesim hoparlörlerden yükselen güçlü sesin içinde eriyip gitti.</p>
			<p>Genç kız mikrofona doğru bağırıyordu, hoparlörler onun sesini etrafa yayarak kulakları sağır eden bir hale getiriyordu, bütün Gaomi Kuzeydoğu Bucağı sakinleri duydu kızın<a id="GBS.0208.04"/> sesini: Kapitalizm yoluna baş koymuş olan Chen Guangdi, gizlice partinin içine sızmış olan bir eşek taciridir, Büyük İlerleme Hareketi’ne ve Üç Kızıl Bayrak’a karşı gelmiştir, Gaomi Kuzeydoğu Bucağı’nın inatla kapitalizm yoluna baş koymuş olan bağımsız çiftçisi Lan Lian’ la kan kardeşidir ve bağımsız çiftçilerin koruyucu şemsiyeliğini yapmaktadır. Chen Guangdi ideolojik olarak gerici olmasının<a id="GBS.0208.05"/> yanında ahlaksızın biridir de, bir eşekle cinsel ilişkiye girmiş ve onu hamile bırakmıştır, eşek insan başlı eşek vücutlu garip bir mahluk doğurmuştur!</p>
			<p>Evet! Kalabalık kükreyerek onayladıklarını belirtti. Kamyonetin üzerindeki Kızıl Muhafızlar, Anıran Eşek’in önderliğinde slogan atmaya başladı: Kahrolsun eşek kafalı Kaymakam Chen Guangdi! – Kahrolsun eşek kafalı Kaymakam Chen Guangdi!! – Kahrolsun<a id="GBS.0209.01"/> bir eşeğe tecavüz eden Chen Guangdi! – Kahrolsun bir eşeğe tecavüz eden Chen Guangdi!! Anıran Eşek’in yüksek, güçlü hoparlörlerden geçen sesi daha da büyüyerek bir felakete dönüştü, o sırada çok yüksekten uçmakta olan bir yabankazı sürüsü taş gibi yere döküldü. Yabankazının eti çok lezzetli ve besleyicidir, çok nadir bulunan bir lezzettir, yıllardır yetersiz beslenen sıradan halk tabakası<a id="GBS.0209.02"/> için gökten düşen yabankazları cennetten gelen bir nimet gibi görünmesine rağmen aslında büyük bir felaketin habercisiydi. İnsanlar çılgına döndü, birbirlerini itip kakmaya ve deli gibi çığlıklar atmaya başladı, bu halleriyle aç bir köpek sürüsünden daha ürkütücüydüler. Gökten düşen yabankazlarından ilkini eline alan kişi kendini çok şanslı hissetmiş olmalı ama elindeki kaz çok geçmeden etrafını<a id="GBS.0209.03"/> saran sayısız el tarafından çekiştirilmeye başlamıştı bile. Kazların kaba tüyleri yere dökülürken ince tüyleri havada süzülüyordu, ilk kazın kanatları parçalandı, bacağı birinin eline düşmüştü, kafası ve boynu vücudundan koparılıp havaya kaldırılınca taze kan damlamaya başladı yere. İnsanlar hemen önlerindekilerin kafasına ve omzuna basarak tazı gibi ileri atıldı. Kimi itilip yere düştü kimi olduğu<a id="GBS.0209.04"/> yerde sıkışıp yere serildi, kiminin ezilmekten karnı çatladı kimi de ah anam, anacığım... Tanrı’m, yardım edin diye acı çığlıklar atıyordu... Birbirine dolanıp onlarca büyük kara kütle haline gelen insanlar pazaryerinde durmadan yuvarlanıyordu, göğe yükselen acı çığlıklar ve hoparlörlerden çıkan sesler birbirine karıştı, aman Tanrı’m, ah benim zavallı başım!.. Bu karmaşa önce bir arbedeye, sonra<a id="GBS.0209.05"/> da bir milis savaşına dönüştü. Olaydan sonra yapılan istatistiklere göre tam on yedi kişinin ezilerek öldüğü ve sayılamayacak kadar çok yaralının olduğu bildirildi.</p>
			<p>Ölüleri kiminin akrabaları kaldırdı kiminin cesedi daha sonra kimliklerinin belirlenip kaldırılması için mezbahanın girişine sürüklendi, yaralıların bazısı akrabaları tarafından hastaneye kaldırıldı ya da eve götürüldü, kimi kendi<a id="GBS.0210.01"/> başına yolun kenarına süründü, kimi topallaya topallaya kendi gitmek istediği yere doğru yola koyuldu, kimi de yere diz çöküp salya sümük ağlıyordu. Bunlar Kültür Devrimi’nden sonra Gaomi Kuzeydoğu Bucağı’ nda yaşanan ilk ölüm vakalarıydı, daha sonraları, iyi planlanmış, tuğla ve kiremit parçalarının havada uçuştuğu bıçak, tüfek ve sopaların hep birlikte dans ettiği gerçek savaşlar da yapıldı<a id="GBS.0210.02"/> ama yaşanan kayıpların hiçbiri bu kadar çok olmadı.</p>
			<p>Ağacın üzerinde çok güvendeydim. Ağacın üzerinde küçümseyici bakışlarla olayın bütün evrelerine ve her bir ayrıntısına kendi gözlerimle tanık oldum. Kazların gökten nasıl düştüklerini ve insanlar tarafından nasıl da vahşi bir şekilde parçalandığını gördüm. Olay sırasındaki bütün açgözlü, delirmiş, şaşkın, acı ve vahşi ifadeleri gördüm, bütün<a id="GBS.0210.03"/> o gürültülü, keskin ve zevkten kendinden geçmiş sesleri duydum, havadaki kan kokusunu ve ekşi ekşi kokan bütün o pis kokuları aldım, havadaki soğuk hava akımlarını ve sıcak dalgasını hissettim, tüm bunlar bana efsanelerde bahsi geçen o büyük savaşları düşündürdü. Kültür Devrimi’nden sonra yazılan ilçe yıllıklarında yabankazlarının o gün gökten düşmesinin nedeninin kuş gribi olduğu yazsa da ben<a id="GBS.0210.04"/> kazların o gün hoparlörlerden çıkan o güçlü ve keskin sesler yüzünden gökten düştüğüne inandım ve hâlâ inanıyorum buna.</p>
			<p>Her şey yatıştıktan sonra geçit töreni kaldığı yerden devam etti. Böyle beklenmedik bir olayın kalabalıklar üzerinde biraz da olsa eğitici bir etkisi oldu. Bir zamanlar üzerinde büyük kalabalıkların hoplayıp zıpladığı o gri yolun üzeri kan lekeleri ve ezilmiş yabankazı leşleriyle<a id="GBS.0210.05"/> kaplıydı artık. Rüzgâr estikçe etrafı ağır bir koku sarıyor ve kaz tüyleri uçuşuyordu. Tavuk satan yaşlı kadın kızıl pazubendiyle sümüklerini ve gözyaşlarını silerken bir yandan da ağlıyordu, tökezleye tökezleye ilerledi yolda: Ah tavuklarım, tavuklarım!.. Sizi infaz edilesi piçler, tavuklarımı geri verin bana!</p>
			<p>GAZ-51 kamyoneti, hayvan pazarıyla kereste pazarının arasında durdu, Kızıl Muhafızlar<a id="GBS.0211.01"/> kamyonetten inip çam katranı kokan kerestelerin üzerine oturdu yorgun argın. Komün kantininin çopur yüzlü aşçısı Song, elinde iki kova yeşil fasulye çorbasıyla ilçeden gelen Kızıl Muhafızlar’ın o küçük generallerini karşıladı, kovalardan çıkan buharlar yeşil fasulye çorbasının o hoş kokusunu taşıyordu. Çopur Song bir kâse çorba alıp iki eliyle kamyonetin üzerine doğru kaldırarak Komutan Anıran<a id="GBS.0211.02"/> Eşek’e ve yayın sorumlusu olan o kıza sundu. Komutan onu görmezden gelerek öfkeli bir şekilde mikrofona doğru bağırdı: Öküz Hayaletleri ve Yılan Ruhları’nı<a class="si-noteref" epub:type="noteref" href="#f34" id="ref_f34">34</a> getirin!</p>
			<p>Eşek Kaymakam Chen Guangdi’nin öncülük ettiği Öküz Hayaletleri ve Yılan Ruhları büyük bir coşkuyla komünün avlusundan dışarıya fırladı. Eşek Kaymakam daha önce anlatmış olduğum o mukavva eşekle tek vücut olmuş bir haldeydi, avludan<a id="GBS.0211.03"/> başını çıkardığında başı hâlâ insan başıydı; ama dans etmeye başladığında değişiverdi birden, daha sonra sinema ve televizyonda göreceğim o kandırmaca sahnelerde olduğu gibi bir değişim yaşandı birden, kulakları yavaş yavaş uzayıp tropikal bölge bitkilerinin kök dışında büyüyen o etli ve büyük yaprakları ya da kozadan çıkan büyük gri kelebekler gibi dikildi, şık bir grilikle parlayan saten<a id="GBS.0211.04"/> gibiydiler, üzerleri yumuşaklığı hiç şüphe götürmeyen ince ve uzun tüylerle kaplandı. Sonra yüzü uzadı, gözleri ta burun kenarlarına kadar büyüdü, ardından burun köprüsü genişledi, beyazlaştı, üzeri yumuşaklığı hiç şüphe götürmeyen beyaz ve kısa tüylerle kaplandı. Ardından ağzı sarkıp iki büyük, etli ve kalın dudağa dönüştü, onların da yumuşaklığı su götürmezdi. Eşek dudaklarının arkasına gizlenmiş<a id="GBS.0211.05"/> olan iki sıra kar beyazı büyük dişleri üzerinde kızıl pazubent olan o kadın Kızıl Muhafız’ı görür görmez kendilerini ortaya attılar. Daha önce bir eşek beslediğimizden eşeklerin tabiatını çok iyi biliyordum. Eşekler bir kere dudaklarını şehvetle ayırdılar mı hemen arkasından o devasa kuşlarını da gizlendiği yerden çıkarırdı. Ama Kaymakam Chen çok şükür ki insani özelliklerini hâlâ koruyordu, eşekliğin<a id="GBS.0212.01"/> dibine vurmamıştı daha, dudaklarını aralayıp dişlerini göstermesine rağmen kuşunu dışarıya çıkarmadı bu yüzden. Onun hemen ardından eski Parti Sekreteri Fan Tong geliyordu, doğru ya, bir zamanlar Kaymakam Chen’in sekreterliğini de yapmış olan bu adam eşek eti yemeye bayılırdı, en çok da eşek kamışı yemeyi severdi, Kızıl Muhafızlar ona Gaomi Kuzeydoğu Bucağı’nın o meşhur devasa beyaz turplarından<a id="GBS.0212.02"/> birini vermişti, aslında turpun öyle çok bahsedilecek bir özelliği de yoktu hani, birkaç bıçak darbesiyle şekil verilip siyah mürekkeple boyanmıştı o kadar. İnsanların çok geniş bir hayal gücü vardı işte, o siyaha boyanmış beyaz turpun neyi simgelediğini bilmeyen yoktu. Bu Fan denilen adam çatık kaşlı, kuru yüzlü, şişman olduğundan ötürü çok yavaş hareket eden bir adamdı, davul ve gongların<a id="GBS.0212.03"/> ritmine bir türlü ayak uyduramaz, bu yüzden de Öküz Hayaletleri ve Yılan Ruhları Birliği’nde karışıklığa yol açardı, elinde değnek olan bir Kızıl Muhafız onu hizaya sokmak için kıçına şöyle bir vurunca Fan ânında hoplayıp zıplamaya ve acı içinde haykırmaya başladı. Darbeler başına doğru gelmeye başlayınca elindeki sahte eşek kamışıyla savuşturmaya çalıştı Fan; ama sahte eşek kamışı darbeyi alır almaz<a id="GBS.0212.04"/> kırılıp tekrar o beyaz, gevrek ve bol sulu olan gerçek bir turp haline dönüştü. Geçit törenini izleyen kalabalık kahkahalara boğuldu. Kızıl Muhafızlar da kendilerini tutamayıp gülmeye başladı, ardından Fan Tong’u iki kadın muhafızın eline verdiler, kadınlar onu az önce ikiye ayrılmış olan o sahte eşek kamışını herkesin önünde yemeye zorladı. Fan Tong mürekkebin zehirli olduğunu söyleyip yemeyi<a id="GBS.0212.05"/> reddetti. Kadın muhafızların o küçük yüzleri sanki büyük bir hakarete uğramış gibi kıpkırmızı oldu birden. Seni ahlaksız, seni kokuşmuş ahlaksız! Yumrukla olacak iş değil, bir güzel tekmelemeli seni. Yumrukların yerini tekmeler aldı hemen. Fan Tong yerde yuvarlanırken durmadan acı çığlıklar atıyordu: Küçük generalim, küçük generalim, tekmelemeyin beni, yiyeceğim, yiyeceğim!.. Turpu eline alıp hırsla<a id="GBS.0213.01"/> bir ısırık aldı. Çabuk ye! Koca bir ısırık daha aldı, yanakları öyle şişmişti ki turpu çiğneyemiyordu bile. Sonra telaşla yutmaya çalıştı, neredeyse boğulacaktı, gözlerinin akı döndü. Öküz Hayaletleri ve Yılan Ruhları Birliği’nin onlarca üyesi eşek kaymakamın önderliğinde her biri kendi marifetlerini sergileyerek izleyicilere görsel bir şölen sundu. Davul, gonk ve ziller çok profesyonel düzeyde<a id="GBS.0213.02"/> çalınıyordu, müzisyenlerin hepsi ilçe operasının vurmalı çalgılar bölümündendi, öyle geniş bir repertuvarları vardı ki, köyün o vahşi çalgıcıları onlarla kıyaslanamazdı bile. Onlarla karşılaştırıldığında bizim Ximen köyünün vurmalı çalgılar ekibi ellerine geçirdikleri metal hurdalarıyla serçeleri korkutmaya çalışan bir avuç çocuk gibi kalıyordu.</p>
			<p>Ximen köyü geçit töreni pazarın doğusundan ilerlemeye<a id="GBS.0213.03"/> başladı. Sun Long-Ejderha, Sun; sırtında bir davul taşıyordu, Sun Hu-Kaplan, Sun da arkasından davulu çalıyordu, Sun Bao-Pars, Sun; gonk, Sun Biao-Kaplan Yavrusu, Sun’sa zil çalıyordu. Sun kardeşler fakir köylü sınıfına mensup bir aileden geliyordu, vurmalı çalgılar onların ellerinde daha bir anlamlı ve daha yüksek sesle çalıyordu. Onların önündeyse kapitalizm yoluna baş koymuş olan Öküz<a id="GBS.0213.04"/> Hayaletleri ve Yılan Ruhları Birliği yürüyordu. Hong Taiyue, Dört Büyük Temizlik Hareketi’nden paçayı kurtarmayı başarmıştı ama Kültür Devrimi’nden kurtulamamıştı. Başında kâğıttan, tepesi sivri bir ahmak şapkası, sırtındaysa üzerine büyük harflerle bir şeyler yazılmış olan bir afiş vardı. Afişteki o Song Hanedanı döneminde kullanılan ve büyük bir yetenekle yazılmış olan klasik Çince karakterleri<a id="GBS.0213.05"/> görür görmez bunun Ximen Jinlong’ un elyazısı olduğunu anladım hemen. Hong Taiyue’nin elinde tuttuğu, kenarına halkalar geçirilmiş olan kemiği görünce onun o şanlı geçmişini düşünmeden edemedim. Başındaki sivri ahmak şapkası başına tam oturmadığından durmadan sağa sola düşüyor, Hong Taiyue de şapkanın düşmemesi için onu durmadan eliyle desteklemek zorunda kalıyordu. Eğer şapkayı tam zamanında tutamazsa<a id="GBS.0214.01"/> hemen arkasında duran kalın kaşlı, hokka burunlu bir genç, dizini onun kıçına geçiriveriyordu. Bu genç, benim yarı ağabeyim Ximen Jinlong’du. Halk tarafından hâlâ Lan Jinlong olarak biliniyordu. Soyadını değiştirmeyecek kadar zekiydi çünkü soyadını değiştirirse insanlık dışı, despot bir toprak ağasının tohumu olduğu anlaşılacaktı, benim babamsa bağımsız bir çiftçi olmasına rağmen bu yine de<a id="GBS.0214.02"/> onun bir çiftçi olduğu gerçeğini değiştirmiyordu ve çiftçilik, bu altın şapka, o dönemde bin altınla bile alınamayan, pırıl pırıl parlayan bir statüydü.</p>
			<p>Ağabeyimin üzerinde yakın arkadaşı Anıran Eşek Küçük Chang’dan aldığı gerçek bir askerî palto vardı. Ağabeyim, o gerçek askerî paltonun altına mavi, fitilli kadifeden bir pantolon ve beyaz plastik tabanlı haki ayakkabılar giymişti, belindeyse<a id="GBS.0214.03"/> üç parmak genişliğinde, pirinç tokalı deri bir kemer vardı, bu kemerleri Sekizinci Yol Ordusu ve Dördüncü Yeni Ordu’nun kahraman askerleri takardı sadece. Şimdi de ağabeyim takıyordu işte. Yenlerini iyice yukarıya doğru kıvırmıştı, Kızıl Muhafızlar’ın taktığı kızıl pazubentse kolundan gevşekçe sarkıyordu. Köydeki bütün Kızıl Muhafızlar’ın pazubentleri kızıl kumaştan yapılmış, üzerlerindeki yazılarsa<a id="GBS.0214.04"/> karton bir şablon kullanılarak sarı mürekkeple yazılmıştı. Ağabeyimin pazubendiyse kızıl ipekten yapılmış, üzerindeki yazılarsa altın sarısı ipek bir iplikle işlenmişti. Bu pazubentlerden tüm ilçede sadece on tane vardı, hepsi ilçe el sanatları fabrikasında çalışan çok yetenekli kadın bir terzi tarafından bir gecede yapılmıştı. Kadın sadece dokuz buçuk tane pazubent işleyebildikten sonra kan<a id="GBS.0214.05"/> tükürüp ölmüştü. Pazubendin üzerindeki kan trajedinin büyüklüğünü özetliyordu. İşte ağabeyimin taktığı pazubent üzerine sadece bir “Kızıl” sözcüğü işlenmiş ve kan lekeli olandı. Geriye kalan “Muhafız”ı da ablam Ximen Baofeng işlemişti. Ağabeyim bu değerli hazineye, ilçeye, Altın Maymunun Yükselişi Birliği’nin karargâhına, yakın arkadaşı Anıran Eşek’i ziyarete gittiğinde sahip olmuştu. Uzun süredir<a id="GBS.0215.01"/> birbirini görmeyen Anıran Eşekler heyecanla el sıkışıp sarılmış, birbirlerine devrimci birer selam çaktıktan sonra ayrıldıklarından bu yana ilçede ve köyde neler olup bittiğini ve devrimin durumunu konuşmuşlardı. O sırada orada olmasam bile Anıran Eşek’in ablam hakkında sorular sorduğundan adım gibi eminim, ablam onun zihninin bir yerini meşgul ediyor olmalıydı.</p>
			<p>Ağabeyim ilçeye kutsal yazıtları<a id="GBS.0215.02"/> almaya gitmişti. Kültür Devrimi’yle birlikte köyde bir tomurcuklanma yaşanmıştı ama kimse devrimin yasalarından haberdar değildi. Ağabeyim de sorunun kökenine inebilecek kadar zekiydi hani. Anıran Eşek ona sadece bir cümle söyledi: Bir zamanlar zalim toprak ağalarıyla nasıl dövüştüysek parti kadrolarıyla da öyle baş etmeliyiz! Doğal olarak Komünist Parti tarafından çoktan mağlup edilmiş olan<a id="GBS.0215.03"/> toprak ağaları, zengin köylüler ve karşıdevrimciler gün yüzü görmeyeceklerdi.</p>
			<p>Mesajı alan ağabeyimin kanı kaynamaya başlamıştı. Anıran Eşek ayrılırlarken ağabeyime o henüz tamamlanmamış olan pazubentle bir çile altın sarısı ipek iplik hediye edip, senin kız kardeşin yetenekli biri, işlemeyi o tamamlasın, dedi. Ağabeyim de sırt çantasından ablamın Anıran Eşek’e gönderdiği hediyeyi çıkardı:<a id="GBS.0215.04"/> Rengârenk ipliklerle işlenmiş olan bir taban astarı. Bizim köyün kızlarının birine ayakkabı tabanı astarı hediye etmeleri o kişiyle ciddi beraberlik düşündüklerini gösterir. Astarın üzerine suda oynaşan iki Mandarin ördeği işlenmişti. Bu kırmızı, yeşil, zarif ve ince işlemeler çok derin duygular ifade diyordu. Bu iki Anıran Eşek’in yüzleri utançla kızardı birden. Astarı alan Anıran Eşek şöyle dedi:<a id="GBS.0215.05"/> Baofeng yoldaşa Mandarin ördekleri ve kelebeklerin toprak ağası ve burjuva sınıfının duygularını temsil ettiğini söyle lütfen, proletarya estetiğiyse yeşil çam ağaçları, kırmızı güneş, engin okyanuslar, yüksek dağlar, meşale, orak ve baltadır, eğer illa nakış işleyecekse bunları işlesin. Ağabeyim ciddi bir tavırla başını sallayıp dediklerini ablama ileteceğine dair söz verdi komutana. Komutan askerî<a id="GBS.0216.01"/> paltosunu çıkarıp ciddi bir tonda şöyle dedi: Bunu, orduda eğitmenlik yapan bir sınıf arkadaşım verdi, baksana, dört cepli orijinal bir asker paltosu, ilçe donanım fabrikasında çalışan biri Altın Geyik marka yepyeni bir bisiklet getirdi, paltoyu onunla bile takas etmeye kıyamadım!</p>
			<p>Ağabeyim köye döner dönmez Altın Maymunun Yükselişi’nin Kızıl Muhafızlar Birliği’ni kurdu, bayrak dikilir dikilmez<a id="GBS.0216.02"/> köyün ilgisini çekti. Şimdiye kadar ağabeyime korkuyla karışık bir hayranlık besleyen köy gençliği onu destekleyebilecekleri bir fırsata kavuşmuştu sonunda. Tugay karargâhını işgal edip bin beş yüz yuana bir eşekle iki sığır sattılar. Öncelikle pazubent yapmak için kızıl kumaş, kızıl bayrak, mızraklar için kızıl püsküller ve yüksek güçlü bir hoparlör aldılar, kalan parayla da bir düzine kırmızı<a id="GBS.0216.03"/> boya alıp karargâhın pencere, kapı ve duvarlarını boyadılar, her şey kıpkırmızıydı artık, avludaki kayısı ağacı bile kırmızıya boyanmıştı. Babam buna karşı çıkınca Sun Hu elindeki fırçayla babamın yüzünü de boyadı, babamın yüzünün yarısı mavi, yarısı kırmızıydı şimdi. Babam gençlere küfrü basarken Jinlong soğuk bakışlarla bir kenarda durmuş, olanları izliyordu ilgisizce. Dur durağı olmayan babam,<a id="GBS.0216.04"/> Jinlong’un yanına gidip şöyle dedi: “Genç efendi, hanedanlık mı değişiyor yoksa?” Jinlong ellerini beline koyup göğsünü dışarı doğru çıkararak, “Evet, hanedanlık değişiyor!” dedi sert bir ifadeyle. “Öyleyse başkanlık koltuğunda Mao Zedong oturmuyor mu artık?” diye sordu babam. Jinlong bir an için ne diyeceğini bilemez bir halde sustu kaldı, sonra büyük bir öfkeyle, “Şunun yüzünün mavi yarısını<a id="GBS.0216.05"/> da kırmızıya boyayın!” dedi. Sun ailesinin ejderhası, kaplanı, parsı ve kaplan yavrusu hemen öne atıldı, ikisi babamın kolunu tuttu, biri saçını çekti, sonuncusuysa kovaya daldırdığı fırçayla babamın tüm yüzünü bir kat kırmızı boyaya boyayıverdi. Babam ağzını açıp küfür etmeye başlayınca ağzına giren boya dişlerini de kırmızıya boyadı. Babamın hali gerçekten de çok korkunç görünüyordu, o iki gözü<a id="GBS.0217.01"/> iki kara deliğe dönüşmüştü, kirpiklerindeki kırmızı boya her an gözüne girebilirdi. Annem koşarak evden çıktığı gibi bağırmaya başladı: Jinlong, ah Jinlong, baban o senin, ona nasıl böyle bir şey yaparsın? Jinlong buz gibi bir ifadeyle karşılık verdi: Bütün ülke kıpkırmızı artık, hiçbir nokta atlanmayacak. Kültür Devrimi bütün kapitalistlerin, toprak ağalarının, zengin köylülerin ve karşıdevrimcilerin<a id="GBS.0217.02"/> hakkından gelecek, bağımsız çiftçiler de paylarını alacak bundan, eğer hâlâ inatla bağımsız bir çiftçi olmaya devam edip kapitalizm yolunda ilerlemekte ısrar ederse onu bir kova kırmızı boyanın içinde boğarız! Babam eliyle yüzünü sildi, sonra bir daha sildi yüzünü, eliyle yüzünü silmesinin nedeni gözüne boya kaçmasını önlemekti, gözüne boya girecek diye korktuğundan ötürü siliyordu yüzünü; ama<a id="GBS.0217.03"/> ne yazıktır ki elini yüzüne her götürüşünde daha çok boya kaçıyordu gözüne! Boyanın geçici olarak kör ettiği gözleriyle acı acı bağırıp zıplamaya başladı. Zıplamaktan yorulunca kendini yere atıp yerde yuvarlanmaya koyuldu, tüm vücudu tavuk pisliğine bulandı. Annemin ve Wu Qiuxiang’ın yetiştirdiği tavuklar avlunun kırmızıya boyanmasından ve bu kırmızı yüzlü adamdan ürküp avluda deli gibi koşturmaya<a id="GBS.0217.04"/> başladı, kümese girmeye cesaret edemediklerinden ötürü duvarlara, kayısı ağacının tepesine ve evin çatısına sıçradılar, ayaklarına bulaşan kırmızı boya nereye gitseler orayı kırmızı tavuk ayağı iziyle kaplıyordu. Annem feryat figan ağlıyordu, sonra bana seslendi: “Jiefang oğlum, hemen gidip ablanı çağır da babanın gözlerini kör olmaktan kurtarsın!..” Kızıl Muhafızlar’ın birinin elinden aldığım<a id="GBS.0217.05"/> kızıl püsküllü mızrağı Jinlong’a saplayıp büyük bir öfkeyle delik deşik edecektim onu, bakalım bu ailesine sırtını dönen herifin kanı nasıl bir şeymiş, tahminimce kapkaradır. Annemin acı çığlıkları ve babamın içinde bulunduğu acı durum Jinlong’un vücudunda delikler açma fikrimi kısa bir süre de olsa aklımdan uzaklaştırdı, babamın gözlerini kurtarmaktı o an en önemli olan. Kızıl püsküllü mızrağı peşimde<a id="GBS.0218.01"/> sürükleyerek sokağa çıktım. Ablamı gördün mü? diye sordum saçları beyazlamış ihtiyar bir kadına, kadın yaşlı gözlerini ovuşturarak başını sanki dediğimi anlamamış gibi iki yana salladı. Sonra başı kel, yaşlı bir adama sordum: Ablamı gördün mü? Adam belini tutup aptal aptal gülümseyerek kulaklarını işaret etti, sağırdı demek, beni duymuyordu bile. Ablamı gördün mü? diyerek yük arabası çeken birinin<a id="GBS.0218.02"/> omzuna dokununca adamın yük arabası devrildi, sepetin içinden dökülen parlak taşlar takırdayarak birbiri ardına yolda yuvarlanmaya başladı. Adam acı bir ifadeyle başını salladı, bana kızabileceği halde en ufak bir sinirlenme belirtisi bile göstermedi, köyün zengin köylülerinden Wu Yuan’dı bu adam, çok iyi flüt çalardı, acıyla inletirdi aleti, çok nazik ve çok yaşlı bir adamdı, hani senin bir<a id="GBS.0218.03"/> zamanlar Ximen Nao’nun çok iyi arkadaşı olduğunu söyleyebileceğin bir adamdı. Wu Yuan’ı arkamda taşları toplarken bırakıp uçarcasına koşturdum. Taşları Ximen Konağı’na götürüyordu, Altın Maymunun Yükselişi Birliği’nin bizim köydeki Kızıl Muhafız Komutanı Ximen Jinlong’un emriydi bu. Koşarken Huang Huzhu’yla çarpıştık, köydeki bütün genç kızlar saçlarını erkek gibi kestirip ortadan ikiye ayırmıştı,<a id="GBS.0218.04"/> yeşil yeşil parlayan kafa derileriyle o bembeyaz boyunları açıkta kalıyordu, köyde saçını uzun bırakıp örmede inat eden bir o olmuştu, örgüsünün ucuna kızıl bir kurdele bağlardı, onun bu feodal, muhafazakâr ve neredeyse ölü tutumu babamın bağımsız bir çiftçi olarak inat etmesiyle boy ölçüşebilirdi kolaylıkla, onun o saç örgüsü çok geçmeden kullanışlı bir şey haline dönüştü, devrimci modern opera<a id="GBS.0218.05"/> “Kızıl Fenerin Hatıratı” sahnelendiği zaman Huang Huzhu’nun Li Tiemei adlı karakteri oynaması için özel bir çaba göstermesine gerek bile kalmadı çünkü Li Tiemei’ nin de onun gibi bir saç örgüsü vardı. Hatta ilçe opera kumpanyasında Li Tiemei’yi oynayan bütün kadın oyuncular birer peruk takmak zorunda kalmalarına rağmen bizim Li Tiemei’miz kendi gerçek saçıyla oynadı rolü, örgüsündeki her bir saç<a id="GBS.0219.01"/> teli kendi saçına aitti. Daha sonra Huang Huzhu’nun ölsem de saçımı kestirmem inadının aslında kafa derisindeki hassas kılcal damarlar yüzünden olduğunu öğrendim, eğer saçını kestirirse damarlardan ânında kan boşanabilirdi, çok kalın ve gür saçları vardı, saçını avuçladığınızda sanki et tutuyor gibi olurdunuz, böylesi bir saç dünyada çok nadir görülürdü. Onunla çarpıştıktan sonra hemen soruyu yapıştırdım<a id="GBS.0219.02"/> tabii: Huzhu, ablamı gördün mü? Ağzını bir şey söyleyecekmiş gibi açtı ama hemen ardından kapadı tekrar, çok soğuk, çok hor gören, kesinlikle anlamsız bir şeydi bu yaptığı. Ona pabuç bırakmayan bir tavırla şöyle bağırdım hemen: Sana bir soru sordum, ablamı gördün mü? Bilmezden gelen bir tavırla soruma soruyla yanıt verdi: Senin ablan kim? Seni sikik Huang Huzhu, sen şimdi benim ablamı tanımadığını<a id="GBS.0219.03"/> mı söylüyorsun ha? Eğer ablamın kim olduğunu bilmiyorsan ananın kim olduğunu da bilmiyorsun demektir. Benim ablam, Lan Baofeng, sağlık görevlisi, yalınayak doktor. Onu mu soruyordun? Huzhu’nun o küçük ağzının kenarı çarpılmıştı, çok küçümseyici bir ses tonuyla konuşmuştu ama ağzından kıskançlık da damlıyordu: O mu, okulda, Ma Liangcai’yle kırıştırıyor, git de gör hemen, o iki köpek, biri<a id="GBS.0219.04"/> dişi biri erkek, ikisi de birbirinden azmış bir halde neredeyse çiftleşecekler! Dediklerini duyunca çok şaşırdım, Huzhu gibi eski kafalı birinin böyle kaba saba küfürler edebileceğini hiç düşünmezdim.</p>
			<p>Büyük Kültür Devrimi’nin başarılarından biri! dedi Koca Kafalı Lan Qiansui soğuk bir ifadeyle. Parmakları kanıyordu yine, önceden hazırladığım merhemi telaşla ona verdim, merhemi parmaklarına<a id="GBS.0219.05"/> sürünce kanama durdu hemen. –Kızın yüzünün kızarması ve göğsünün şişmesinden, neler döndüğünü anlamıştım, Ma Liangcai’ ye âşık olmasa bile onu ablama yapışmış bir halde görmek canını sıkmıştı çok fena. Şimdi seninle uğraşamam, dedim, başka bir gün icabına bakarım senin, seni sürtük, bir de ağabeyime âşıksın– yo hayır, o benim ağabeyim değil artık, zaten benim ağabeyim olmadı ki hiç, Ximen Nao’nun<a id="GBS.0220.01"/> ardında bıraktığı bozuk bir tohum o! O zaman ablan da Ximen Nao’nun ardında bıraktığı bozuk bir tohum, dedi. Faka bastırmıştı beni, boğazıma sıcak ve yapışkan bir pirinç pastası takılmış gibi hissetim. Ablam hiç de ona benzemiyor, dedim, şefkatlidir o, terbiyeli, nazik, iyi kalpli, kanı kırmızıdır onun, insancıldır, ablam o benim. İnsanlığını kaybetmesine ramak kaldı, leş gibi köpek kokuyor, Ximen<a id="GBS.0220.02"/> Nao’yla dişi bir köpeğin çiftleşmesinden olan melez bir köpek piçi o, ne zaman yağmur yağsa kokusunu alabilirsin. Huzhu dişlerinin arasından tıslayarak konuşuyordu. Kızıl püsküllü mızrağımı elimde döndürüp ona fırlatmayı düşünüyordum, devrim döneminde bireylere, birini infaz etme hakkı tanınmıştı, Jia Dağı’nın halk komünü infaz etme yetkisini köylere kadar indirmişti, Mawan köyünde bir günde otuz<a id="GBS.0220.03"/> üç kişi öldürülmüştü, en yaşlısı seksen sekiz, en genci on üç yaşındaydı, kimi sopayla dövülerek kimi de saman kıyıcılarla ikiye bölünerek öldürülmüştü. Kızıl püsküllü mızrağımı kaldırıp göğsüne nişan aldım, o da göğsünü daha da kabartarak öne doğru atıldı: Vursana hadi, eğer taşaklıysan beni öldürürsün! Zaten yeteri kadar yaşadım ben, çoktan işim bitmiş benim. Bunları söylerken o güzel gözlerinden<a id="GBS.0220.04"/> yaşlar süzülüyordu. Beklenmeyen ve çok şaşırtıcı bir durumdu bu, bu Huzhu denen kızla neredeyse beraber büyümüştük, nehrin kıyısında kıçımız çıplak oyun oynardık, bacaklarımın arasındaki o küçük kuşa takmıştı bir ara, eve dönüp annesi Wu Qiuxiang’a kendisinin de küçük bir kuşu olmasını istediğini söylemişti ağlayarak, neden Jiefang’da var da bende yok, Wu Qiuxinag kayısı ağacının altına dikilip<a id="GBS.0220.05"/> yüksek sesle sövmeye başlamıştı: Jiefang, seni küçük hergele, bir daha Huzhu’ya kötülük edersen senin o küçük kuşunu keserim ha! Her şey sanki daha dün olmuş gibi capcanlıydı sanki ama Huzhu göz açıp kapamadan nehrin daha derin olmasını isteyen bir su kaplumbağasından daha anlaşılmaz biri olup çıkmıştı işte. Ardıma dönüp koşarak uzaklaştım, kadınların gözyaşlarına dayanamıyordum. Kadınlar ağlar<a id="GBS.0221.01"/> ağlamaz burnumun direği sızlardı. Kadınları ağlarken gördüğüm an düşüp bayılırdım. Bu zayıf mizacım bütün hayatımı mahvetti. Şöyle dedim: Ximen Jinlong, babamın gözüne kırmızı boya fırlattı, ablamı bulup babamın gözünü kör olmaktan kurtarması için eve götürmeliyim... Layığını bulmuş, birbirini ısıran bir köpek sürüsünden başka bir şey değil sizin aile... Bu nefret dolu, vahşi ses beni çok uzaklara<a id="GBS.0221.02"/> kadar takip etti. Bu Huzhu denen kızdan kurtulmuş sayılırdım şimdilik, ondan nefret ediyor ve korkuyordum biraz, biraz da âşıktım galiba ama beni sevmese bile en azından ablamın nerede olduğunu söylemişti ya!</p>
			<p>İlkokul köyün batı girişinde, köyü çevreleyen duvara bitişik, tek başına duran büyük bir binaydı, okul bahçesinin duvarı mezarlıktan getirilmiş tuğlalarla örülmüş olduğundan bir sürü<a id="GBS.0221.03"/> insanın hayaleti geceleri duvarın etrafında gezinirdi. Okul duvarının dışında büyük bir karaçam ormanı vardı, ormandaki baykuşlar insanı ürperten tiz sesler çıkarırdı. Ormandaki ağaçların çelik üretimi yıllarında kesilip yakacak yapılmaması gerçekten de büyük bir mucizeydi. Bunun nedeni de ormandaki yaşlı bir servi ağacını kesmeye çalıştıklarında ağacın hemen kanamış olmasıydı. Bir ağacın kanadığını<a id="GBS.0221.04"/> gören var mı aranızda? Huzhu’nun saçları gibiymiş tıpkı, kesilince hemen kanamış. Görünüşe göre korunmuş olanların hepsi sıra dışı şeylerdi galiba.</p>
			<p>Ablam, okulun ofisinde buldum. Ablamla Ma Liangcai hiç de romantik dakikalar yaşamıyordu, aksine ablam onun yarasını sarıyordu. Bilmem kim Ma Liangcai’nin kafasını yardığından dolayı ablam onun kafasını sargı bezleriyle bir güzel sarmıştı, geriye<a id="GBS.0221.05"/> sadece önünü görebilmesi için bir gözü, nefes alabilmesi için iki burun deliği ve konuşabilmesi, yemek yiyebilmesi ve bir şeyler içebilmesi için ağzı kalmıştı sarılmadık. Filmlerde gördüğümüz, Komünist Parti askerlerinin döverek sakatladığı o Kuomintang<a class="si-noteref" epub:type="noteref" href="#f35" id="ref_f35">35</a> askerlerine benziyordu tıpkı. Ablamsa bir hemşireyi andırıyordu ama yüzünde hiçbir ifade taşımayan, sanki mermerden yontulmuş, soğuk ve pürüzsüz<a id="GBS.0222.01"/> bir hemşire gibiydi. Ofisin bütün camları kırılmıştı, kırık cam parçalarını çocuklar evlerine götürüp patates soyarken kullanmaları için annelerine vermişti muhtemelen. Daha büyük olan cam parçaları da evlerindeki pencere kâğıt kaplamasıyla değiştirilecekti, böylece hem dışarıyı görebilirlerdi hem de evin içi ışık alırdı biraz. Bu geç sonbahar akşamı ormandan esen rüzgâr karaçam ağaçlarının yaprak<a id="GBS.0222.02"/> ve katran kokusunu içeriye taşırken bir yandan da ofisteki kâğıtları masanın üzerinden yere üflüyordu. Ablam kırmızımsı, deri sağlık çantasından küçük bir şişe çıkardı, şişeden çıkardığı birkaç hapı yerden aldığı bir kâğıt parçasına sarıp, “Günde üç kere, her seferinde iki tane, tok karnına,” dedi. Ma Liangcai acı bir gülümsemeyle şöyle dedi: “İsraf etmeyelim, ne aç ne de tok karnına alacağım,<a id="GBS.0222.03"/> bir daha yemek yemeyeceğim, bu vahşi faşistlere açlık grevi yaparak direneceğim. Üç kuşaktır çiftçilik yapan fakir bir aileden geliyorum, köklerim sapına kadar kızıl olduğu halde neye dayanarak beni böylesine dövebiliyorlar ki?” Ablam ona samimi bakışlarla bakıp şöyle fısıldadı: Ma öğretmen heyecanlanmayın, heyecan yaranızı daha da kötüleştirir... Ma Lingcai iki elini birden uzatıp ablamın ellerini<a id="GBS.0222.04"/> tutarak histerik bir şekilde, “Baofeng, Baofeng beni sevmeni istiyorum, ikimizin bir arada olmasını istiyorum... Kaç yıldır aklımdasın, yemek yerken, uyurken, yürürken hep seni düşünüyorum, seni düşünmekten serseme döndüm, aklım fikrim sensin, kaç kere duvara ya da ağaca tosladığım oldu, gören aklımın işimde olduğunu sanır ama ben hep seni düşünüyorum,” dedi. Etrafı sargı bezleriyle çevrili küçük<a id="GBS.0222.05"/> bir ağızdan çıkan bu sevda sözlerini çok saçma buldum, gözlerinde garip bir parıltı vardı, ıslak kömür topaklarını andırıyordu. Ablam ellerini ondan kurtarmak için sıkı bir mücadeleye girişti, başını iyice geriye atıp iki yana sallayarak o sargı bezlerinin arasından görünen ağızdan sakınmaya çalışıyordu kendini. “Benim dediğimi yap!.. Savaşma benimle...” diye deli gibi mırıldanıyordu Ma Liangcai.<a id="GBS.0223.01"/> İyice delirmişti bu adam artık. Abla! diye haykırdım yüksek sesle. Aralık bırakılmış kapıyı tekmeleyerek açıp elimde kızıl püsküllü mızrağımla koşarak içeriye daldım. Ma Liangcai telaşla ablamın elini bırakıp geriye doğru tökezledi, lavaboya çarpınca lavabonun içindeki pis su tuğla zemine döküldü. Öldür! diye bağırarak kızıl püsküllü mızrağımı duvara fırlattım. Ma Liangcai yerdeki eskimiş ve<a id="GBS.0223.02"/> ıslak gazete yığının üzerine kıç üstü oturuverdi, görünüşe göre korkudan bayılacaktı birazdan. Kızıl püsküllü mızrağımı duvardan söküp Lan Baofeng’e, “Abla, Jinlong, babamın gözlerine kırmızı boya sürdürdü, şimdi acıdan yerde yuvarlanıyor babam, annem seni bulmaya gönderdi beni, bütün köyü koştum seni bulmak için, hemen eve dönüp bir şeyler yap ki babamın gözleri kör olmaktan kurtulsun,” dedim. Baofeng<a id="GBS.0223.03"/> ilaç çantasını sırtına aldı, gözünün ucuyla duvarın köşesinde debelenen Ma Liangcai’ye baktıktan sonra benimle birlikte koşarak çıktı. Çok hızlı koşuyordu, kısa sürede önüme geçti. Koşarken kıçına çarpan ilaç çantası şangırdıyordu. Yıldızlar göğün batısında parlamaya başladı, Venüs de hilalin hemen yanında parlıyordu.</p>
			<p>Babam avluda yuvarlanıyor, kimse de durduramıyordu onu. Durmadan gözlerini<a id="GBS.0223.04"/> ovuştururken insanın iliğine işleyen acı çığlıklar atıyordu. Ağabeyimin yanındaki dalkavukların hepsi gizlice sıvışmış, geriye sadece Sun ailesinin o dört sadık köpeği kalmıştı yanında onu korumak için. Annem ve Huang Tong, gözlerini ovuşturmasın diye babamın birer kolundan tutuyorlardı. Babamın kolları insanı şaşırtacak derecede güçlüydü, kolları iki büyük kaygan yayınbalığı gibi çırpınıyordu.<a id="GBS.0223.05"/> Annem nefes nefese bir halde sövüp sayıyordu: Ah Jinlong, seni vicdansız hayvan, senin öz baban olmasa bile seni büyütüp bugünlere getirmiş bir adama nasıl bu kadar gaddarca davranabiliyorsun?</p>
			<p>Ablam göğün dokuzuncu katından inen bir kurtarıcı gibi avluya girdi. Babası, dayan biraz, Baofeng geldi, dedi annem. Baofeng, kurtar babanı, gözlerinin kör olmasına izin verme sakın, baban inatçı olsa<a id="GBS.0224.01"/> da kötü bir adam değil, kardeşin ve sana hep iyi davrandı bugüne kadar... Hava henüz tam anlamıyla kararmamış olmasına rağmen avlunun her tarafına yayılmış olan kırmızılık ve babamın yüzündeki kırmızı boya koyu bir yeşile bürünmüştü. Avluya yoğun bir boya kokusu hâkimdi. Hemen su getirin, dedi ablam nefes nefese. Annem eve koşturup bir kepçe suyla geri döndü. Bu yetmez, dedi ablam. Ne kadar çok<a id="GBS.0224.02"/> su olursa o kadar iyi! Ablam kepçeyi alıp babamın yüzüne nişan aldı. Baba, dedi, gözlerini kapa! Aslına bakacak olursak babamın gözleri olayın başından beri ne kadar açmaya çalışırsa çalışsın kapalıydı hep. Ablam kepçedeki suyu babamın yüzüne boca etti. Su! Su! Su! diye kükrüyordu ablam dişi bir kurt gibi boğazı yırtılırcasına. Ablam gibi nazik birinin kendini böyle yırtarcasına bağırması beni çok<a id="GBS.0224.03"/> şaşırtmıştı. Annem tökezleye tökezleye bir kova suyla çıktı evden. Huang Tong’un, tek korkusu dünyada işlerin düzgün gitmesi olan ve insanların başına bir iş gelmesini dört gözle bekleyen karısı Qiuxiang bile şaşırtıcı bir biçimde bir kova suyla çıkageldi kendi evinden. Avlu şimdi daha da karanlığa gömülmüştü. Ablam, karanlığın içinden bağırdı: Suyu yüzüne boca edin! Kepçe üstüne kepçe su çarpıyordu<a id="GBS.0224.04"/> babamın yüzüne dalga sesleri çıkararak. Lamba getirin, diye buyurdu ablam. Annem eve koşturdu, bir gaz lambasıyla avluya çıkıp elleriyle lambanın alevini koruyarak ve çok dikkatli adımlarla yanlarına geldi, lambanın alevi titriyordu, ufak bir esintiyle birlikte sönüverdi birden. Annem ayağı boşluğa basınca yere düştü. Annem yere düşerken lamba da muhtemelen elinden çok uzağa fırlamış olacak çünkü<a id="GBS.0224.05"/> duvarın bir köşesinden gelen gazyağı kokusunu alıyordum. Ximen Jinlong’un yanındaki dalkavuklardan birine şöyle buyurduğunu duydum: Gidip lüks lambasını yak da gel!</p>
			<p>O yıllarda Ximen köyünde güneş dışında tek ışık kaynağı lüks lambalarıydı. Kaplan yavrusu Sun Biao sadece on yedi yaşında olmasına rağmen lambayı yakmada en uzman kişiydi köyde, başkalarının lambayı yakması yarım saati alırken<a id="GBS.0225.01"/> o sadece on dakikada yakardı. Diğerleri lambayı yakarken hasır filamana zarar verirdi ama o yapmazdı böyle bir şey. Gözlerini filamanın o göz kamaştıran beyazlığına dikip yüzünde büyülenmiş gibi bir ifadeyle lambanın tıslamasını dinlerdi. Avlu iyice karanlığa gömülmüştü ama ana binanın içi sanki içeride ateş yakılmışçasına aydınlıktı. Sun Biao’yu bir sopanın ucuna taktığı lüks lambasıyla Ximen köyü<a id="GBS.0225.02"/> Kızıl Muhafızlar ofisinden güneşi taşırmışçasına çıktığını gören insanlar çok şaşırdı. Avlunun kırmızı duvarları ve kırmızı kayısı ağacı ateş gibi göz kamaştıran bir kırmızılığa büründü hemen. Avludakilerin yüzlerini tek tek seçebiliyordum artık. Huang Huzhu, kendi evlerinin girişine dayanmış, feodal bir beyin şımarık kızıymışçasına saç örgüsünün ucuyla oynuyordu. Huang Hezuo kayısı ağacının altında<a id="GBS.0225.03"/> ayakta dikilmiş, etrafı kolaçan ediyordu, o erkeksi saçları uzamıştı biraz, dişlerinin arasından baloncuklar çıkarıyordu. Wu Qiuxiang çok meşgulmüşçesine avluda koşturuyordu, sanki birileriyle konuşmak istiyordu da konuşacak hiç kimsesi yoktu etrafta. Ximen Jinlong elleri belinde avlunun ortasında dikiliyordu, yüzünde ciddi ve ağır bir ifade vardı, sanki çok büyük bir meseleyi düşünüyormuş gibi<a id="GBS.0225.04"/> çatmıştı kaşlarını. Sun ailesinden üç delikanlı Ximen Jinlong’un arkasında duruyordu üç sadık köpek gibi. Huang Tong elindeki sukabağından yapılmış kepçeyle babamın yüzüne su boca etmekle meşguldü. Suyun bir kısmı geri çarpıp parlak ışığın altında yere dökülüyor, bir kısmı da babamın yüzünden aşağıya süzülüyordu. Babam yerde oturuyordu artık, bacaklarını uzunlamasına uzatmış, ellerini de bacaklarının<a id="GBS.0225.05"/> üzerine koymuştu, kalkık yüzü suya maruz kalıyordu işte. Çıtı çıkmıyordu ama, ne ayağa kalkmaya çalışıyor ne de tantana ediyordu, ablamın gelmesiyle sakinleşmişti muhtemelen. Annem yerde emeklerken mırıldanıp duruyordu, lambam, lambam nerede diye... Annemin tüm vücudu çamura bulanmıştı, acınası bir haldeydi, lüks lambasının güçlü ışığı altında gümüşsü bir beyazlığa bürünmüştü saçları. Henüz<a id="GBS.0226.01"/> ellisinde bile olmayan annem yaşından daha yaşlı gösteriyordu, onun için çok üzülüyordum. Babamın yüzündeki boya tabakası incelmişti biraz ama yüzü hâlâ kırmızı görünüyordu, yüzünden süzülen su damlaları bir nilüfer yaprağından süzülen yağmur damlalarını andırıyordu. Avlunun dışına içerideki şamatayı izlemeye gelen insanlar toplanmıştı, avlu kapısının dışı gelen insanların kara kalabalığından görünmez<a id="GBS.0226.02"/> olmuştu. Ablam savaş alanındaki kadın bir komutan gibi sessiz ve sakin bir tavırla ayakta dikiliyordu. Lambayı getir, diye buyurdu ablam. Kaplan yavrusu Sun Biao küçük adımlarla taşıdı lambayı. Sun kardeşlerin Kaplan denilen ikinci büyükleri muhtemelen ağabeyimin emri üzere “karargâh”tan elinde bir tabureyle uçarcasına avluya döndü, tabureyi babamın iki metre arkasına koyup Sun Biao’nun lambayı<a id="GBS.0226.03"/> koyması için hazır etti. Ablam ilaç çantasını açıp içinden pamuk ve cımbız çıkardı, pamuğu cımbızla alıp suya batırdı, önce babamın gözlerinin çevresini, ardından da gözkapağını sildi bir güzel, işini çok hızlı ve büyük bir dikkatle yapıyordu. Sonra büyük bir şırınganın içine su çekip gözlerini açmasını söyledi babama. Ama gözlerini açamadı babam. Kim gelip babamın gözlerini açacak, diye sordu<a id="GBS.0226.04"/> ablam. Annem üstü başı çamura bulanmış bir halde emekleyerek öne çıktı. Jiefang, dedi ablam, gel de babamın gözlerini sen aç! İrkilerek birkaç adım geriledim, babamın kırmızıya boyanmış yüzü çok ürkütücüydü çünkü. Çabuk ama, dedi ablam. Kızıl püsküllü mızrağımı yere saplayıp karda yürümeye çalışan bir tavuk gibi parmak uçlarımda yürüdüm su ve çamurun içinde. Elinde şırıngayla beni bekleyen ablama<a id="GBS.0226.05"/> baktım. Babamın gözlerini açmaya çalıştım ama babamın attığı acı bir çığlık keskin bir bıçak gibi kalbime saplanınca korkuyla geri sıçradım hemen. Ablam da sinirlendi tabii. Neyin var senin? Babanın kör olmasını mı istiyorsun? Kapının kenarına yaslanmış olan Huang Huzhu çevik hareketlerle yanımıza doğru geliyordu. Üzerinde kırmızı ekose bir ceketle çiçekli bir gömlek vardı, ikisinin yakasını birbirine<a id="GBS.0227.01"/> geçirip katlamıştı. Saç örgüsü salınıyordu sırtında. Aradan onca yıl geçtikten sonra bile bu sahneyi çok net hatırlıyorum. Onların evinden bizim boğanın ahırına kadar aşağı yukarı otuz adımlık bir mesafe vardı. Bu otuz adımlık mesafe lüks lambasının göz kamaştıran ışığı altında çok güzel bir gösteriye dönüştü, yere çok güzel bir kadının gölgesi vuruyordu. Herkes hayranlıkla onu izliyordu, özellikle<a id="GBS.0227.02"/> de ben, daha bir büyülenmiştim, ablam hakkında söylediği onca laftan sonra şimdi kalkmış büyük bir cesaret örneği göstererek ablama yardım etmeye gönüllü olmuştu çünkü. Ben yaparım, diye haykırdı. Kırmızı göğüslü küçük bir kuş gibi uçarak yardıma geldi. Yerdeki su ve çamur umurunda bile değildi, özenle dikilmiş o beyaz tabanlı güzelim ayakkabıları kirlenirse kirlensindi. Herkes onun ne kadar<a id="GBS.0227.03"/> zeki ve becerikli bir genç kız olduğunu çok iyi biliyordu. Ablamın çiçek işlemeli ayakkabıları da güzeldi ama Huzhu’nunkiler daha bir güzeldi. Avludaki kayısı ağacı çiçek açınca, ağacın altında dikilip kayısı çiçeklerine bakarken parmakları ayakkabı astarına uçarcasına işlerdi çiçek motiflerini. Onun ayakkabı astarına işlediği kayısı çiçekleri gerçeğinden çok daha güzeldi. Bu işlemeli astarları<a id="GBS.0227.04"/> yastığının altında saklardı, bir gün kime vereceği bilinmeyen. Anıran Eşek’e mi verecekti? Ma Liangcai’ye mi? Jinlong’a mı? Yoksa bana mı?</p>
			<p>Lüks lambasının olağanüstü ışıltısında gözleri ve dişleri pırıl pırıl parlıyordu, güzelliği su götürmez bir gerçekti, kanatları varmışçasına kalkık kalçaları ve taşkın göğüsleriyle çok güzel bir kızdı, aklımı babamla birlikte bağımsız çiftçiliğe takmış<a id="GBS.0227.05"/> olan ben, hemen yanı başımdaki bu güzelliği görmezden gelmiştim şimdiye kadar. Ama o kısacık anda, onların evinden bizim boğanın ahırına kadar yürüdüğü o kısacık anda birden âşık oldum ona. Babamın arkasında durup öne doğru eğildi, o yeşim taşından yapılmış gibi duran narin ellerini uzatıp babamın gözlerini araladı. Babam acıyla inledi, babamın gözleri açılırken gözlerinden çıkan o ince sesi duydum,<a id="GBS.0228.01"/> pıt pıt, sanki nehrin dibindeki küçük balıklar su kabarcığı çıkarıyordu. Babamın gözleri kanlı su fışkıran bir yara gibi açıldı. Şırıngayı babamın gözlerine doğrultmuş olan ablam o gümüş gibi parlayan suyu sıkmaya başladı. Suyu babamın gözlerine zarar vermemek için yavaş yavaş ama çok etkin bir şekilde sıkıyordu. Babamın gözüne giren su hemen kana dönüşüp yüzünden aşağıya doğru süzülüyordu. Babam<a id="GBS.0228.02"/> acıyla inliyordu. Ablam ve Huzhu, yeminli düşmanlar olan bu iki kadın, sessiz bir anlaşmayla birlikte çalışıp aynı hassasiyet ve aynı hızla babamın diğer gözüne de su sıktı. Sonra babamın gözlerini iyice duruladılar, sol göz, sağ göz, sol göz, sağ göz sırasıyla. Ardından ablam babamın gözlerine göz damlası damlatıp sargı beziyle sardı. Jiefang diye seslendi bana ablam, babamı eve götür! Hemen babamın<a id="GBS.0228.03"/> arkasına geçtim koşarak, kollarımı koltuk altına sokup yerde çamur içinde kalmış, iri bir turpu çeker gibi ayağa kaldırdım onu.</p>
			<p>Bu sıra bizim boğanın ahırından gelen çok tuhaf bir ses duyduk, sanki biri ağlıyor, gülüyor ya da uzun uzun içini çekiyordu. Bizim boğa çıkarmıştı bu sesi. O sırada ağlıyor muydun, gülüyor muydun, yoksa içini mi çekiyordun? – Hikâyeye devam et sen, dedi Koca Kafa<a id="GBS.0228.04"/> Lan Qiansui soğuk bir tavırla, soru sormayı bırak!.. – Herkes şaşırmıştı tabii, tüm bakışlar ahıra doğru çevrildi, ahırın içinde parlak bir ışık vardı, boğanın gözleri mavi ışınlar yayan iki küçük feneri andırıyordu, tüm vücudu sanki altın suyuna batırılmış gibi parlak bir ışık saçıyordu dört bir yana. Babam sendeleyerek ahıra doğru koşturdu. Ah boğacığım, diye haykırdı, boğam benim! Benim ailem bir<a id="GBS.0228.05"/> sensin! Babamın sesindeki çaresizlik içimizi acıttı, tamam Jinlong sana ihanet etmiş olabilirdi ama ablam, annem ve ben seni seviyorduk baba, nasıl olur da boğanın senin tek ailen olduğunu söyleyebilirsin? Hem açıkça söylemek gerekirse bu boğanın vücudu bir boğanın vücudu olabilir ama onun kalbi ve ruhu Ximen Nao’ya ait, o anda Ximen Nao’nun oğlu, kızı, iki cariyesi, yanaşması ve yanaşmasının oğlu<a id="GBS.0229.01"/> olan ben, sevgi, nefret, düşmanlık ve minnettarlık gibi karman çorman bir duygu bulamacı içinde avluda dikilmiş ona bakıyorduk. – Olay, belki de senin anlattığın kadar karışık değil dedi Koca Kafa Lan Qiansui, belki de o anda boğazıma bir tutam ot takılmıştı da ondan öyle tuhaf bir ses çıkarmıştım. Ama sen bu kadar basit bir şeyi çarpıttın hemen, dallanıp budaklandırdın ve anlatıyı karman çorman<a id="GBS.0229.02"/> bir yulaf lapasına çeviriverdin işte. – O zamanki dünya gerçekten de bir kazan yulaf lapasıydı ama, olan biteni açık bir şekilde anlatmak çok zordu. İsterseniz hikâyeye kaldığım yerden devam edeyim: Ximen köyü geçit töreni pazarın doğusunda ilerliyordu. Davul ve gonk sesleri göğe ulaşıyor, kızıl bayraklar rüzgârda salınıyordu. Jinlong ve onun Kızıl Muhafızları’nın pazaryerinde zorla geçit töreni<a id="GBS.0229.03"/> yaptırdığı birliğin içinde eski Parti Sekreteri Hong Taiyue dışında bir de Tabur Komutanı Huang Tong vardı. Bu ikisi dışında bir zamanların Güvenlik Şefi Yu Wufu, köyün zenginlerinden Wu Yuan, vatan haini Zhang Dazhuang, toprak ağası Ximen Nao’nun karısı gibi kötülük timsalleriyle bir de benim babam Lan Lian vardı aralarında. Hong Taiyue dişlerini birbirine kenetlemiş, dosdoğru önüne bakıyordu.<a id="GBS.0229.04"/> Zhang Dazhuang endişeyle kaşlarını çatmıştı. Wu Yuan iki gözü iki çeşme ağlıyordu. Bai’nin saçı başı dağılmış ve yüzü kir içindeydi. Babamın yüzündeki kırmızı boya tam olarak çıkmamıştı, gözleri kan çanağına dönmüştü ve sürekli yaşlıydı. Babamın gözünün yaşarması bir zayıflık belirtisi değildi, boya korneasına zarar vermişti. Babamın boynunda ağabeyimin üzerine kendi elleriyle yazdığı bir karton asılıydı:<a id="GBS.0229.05"/> “Kokuşmuş ve İnatçı Bağımsız Çiftçi”. Omzunda toprak reformu sırasında verilen ahşap pulluğumuzu taşıyordu. Babamın beline kenevir ip bağlanmış, kenevir ipse diğer ucunda bir boğanın bağlı olduğu bir yulara bağlanmıştı. Despot toprak ağası Ximen Nao’nun yeniden hayata dönmüş haliydi bu boğa, yani sendin o! İstediğin zaman araya girip kaldığım yerden anlatmaya devam edebilirsin, bundan sonra<a id="GBS.0230.01"/> olanları anlatabilirsin yani. Benim anlattıklarımın bir insanın gözünden görünen dünya, sense bir boğanın gözlerinden görünen evreni anlatabilirsin. Senin anlattıkların belki de daha ilginç olur. Ne o, anlatmayacak mısın, öyleyse ben devam ederim. İriyarı bir boğaydın sen, çelik gibi boynuzların, geniş omuzların, güçlü kasların ve kötülük saçan parlak gözlerin vardı. Boynuzlarına yırtık pırtık<a id="GBS.0230.02"/> bir çift ayakkabı asılmıştı, bunu Sun ailesinin o lüks lambası dehası olan ufaklık yapmıştı, bunu yapma nedeni seni çirkin göstermekti, öyle yırtık pırtık ayakkabıların temsil ettiği üzere zina işleyen bir boğa gibi göstermeye filan çalışmıyordu seni. Jinlong denilen piç kurusu beni de herkesin önünde teşhir etmek istemişti ama kızıl püsküllü mızrağımla gözdağı vermiştim ona. Kim beni zorla geçit<a id="GBS.0230.03"/> törenine çıkarmaya cesaret ederse mızrağımı saplayıveririm, dedim ona. Jinlong çok şaşırdı tabii, benim gibi bir hayduda denk gelince kendini geri çekti. Babamın da benim gibi direnmesini isterdim, saman kesiciyi alıp ahırın önünde şöyle bir sallasa, kim olursa olsun kullanmaktan çekinmeyeceğini söylese, ağabeyim yumuşardı hemen. Ama babam daha yumuşak mizaçlı bir adamdı işte, o kartonu boynuna asarlarken<a id="GBS.0230.04"/> gıkını bile çıkarmadı. Boğanın da o boğa öfkesini göstermiş olmasını dilerdim, eğer göstermiş olsaydı kimse o yırtık pırtık ayakkabıları boynuzlarına takıp geçit töreninde yürütemezdi onu ama o da çok uysal davrandı.</p>
			<p>Pazarın tam orta yerinde yine tam da Tedarik ve Pazarlama Kooperatifi Lokantası’nın önündeki o boş alanda, ilçenin Altın Maymunun Yükselişi, Kızıl Muhafız Komutanı Anıran Eşek<a id="GBS.0230.05"/> Küçük Chang ve Ximen köyünün Altın Maymunun Yükselişi, Kızıl Muhafız Kolu Komutanı Küçük Anıran Eşek Jinlong, el sıkışıp birbirlerine birer devrim selamı çaktılar, gözlerinden kızıl ışınlar saçılıyor, kalpleri devrimin şevkiyle dalgalanıyordu, belki de o anda Çinli işçi, köylü ve Kızıl Ordu askerlerinden oluşan bir güç birliğinin Jinggang Dağı’nda Asya, Afrika ve Latin Amerika’ya kızıl bayrağı dikip<a id="GBS.0231.01"/> acı ve zorluk içinde yaşayan tüm proletar halkları bu kör kuyudan çıkarmak için yemin ettiklerini düşünüyorlardı. Bu iki Kızıl Muhafız Birliği ilçe ve köyü birbirine bağlıyordu. Kapitalizm yoluna baş koymuş olan o iki grup da Eşek Kaymakam Chen Guangdi’yi, Eşek Kamışı Sekreter Fan Tong’u, bir ineğin kalça kemiğini çalıp oynayan, sınıf düşmanı ve kapitalizm yoluna baş koymuş olan Hong Taiyue’yi<a id="GBS.0231.02"/> ve onun köpeği olan, bir toprak ailesinin cariyesiyle evlenmiş Huang Tong’u birbirine bağlıyordu. Kaçamak bakışlarla etrafı süzüp bakışlarına sinmiş gerici düşüncelerini yayıyorlardı çevreye. Eğin başınızı, başınızı yere eğin, eğin çabuk, Kızıl Muhafızlar onların başlarını bastırıp zorla yere eğdi, öyle yere eğdiler ki daha fazla eğilemezlerdi, yere eğilirlerken kıçları öyle havaya kalktı ki daha<a id="GBS.0231.03"/> yükseğe çıkamazdı, biraz daha eğilmeye zorlansalar yere diz çökeceklerdi ama bunun yerine saçlarından çekilerek ve boyunlarından tutularak yine havaya kaldırıldılar. Babam başını eğmeyi reddetmişti, Jinlong’la olan özel ilişkisinden dolayı Kızıl Muhafızlar ona dokunmadı bile. İlk konuşan Anıran Eşek oldu, lokantadan getirilen bir masanın üzerine çıktı. Anıran Eşek sol elini beline koydu, sağ eliyle<a id="GBS.0231.04"/> de havada çeşitli jestler yapıyordu, bazen bir süvari kılıcıyla bir şeyler kesiyor, bazen bir süngüyü bir şeye batırıyor, bazen yumruk yapıp sallıyor, bazen de judo hareketleri yapıyordu. Yaptığı her jest konuşmasının içeriğine, tonuna ve ritmine uyuyor, ağzının kenarından salyalar akıyordu, konuşması çok hırçın ve gaddarcaydı, içi boş şeyler söylüyordu, sanki birisi kış kabağına benzeyen, kırmızı<a id="GBS.0231.05"/> renkli, ucunda meme başı olan prezervatifleri tek tek şişirip havaya salmış da bu prezervatifler havada dans eder gibi uçuşurken birbirlerine çarpıp tuhaf sesler çıkarıyor, en sonunda da büyük bir patlama sesiyle infilak ediyorlardı. Gaomi Kuzeydoğu Bucağı tarihinin en ilginç olaylarından biri; bir hemşirenin patlatana kadar şişirdiği bir prezervatifle kendi gözünü yaralamasıdır. Anıran Eşek çok<a id="GBS.0232.01"/> yetenekli bir hatipti, konuşurken Lenin ve Mao Zedong’u taklit ediyordu. Özellikle sağ kolunu kırk beş derece açıyla kaldırıp başını geri atması ve çenesini çıkarıp bakışlarını uzaklara sabitlemesiyle çok iyi bir örnekti. “Sınıf düşmanlarına saldırın, saldırın, yeniden saldırın!” diye bağırırken Lenin’in yeniden doğmuş hali gibiydi, Lenin, “Lenin 1918’de”den fırlayıp Gaomi Kuzeydoğu Bucağı’na gelmiş<a id="GBS.0232.02"/> gibiydi sanki, kalabalık sanki boğazları bir kerpetenle kıstırılmış gibi sessizliğe büründü bir an, hemen ardından neşeli tezahüratlar başladı, okuryazar gençler, “Yaşasın!” cahillerse, “Hurra!” diye bağırıyordu, bu, “Yaşasın!” ve “Hurra!” nidaları Anıran Eşek için yapılmasa da Anıran Eşek kendini bilmez bir kendini beğenmişlikle şişirilmiş bir prezervatif gibi şişindi durdu. Kara kalabalığın<a id="GBS.0232.03"/> içinde alçak sesle küfredenler de vardı: “Bu piç kurusu hiç de hafife alınmamalı!” Bunu söyleyen özel bir okulda okumuş olan ihtiyar bir adamdı, okuyamadığı Çince karakter yoktu neredeyse, sık sık berbere gidip orada saç kestirenlere kibirli bir tavırla şöyle derdi: Eğer okuyamadığınız bir karakter varsa bana sorun yeter, eğer okuyamazsam berber paranızı ben öderim. Birkaç ortaokul öğretmeni onu<a id="GBS.0232.04"/> sınamak için sözlükten çok nadir kullanılan birkaç karakter gösterip sorsalar da ihtiyarı yanıltamamışlardı bir türlü. Öğretmenlerden biri bir karakter uydurdu, bir yuvarlak çizip yuvarlağın ortasına bir nokta koyduktan sonra bu hangi karakter, diye sordu, ihtiyar sırıtıp bu mu zor, dedi, beni zorlayamadın bile, bu karakter peng diye okunur, kuyuya atılan bir taşın çıkardığı sestir, dedi. Faka bastın<a id="GBS.0232.05"/> işte, dedi öğretmen, bunu ben kendim uydurmuştum. Bütün karakterler, dedi ihtiyar, ilk başlarda birileri tarafından uydurulmuştur. Öğretmen ne diyeceğini bilemeyince ihtiyarın yüzüne muzaffer bir ifade yerleşti hemen. Anıran Eşek konuşmasını bitirince Küçük Anıran Eşek masaya sıçrayıp konuşmaya başladı ama konuşması selefinin kötü bir parodisi gibiydi.</p>
			<p>Boğa Ximen, şimdi de pazaryerindeki o<a id="GBS.0233.01"/> unutulmaz günde senin yaptıklarından bahsedeceğim biraz.</p>
			<p>Başlarda çok uysal bir halde adım adım babamın arkasında ilerliyordun ama senin o görkemli duruşun ve itaatkâr tutumun çok tuhaf geldi insanlara, özellikle de bana. Sen kanı kaynayan bir boğaydın ve geçen yıl ve aylarda olağanüstü bir performans sergilemiştin, o zaman senin içinde bir yerlerde Ximen Nao’nun o kibirli ruhuyla o meşhur<a id="GBS.0233.02"/> eşeğin parlak anılarının gizlendiğini bilseydim eğer, beni daha büyük bir hayal kırıklığına uğratacaktın. Direnmen gerekirdi, pazarı birbirine katmalıydın, bu karnavalın en önemli kahramanı olmalıydın, tıpkı İspanya’da yapılan boğa güreşlerinde arenaya çıkan o boğalar gibi. Yapmadın ama, başını yere eğmiş, boynuzlarında o utanç sembolü yırtık pırtık ayakkabı eskileriyle öylece geviş getiriyordun<a id="GBS.0233.03"/> hiç acele etmeden, karnından gurultular yayılıyordu. Bu böyle devam etti sabahın erken saatlerinden öğleye, soğuktan sıcağa kadar, güneş ışınları ortalığı kavuruyor, Tedarik ve Pazarlama Kooperatifi Lokantası’ndan haşlanmış çörek kokuları yükseliyordu. Üzerinde eski püskü pamuklu bir ceket olan, bir ayağı topal, bir gözü kör genç bir adam ardında göreni bir daha baktıran sarı bir köpekle birlikte<a id="GBS.0233.04"/> pazarda ilerliyordu. İyi bilinen bir köpek katiliydi bu çocuk, aşırı fakir bir aileden geliyordu, yetimdi ve hükümet tarafından okula yazdırılmıştı ama okuldan çok nefret ediyordu, parlak bir geleceği kendi elleriyle mahvetmişti işte, okuyacağına ölmeyi tercih ederdi, aylak aylak dolaşabileceği tam bir özgürlüğü seçmişti, kendini düzeltmek adına hiçbir adım atmak istemediğinden ötürü partinin de bu<a id="GBS.0233.05"/> konuda yapabileceği hiçbir şey yoktu. Köpek öldürüp etini satardı para için, hayatın tadını çıkarıyordu işte, o zamanlar ferdî kasaplık yapmak yasadışıydı, ister domuz, ister köpek kasaplığı olsun et ticareti hükümetin tekelindeydi ama hükümet bu köpek kasabı çocuk için bir delik açmıştı ağında, nasıl bir hükümet olursa olsun her hükümet böyle kişilere hoşgörüyle yaklaşırdı. Bu çocuk köpek milletinin<a id="GBS.0234.01"/> doğal bir düşmanıydı sanki, boyu bosu yoktu pek, eli ayağı da hızlı değildi, üstelik gözü de iyi görmüyordu, bir köpeğin onu parçalara ayırması hiç de zor bir iş değildi ama onu gören her köpek ister bir koyun kadar yumuşak başlı ya da ister bir kaplan gibi vahşi olsun onu görür görmez kuyruğunu bacaklarının arasına sıkıştırıp dertop olurdu, gözlerinde korku dolu bir ifade ve yalvaran bir sesle<a id="GBS.0234.02"/> havlamaya başlar, hiç karşı koymadan boyunlarına bir ip geçirmesine ve kendilerini bir ağacın çatalına asmasına izin verirlerdi, sonra boynuna ip geçirilmiş köpekleri sürüye sürüye taş bir köprünün altında yaşayıp çalıştığı deliğe götürürdü canlı canlı derilerini yüzmek için, ardından köpekleri nehir suyuyla temizleyip parçalara ayırırdı, parçaları bir kazana attıktan sonra ateşin altını çırayla<a id="GBS.0234.03"/> besler, ateş iyice alevlenince su da kaynamaya başlar, delikten dışarıya doğru yoğun bir duman tabakası süzülür, nehrin etrafını hoş bir et kokusu kaplardı...</p>
			<p>Birden esmeye başlayan şeytani bir rüzgâr kızıl bayrakları vahşi bir şekilde dalgalandırdı, rüzgârın şiddetinden bayrak direklerinden biri kırılınca bayrak havalanıp havada kısa süre dans ettikten sonra boğanın kafasına iniverdi, o zaman<a id="GBS.0234.04"/> deliriverdin işte, tam da bunu bekliyordum dört gözle, pazara çıkacak şamatayı izlemek için gelen kalabalık da bunu bekliyordu dört gözle, bu ucuz komediye böyle şenlikli bir son yakışırdı zaten.</p>
			<p>Önce kafanı sağa sola sallamaya başladın üzerine yapışmış bayraktan kurtulmak için, kafana kızıl bir bayrak sarıp güneşe bakmanın nasıl bir şey olduğunu biliyorum ben, alabildiğince geniş, kan kırmızı<a id="GBS.0234.05"/> bir okyanus ve güneş bu kan kırmızı okyanusun içine batıyor gibidir, dünyanın sonu geldi sanmıştım ben. Ben bir boğa olmadığımdan ötürü kafanda kızıl bir bayrak varken senin neler hissettiğini tahmin bile edemem ama hareketlerinin şiddetinden senin çok korkmuş olduğunu çıkardım. Senin o çelik boynuzlarının uçları tıpkı güreşçi bir boğanınkiler gibiydi, eğer uçlarına birer sivri bıçak bağlanmış<a id="GBS.0235.01"/> olsaydı kalabalığı kırıp geçirir, kurtulanları da bir güzel kovalardın. Kafanı ve kuyruğunu o kadar sallamana rağmen bayrak bir türlü düşmek bilmedi boynuzlarından, iyice paniklemiştin, körlemesine koşturmaya başladın, yuların babamın beline bağlıydı, iki yüz elli kilo ağırlığında, üzerinde bir gram bile fazlalığı olmayan, dört yaşında, gençliğinin baharını yaşayan çok güçlü bir boğaydın ve sen,<a id="GBS.0235.02"/> onu peşinde sürüklerken bir kedinin kuyruğuna bağlanmış bir fare gibi duruyordu babam. Boğa peşinde babamı sürükleyerek üstlerine doğru atılınca kalabalıktan korku dolu çığlıklar ve ulumalar yükseldi. Ağabeyim o sırada hayatının en iyi konuşmasını yapsa da kimse durup da onu dinlemezdi. Dediğim gibi insanlar oraya, çıkacak şamatayı izlemek için gelmişlerdi, senin devrimci veya karşıdevrimci olman<a id="GBS.0235.03"/> kimsenin umurunda bile değildi. “Bayrağı kafasından indirin!” diye bağırdı biri. Ama aralarında bunu yapmaya cesareti olan ya da buna gönüllü olabilecek biri var mıydı ki! Bayrak kafandan indirilince o güzelim oyun da son bulacaktı. İnsanlar saklanacak bir yer bulmak için koştururken istemeden de olsa birbirlerine giriyordu o kalabalıkta; yaşlı kadınlar ağlıyor, çocuklar bağırıyordu, hay anasını,<a id="GBS.0235.04"/> yumurtalarımı kırdın! Çocuğumun üzerine basıyorsun! Kâsemi kırdınız sizi piç kuruları! Kısa bir süre önce gökten yabankazları düştüğü zaman insanlar dört bir yandan koşup alanın ortasında toplanmıştı, şimdiyse üzerlerine gelen boğayı görünce sağa sola koşturup onun önünü açıyorlardı, birbirlerinin üzerine çıkmaya da başladılar, kimi duvara doğru koşturup arada sıkışınca kek gibi düzleşti kimi de<a id="GBS.0235.05"/> kasap tezgâhlarına doğru koştururken kendilerini o çok pahalı domuz etleriyle birlikte yere yapışmış buldu, kiminin ağzına çiğ et bile girdi. Boğanın boynuzları birinin kaburgalarına saplandı, bir domuz yavrusu da toynakları altında ezildi. Kasaplardan biri, komünün kasap birliğinden olduğu gibi böylesine bir acımasızlıkla imparatorluk ailesinin bir üyesi de olabilirdi, işte o, eline aldığı bir satırı<a id="GBS.0236.01"/> boğanın kafasına doğru savurdu, büyük bir çatırdama duyuldu, satır darbenin etkisiyle havalanırken kesilmiş olan boynuzun yarısı yere düştü. Bu fırsatı kaçırmayan kızıl bayrak da boğanın boynuzlarından aşağıya kayıverdi hemen. Boğa şaşkınlıktan neredeyse donup kalmıştı, olduğu yerde durdu, ağır ağır soluyor, karnı inip şişiyor, ağzından köpükler çıkıyordu, gözleri kan çanağına dönmüştü, kesilmiş<a id="GBS.0236.02"/> boynuzundan şeffaf ve yer yer kan içeren bir sıvı süzülüyordu, bu sıvı boğa özüydü, daha çok “boğa boynuzu özü” diye bilinir, söylendiğine göre çok güçlü bir afrodizyak etkisi varmış, Hainan Adası’ndaki hindistancevizi çekirdeğinden on kat daha güçlü bir afrodizyakmış. Kızıl Muhafızlar tarafından açığa alınmış eski bir Eyalet Parti Komitesi üyesi olan yozlaşmış bir otorite figürü, saçlarına çoktan<a id="GBS.0236.03"/> ak düştüğü halde yirmili yaşlarında genç bir kızla evlenmiş, erkekliği kalkmadığından ötürü etrafta bir çare soruşturmuş, aldığı cevapsa boğa boynuzu özü olmuş. Adam, elinin altındaki bütün uşakları ilçe ve eyalete ait tarım çiftçiklerine gönderip oralardaki çiftçileri bütün hadım edilmemiş ve henüz çiftleştirilmemiş boğalarını gizli bir yere sürmeye zorlamış, boğaların boynuzları kesilip içindeki<a id="GBS.0236.04"/> özler çekilmiş, boynuzlar un ufak edilip üst düzey bir yetkili olan patronlarına gönderilmiş, sonuçta adamın saçları kuzgun karasına dönüşmüş, kırışıklıkları kaybolmuş, erkeklik organı çarpık namlulu bir makineli tüfek gibi şahlanıp binlerce kadını hasır dürer gibi biçivermiş.</p>
			<p>Babama geri dönecek olursam onun yaraları daha tam anlamıyla iyileşmemişti, ilk başta her şeyi kırmızı bir bulanıklıkta<a id="GBS.0236.05"/> görüyordu, başına bu olay da gelince yeri göğü şaşmış ve nerede olduğunu bilmez bir duruma düşmüştü, tek yapabildiği şey boğanın peşinde paldır küldür koşturmaktı, sonunda bundan da vazgeçti, dertop olup kollarını başının etrafına sardı, işlemeli bir top gibi boğanın arkasında yuvarlanıyordu artık. Neyse ki üzerinde içi pamukla doldurulmuş kapitone bir palto vardı, palto darbelere dayanaklı<a id="GBS.0237.01"/> olduğundan büyük bir hasar görmedi. Boğa, boynuzu kesildiğinde bir an durduğu sırada babam ayağa kalkmak için bile vakit kaybetmeden belindeki kenevir ipi çözdü hemen, böylece eğer boğa yine koşmaya başlarsa bu kez peşinden sürüklenmeyecekti. Ama babam yerdeki yarım boynuzu ve boğanın başının durumunu görünce öyle bir çığlık attı ki neredeyse kendinden geçiyordu. Çünkü babam daha önce de söylemişti<a id="GBS.0237.02"/> bunu, boğa onun tek ailesiydi. Sevdiği biri böyle bir zarar görünce nasıl endişelenmesindi babam, nasıl içi acımasın, nasıl öfkelenmesindi? Sonra domuz kasabı Zhu Jiujie’yi gördü babam: Onun o parlak kırmızı, ışıl ışıl parlayan şişman yüzüne baktı, bütün Çin halkının midelerinin yağ eksikliği çektiği o dönemde, sadece memurların ve onun gibi domuz kasaplarının yüzleri böylesine bir parlaklıkla ışıldıyordu,<a id="GBS.0237.03"/> sadece onlar böylesine kendini beğenmiş ve böylesine muzafferane bir tavırla hayatın tadını çıkarabiliyorlardı, bağımsız bir çiftçi olan babam halk komününün işleriyle ilgilenmezdi bile ama komünün domuz kasabı olan bu adam bizim boğanın boynuzunu kesince babam haykırıverdi birden: Ah boğacığım benim – hemen ardından da kendinden geçti! Eğer o sırada bayılmasaydı, babamın yapacağı ilk<a id="GBS.0237.04"/> işin domuz kasabının o ağır mı ağır satırını yerden alıp tüm gücüyle kasabın o şişman ve koca kafasına doğru savurmak olacağını biliyordum ve bu büyük bir felaketle sonuçlanırdı. Babam iyi ki bayılmıştı yani. Babam bayılmıştı ama boğa cin gibi ayıktı. Boynuzunun kesilmesinin bir boğa için ne kadar acı verici bir şey olduğunu siz düşünün artık. Önce böğürdü, ardından başını eğip tüm gücüyle o şişman<a id="GBS.0237.05"/> kasaba doğru atıldı. O sırada dikkatimi çeken şey boğanın karnının hemen altında duran yaklaşık olarak yirmi santim uzunluğundaki kıl demeti oldu, kurt tüyünden yapılmış bir yazı fırçasını andırıyordu bu, sanki bir mührün üzerine Çince karakterler kazıyormuş gibi sağa ve sola, aşağı ve yukarı hareket ediyordu. Gözlerimi o sihirli yazı fırçasından alınca boğanın bükülmüş kafasını gördüm, o tek kalmış<a id="GBS.0238.01"/> çelik boynuzunu Zhu Juijie’nin şişman karnına sapladı. Sürekli hareket ettiğinden ötürü boynuzu sapına kadar batmamıştı, sonra kafasını etten bir dağ gibi yukarıya kaldırınca Zhu Jiujie’ nin midesinde açılmış delikten pirinç sarısı yağlar fışkırmaya başladı.</p>
			<p>Kalabalık dağıldıktan sonra ancak kendine gelebildi babam. Babamın kendine geldikten sonra yaptığı ilk şey satırı eline alıp tek boynuzlu<a id="GBS.0238.02"/> boğasını korumak oldu, hiçbir şey söylemedi ama gözlerindeki kararlı bakışlar etrafını sarmış olan Kızıl Muhafızlar’a çok açık bir mesaj veriyordu: Beni öldürmeden boğayı alamazsanız! Zhu Jiujie’nin etrafa saçılmış yağları Kızıl Muhafızlar’a bu adamın yaptığı kötülükleri ve zalimlikleri hatırlatmıştı, gördükleri karşısında bundan daha mutlu olamazlardı. Babam bir elinde satır, diğerinde boğanın<a id="GBS.0238.03"/> yularıyla, bir mahkûmu infaz alanından kurtarmış bir kahraman edasıyla adım adım eve doğru ilerledi boğayla birlikte. Bu sırada parlak güneş ışıkları çoktan geri çekilmiş ve gri bulutlar kaplamıştı göğü, kar taneleri kuzeyden gelen hafif bir esinti eşliğinde gökte uçuşurken Gaomi Kuzeydoğu Bucağı’nın o büyük toprağının üzerine düşüyordu.</p>
			 
			</article>
		<div style="display:none;"><a id="GBS.0238.04"/></div><div style="display:none;"><a id="GBS.0238.05"/></div><section class="si-footnotes" epub:type="footnotes">
		<aside class="si-footnote" epub:type="footnote" id="f34"><a class="si-backref" href="#ref_f34">34</a><span class="si-footnote-text">. Kültür Devrimi sırasında suçlulara verilen genel bir isim. (Ç.N.)</span></aside>
		<aside class="si-footnote" epub:type="footnote" id="f35"><a class="si-backref" href="#ref_f35">35</a><span class="si-footnote-text">. 1912’de Sun Yat-sen tarafından kurulmuş olan Çin Nasyonal Partisi. (Ç.N.)</span></aside>
		</section>
  <div style="display:none;"><a id="GBS.0238.06"/></div></body>
</html>