<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Yaşanmayan Zaman</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:3c170f45-7f95-f3ed-3843-39528d33ab4e"/>
	</head>
	<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0336.01"/></div>
    <section>
		<h1 class="date">27 Eylül, Salı</h1>
		<p>Akşam, 08.30. Kapıcı kadın, “Mösyö Delarue!” diye bağırdı. “Ne sürpriz! Sizi sekiz günden önce beklemiyorduk.”</p>
		<p>Mathieu gülümsedi. Görünmeden geçmek isterdi, ama anahtarı kadından almak zorundaydı.</p>
		<p>”Askere gitmiyorsunuz ya?”</p>
		<p>”Ben mi?” dedi Mathieu. “Hayır.”</p>
		<p>”Eh! Neyse! Neyse! Bu iş hep vaktinden önce gelir çünkü adama. Ortalığın hali de... Siz gittiğinizden beri<a id="GBS.0336.02"/> epeyi bir şeyler oldu değil mi? Savaş olacak mı dersiniz?”</p>
		<p>Mathieu, “Bilmem, Madam Garinet,” dedi. Sonra telaşla sordu: “Mektup var mı bana?”</p>
		<p>Madam Garinet, “Gelenlerin hepsini arkanızdan yolladım,” dedi. “Dün bir tane gelmişti, onu da yolladım, Juan-les-Pins’e: Keşke geleceğinizi haber etseydiniz. Sonra... ha, durun durun! Bu sabah bir mektup geldi sahi. Bakın.”</p>
		<p>Uzun, gri bir zarf uzattı.<a id="GBS.0336.03"/> Mathieu aldı, Daniel’in yazısını tanıdı. Okumadan cebine soktu.</p>
		<p>Kapıcı kadın, “Anahtarı istiyorsunuz, değil mi?” dedi. “Ah! Ah! Böyle habersiz gelmeniz çok kötü oldu. Odanızı temizlerdim hiç olmazsa. Panjurları bile açmamıştım.”</p>
		<p>Mathieu anahtarı aldı.</p>
		<p>“Önemi yok Madam Garinet,” dedi, “hiç önemi yok. Hayırlı geceler.”</p>
		<p>Ev bomboştu. Dışarıdan Mathieu bütün panjurların kapalı olduğunu<a id="GBS.0336.04"/> görmüştü. Yaz için merdivenin halısını kaldırmışlardı. Birinci kat apartmanın kapısından ağır adımlarla geçti.</p>
		<p>Her zaman bu kapının ardından çocuk sesleri duyulur, çoğu geceler Mathieu yeni doğan bebeğin ağlamalarını duymamak için başını yastığın altına sokardı. Şimdi odalar, kapalı panjurların ardında karanlık ve insansızdı. Tatil! Tatil! Ama içinden, “Savaş!” diye düşünüyordu. Savaştı bu,<a id="GBS.0336.05"/> bu şaşırmış, kalakalmış tatil, savaştı; kimi için kısalıvermiş, kimininki uzamış bu kaygılı tatil. İkinci katta bir kadın oturuyordu, birinin metresiydi, lavantasının kokusu kapısının altından dışarı sızar, ta çatı katına kadar yükselirdi. Şimdi Biarritz’de olmalıydı, sıcakla ve duyduğu haberlerin kaygısıyla bunalmış, büyük, pahalı bir oteldeydi herhalde. Üçüncü kata vardı, anahtarını kilide soktu.<a id="GBS.0337.01"/> Altında, üstünde, taşlar, sessizlik, gece. Karanlığa girdi. Valiziyle pardösüsünü karanlığa koydu: Hol toz kokuyordu. Karanlıkla sarmaş dolaş, kolları bedenine yapışık, hareketsiz, bir an durdu, sonra ani bir hareketle elektrik düğmesini çevirdi, yürüdü, kapıları arkası sıra ardına kadar açık bırakarak bütün odaları dolaştı; çalışma odasında, mutfakta, banyoda, yatak odasında bütün elektrikleri<a id="GBS.0337.02"/> yaktı. Bütün ampuller yanıyordu şimdi ve odadan odaya, maden beyazı bir ışık halinde bir doğru akım gidip gelmeye başlamıştı. Yürüdü, yatağının yanında durdu.</p>
		<p>Biri bu yatakta yatmıştı. Çarşaflar kocaman bir halat gibi bükülmüştü, yastık yüzü buruşuktu, kirliydi, yatağa çörek kırıntıları dökülmüştü. Biri: ben! “Bu yatakta ben yattım,” diye düşündü. Ben, son kez 15 Temmuz’da, ben yattım burada.<a id="GBS.0337.03"/> Ama şimdi yatağa tiksintiyle bakıyordu: Eski uykusu çarşafların kıvrımları arasında soğumuştu, şu anda var olan bir başkasının uykusuydu. Bu yatakta uyuyamayacağım.</p>
		<p>Döndü, çalışma odasına girdi; tiksinti inatla peşinde dolaşıyordu: şöminenin rafında kirli bir bardak. Masanın üzerinde, bronz yengecin yanında ucu kopmuş bir sigara: Kurumuş, gevşemiş kıtık gibi hışırdıyordu tütün. Sigaranın ortasına<a id="GBS.0337.04"/> bastı, parmağının altında kuru bir yaprak çıtırtısı duydu. “Bu sigarayı ne zaman kopardım acaba?” diye düşündü. Kitaplar, Arbelet’den bir cilt, Martineau’dan bir cilt, Lamiel, Lucien Leuwen, egotizm anıları. Biri Stendhal hakkında bir inceleme yazısı yapmayı tasarlamıştı. Kitaplar oradaydı, orada kalmıştı ve tasarı şaşkın, ürkek, madde haline gelmişti. 38 Mayıs’ı: Stendhal hakkında inceleme<a id="GBS.0337.05"/> yazısı yapmak ahmakça bir iş değildi o zaman. Bir madde. Kirli beyaz örtüler gibi, örtülere oturmuş toz gibi herhangi bir madde. Bulanık, hareketsiz, kıpırtısız bir madde, içine sokulunması olanaksız bir varlık. <em>Benim tasarım.</em></p>
		<p>Camın saydamlığı üzerinde donuk lekelerle çöreklenip kalan içme tasarısı, sigara içme, yazı yazma tasarısı, tasarı, tasarı, adam her yana tasarılarını bırakmıştı. Adamın<a id="GBS.0338.01"/> akşamları oturduğu şu yeşil deri koltuk vardı. Akşamdı şimdi: Mathieu koltuğa baktı, sonra bir sandalyenin ucuna oturdu. “Koltukların baştan çıkarır adamı.” Bir ses, çok da uzak olmayan geçmişte öyle demişti: Koltukların baştan çıkarır adamı. Divanda, gencecik bir sarışın kız, öfkeyle buklelerini savurmuştu. Ve o sırada adam bukleleri şöylece bir görüyor, sesleri şöylece, baştan savma duyuyordu:<a id="GBS.0338.02"/> Buklelerin ve seslerin ötesinde, kendi geleceğini görüyor, duyuyordu. Ve adam, o yalancı, ihtiyar geleceğini peşi sıra sürükleyerek gitmişti: Varlıklar soğumuştu, donmuştu, oradaydı, orada duruyordu, eşyanın üzerinde incecik bir yağ tabakası halinde birikmişti, sesler göz hizasında boşlukta asılı, dalgalanıyordu: Tavana kadar yükselmişti, sonra aşağı dökülmüştü, ortada, havada, dalgalanıyordu.<a id="GBS.0338.03"/> Mathieu kendini bir şeylere karşı saygısızca hareket etmiş hissetti, pencereye doğru yürüdü, panjurları açtı. Gökte gündüzden bir tutam aydınlık kalmıştı, orta malı bir aydınlık, serin havayı içine çekti.</p>
		<p>Daniel’in mektubu. Mektubu almak için elini uzattı, sonra bıraktı, eli tekrar demir parmaklığın üzerine düştü. Daniel bir haziran gecesi bu sokaktan yürüyüp gitmişti, bu sokak lambasının altından<a id="GBS.0338.04"/> geçmişti; adam pencereye, demir parmaklığa yaslanmış, onu gözleriyle ta köşeye kadar kovalamıştı. Daniel işte o adama yazmıştı mektubunu. Mathieu mektubu okumak istemiyordu. Birden arkasına döndü, yepyeni, acı bir sevinçle çalışma odasına baktı. Hepsi oradaydılar, hepsi, buraya hapsedilmiş, ölmüş, Marcelle, İviç, Brunet, Boris, Daniel. Buraya gelmişler, yakalanmışlar ve burada kalmışlardı.<a id="GBS.0338.05"/> İviç’in öfkeleri, Brunet’nin azarlayan, iyi niyetli öğütleri, Mathieu bütün bunları, On Altıncı Louis’nin ölümünü hatırladığı gibi hatırlıyordu, aynı ilgisizlikle. Bütün bunlar yeryüzünün geçmişiyle ilgili şeylerdi, Mathieu’nunkine değil. Mathieu’nun geçmişi yoktu.</p>
		<p>Panjurları kapadı, yürüdü, bir an kararsız, düşündü, sonunda, elektriği açık bırakmaya karar verdi. Yarın sabah gelir valizimi<a id="GBS.0339.01"/> alırım. Sokak kapısını onların, içeridekilerin üzerine kapadı, merdiveni indi. Hafif! Bomboş, hafif! Orada, yukarıda, elektrik akımları bütün gece ölmüş yaşamını aydınlatacaktı.</p>
		<p>Lola, “Ne düşünüyorsun?” diye sordu.</p>
		<p>“Hiç,” dedi Boris.</p>
		<p>Plajda oturuyorlardı. Lola bu gece gazinoda şarkı söylemiyordu, bir gala vardı çünkü. Önlerinden bir kadınla bir adam gelip geçmişti, sonra bir asker. Boris<a id="GBS.0339.02"/> askeri düşünüyordu.</p>
		<p>Lola sabırsız bir sesle, “Hadi, uslu uslu yanıt ver,” dedi, “ne düşünüyorsun, söyle.”</p>
		<p>Boris omuz silkti, “Şimdi önümüzden geçen askeri düşünüyordum,” dedi.</p>
		<p>Lola şaşkın, “Ha!” dedi. “Eee, peki ne düşünüyordun?”</p>
		<p>“İnsan bir askeri düşünürken, ne düşünür?”</p>
		<p>Lola, “Boris,” diye inledi. “Neyin var senin? Öyle tatlı, öyle yumuşaktın ki. Şimdi yeniden eski Boris oluyorsun.<a id="GBS.0339.03"/> Bütün gün iki laf konuşmadın benimle.”</p>
		<p>Boris yanıt vermedi, askeri düşünüyordu. Düşünüyordu: “Şanslı adam. Benim daha sürüklenecek bir yılım var.” Bir yıl: Paris’e dönecekti, Montparnasse Bulvarı’nda, Saint-Michel Bulvarı’nda dolaşacaktı, hep ezbere bildiği yerlerdi buraları, Dôme’a gidecekti, Coupole’a gidecekti, her gece Lola’da yatacaktı. Mathieu’yu görebilsem iyiydi, ama Mathieu cepheye<a id="GBS.0339.04"/> gitmiş olacak. Birden, “Ya diplomam?” diye düşündü. Çünkü, bütün bunlar yetmezmiş gibi bir de o soğuk şaka vardı: o mahut yüksek öğretim diploması! Babası diplomayı alsın diye mutlak ısrar edecekti, tutturacaktı; Boris, “Renouvier bellek konusunda ne düşünürdü ya da Maine de Biran alışkanlıklar hakkında ne dedi,” diye kafa yoracaktı boşuna. “Hepsi neden komedi oynuyorlar sanki?” diye düşündü. Onu<a id="GBS.0339.05"/> savaş için yetiştirmişlerdi, bu onların hakkıydı, ama şimdi tutmuş diploma alsın diye zorluyorlardı, sanki önünde barış içinde geçecek upuzun bir ömrü varmış gibi. Çok keyifli olacaktı doğrusu: Bir yıl kütüphanelere gidecekti. Maine de Biran’ın Tisserand Yayınları arasında basılmış kitaplarını okur gibi yapacaktı, notlar alıyormuş gibi yapacaktı, sınava hazırlanıyormuş gibi yapacaktı ve bu arada<a id="GBS.0340.01"/> kendisini bekleyen gerçek sınavı düşünmekten vazgeçmeyecekti, durmadan onu düşünecekti, durmadan korkacak mı, yoksa dişini sıkıp işin altından kalkabilecek mi diye düşünecekti. Lola’ya kötü gözlerle bakarak, “Şu karı olmasaydı,” diye düşündü, “ben şimdiden giderdim, gönüllü giderdim, ama ne güzel bir oyun olurdu bu onlara.”</p>
		<p>Lola korkuyla, “Boris!” diye haykırdı. “Nasıl bakıyorsun bana öyle?<a id="GBS.0340.02"/> Beni sevmiyor musun artık?”</p>
		<p>Boris, dişlerini sıkarak, “Aksine,” dedi. “Seni ne kadar sevdiğimi bilemezsin. Hayal bile edemezsin.”</p>
		<p>İviç başucundaki lambayı yakmış, çırılçıplak, yatağa uzanmıştı. Kapıyı açık bırakmıştı, koridoru gözlüyordu. Tavanda aydınlık bir halka vardı ve odanın her yanı masmaviydi. Masanın üstünde mavi bir sis dalgalanıyordu, oda limon, çay ve sigara dumanı kokuyordu.</p><div style="display:none;"><a id="GBS.0340.03"/></div>
		<p>Koridorda bir hışırtı oldu, kocaman bir gölge sessizce kapının önünden geçti.</p>
		<p>İviç, “Hey!” diye bağırdı.</p>
		<p>Babası başını çevirdi ve ayıplayan gözlerle baktı.</p>
		<p>“İviç, kaç kez rica ettim sana: Ya giyin, ya kapını kapat!”</p>
		<p>Adam hafifçe kızarmıştı ve sesi her günkünden daha ahenkliydi.</p>
		<p>“Hizmetçi geliverir...”</p>
		<p>İviç heyecansız bir sesle, “Hizmetçi çoktan yattı,” dedi. “Seni gözlüyordum.<a id="GBS.0340.04"/> Geçerken o kadar az gürültü ediyorsun ki: Duymayıveririm diye korktum. Arkanı dön!”</p>
		<p>Mösyö Serguine döndü, İviç kalktı, sabahlığını sırtına geçirdi. Babası, kapının önünde, dimdik sırtıyla duruyordu. İviç onun atletik yapılı omuzlarına, ensesine baktı, sessizce gülmeye başladı.</p>
		<p>“Bakabilirsin.”</p>
		<p>Adam yüzünü dönmüştü şimdi. İki-üç kez derin derin soluk aldı, sonra yüzünü buruşturdu.</p>
		<p>“Çok<a id="GBS.0340.05"/> sigara içiyorsun.”</p>
		<p>“Sinirden,” dedi İviç.</p>
		<p>Adam susuyordu. Lamba iri, kemikli yüzünü aydınlatmıştı. İviç baktı, onu güzel buldu. Dağ gibi, Niagara Çağlayanı gibi güzel.</p>
		<p>Sonunda adam, “Gidip yatacağım,” dedi.</p>
		<p>İviç yalvardı:</p>
		<p>“Ah, yok, gitme baba: Radyo dinlemek istiyorum ben.”</p>
		<p>Mösyö Serguine, “Ne?” dedi. “Daha neler! Bu saatte... ne oluyoruz?”</p>
		<p>İviç bu itiraza aldırış etmedi:<a id="GBS.0341.01"/> Babasının her gece saat on birde usulca odasından çıkıp çalışma odasına gittiğini, radyoda haberleri dinlediğini biliyordu. Doksan kilosuna karşın uçarmış gibi hafifti adam.</p>
		<p>“Sen istiyorsan otur tek başına dinle,” dedi. “Ben sabah erken kalkacağım.”</p>
		<p>İviç ağlamaklı bir sesle, “Ama ben o radyoyu ayarlamasını bilmiyorum ki,” diye sızlandı.</p>
		<p>Babası gülmeye başladı:</p>
		<p>“Hahaha! Hahaha!”</p>
		<p><a id="GBS.0341.02"/>Sonra ciddileşerek sordu:</p>
		<p>“Müzik mi dinleyecektin? Ama annen uyuyor?”</p>
		<p>İviç öfkeyle, “Müzik dinlemeyeceğim baba,” dedi, “müzik dinleyemem ki. Şu kahrolası savaş ne oluyor, onu öğrenmek istiyorum.”</p>
		<p>“Gel öyleyse.”</p>
		<p>İviç babasının arkasında çalışma odasına indi, ayakları çıplaktı. Serguine radyoya eğilmişti, ince uzun, güçlü elleriyle düğmeleri öylesine ustalıkla hareket ettiriyordu ki,<a id="GBS.0341.03"/> İviç içinin burkulduğunu hissetti, geçmiş yakınlıklarına tuhaf bir hasret duymuştu birden. İviç on beş yaşındayken, hiç ayrılmazlardı birbirlerinden, hep birlikte dolaşırlardı; Madam Serguine kıskançtı çok; Mösyö Serguine, İviç’i bir lokantaya götürdüğü zaman kızı karşısına oturturdu, yemekleri İviç ısmarlardı; garsonlar ona, “Madam!” derlerdi, kız hoşlanır, gülerdi, Mösyö Serguine gösterişli adamdı,<a id="GBS.0341.04"/> zengindi de herhalde. Bir asker marşının son kuplesi duyuldu, sonra bir Alman sinirli bir sesle konuşmaya başladı.</p>
		<p>İviç, suçlandırır gibi, “Baba,” dedi, “Almanca bilmiyorum.”</p>
		<p>Adam bön bir ifadeyle baktı, İviç, “Mahsus yapıyor,” diye düşündü.</p>
		<p>“Bu saatte en son haberleri verirler.”</p>
		<p>İviç, arada anlamını bildiği <em>Krieg</em><a class="si-noteref" epub:type="noteref" href="#f15" id="ref_f15">15</a> sözcüğünü duyabilir miyim diye dikkatle dinlemeye koyuldu. Alman sustu<a id="GBS.0341.05"/> ve orkestra yeni bir marş çalmaya başladı; İviç’in kulakları parçalanıyordu, ama Mösyö Serguine sonuna kadar dinledi: O askerî müzikten nefret ediyordu.</p>
		<p>İviç, korkuyla, “Eeey?” dedi.</p>
		<p>“Çok kötü,” dedi Mösyö Serguine. Ama söylediğine dikkat etmiş görünmüyordu.</p>
		<p>“Ah!” dedi İviç. “Çeklerin yüzünden, değil mi?” Boğazı kurumuştu.”</p>
		<p>“Evet.”</p>
		<p>Hırsla, “Nefret ediyorum Çeklerden,” dedi. Bir<a id="GBS.0342.01"/> an düşündü, sonra, “Ama,” dedi, “bir ulus savaşmak istemezse, zorla savaştırmazlar ya onu?”</p>
		<p>Mösyö Serguine sertçe, “Çocuksun, İviç,” dedi.</p>
		<p>“Ya,” dedi İviç. “Ya, evet, çocuğum ya.”</p>
		<p>Babasının Almancayı kendisinden daha iyi anladığından kuşkulanmaya başlamıştı.</p>
		<p>“Başka haber yok mu?”</p>
		<p>Mösyö Serguine tereddüt etti.</p>
		<p>Geldim diye öfkesinden kuduruyor, küçük akşam eğlencesini berbat ettim<a id="GBS.0342.02"/> çünkü. Mösyö Serguine sırlara bayılırdı: Kıyı kıyı saklanan altı valizi, sıkı sıkıya kilitli iki sandığı vardı, ara sıra yalnızken, valizlerini, sandıklarını açar, karıştırırdı. İviç içi sevecenlikle yumuşayarak baktı, onu o kadar sevimli bulmuştu ki, neredeyse açılacak, korkularını söyleyecekti ona.</p>
		<p>Adam, istemeye istemeye, “Az sonra Fransızca haberleri dinleyeceğiz,” dedi.</p>
		<p>Uçuk renkli<a id="GBS.0342.03"/> gözlerini kızın gözlerine çevirmişti, İviç babasının kendisi için mi hiçbir şey yapamayacağını anladı, yardım edemezdi ona. Yalnızca sormakla yetindi:</p>
		<p>“Savaş olursa, ne olur?”</p>
		<p>“Fransızlar kaybeder savaşı.</p>
		<p>“Pöf! Almanlar Fransa’ya mı girer yani?”</p>
		<p>“Tabii.”</p>
		<p>“Laon’a da gelirler mi?”</p>
		<p>“Sanırım. Sanırım Paris’e doğru inerler.”</p>
		<p>İviç, “Hiçbir halt bildiği yok,” diye düşündü. “Boş kafalının<a id="GBS.0342.04"/> biri.” Ama kalbi göğsünde deli deli atmaya başlamıştı.</p>
		<p>Sorduğu için kendi kendine kızıyordu. Bolşevikler şatoyu ateşe verdikleri günden beri babası felaketlere bayılır olmuştu, zevk alıyordu sanki. Adam gözlerini kısmıştı, başını salladı:</p>
		<p>“He! Hehe! Hehe!”</p>
		<p>Saat on bir buçuk. Ölü bir sokaktı bu, gölgeler sokağı boğmuş, öldürmüştü; uzaktan uzağa bir fenerin ışığı. İki yanı adsız, sahipsiz<a id="GBS.0342.05"/> dev mezarlarla çevrili, yokluğa giden bir sokak. Bütün panjurlar kapalı, tek bir ışık sızıntısı yok. Delambre Sokağı’ydı bu. Mathieu Cels Sokağı’nı, Froide-Vaux Sokağı’nı yürümüştü, Maine Bulvarı’nı geçmişti, Gaité Sokağı’nı geçmişti; hepsi birbirine benziyordu: henüz ılık, ama şimdiden tanınmayacak kadar değişmiş, şimdiden bir savaşın sokakları. Bir şeyler yitmiş, yok olmuştu. Paris şimdiden kocaman<a id="GBS.0343.01"/> bir sokaklar mezarlığıydı.</p>
		<p>Mathieu, Dôme’a girdi, Dôme oradaydı çünkü. Bir garson, yüzünde nazik bir gülümsemeyle ona doğru koştu: Ufacık tefecik bir çocuktu bu, gözlüklü, kurnaz ve iyi niyetli gözleri vardı. Yeniydi herhalde: Eskiler müşteriyi bir saat bekletir, sonra ilgisiz telaşsız adımlarla gelir ve gülümsemeden, ne istediğini sorarlardı.</p>
		<p>“Henri nerede?”</p>
		<p>“Henri mi?” diye sordu garson.</p><div style="display:none;"><a id="GBS.0343.02"/></div>
		<p>“Gözleri dışarı uğramış gibi patlak, iri bir esmer garson vardı.”</p>
		<p>“Ha! O mu, askere gitti.”</p>
		<p>“Jean?”</p>
		<p>“Sarışın olan mı? O da gitti. Ben onun yerine geldim.”</p>
		<p>“Bir şarap verin,” dedi Mathieu.</p>
		<p>Garson koşarak uzaklaştı. Mathieu gözlerini kırpıştırdı, sonra salonu şaşkın bakışlarıyla seyretti. Temmuzda Dôme’un bir belli sınırı yoktu, döner kapılarından, pencerelerinden dışarı, geceye<a id="GBS.0343.03"/> akıyor, sokağa doğru savruluyordu, gelip geçenler, Montparnasse Bulvarı’nda sıra bekleyen arabalardaki şoförlerin ellerinde, yüzlerinin sol yanında kımıldayan bu küçük süt gölünde dolaşıyorlardı. Bir adım daha: İnsanlar bu kez kırmızıya dalıyorlardı, şoförlerin hareketsiz profilleri kırmızıydı: Rotonde’du orası. Şimdi dışarının karanlığı camlara yaslanıyordu: Dôme kendi içine çekilmişti, kabuğuna;<a id="GBS.0343.04"/> o kendi bedenlerinin gecelere özgü gölgesi olan erimiş, varlıklarına karışmış aydınlıktan yoksun, büzülmüş, kupkuru masalardan, sandalyelerden, bardaklardan bir koleksiyon. Alman sığınmacılar, Macar piyanist, gece gündüz içen ihtiyar Amerikalı kadın yok olmuşlardı ortadan. Hepsi gitmişlerdi, o elleri masanın altında birbirine kenetli, gözleri uykusuzluktan pembe pembe, sabahlara kadar aşktan söz<a id="GBS.0343.05"/> eden tatlı, çekici kızlar, oğlanlar gitmişlerdi. Solunda bir subay, bir komutan, karısıyla oturmuş, çorba içiyordu. Karşıda, Uzakdoğulu bir küçük orospu, kremalı kahvesinin önünde, rüya görüyordu; bir yüzbaşı yemek yiyordu. Sağda, üniformalı bir genç adam, bir kadına sımsıkı sarılmıştı, Mathieu tanıdı onu, akademide öğrenciydi, ince uzun, soluk yüzlü bir çocuktu, üniforma ona korkutucu, vahşi bir<a id="GBS.0344.01"/> yüz vermişti. Yüzbaşı başını kaldırdı, gözleri duvarı delip geçti; Mathieu bu bakışın peşi sıra gitti: Sonda, en sonda bir istasyon vardı, istasyonda lambalar, raylarda akseden ışık vardı, yüzleri kül rengi, sağlıksız, yorgun adamlar, vagonlarda dimdik, yan yana, elleri dizlerinin üzerinde, kımıldamadan oturan, gözleri uykusuzluktan kocaman kocaman açılmış adamlar vardı. Temmuzda, lambaların altında<a id="GBS.0344.02"/> masalarda çepeçevre oturuyorduk, gözlerimiz birbirinden ayrılmıyordu, bakışlarımızın en ürkeği bile kaçıp gitmiyordu. Şimdi kaçıyor bakışlar, Wissembourg’a, Montmedy’ye doğru kaçıyor; insanlar Dôme’u da silah altına çağırmışlar, onu gerektiği an ilk olarak kullanılacak bir savaş aracı haline getirmişler: karın doyurulacak bir yer. “Haha!” diye düşündü Mathieu. “Şimdi hiçbir şeyi tanımıyorum ben,<a id="GBS.0344.03"/> hiç kimseyi tanımıyorum. Ardımda bıraktığım bir şey yok, hiçbir şey için dertlenmiyorum.”</p>
		<p>Hindiçinili kız gülümsedi. Küçük elleri vardı, küçücüktü. Mathieu iki yıldır, bir gece bu kızla yatmayı vaat ediyordu kendine. Şimdi sırasıydı işte. Dudaklarımı soğuk derisinde dolaştırırım, böceğe benzer, küfe benzer kokusunu çekerim içime; kızın profesyonel parmaklarının altında çırılçıplak olacaktı,<a id="GBS.0344.04"/> herhangi biri olacaktı; içimde eskiden kalma, ihtiyar bir yer var, ölesiye istiyor bunu; kızın gülümseyen gözlerine bakarak gülümsemek yeterdi.</p>
		<p>“Garson.”</p>
		<p>Garson koştu:</p>
		<p>“On frank mösyö.”</p>
		<p>Mathieu parayı verdi, çıktı. Henüz çok fazla tanımıyorum onu.</p>
		<p>Hava kararmıştı. Simsiyahtı. İlk savaş gecesi. Hayır, tam değil. Evlerin bağrına takılıp kalmış birçok aydınlık vardı daha. Bir aya kadar,<a id="GBS.0344.05"/> on beş güne kadar ilk alarm düdüğü bu ışıkları üfleyip söndürecekti, şimdilik bu basit bir denemeydi. Ama ne olursa olsun, pembe pamuktan yapılmış tavanını kaybetmişti Paris. Mathieu, ilk kez kentin üstünde, tepede, boşlukta asılı kalmış koyu renkli bir buhar görüyordu: Gökyüzüydü bu. Juan-les-Pins’in, Toulouse’un, Amiens’in göğü, kent için, uzak çayırlar için, bütün Fransa için aynı ve tek<a id="GBS.0345.01"/> olarak kullanılacak bir savaş aracı haline getirmişler: karın doyurulacak bir yer. “Haha! Ayrıcalığı olmayan, sıradan, herhangi bir gök. Bu görkemli eşliğin altında ben: herhangi biri.” Herhangi bir yerde, herhangi biri: İşte savaş buydu. Gözlerini aydınlık bir levhaya dikmişti, gerçekten görebilmek için okudu: “Paris, Raspail Bulvarı”. Bunları da almışlardı askere, bu lüksü hatırlatan adları, genelkurmayın<a id="GBS.0345.02"/> bir haritasından ya da bir resmî tebliğin satırları arasından çıkmışa benziyordu bunlar da. Raspail Bulvarı’ndan geriye hiçbir şey kalmamıştı. Yollar, yollar, yalnızca yollar, kuzeyden güneye, doğudan batıya akan, üzerleri numaralı yollar. Ara sıra, bir-iki kilometrede bir yolları süslüyor, dolduruyorlardı, kaldırımlar, evler topraktan fışkırıyordu, bunlara sokak deniyordu, cadde deniyordu,<a id="GBS.0345.03"/> bulvar deniyordu. Ama bu asla bir yol parçacığından başka bir şey değildi; Mathieu yürüyordu, 14 numaralı devlet yolunun küçük kollarından birinde, yüzü Belçika sınırına dönük, yürüyordu. Sağa, Doğu Demiryolu Şirketi’nin rayları boyunca uzanan geniş araba yoluna saptı, eski Rennes yoluna. Bir alev onu yakaladı, bir sokak lambasının direğini karanlıktan çıkardı, söndü: Sağ kıyıdaki garlara doğru<a id="GBS.0345.04"/> hızla yol alan bir taksi geçmişti yanından. Onu siyah, içi subay dolu bir araba takip etti, sonra her şey sessizliğe gömüldü. Yolun kenarında, bu ilgisiz kılınmış göğün altında, evler en kaba hatlı görevlerini yapar hale getirilmişti: Bunlar bir genelkurmay raporu diliyle işe yarıyordu: askere alınabilirler için ve askere alınmışların aileleri için yatakhane, yemekhane. Şimdiden bu evlerin son<a id="GBS.0345.05"/> işlevinin ne olacağını kestirebiliyordu insan: “Stratejik noktalar” olacaktı bunlar günün birinde, sonra da, biraz irice hedefler. Ondan ötesi, istedikleri gibi yerle bir edebilirler Paris’i, Paris çoktan ölmüştü. Yepyeni bir dünya doğmak üzereydi: makinelerin katı ve maddeci dünyası.</p>
		<p>Bir ışık sütunu Deux Magots Kahvesi’nin perdelerinden dışarı sızıyordu. Mathieu terasta oturmuştu. Ardında,<a id="GBS.0346.01"/> insanlar karanlıkta fısıldaşıyorlardı: Son müşterilerdi. Hava serinlemeye başlamıştı.</p>
		<p>“Bir bira, lütfen,” dedi Mathieu.</p>
		<p>Garson, “Neredeyse gece yarısı olacak,” dedi, “artık terasa servis yapmıyoruz.”</p>
		<p>“Yalnızca bir bira.”</p>
		<p>“Peki, ama çabuk için.”</p>
		<p>Ardında bir kadın gülmeye başlamıştı. Döndüğünden beri duyduğu ilk kahkahaydı: Hemen de şaşırttı Mathieu’yu. Buna karşın kendini dertli<a id="GBS.0346.02"/> hissetmiyordu, ama canı gülmek de istemiyordu. Gökte bir bulut ikiye parçalandı ve yıldızlar göründü. Mathieu, “Savaş!” diye düşündü.</p>
		<p>“Hemen hesabı görebilir miyiz? Sonra rahat bırakmış olurum sizi.”</p>
		<p>Mathieu parayı verdi, garson içeri girdi. Gölge bir adamla gölge bir kadın kalktılar, masaların arasında sıyrıldılar ve gittiler. Mathieu terasta yalnız kaldı. Başını kaldırdı, alanın karşı<a id="GBS.0346.03"/> tarafında, yepyeni, karanlık gökte bembeyaz bir kilise gördü. Bir köy kilisesi. Dün yerinde tam Paris’e özgü, Paris’e yakışır bir anıt yükseliyordu: Saint-Germain-des-Prés Kilisesi; tarihî bina, Mathieu sık sık İviç’e o kilisenin kemerli kapısında randevu verirdi. Yarın, belki Deux Magots’nun karşısında ağır topların inatla gülle yağdıracağı parçalanmış, kırılmış bir taş yığınından başka bir şey bulunmayacaktı.<a id="GBS.0346.04"/> Ama bugün... bugün İviç Laon’daydı, Paris ölmüştü, Barış’ın cesedini yeni gömmüşlerdi, savaş henüz ilan edilmemişti. Bir meydana oturtulmuş büyük, beyaz bir biçim vardı yalnızca, gecenin beyaz kabukları. Bir köy kilisesi. Güzeldi, yeniydi ve hiçbir işe yaramıyordu. Hafif bir rüzgâr esti; bir otomobil geçti, bütün ışıkları sönük; sonra bisikletli bir adam geçti, toprağı titreten iki<a id="GBS.0346.05"/> kamyon geçti. Taştan hayal bir an sallandı, sendeledi, sonra rüzgâr kaldı, sessizlik geri geldi ve hayal yeniden var oldu bembeyaz, hiçbir işe yaramayan, insanlığa sığmaz, haşin, acımasız hayal, bütün o yatay duran makinelerin, araçların ortasında dimdik, doğu yolunun kıyısında; taş yığınının dokunulmaz, hükmedilmez, çıplak geleceği. Ölümsüz. O taş yığınını mahvetmek, bin parçaya ayırmak için gökte<a id="GBS.0347.01"/> bir küçücük siyah nokta yetecekti, ama yığın buna karşın sonsuzluğa dek yaşamakta devam edecekti. Yapayalnız bir adam, bu yıkılabilir ölümsüzlüğün karşısında karanlığın kemirdiği, yuttuğu, unutulmuş bir yalnız adam. Ürperdi ve düşündü: Ben de ölümsüzüm.</p>
		<p>Acı vermeden olmuştu bu. Paris’i seven, sokaklarında dolaşan yumuşak, ürkek bir adam vardı. Bu adam ölmüştü. Waldeck-Rousseau kadar, Thureau-Dangin<a id="GBS.0347.02"/> kadar ölmüştü; yeryüzünün geçmişine gömülüp kalmıştı, yaşamı Üçüncü Cumhuriyet’in arşivlerine geçirilmişti; günlük masrafları 1918 öncesi dönemin geçim ortalaması hesapları için kaynak olacaktı, iki savaş arası burjuva sınıfların yaşamı incelenirken mektuplarından faydalanılacaktı, kaygıları, kararsızlıkları, utançları ve pişmanlıkları tartışılarak, İkinci İmparatorluk Fransa’sının ahlakı,<a id="GBS.0347.03"/> örfü, gelenekleri konusunda hüküm verilecekti. Bu adam kendi ölçülerine göre bir gelecek yontmuştu kendine, yollarını tıkamış, kirletmiş, işaretler, randevular, olmayacak hayaller, tasarılarla tıklım tıklım doldurmuştu. Tarihe ait, ölüme mahkûm bir küçük gelecek: Savaş olanca ağırlığı ile gelmişti günün birinde, üzerine düşmüş ve küçük geleceği ezmişti. Ama buna karşın, bu âna kadar, adı Mathieu<a id="GBS.0347.04"/> olan bir şey kalmıştı gene, bütün gücüyle sımsıkı sarıldığı, yapıştığı bir şey. Bu şeyin ne olduğunu söyleyemezdi. Belki çok eski bir alışkanlık, düşüncelerini hayalindeki Mathieu’ya göre seçme, bu hayali bir günden ertesi güne düşüncelerinin akışına göre yenileme, yediklerini içtiklerini, hatta gördüğü ağaçları, evleri bile bu düşüncelere, bu hayale uydurma alışkanlığı. Yumruklarını gevşetti ve<a id="GBS.0347.05"/> kendini bıraktı: Bu içinde, ruhunda çok derin, uzak bir yerlerde, sözcüklerin artık anlam taşımadığı bir yerlerde olup bitiyordu. Kendini bıraktı: Bir bakıştan başka bir şey kalmadı geriye. Yepyeni, tutkusuz bir bakış, basit, sıradan bir şeffaflık. Sevinçle, “Ruhumu kaybettim,” diye düşündü. Bir kadın şeffaflığın içinden geçti. Acele ediyordu, topukları taşlara vurarak ses çıkarıyordu. Hareketsiz,<a id="GBS.0348.01"/> kıpırtısız bakışın içinden, kaygılı, kuşkulu, ölüme mahkûm, gelip geçici, binbir küçük, alelade tasarıyla kemirilmiş, didiklenmiş bir yaratık olarak geçti, elini alnına götürdü, yüzüne düşen bir tutam saçı geriye attı, yürüyordu. Ben de bu kadın gibiydim: bir kovan, tasarı kovanı. Onun yaşamı benim yaşamım: Bu bakışın, bu ilgisiz göğün altında bütün yaşamlar birbirine denktir. Gölgeler kadını almıştı,<a id="GBS.0348.02"/> topukları Bonaparte Sokağı’nın taşlarında ses çıkarıyordu; bütün insanların yaşamı karanlıklara gömülecek, yutulacaktı, topukların taşlarda çıkardığı ses duyulmaz oldu.</p>
		<p>Bakışım. Çan kulesinin belirsiz beyazlığına bakıyordu. Her şey ölmüş. Bakışım ve bu taşlar. Ölümsüz ve madenî. Eski geleceğimde kadınlar ve adamlar beni bekliyorlardı, 20 Haziran 1940’ta, 16 Eylül 1942’de, 8 Şubat 1944’te beni<a id="GBS.0348.03"/> bekliyorlar, bana el sallıyorlardı. Şimdi, göz alabildiğine, geleceğe bel bağlayan, uman yalnızca bakışım, şu taşların umut ettiği gibi, umut eden taşlar gibi, yarın, sonraki gün, sonsuzluğa kadar. Bir bakış ve deniz kadar engin bir sevinç; bu bir bayramdı. Ellerini dizlerine koydu, sakin olmak istiyordu: Yarın, dünkü Mathieu oluvermeyeceğimi kim garanti edebilirdi bana? Ama korkmuyordu. Kilise<a id="GBS.0348.04"/> yıkılabilir, bir obüsün açtığı delikte ölüp gidebilirim, yaşamımın içine düşebilirim yeniden: Hiçbir şey benden bu ölümsüz ânı koparıp alamaz. Hiçbir şey: Siyah göğün altında taşları tutuşturan o kupkuru yıldırım var olacaktı her zaman, sonsuzluğa dek; sonsuzluğa dek mutlak; mutlak, nedensiz, mantıksız, amaçsız bu süreklilikten başka geçmişi, geleceği olmayan, karşılıksız, apansız ve inanılmayacak<a id="GBS.0348.05"/> kadar güzel. Birden, “Özgürüm,” dedi. Ve sevinci, bir anda ezen, öldüren bir korkuya döndü.</p>
		<p>Irène’in içi sıkılıyordu. Hiçbir yenilik yoktu günlerinde, orkestra <em>Music Maestro Please</em>’i çalıyor. Marc ona fok balığı gözleriyle bakıyordu. Hiçbir zaman bir yenilik olmazdı zaten ya da bir şeyler olursa, onu da tam olurken fark edemezdi insan. İsveçli bir kadını gözleriyle kovalıyordu bir saatten beri,<a id="GBS.0349.01"/> müzik kesildiği zaman bile oturmadan, dinlenmeden dans eden iriyarı, sarışın bir genç kadın; “İyi giyinmiş,” diye düşündü. Marc da iyi giyinmişti: Herkes iyi giyinmişti, kırmızı elbisesiyle kendini kirli ve bakımsız hissediyordu, çok da umursamıyordu aslında, giysilerini seçerken çok zevksiz olduğunu biliyordu, hem sonra yenilerini almak için parayı nereden bulacaktı? Yalnızca zengin, gösterişli<a id="GBS.0349.02"/> yerlere gidince göze çarpmamaya dikkat etmek gerekti. Şimdiden yarım düzine adam ona bakmaya başlamıştı bile, havı dökülmüş, parlamış ucuz kumaştan eski suratlı bir elbise, erkeklerin iştahını kabartacak hale getiriyordu insanı, insanın karşısında daha az çekingen oluyorlardı. Marc rahattı, kendine güveniyordu, çünkü zengindi; onu zengin, gösterişli yerlere götürmekten hoşlanıyordu, çünkü orada<a id="GBS.0349.03"/> Irène hemen kendisinden daha aşağı konuma düşüyordu, böylece onu karşı koyamaz hale getirdiğine inanıyordu.</p>
		<p>Marc, “Niye istemiyorsunuz?” diye sordu.</p>
		<p>Irène irkildi.</p>
		<p>“İstemiyor muyum, neyi? Ha, evet...”</p>
		<p>Gülümsedi, yanıt vermedi.</p>
		<p>“Ne düşünüyordunuz?”</p>
		<p>“Kadehimin boş olduğunu düşünüyordum. Bana bir Cherry Gobler daha söyleyin.”</p>
		<p>Marc bir Cherry Gobler daha söyledi. Ona bir şeyler<a id="GBS.0349.04"/> ısmarlatmak hoşuna gitmiyordu, çünkü genç adamın her gün, o günün masrafını inceden inceye defterine yazdığını biliyordu. O gece deftere, “Irène’le çıktım, bir cin-fiz, iki Cherry Gobler: Yüz altmış beş frank,” diye yazacaktı. Adamın parmaklarının ucuyla usul usul kolunu okşadığını fark etti, epeydir bununla eğleniyordu.</p>
		<p>“Söyleyin, ama Irène, söyleyin: Niye istemiyorsunuz?”</p>
		<p>Irène esneyerek,<a id="GBS.0349.05"/> “İşte, öyle,” dedi. “İstemiyorum. Neden bilmem.”</p>
		<p>“Eh, madem gerçekten bilmiyorsunuz nedenini, öyleyse...”</p>
		<p>“Aaa, hayır, hayır! Öyle değil! Aksine. Biriyle yattım mı neden yattığımı bilmek isterim. Ya gözleri için ya söylediği bir cümle için ya da yalnızca güzel olduğu için...”</p>
		<p>Marc alçak sesle, “Ben güzelim,” dedi.</p>
		<p>Irène gülmeye başladı ve Marc kıpkırmızı oldu, acele, “Ne demek istediğimi<a id="GBS.0350.01"/> anladınız siz,” dedi.</p>
		<p>“Evet,” dedi Irène, “iyi, çok iyi.”</p>
		<p>Marc, genç kadının bileğini yakaladı.</p>
		<p>“Irène,” dedi, “Irène! Tanrım! Ne yapmamı istiyorsunuz?”</p>
		<p>Kavgacı, hırçın bir saygıyla genç kadına doğru eğilmişti, heyecanla sık sık soluk alıyordu. Irène, “Ne kadar içim sıkılıyor,” diye düşündü.</p>
		<p>“Hiç. Hiçbir şey yapmayın. Yapacak bir şey yok.”</p>
		<p>“Ya!” dedi Marc.</p>
		<p>Bileğini bıraktı,<a id="GBS.0350.02"/> beyaz dişlerini göstererek başını geriye attı, Irène aynadaki hayaline bakıyordu; iri güzel gözlü, ufacık, hizmetçi kılıklı bir genç kadın: “Tanrım! Şu surat için ne olmadık hikâyeler...” diye düşündü. Bütün bunlardan kendi için, Marc için utanç duyuyordu, her şey öylesine yavan, öylesine iç sıkıcıydı ki; şimdi neden istemediğini kendi de bilemiyordu; boşuna sorun çıkarıyorum; ona, “İstiyor musunuz?<a id="GBS.0350.03"/> Peki, gidelim öyleyse. Gidelim: Bir otel odasında bir yarım saat, bir geçit yalnızca; adam sen de! Bir yatakta çabucak olup bitecek bir kepazelik; sonra, sonra gene gelir otururuz şuraya, yakamı bırakırsınız siz de artık,” demek daha kolay değil miydi sanki? Ama şu zavallı, yoksul bedenine hâlâ gerektiğinden fazla önem veriyordu anlaşılan: Razı olmayacağını, olamayacağını hissediyordu.</p>
		<p>“Çok<a id="GBS.0350.04"/> tuhafsınız,” dedi Marc.</p>
		<p>Büyük, güzel gözlerini iri iri, kötü kötü açmıştı, şimdi bana eziyet etmeyi deneyecek, sonra da özür dileyecek arkasından, her zaman böyle olur, âdettir.</p>
		<p>Alayla, “Nasıl da savunuyorsunuz kendinizi,” dedi Marc. “Sizi dört yıldır tanımasam, ahlak numunesi bir namuslu kadın olduğunuza inanırdım.”</p>
		<p>Irène ani bir ilgiyle genç adama bakmaya başladı, düşünüyordu. Düşündüğü<a id="GBS.0350.05"/> zaman, çok daha az sıkılıyordu içi.</p>
		<p>“Haklısınız,” dedi, “çok tuhaf bir şey bu: Ben kolay bir kadınım aslında, gerçekten kolayım, ama buna karşın sizinle yatmaktansa kıyma gibi doğranmayı tercih ediyorum. Şimdi bunu anlayın bakalım! Anlayın, bana da açıklayın!” Genç adama uzun uzun, dikkatle baktı, sonra, “Hatta sizden hoşlanmadığımı da söyleyemem,” dedi.</p>
		<p>“Şişşt, yavaş konuşun,” dedi Marc.<a id="GBS.0351.01"/> “Yavaş konuşun.” Kinle ekledi: “İncecik, çıngırak gibi bir sesiniz var, ta uzaklardan duyuluyor.” Sustular. Çiftler dans ediyor, orkestra <em>Caravane</em>’ı çalıyordu. Marc kadehini örtünün üzerinde sağa sola çeviriyor, buz parçaları birbirine çarparak incecik sesler çıkarıyordu. Irène birden o dayanılmaz iç sıkıntısına gömülmüştü gene.</p>
		<p>“Aslında,” dedi Marc, “ben sizi arzu ettiğimi gerektiğinden fazla<a id="GBS.0351.02"/> gösterdim galiba.”</p>
		<p>Ellerini açarak masaya koymuştu, ağır hareketlerle, usul usul örtüyü okşuyordu; erkeklik onurunu bulmaya çalışıyordu yeniden. Ne önemi vardı, beş dakikaya kalmaz, eski kendine güvenen Marc olurdu. Irène ona bakarak gülümsedi, Marc onun kendi kendisi hakkında düşünmesine yol açmıştı.</p>
		<p>“Herhalde,” dedi, “öyle sanıyorum. Sanıyorum ki o yüzden.”</p>
		<p>Marc, ona bir sisin ardından<a id="GBS.0351.03"/> görünüyordu. Kalbinden gözlerine yükselmiş küçük, korkak bir şaşkınlık sisi. Kendini böyle göz alabildiğine uzanıp giden ve yanıt veremediği sorularla şaşkın, yılgın hissetmeye bayılıyordu. Anlattı:</p>
		<p>“Beni çok fazla arzularsa birisi, bu beni şaşırtıyor, tedirgin ediyor. Bakın! Marc; kendimi gülünç hissediyorum: Hitler belki yarın saldıracak bize, siz burada, ben sizinle yatmıyorum diye sorun<a id="GBS.0351.04"/> çıkarıyorsunuz. Benim gibi sıradan bir kadın uğruna bu hallere düşmeniz için pek zavallı bir adam olmanız gerekir. Oysa...”</p>
		<p>Marc, korkunç bir öfkeyle, “Bu yalnızca beni ilgilendirir,” dedi.</p>
		<p>“Aksine, beni de ilgilendirir: Bana olduğumdan fazla değer vermeleri hiç hoşuma gitmez.”</p>
		<p>Bir sessizlik oldu. İnsanlar birer hayvandı aslında, bir içgüdü yüzünden kocaman kocaman sorunlar yaratıyorlardı.<a id="GBS.0351.05"/> Marc’a gözucuyla baktı: Tamam, şimdi sönecek, boşalacak. Yüzü değişiyor, çizgileri çöküyordu, ama en feci an henüz gelmemişti; bir kez, “Melody’s”de, koca adam ağlamıştı. Ağzını açtı, Irène telaşla, “Susun, Marc, rica ederim,” dedi, “susun: Ya çocukça bir şey söyleyeceksiniz ya da gereksiz bir sözle beni kırmaya çalışacaksınız şimdi.”</p>
		<p>Adam onu duymuyordu; başını sağdan sola, soldan sağa çeviriyordu,<a id="GBS.0352.01"/> yüzünde alın yazısına boyun eğmiş bir insanın ölümü hatırlatan tuhaf ifadesi vardı; alçak sesle, “Irène,” dedi, “gideceğim ben.”</p>
		<p>“Gidecek misiniz? Nereye?”</p>
		<p>“Aptal gibi sormayın. Ne demek istediğimi anladınız.”</p>
		<p>“Peki sonra?”</p>
		<p>“Gidişim sizi ilgilendirir sanıyordum.”</p>
		<p>Irène yanıt vermedi: Gözlerini kırpmadan genç adama bakıyordu. Marc başını çevirerek alçak sesle devam etti:</p>
		<p>“1914’te<a id="GBS.0352.02"/> pek çok kadın, kendilerini seven adamlara verdiler kendilerini, yalnızca gidecekleri için hem de.”</p>
		<p>Irène yanıt vermedi. Marc’ın elleri titremeye başlamıştı.</p>
		<p>“Irène,” dedi, “sizin için o kadar basit bir şey ki bu, oysa benim için değeri çok büyük. Hele şu anda...”</p>
		<p>“Bu hiçbir şeyi değiştirmez,” dedi Irène.</p>
		<p>Marc şiddetli bir hareketle ondan yana döndü.</p>
		<p>“Hey Tanrım! Sonunda, gidiyorsam,<a id="GBS.0352.03"/> sizin için dövüşeceğim, anladınız mı?”</p>
		<p>“Sersem!” dedi Irène.</p>
		<p>Marc’ın öfkesi bir anda söndü; gözleri kızardı.</p>
		<p>“Size sahip olmadan geberip gideceğimi düşündükçe deli oluyorum.”</p>
		<p>Irène kalktı.</p>
		<p>“Gelin dans edelim,” dedi.</p>
		<p>Marc uslu bir çocuk gibi kalktı, dans ettiler. Genç kadının bedenine bütün bedeniyle yapışmıştı, kocaman adımlarla pistin çevresinde dolaştırıyordu onu; birden, Irène’in<a id="GBS.0352.04"/> soluğu kesildi.</p>
		<p>“Ne var?” diye sordu Marc.</p>
		<p>“Hiç.”</p>
		<p>Oldukça güzel, ama otuzunu geçmiş görünen bir zenci kırmasının yanında ciddi bir yüzle oturan Philippe’i tanımıştı. “Buradaymış! Onlar onu ararken, o buradaymış!” Gözlerinin altındaki mor lekelerle genç adam solgun görünüyordu. Irène, Marc’ı kalabalığın ortasına doğru itti: Philippe’in onu görmemesi gerekti. Orkestra sustu, masaya döndüler.<a id="GBS.0352.05"/> Marc sandalyesine düşer gibi oturdu. Irène, zenci kadının önünde eğilen iriyarı adamı gördüğü sıra oturmak üzereydi.</p>
		<p>“Oturun,” dedi Marc. “Sizi ayakta görünce rahatsız oluyorum.”</p>
		<p>Irène sabırsız bir sesle, “Bir dakika!” dedi.</p>
		<p>Zenci tembel hareketlerle kalktı, iri adam onu kollarına aldı. Philippe birkaç saniye tuzağa yakalanmış bir vahşi hayvan gibi baktı, Irène kalbinin göğsünü parçalayacakmış<a id="GBS.0353.01"/> gibi çarpmaya başladığını hissetti. Ve çocuk birden fırladı, dışarı çıktı.</p>
		<p>“Bir dakika! Özür dilerim,” dedi Irène.</p>
		<p>“Nereye gidiyorsunuz?”</p>
		<p>“Tuvalete. Tamam mı, oldu mu?”</p>
		<p>“Tuvalete gider gibi yapacaksınız, sonra beni bırakıp kaçacaksınız, biliyorum.”</p>
		<p>Irène masanın üzerinde duran çantasını işaret etti.</p>
		<p>“Çantam benim yerime burada kalsın.”</p>
		<p>Marc yanıt vermedi, belirsiz birşeyler<a id="GBS.0353.02"/> homurdandı; Irène dans edenleri savurarak pistten geçmişti bile.</p>
		<p>Bir kadın, “Kadın çıldırmış,” diye söylendi. Marc ardından ayağa kalkmıştı, onun, “Irène!” diye haykırdığını duydu.</p>
		<p>Ama çoktan dışarıdaydı Irène; ne olursa olsun hesabı görmesi için en azından bir beş dakika oyalanmak zorundaydı. Sokak karanlıktı. “Ne aptallık!” diye düşündü. “Kaybettim onu.” Ama gözleri karanlığa alışınca,<a id="GBS.0353.03"/> genç adamın Trinité’ye doğru kaldırımda uzaklaştığını gördü, duvarlara yapışarak, koşar gibi yürüyordu. Irène koşmaya başladı: “Çantam ne olursa olsun, içinde olan biten bir pudriyerle yüz frank, bir de Maxime’in mektupları var zaten.” Koşmak hoşuna gitmişti. İkisi peş peşe koşarak bir yüz metre gittiler, sonra Philippe o kadar ani durdu ki, Irène neredeyse üzerine düşecekti. Hızla ileri atıldı,<a id="GBS.0353.04"/> yanından gelip geçti, az ötede bir apartmanın kapısını üst üste iki kez çaldı. Philippe arkasından gelip geçerken kapı açılmıştı. Bir saniye bekledi, sonra sanki içeri girmiş gibi kapıyı hızla çekerek kapadı. Philippe şimdi ağır ağır yürüyordu, arkasından gitmek çocuk oyuncağıydı. Bazen karanlık, küçük bedenini yutuyordu, sonra az ileride, bir sokak lambasının yuvarlak ışık yağmuru altında yeniden<a id="GBS.0353.05"/> meydana çıkıyordu. “Ne eğlenceli!” diye düşündü Irène. İnsanları sinsi sinsi takip etmeye bayılırdı; ömründe ilk kez gördüğü bir insanın bile peşi sıra, saatlerle dolaşabilirdi.</p>
		<p>Bulvarlarda hâlâ kalabalık vardı ve büyük mağazalar, vitrinler, kahveler yüzünden caddeler daha aydınlıktı. Philippe ikinci kez durdu, ama bu kez Irène yakalanmadı; genç adamın hemen ardında karanlığa sığındı, bekledi.<a id="GBS.0354.01"/> “Belki bir randevusu var,” diye düşünüyordu. Philippe ondan yana döndü, yüzü sapsarıydı; birden konuşmaya başladı, Irène bir an, onun kendisini tanıdığını sanarak korktu, ama karanlıkta yüzünü görmesine imkân olmadığını biliyordu. Genç adam sendeleyerek bir adım geri gitti, dişlerinin arasından anlaşılmaz bir şeyler mırıldanıyordu, gözleri dehşetten büyümüştü, kan çanağı gibiydi. Irène ürperdi.<a id="GBS.0354.02"/> “Delirmiş bu.”</p>
		<p>İki kadın geçiyordu, başlarında şapkalarıyla iki taşralı kadın. Philippe koşarak yanlarına sokuldu, çılgın gözleriyle onlara baktı.</p>
		<p>“Kahrolsun savaş!” dedi.</p>
		<p>Kadınlar başlarını eğdiler ve ona bakmadan adımlarını sıklaştırdılar. Philippe sallanarak geri çekildi, kadınlara yol verdi, sonra uzun uzun artlarından baktı. Irène’in genzini tıkayan ağır bir lavanta kokusu caddeyi<a id="GBS.0354.03"/> doldurdu, genç, çok boyalı bir kadındı gelen, ağır ağır yürüyordu, güzeldi. Philippe görmüştü, karanlıktan çıkıp geldi, kadının önüne geçti, durdu. Genç orospu durmuş gülümsüyordu, ama Philippe’in gözlerinde o değişmeyen çılgın ifade vardı hâlâ, birkaç saniye, kımıldamadan, kadına baktı, sonra boğazından yırtılırcasına çıkan boğuk bir sesle feryat etti:</p>
		<p>“Kahrolsun savaş, kahrolsun Daladier!<a id="GBS.0354.04"/> Barış, yaşasın barış, yaşasın barış...”</p>
		<p>“Deli!” dedi kadın.</p>
		<p>Philippe’i itti, yürüdü. Philippe başını sallıyordu, öfkeyle sağa sola baktı, sonra birden ani bir kararla Richlieu Sokağı’nın karanlıklarına daldı. Irène o kadar şiddetle güldü ki, sustu, korkmuştu: Philippe duyabilirdi sesini.</p>
		<p>“İki dakikası var.”</p>
		<p>Düğmeyi ileri geri oynatıyordu, bir caz müziği duyuldu, bir saksofondan dört<a id="GBS.0354.05"/> nota, gökte kayan yıldız gibi parladı söndü.</p>
		<p>“Ay, dur dur,” dedi İviç. “Bir dakika dinleyelim, ne güzel.”</p>
		<p>Mösyö Serguine düğmeyi çevirmekte devam ediyordu, saksofonun yerini uzun, sürüklenen, sert bir gürültü almıştı, yaşlı adam İviç’e küçümseyen gözlerle bakarak, “Bu vahşi havaların nesini seviyorsun?” dedi.</p>
		<p>Zencilerden nefret ederdi. Münih’teki öğrencilik günlerinden tadına doyamadığı<a id="GBS.0355.01"/> anılar saklamıştı, Wagner hayranlığı da bunlar arasındaydı.</p>
		<p>“Vakit tamam,” dedi.</p>
		<p>Radyoyu bir ses titretti. Gururlu, nazik, gerçek bir Fransız sesi, nutkun bütün o yılankavi dolambaçlarını, iniş çıkışlarını uyumla dile getiren, içe işleyen, insana egemen olan, kavrayan bir ses, bir erkek, bir ağabey sesi. Fransız seslerinden nefret ederim. Babasına bakarak gülümsedi ve eski yakınlıklarından<a id="GBS.0355.02"/> bir parça koparabilmek için, alçakça ihanet etti:</p>
		<p>“Fransızların seslerinden nefret ediyorum.”</p>
		<p>Mösyö Serguine usulca kıkırdadı, ama yanıt vermedi, eliyle kızına sus diye işaret etti.</p>
		<p>Ses, “Bugün İngiliz başbakanının özel temsilcisi bir kez daha Almanya’da Şansölye Hitler’le görüşmüştür,” dedi. “Şansölye Hitler, yarın saat on dörde kadar Prag’dan Almanların yaşadığı bölgeler hakkında uygulanacak<a id="GBS.0355.03"/> yeni rejim konusunda inandırıcı bir yanıt gelmediği takdirde Almanya’nın gerekli zor tedbirlerine başvuracağını bildirmiştir.</p>
		<p>Güvenilir kaynaklardan bildirildiğine göre Şansölye Hitler, pazartesi günü ilanı beklenen ve kuşkusuz İngiltere Başvekili Chamberlain’in mesajı üzerine geri bırakılan genel seferberliği derhal ilan etmek üzere hazırlıklara başlanılmasını emretmiştir.”</p>
		<p>Ses sustu. İviç<a id="GBS.0355.04"/> kupkuru, bakışlarını babasının gözlerine kaldırdı. Adam bütün bu sözleri budalaca bir huzur içinde dinlemişe benziyordu.</p>
		<p>İviç, dikkatle bakarak, “Nedir bu şimdi,” diye sordu, “seferberlik ilanı tam olarak ne anlama gelir yani?”</p>
		<p>“Savaş anlamına gelir tabii.”</p>
		<p>“Ama kesin, kesin değil, değil mi?”</p>
		<p>“Hey Tanrım...”</p>
		<p>İviç müthiş bir öfkeyle, “Dövüşmeyeceğiz biz,” dedi, “Çekler yüzünden dövüşmemize<a id="GBS.0355.05"/> imkân yok!”</p>
		<p>Mösyö Serguine tatlı tatlı gülümsedi.</p>
		<p>“Bilirsin,” dedi, “seferberlik ilan edilince...”</p>
		<p>“Ama biz savaşmak istemiyoruz.”</p>
		<p>“Savaşmak istemeseydik, genel seferberlik ilan etmezdik.”</p>
		<p>İviç, dehşetle baktı.</p>
		<p>“Genel seferberlik mi?” dedi. “Biz mi? Biz de mi genel seferberlik ilan ediyoruz?”</p>
		<p>Adam kızardı.</p>
		<p>“Hayır,” dedi, “Almanları kastediyorum.”</p>
		<p>İviç, kuru bir sesle,<a id="GBS.0356.01"/> “Ha,” dedi. “Ben Fransızlardan söz ediyorum.”</p>
		<p>Ses, sağlıklı ve uyuşturucu, devam etti:</p>
		<p>“Berlin’deki yabancı kaynaklardan bildirildiğine göre...”</p>
		<p>“Şişşt!” dedi Mösyö Serguine.</p>
		<p>Yüzü radyoya dönük, yeniden oturdu. İviç kederle, “Kimsesizim ben,” diye düşündü. Sonra usulca döndü, parmaklarının ucuna basa basa odadan çıktı, koridoru geçti, odasına girdi, kapıyı kapadı, kilitledi. Dişleri<a id="GBS.0356.02"/> birbirine çarpıyordu. “Laon’dan geçecekler,” diye düşündü, “Paris’e gelecekler, yakacaklar Paris’i; Seine Caddesi’ni, Gaité Sokağı’nı, Rosier Sokağı’nı, Montagne-Sainte-Geneviève’i yakacaklar; Paris’i yakarlarsa beynime bir kurşun sıkarım.” Kendini boylu boyunca yatağına attı, birden, “Grevin Müzesi?” diye düşündü. Hiç gitmemişti Grevin Müzesi’ne, Mathieu ona eylülde müzeyi gezdireceğine söz vermişti<a id="GBS.0356.03"/> ve onlar bombalarını atacaklar, Grevin’i bir taş yığını haline getireceklerdi. Ya bu gece gelirlerse? Kalbi göğsünü parçalayacakmış gibi atıyordu: Bu gece Paris’i yakmak isteseler kim engel olabilirdi onlara? Elleri, dirseklerinden aşağısı buz kesmişti: Belki şu anda Paris bir kül yığınıydı ve halkı dehşete düşürmemek için söylemiyorlardı bunu. Ama uluslararası anlaşmalarla korurlardı Paris’i,<a id="GBS.0356.04"/> kesinlikle korurlardı. Nasıl öğrenmeli bunları? Hırsla, “Bütün bunları bilenler vardır,” diye düşündü. “Bense hiçbir şey bilmiyorum, beni kaz gibi büyüttüler, hiçbir şey söylemeden, anlatmadan; Latince öğrettiler ve başka hiçbir şey söylemediler. Sonra da, işte: Al sana!” İçini dolduran dehşet hissiyle, “Ama yaşamaya hakkım var benim,” diye söylendi. “Beni yaşayayım diye dünyaya getirdiler, ben<a id="GBS.0356.05"/> de yaşamak istiyorum. Hakkım var buna.” Birden kendini bu soğuk, korkunç dünyada öylesine yüzüstü bırakılmış, terk edilmiş hissetti ki başını yastıklara gömdü, ağlamaya başladı, peş peşe üç-beş hıçkırık bütün bedenini sarstı. “Haksızlık bu!” diye mırıldandı. Bu işin yoluna girmesi en az beş yıl, sekiz yıl sürerdi, kadınlar hep hastabakıcı elbisesi giyerdi o zaman. “Savaş bittiği zaman ben ihtiyarlamış<a id="GBS.0357.01"/> olacağım.” Ama gözyaşları akmıyordu, kalbinin ortasında kocaman bir buz parçası vardı. Birden doğruldu kalktı: “Kim, <em>kim </em>savaşı istiyor? Savaş isteyen <em>kim?” </em>İnsanları yalnız, teker teker alırsanız, insanlar dövüşçü değillerdi aslında, yalnızca yemek yemeyi düşünüyorlardı, para kazanmayı, çocuk yapmayı düşünüyorlardı insanlar. Hatta Almanlar bile. Ama gene de savaş olacaktı, Hitler genel seferberlik<a id="GBS.0357.02"/> ilan ediyordu. “Buna tek başına, kendi kendine karar veremez herhalde,” diye düşündü. Sonra kafasının içinde bir cümle belirdi: Nerede okumuştu? Herhalde bir gazetede ya da belki babasının müşterilerinden biriyle yemek yerken biri söylemişti: Arkasında kim var? Terliklerine bakarak, alçak sesle tekrarladı: “Arkasında kim var?” ve bir an gözünde bir şeylerin aydınlanacağını umut etti; dünyayı<a id="GBS.0357.03"/> idare eden bütün o büyük, karanlık güçleri birer birer zihninden geçirdi; Masonlar, Cizvitler, cephane fabrikatörleri, altın babaları, Amerikan tröstleri, Komünist Enternasyonal, Ku Klux Klan... Bütün bunların az çok etkisi olması gerekti, sonra bir de üstüne başka bir şeyler, belki, adı bile bilinmeyen, çok güçlü, çok gizli bir başka örgüt örneğin. Çaresiz bir öfke gözyaşlarını akıtmıştı; yaşlar<a id="GBS.0357.04"/> yanaklarından aşağı yuvarlanırken, “Peki, ama ne ister bunlar?” diye düşündü. Bir an ne istediklerini bulabilmek için durdu, keşfetmeyi denedi, ama beyninin tam ortasında kocaman bir demir halka vardı. “Bari Çekoslovakya’nın nerede olduğunu bilebilseydim!” Raptiyelerle duvara, altın yaldızlı, mavili bir suluboya asmıştı: Avrupa haritasıydı bu, geçen kış bir atlasa bakarak bu haritayı çizmiş, kenarlarını<a id="GBS.0357.05"/> keyfince düzelterek boyamış, eğlenmişti; her yana nehirler serpiştirmişti, çok fazla düz olan kıyıları ince ince oymuştu, hele hiç ad yazmamaya dikkat etmişti; bu, haritaya çok önemli ve gizemli bir hava veriyordu; sınır çizgilerini hiç koymamıştı, o kesik kesik kırmızı çizgileri hiç sevmiyordu. Yaklaştı baktı: Çekoslovakya oradaydı, oralarda bir yerde, toprakların en sıkışık, en yoğun olduğu<a id="GBS.0358.01"/> yerlerde. Örneğin şurada kalabilir, ama orası Rusya’nın belki. Peki Almanya nerede? Mavi çizgilerle süslü, parlak sarı, büyük şekle bakarak düşünüyordu: “Bütün bu topraklar!” ve kendini ufalmış, yitmiş, yok olmuş hissetti. Döndü, sabahlığını fırlattı ve çıplak, aynanın önünde durdu, eskiden, bir şeylere sıkıldığı zaman, kendi bedenini seyretmek onu avuturdu biraz. Ama şimdi birden kendini çok<a id="GBS.0358.02"/> küçük, küçücük gördü, bir çöp, değersiz bir saman çöpü, üzerinde yoluk yoluk derisiyle bir saman çöpü, tüyleri diken diken olmuştu, çünkü göğüslerinin tepeleri iri iri çıkmıştı, nefret ediyordu kendinden, yaralanmak, parçalanmak için yapılmış, tam hastanelere göre bir beden; bütün kadınlara tecavüz edeceklermiş, belki bacağımın birini keserler. Odasına girerler, onu böylece, çıplak, örtülerin arasında<a id="GBS.0358.03"/> bulurlarsa; beş dakikanız var, derhal giyinin ve sırtlarını döner, beklerlerdi, Marie Antoinette’e yaptıkları gibi; ama bütün gürültüleri duyarlardı, yataktan inen çıplak tabanların yumuşak gürültüsünü, kumaşların çıplak tene sürtünmesinden çıkan belirsiz hışırtıyı. Külotunu, çoraplarını aldı, çabucak giydi; felaketleri hazır, ayakta beklemek gerekti. Eteğiyle bluzunu da giyince kendini biraz<a id="GBS.0358.04"/> olsun güvende hissetti. Ama tam ayakkabılarını giydiği sırada, koridorda bir ses Almanca bir şarkıya başladı:</p>
		<p><em>Ich hatte einen Kamerade...</em></p>
		<p>İviç kapıya atıldı, anahtarı çevirdi, açtı; babasıyla burun buruna geldi, adamın yüzünde ciddi ve keyifli bir ifade vardı.</p>
		<p>Öfkeyle, “Nedir o söylediğin şarkı?” diye bağırdı. “Nasıl söyleyebiliyorsun o şarkıyı?”</p>
		<p>Adam anlayışlı bir gülümsemeyle baktı,<a id="GBS.0358.05"/> “Sabret,” dedi, “biraz daha sabret, küçük tavşanım benim: Sevgili Rusya’mıza kavuşacağımız gün yakındır.”</p>
		<p>İviç odasına döndü ve kapıyı çarparak kapadı: “Sevgili Rusya’mız umurumda bile değil, hiç umurumda değil; ben Paris’i mahvetmelerini istemiyorum; eğer bir şey yapmaya kalkışacak olurlarsa, Fransızlar senin sevgili Münih’inde taş taş üstünde bırakırlar mı bakalım, görürsün!”</p>
		<p>Ayak sesleri<a id="GBS.0359.01"/> koridorda uzaklaştı, duyulmaz oldu, her şey gene sessizliğe gömüldü. İviç, aynadaki hayaline bakmamaya çalışarak, odanın ortasında dimdik duruyordu. Birden, peş peşe, korkunç, güçlü üç ıslık sesi duyuldu, sokaktan geliyordu ses, İviç tepeden tırnağa titredi. Dışarıdan. Dışarısı. Sokak. Her şey dışarıda, sokakta olup bitiyordu: Odası bir hapishane hücresiydi, bir zindan. Onun yaşamı hakkında, her<a id="GBS.0359.02"/> yanda insanlar hüküm veriyor, karar alıyorlardı, kuzeyde, batıda, güneyde, her yanda, bu zehirlenmiş, şimşeklerle delik deşik olmuş, fısıltılar, suçlu tasarılarla dolu karanlık gecenin her yanında; duvarlar arasında hapsedildiği ve hiçbir şey, hiçbir olay, hiçbir heyecan yaşamadan beklediği bu odadan öte, her yanda. Elleri, bacakları titremeye başladı: Çantasını aldı, saçlarını taradı, sessizce<a id="GBS.0359.03"/> kapıyı açtı, dışarı süzüldü.</p>
		<p>Dışarı. Her şey dışarıda: gecenin siyahını pembeleştiren köprüdeki iki ev, rıhtım boyundaki ağaçlar, başımın üstünde, havada, boşlukta, Dördüncü Henri’nin donup kalmış, taş kesilmiş dört nal koşusu. İçeride: Hiç, bir duman bile yok, içerisi yok, hiçbir şey yok. Ben: hiç. Ağzı kuruyarak, “Özgürüm, özgürüm ben,” diye mırıldandı.</p>
		<p>Pont-Neuf’ün ortasında durdu, gülmeye<a id="GBS.0359.04"/> başladı: Bu özgürlüğü ben ne kadar aradım: O kadar yakınımdaydı ki, göremedim onu, elimi değdiremedim, özgürlük bendim oysa, ben, kendim. Ben, kendi özgürlüğümüm. Günün birinde, gövdesini şurasından burasından delip geçen kurşunlarla ruhunun mutlulukla dolacağına inanmıştı. Ama şimdi kurşun yoktu, mutluluk yoktu: Yalnızca bu yokluk, hiçlik vardı, bu kendi dehşeti karşısında başı dönen boşluk,<a id="GBS.0359.05"/> bu kendi saydamlığı kendisini görmesine engel olan korku, bu ölesiye bunaltı. Ellerini uzattı, köprünün taş parmaklığını usul usul okşadı: Taş pürtüklüydü, delik deşikti, hâlâ geçmiş ikindi güneşinin sıcağıyla ılık ılık, taş kesilmiş dev bir sünger. Oradaydı işte, kocaman, katışıksız ve bütün; ezilmiş, yok edilmiş sessizlikleri, maddelerin içi olan o yoğunlaşmış, sıkışmış, üst üste birikmiş karanlıkları<a id="GBS.0360.01"/> kendi gövdesi içine hapsediyordu. Oradaydı: dopdolu bir doluluk. Bu taşa yapışmak, erimek, karışmak isterdi, taşın durgunluğu ile, huzuru ile dolmak isterdi. Ama taşın ona hiçbir yardımı olamazdı; o dışarıdaydı, sonsuza dek. Onun elleri vardı, beyaz parmaklığın üzerinde elleri vardı; ellerine baktığı zaman, parmaklarını tunçtan yapılmış sanıyordu. Ama bu ellere bakabildiğine göre, bu eller<a id="GBS.0360.02"/> onun değildi, bir başkasınındı, herhangi birinin, dışarıda, onun dışında, tıpkı ağaçlar gibi, Seine’in akıntısıyla titreşen ışıklı gölgeler gibi; kesilmiş, buraya oturtulmuş eller. Gözlerini kapadı ve eller gene kendinin oldu: Sıcak, süngerleşmiş taşta küçücük, çok tanıdık bir keskin tattan başka bir şey yoktu, ilgisizlikle bir yana bırakılabilecek, unutulabilecek küçük bir tat, bir karınca tadı.<a id="GBS.0360.03"/> Ellerim: Bana maddeleri bildiren, ama onları benden sonsuzluğa dek ayıran o aşılması, yok edilmesi olanaksız mesafe. Ben hiçbir şey değilim, hiçbir şeyim yok benim. Işık kadar dünyaya bağlı, onun kadar dünyadan ayrılması zor bir varlık: Ama sürülmüş, taşların ve suyun yüzünde kayan ışık gibi yalnız ve sürülmüş, ne var ki, beni hiçbir şey, asla bir yerlere getirip bırakmıyor ya da kum gibi yığmıyor<a id="GBS.0360.04"/> bir sahile. Dışarı. Dışarı. Dünyanın dışında, geçmişin dışında, benim dışımda; özgürlük bir sürgündür ve ben özgür olmaya mahkûmum.</p>
		<p>Birkaç adım yürüdü, gene durdu, parmaklığın üzerine oturdu, suyun akışına baktı. Ama ben bütün bu özgürlüklerle ne yapacağım? Geleceği önceden belli, tayin edilmiş: Gar, Nancy treni, kışla, talimler. Ama bu gelecek ve bütün bu yaptıkları onun değildi, ona ait değildi<a id="GBS.0360.05"/> artık. Onun olan hiçbir şey yoktu yeryüzünde: Savaş yeryüzünü alt üst ediyordu, ama savaş değildi bu. Bu köprünün üstünde yalnızdı, dünyada yalnızdı, ona kimse emir veremezdi. Bıkkınlıkla, “Ben bir hiç için özgürüm,” diye düşündü. Yeryüzü bir şey söylemiyordu ona, gökyüzü bir şey söylemiyordu, hiçbir işaret yoktu, bu dünyanın cisimleri kendi savaşlarıyla öylesine haşır neşirdi ki; bin başlı<a id="GBS.0361.01"/> kafalarını doğuya çevirmişler hepsi. Mathieu cisimlerin, cisimlere özgü hallerin dışında, yüzeyinde dolaşıyor, hiçbir şey duymuyordu. Unutulmuş, terk edilmiş. Onu ilgisizlikle sırtında taşıyan köprü unutmuştu, sınır boylarına giden yollar unutmuştu, ufukta kendisiyle ilgisi olmayan bu yabancı yangını seyretmek için ağır ağır doğrulan kent unutmuştu onu. Unutulmuş, bilinmedik, yapayalnız bir adam;<a id="GBS.0361.02"/> geç kalmış bir adam; seferberliğin çağırdıklarının hepsi bir gün önce gitmişlerdi, onun burada yapacağı hiçbir şey kalmamıştı. Trene binecek miyim? Gitmek, burada kalmak, kaçmak: Özgürlüğüne egemen olacak hareketler bunlar değildi. Ama aslında bu özgürlükle şöyle ya da böyle kumar oynamak gerekti. İki eliyle parmaklığa yapıştı ve suya eğildi. Biraz daha eğilmesi ve atlaması yeterdi, su yutar, yok<a id="GBS.0361.03"/> ederdi onu ve özgürlüğü kocaman bir su olurdu. Huzur. Neden olmasın? Bu karanlık, bu bulanık intihar bir <em>mutlak</em> olurdu, gerçek <em>mutlak</em>. Bütün bu yasalar ve hukuklar düzeni, bir tercih ve bir ahlak! Bir saniye boyunca köprüyü ve Seine Nehri’ni aydınlatacak tek ve benzeri olmayan bir eylem. Biraz daha eğilmek yeterdi ve ölüm, sonsuzluğa dek seçilmiş olurdu. Eğildi, ama parmakları taşı koyuvermedi,<a id="GBS.0361.04"/> bu parmaklar bütün bedeninin ağırlığını taşıyordu. Neden olmasın? Kendini suyun akıntısına kapıp koyuvermek için belirli bir neden yoktu, ama kapıp koyuvermemek için de bir neden yoktu. Ve eylem orada, siyah suyun yüzeyindeydi, önünde, geleceğini çiziyordu. Tüm halatlar çözülmüştü, yeryüzünde onu alıkoyabilecek hiçbir güç yoktu artık: Korkunç olan buydu, korkunç, dehşet verici özgürlük. İçinde,<a id="GBS.0361.05"/> içinin derinliklerinde kalbinin korkuyla çırpındığını hissediyordu; bir tek hareket, açılan, koyveren parmaklar ve ben Mathieu olurdum yeniden. Korkutucu baş dönmesi ağır ağır su yüzünden yükseliyordu; gökle köprü eridi, yok oldu ondan ve sudan başka hiçbir şey kalmadı ortada; su ona doğru yükseliyordu, ağır ağır; aşağı sarkmış bacaklarını yalıyordu. Su, mutlak geleceğim olan su! Şimdi bu bir gerçek,<a id="GBS.0362.01"/> kendimi öldüreceğim ben. Bir anda, kendini öldürmemeye karar verdi. Karar verdi: Bu yalnızca bir sınav olurdu. Kendini ayakta, yürür buldu, ölü bir gezegenin kurumuş kabuğunda kayarak giden bir Mathieu. Eylem, bir başka sefere kalmıştı.</p>
		<p>Anacaddede koşuyordu, iki-üç ıslık sesi daha duydu, sonra ses kesildi, işte işte, anacadde de bir hapishane hücresiydi şimdi: Olup biten hiçbir şey yoktu, evlerin<a id="GBS.0362.02"/> yüzleri yamyassı ve kördü, bütün panjurlar kapalıydı, savaş dışarıda, bir başka yerde oluyordu. Küçük bir çeşmeye yaslanarak bir an durdu, hayal kırıklığına uğramıştı, kaygılıydı, ama ne umduğunu kendi de bilemiyordu: Işıklar ummuştu belki, vitrinleri aydınlık, açık mağazalar, olup bitenden konuşan heyecanlı insanlar belki. Ama hiçbir şey yoktu: Işıklar, büyük ve önemli kentlerde yabancıları,<a id="GBS.0362.03"/> elçilikleri ve sarayları aydınlatıyordu; İviç sıradan, alışılmış, gündelik bir gecede hapsedilmişti. Ayağını yere vurarak, “Her şey hep başka yerlerde olup bitiyor,” diye söylendi. Bir hışırtı duydu: Sanki biri arkasında saklanıyordu. Soluğunu tuttu ve durdu, uzun uzun dinledi, ses bir daha duyulmadı. Üşüyordu, korku birden boğazını demir bir pençe gibi sıkmıştı, eve dönmenin daha iyi olup olmayacağını<a id="GBS.0362.04"/> sordu kendi kendine. Ama dönemezdi, odası korkutuyordu onu; burada hiç olmazsa herkesin malı olan gök altında dolaşıyordu, Paris’le ve Berlin’le, bu gök aracılığı ile temas kurabiliyordu. Tam arkasında uzun, sürüklenen bir tırmalama duydu, bu kez dönüp bakmaya cesaret edebildi. Bir kediydi: Kedinin ateş gibi yanan gözbebeklerini gördü, hayvan sıçradı ve sağdan sola, kaldırımdan kaldırıma<a id="GBS.0362.05"/> koşup kayboldu, kötüye işaretti bu. Tekrar yola koyuldu, Thiers Sokağı’na saptı ve birden, soluğu kesilerek durdu: “Uçaklar!” Sağır bir uğultuyla homurdanıyorlardı, daha çok uzaktaydılar herhalde. Kulak verdi: Ses, gökten gelmiyordu. Sanki... Öfkeyle, “Evet,” diye düşündü, “biri horluyor.” Lescat’tı horlayan, noter, başının üzerinde ışıklı tabelayı görmüştü. Pencereleri açık, horluyordu. İviç kendini<a id="GBS.0363.01"/> tutamadı, güldü, sonra gülmesi yüzünde dondu kaldı: Hepsi uyuyorlardı, herkes. Sokakta yalnızım, uyuyan insanlar arasında, kimse ilgili değil benimle.</p>
		<p>Yeryüzünün her yanında insanlar uyuyor ya da kapalı odalarında savaşlarını hazırlıyorlardı, içlerinde, benim adımı belleğinde taşıyan tek kişi yok! Dehşete düşmüştü. “Ama ben buradayım,” diye düşündü. “Buradayım, görüyorum, hissediyorum, en az<a id="GBS.0363.02"/> Hitler kadar varım ben de!”</p>
		<p>Birkaç saniye sonra yeniden yürümeye başladı, meydanlığa gelmişti şimdi. Laon’un altında, eteklerinde ova, renksiz, ışıksız, tekdüze uzanıyordu. Uzaktan uzağa, kıvılcım gibi pırıltılar görünüyordu, ama bu ışıklar onu rahatlatmadı. İviç onların ne olduğunu çok iyi biliyordu: Raylar, tahta traversler, iri çakıllar, hangar yolunda bırakılmış peş peşe vagonlar. Ovanın<a id="GBS.0363.03"/> ucunda, Paris vardı. İçini çekti: Paris yanıyor olsaydı, ufukta, gökte bir kızıl aydınlık görünürdü. Rüzgâr eteklerini dizlerine çarpıyordu, ama kımıldamadı: “Paris orada, ışıklarla pırıl pırıl, belki de son gecesi bu gece.” Şu an, Saint-Michel Bulvarı’ nı inen, çıkan insanlar vardı, Dôme’daydı bazıları, belki de onu tanıyan ve oturup ondan konuşanlar vardı içlerinde. “Son gecesi ve ben burada,<a id="GBS.0363.04"/> bu simsiyah suyun içindeyim, özgür olduğum zaman, bir avuç taş yığınıyla taşlar arasına kurulmuş çadırlardan başka bir şey bulamayacağım. Tanrım! Tanrım! Lütfen, bir kez daha, son bir kez daha göreyim Paris’i!” İstasyon tam altındaydı, merdivenin dibinde şu kırmızı ışıklı yer; son tren üçü yirmi geçe kalkıyordu. Bir zafer sevinciyle: “Yüz frankım var,” diye düşündü.</p>
		<p>Merdiveni koşarak inmeye<a id="GBS.0363.05"/> başlamıştı bile, Philippe koşarak Montmartre Caddesi’ni iniyordu, deli, ha? Deli! İyi, öyle olsun, görürler onlar. Bir alanda durdu; yolun karşısında kocaman karanlık ve uğultulu bir ağız açılmıştı, lahana ve et kokuyordu. Metro istasyonunun demir parmaklığı önünde durdu, kaldırımın kenarında küçük parmaklıklar sıralanmıştı, ayaklarının dibinde çamura karışmış, ezilmiş saman çöpleri, salata yaprakları<a id="GBS.0364.01"/> gördü; sağında, kahvenin aydınlığında gölgeler gelip geçiyor, peş peşe gelip geçiyordu. İviç gişeye sokuldu.</p>
		<p>“Paris’e bir üçüncü.”</p>
		<p>Memur, “Gidiş geliş mi?” diye sordu.</p>
		<p>İviç kararlı bir sesle, “Gidiş,” dedi.</p>
		<p>Philippe öksürerek boğazını temizledi, sonra olanca gücüyle bağırdı:</p>
		<p>“Kahrolsun savaş!”</p>
		<p>Hiçbir şey olmadı, kahvenin aydınlığında gölgelerin gelip geçişi devam ediyordu. Philippe<a id="GBS.0364.02"/> avuçlarını ağzının iki yanına koyarak tekrar bağırdı:</p>
		<p>“Kahrolsun savaş!”</p>
		<p>Sesi kulaklarında gök gürültüsü gibi uğuldadı. Birkaç gölge durdu ve üzerine doğru gelen adamlar gördü. Oldukça kalabalıktılar, çoğu kasketliydi. İlgisiz bir tavırla yaklaşıyorlar, merakla bakıyordu.</p>
		<p>Onlara doğru, “Kahrolsun savaş!” diye bağırdı tekrar.</p>
		<p>Hepsi yanındaydılar; aralarında iki kadın ve güzel yüzlü,<a id="GBS.0364.03"/> esmer bir genç adam vardı. Philippe ona seviyle baktı, sonra gözlerini ondan ayırmadan bağırdı:</p>
		<p>“Kahrolsun savaş! Kahrolsun Daladier! Kahrolsun Chamberlain! Yaşasın barış!”</p>
		<p>Şimdi çepeçevre etrafını almışlardı, Philippe kendini çok rahat, çok mutlu hissetti, kırk sekiz saatten beri ilk kez rahat ve mutlu. Adamlar kaşlarını kaldırmış bakıyorlar, bir şey söylemiyorlardı. Onlara, emperyalist<a id="GBS.0364.04"/> kapitalizmin kurbanı olduklarını anlatmak istedi, ama sesi durmuyor, bağırıyordu: “Kahrolsun savaş!” Bu, zafer dolu bir şarkıydı. Kulağının üstüne müthiş bir yumruk yedi, bağırmakta devam ediyordu, sonra alt dudağına bir yumruk, sonra sağ gözüne: Diz çöktü ve daha da güçlü bağırdı. Bir kadın önüne atılmıştı, bacaklarını ve alçak topuklu ayakkabılarını görüyordu, debeleniyor, haykırıyordu kadın:</p><div style="display:none;"><a id="GBS.0364.05"/></div>
		<p>“Bırakın, bırakın onu! Hayvanlar! O bir çocuk, dokunmayın ona, görmüyor musunuz?”</p>
		<p>Mathieu, “Hayvanlar! O bir çocuk, dokunmayın ona!” diye bağıran acı bir feryat duydu. On-on iki kasketlinin ortasında bir kadın çırpınıyordu; küçücük bir kadındı, kolları havada, saçları tutam tutam yüzündeydi. Esmer, iriyarı bir genç adam, kulağının altında uzun bir bıçak yarasıyla genç bir adam kadını öfkeyle<a id="GBS.0365.01"/> sarsıyor, kadın bağırıyordu:</p>
		<p>“Hakkı var onun, siz hepiniz korkaksınız, şimdi Concorde’a gidip, ‘Savaş istemiyoruz!’ diye bağırmanız gerekirken, küçücük bir çocuğu dövüyorsunuz. Bu daha kolay çünkü, değil mi?”</p>
		<p>Mathieu’nun önünde, şişman, salkım saçak bir kadın, “Saçını başını yolun şunun,” dedi.</p>
		<p>Mathieu iç sıkıntısıyla döndü: Bunun gibi şeyler her sokak başında olabilirdi: Savaş öncesi,<a id="GBS.0365.02"/> ateş öncesi! Bu, yalnızca seyredilecek bir manzaraydı, onu ilgilendirmezdi. Birden, aksine, bu olanın onu ilgilendirdiğine karar verdi. Şişman, saçaklı kadını itip geçti ve esmer genç adamı omzundan yakaladı.</p>
		<p>“Polis!” dedi. “Ne oluyor burada?”</p>
		<p>Esmer genç adam kuşkuyla baktı.</p>
		<p>“Şu yerdeki oğlan, ‘Kahrolsun savaş!’ diye bağırdı.”</p>
		<p>Mathieu sert bir sesle, “Sen de bastın yumruğu, değil mi?”<a id="GBS.0365.03"/> dedi. “Polis çağırmak aklına gelmedi mi?”</p>
		<p>Şişman, saçaklı kadın, “Polis yoktu ki, memur bey,” dedi.</p>
		<p>Mathieu, “Sen sus bakalım, Karmen,” dedi. Sorulduğu zaman yanıt verirsin.”</p>
		<p>Esmer genç adam canı sıkkın bir tavırla, “Kötü bir şey yapmadık,” dedi. “Aklı başına gelsin diye şöylece bir dokunduk.”</p>
		<p>“Kim dokundu ona?” diye sordu Mathieu.</p>
		<p>Kulağının altında yara yeri olan esmer adam, ellerine<a id="GBS.0365.04"/> bakarak, “Ben,” dedi.</p>
		<p>Ötekiler usulca geri çekilmişlerdi. Mathieu onlara döndü.</p>
		<p>“Hanginiz tanık olarak gelmek ister?”</p>
		<p>Birer adım daha gerilediler hepsi, kimse yanıt vermedi. Şişman, saçaklı kadın gözden kaybolmuştu.</p>
		<p>“Dağılın,” dedi Mathieu, “ya da hepinizi yazıyorum. Sen, sen dur bakalım biraz ahbap.”</p>
		<p>Esmer adam, “Ya,” dedi, “demek şimdi pis bir Alman köpeğini yola getirmek isteyen<a id="GBS.0365.05"/> suçsuz vatandaşlar karakola götürülüyor, öyle mi?”</p>
		<p>“Kes sesini. Derdini orada anlatırsın.”</p>
		<p>Kasketliler birer birer dağılmışlar, gözden kaybolmuşlardı. Kahvenin kapısında bir-iki kişi durmuş, ses çıkarmadan bakıyordu. Mathieu çocuğun üzerine eğildi: Epeyi benzetmişlerdi oğlanı. Ağzından kan sızıyordu, kulağı mosmor olmuş, şişmiş, kapanmıştı. Sağ gözüyle, kıpırdamadan Mathieu’ya bakıyordu.</p><div style="display:none;"><a id="GBS.0366.01"/></div>
		<p>Gururla, “Bağırdım,” dedi.</p>
		<p>“İyi etmemişsin,” dedi. “Kalkabilecek misin?”</p>
		<p>Çocuk zorla davranarak kalktı. Salata yapraklarının içine düşmüştü, arkasına çamurlu bir salata yapışmıştı, ceketi saman çöpleriyle doluydu. Küçük kadın çocuğu eliyle süpürerek temizledi.</p>
		<p>“Tanıyor musunuz?” diye sordu Mathieu.</p>
		<p>Kadın tereddüt etti.</p>
		<p>“Hayır.”</p>
		<p>Çocuk gülmeye başladı.</p>
		<p>“Tanıyor tabii,” dedi.<a id="GBS.0366.02"/> “Irène o, Pitteaux’nun sekreteri.”</p>
		<p>Irène, Mathieu’ya kuşkuyla baktı.</p>
		<p>“Şimdi onu bağırdı diye hapse mi götüreceksiniz?”</p>
		<p>“Düşüneceğim.”</p>
		<p>Kulağının altında bıçak yarası olan esmer genç adam Mathieu’yu kolundan yakalamıştı; hiç mutlu görünmüyordu:</p>
		<p>“Ben ekmek parası için çalışıyorum, komiser bey,” dedi, “şimdi beni götürecek olursanız, işimden olurum ben. Sokakta kalırım.”</p>
		<p>“Göster<a id="GBS.0366.03"/> kâğıtlarını.”</p>
		<p>Adam bir Nansen pasaportu gösterdi, adı Carlo’ydu.</p>
		<p>Mathieu gülmeye başladı, “İstanbul’da doğmuş!” dedi. “Çocukları dövecek kadar Fransa’yı seviyorsun, ha? Aferin!”</p>
		<p>Adam, gururla, “Fransa benim ikinci vatanım,” dedi.</p>
		<p>“Orduya yazılacaksın, umarım, ha?”</p>
		<p>Adam yanıt vermedi. Mathieu cebinden çıkardığı deftere onun adını, iş adresini yazdı.</p>
		<p>“Şimdi, bas bakalım,” dedi.<a id="GBS.0366.04"/> “Sonra arayacağız seni. Siz, benimle gelin. Hadi.”</p>
		<p>Üçü peş peşe Montmartre Caddesi’nde yürüdüler, birkaç adım gittiler, Mathieu çocuğu koltuğunun altından tutarak yürütüyordu, çocuk sendeliyordu. Irène sordu:</p>
		<p>“Söylesenize, götürecek misiniz onu?”</p>
		<p>Mathieu yanıt vermedi: Les Halles’den yeteri kadar uzaklaşmamışlardı daha. Birkaç adım daha yürüdüler, sonra, bir sokak lambasının altına gelince<a id="GBS.0366.05"/> Irène, Mathieu’nun önüne geçerek durdu, nefretle ona baktı.</p>
		<p>“Pis haydut,” dedi, “polis oldun da sanki...”</p>
		<p>Mathieu gülmeye başladı: Kadının saçları yüzüne dökülmüştü, ona bakabilmek için gözlerini şaşılatıyordu.</p>
		<p>“Polis değilim ben,” dedi.</p>
		<p>“Hadi sen de!”</p>
		<p>Saçlarını geriye atmak için başını şiddetle salladı. Sonunda öfkeyle tuttu perçemleri alnından geriye attı. Yüzü görünmüştü şimdi,<a id="GBS.0367.01"/> solgun yanakları, iri, güzel gözleriyle. Çok güzeldi: Şaşmış görünmüyordu.</p>
		<p>“Gerçekten polis değilseniz,” dedi, “iyi atlattınız herifleri.”</p>
		<p>Mathieu yanıt vermedi. Bu hikâye onu eğlendirmez olmuştu artık. Birden canı, Montorgueil Sokağı’nda olmayı istemişti.</p>
		<p>“Hadi,” dedi, “şimdi bir taksiye bindireyim sizi.”</p>
		<p>Yolun kenarında bekleyen üç-dört taksi vardı. Çocuğu arkası sıra sürükleyerek<a id="GBS.0367.02"/> en öndekine yaklaştı. Irène peşlerinden yürüyordu. Sağ eliyle saçlarını başının tepesinde toplamış, tutuyordu.</p>
		<p>“Girin!”</p>
		<p>Genç kadın kızardı, “Özür dilerim, söylemek zorundayım: Ben... çantamı kaybetmişim.”</p>
		<p>Mathieu çocuğu arabadan içeri soktu: Bir elini onun sırtına dayamıştı, öbür eliyle arabanın kapısını açık tutuyordu.</p>
		<p>“Ceketimin cebinden alın,” dedi. “Sağ cebimden.”</p>
		<p>Irène bir<a id="GBS.0367.03"/> an elini cebe soktu, hemen çekti.</p>
		<p>“Yüz frankla birkaç kuruş buldum.”</p>
		<p>“Yüz frankı alın.”</p>
		<p>Bir daha itti, çocuk kanepeye yığıldı, oturdu. Irène arkasından bindi. Sonra Mathieu’ya dönerek sordu:</p>
		<p>“Adresinizi verin lütfen?”</p>
		<p>“Artık adresim yok,” dedi Mathieu, “güle güle.”</p>
		<p>“Hey!” diye bağırdı Irène.</p>
		<p>Ama Mathieu çoktan yürümüştü: Montorgueil Sokağı’na gitmek istiyordu canı. Hemen,<a id="GBS.0367.04"/> hemen orada olmak istiyordu. Birkaç adım yürüdü, sonra birden taksi geldi, ta yanına, kaldırımın kenarına geldi, durdu.</p>
		<p>Kapı açıldı, bir kadın sarktı dışarı, Irène’di.</p>
		<p>“Gelin, binin,” dedi, “çabuk çabuk!”</p>
		<p>Mathieu taksiye bindi.</p>
		<p>“Oturun.”</p>
		<p>Oturdu. Sordu:</p>
		<p>“Ne oldu, ne var?”</p>
		<p>“Çocuk aklını oynatmış. Gidip hapse girmek istediğini söylüyor, boyuna kapıyla oynuyor, kendini dışarı<a id="GBS.0367.05"/> atacak. Tutmaya gücüm yetmiyor onu.”</p>
		<p>Çocuk kanepenin köşesine tünemişti, dizleri başından daha yüksekti, başı görünmüyordu.</p>
		<p>Irène, “Acı çekmek istiyormuş,” diye anlattı.</p>
		<p>“Kaç yaşında?”</p>
		<p>“Bilmem: On dokuz olmalı.”</p>
		<p>Mathieu çocuğun ince uzun, zayıf bacaklarına baktı: Sınıfındaki en yaşlı talebelerin yaşındaydı herhalde.</p>
		<p>“Eğer canı acı çekmek istiyorsa,” dedi “buna engel olmaya hakkımız<a id="GBS.0368.01"/> yok.”</p>
		<p>Irène birden öfkelendi.</p>
		<p>“Tuhafsınız,” dedi. “Başına neler gelebileceğini bilmiyorsunuz ki.”</p>
		<p>“Birini mi becermiş yoksa?”</p>
		<p>“Yok canım.”</p>
		<p>“Ya ne halt etmiş?”</p>
		<p>Irène, somurtkan bir yüzle, “Uzun hikâye,” dedi. Mathieu onun saçlarını yeni bir topuzla tepesine toplamış olduğunu fark etti. Güzel, etli dudaklarına, güzel yüzüne karşın bu ona inatçı ve komik bir ifade vermişti.</p>
		<p><a id="GBS.0368.02"/>“Ne de olsa,” dedi, “bu yalnızca onu ilgilendirir. Özgürdür, istediğini yapması gerek.”</p>
		<p>“Özgür mü?” dedi Irène. “Size aklını oynatmış, diyorum. Anlamıyor musunuz?”</p>
		<p>“Özgür” sözcüğüyle çocuk tek gözünü aralayıp baktı, dişlerinin arasından bir şeyler mırıldandı. Sonra ani bir atılışla kapıya doğru savruldu, tokmağı yakaladı, açmak istedi. Aynı saniye, bir araba, ani fren yapan arabayı sıyırıp<a id="GBS.0368.03"/> geçti. Mathieu eliyle çocuğu göğsünden itti, kanepeye yuvarladı.</p>
		<p>Irène’e dönerek, “Canım hapsedilmek, işkence isterse,” dedi, “bana engel olmalarına razı olmazdım.”</p>
		<p>Çocuk, “Kahrolsun savaş!” diye bağırdı.</p>
		<p>“Evet,” dedi Mathieu, “çok haklısın.” Elini çocuğun göğsünden çekmemişti, onu kanepeye iterek zaptediyordu. Irène’e baktı.</p>
		<p>“Sanırım gerçekten aklı başında değil çocuğun.”</p>
		<p>Şoför<a id="GBS.0368.04"/> camı itti.</p>
		<p>“Tamam mı?” diye sordu. “Gidiyor muyuz?”</p>
		<p>Irène, bir zafer edasıyla, “15, Parc-Montsouris Caddesi,” dedi.</p>
		<p>Çocuk, Mathieu’nun elini tırmaladı, sonra, araba hareket edince, kendini koyverdi, hareketsiz kaldı. Bir an sustular. Taksi Mathieu’nun tanıyamadığı karanlık sokaklardan geçiyordu. Irène’in yüzü bir an karanlıktan sıyrılıyor, sonra hemen kayboluyordu.</p>
		<p>Mathieu, “Bretagne’lı<a id="GBS.0368.05"/> mısınız?” diye sordu.</p>
		<p>“Ben mi? Metz’liyim. Neden sordunuz?”</p>
		<p>“Topuzunuzu benzettim.”</p>
		<p>“Topuzum mu? Pek komik, değil mi? Saçları böyle toplamamı bir arkadaş istiyor.”</p>
		<p>Bir an sustu, sonra sordu:</p>
		<p>“Nasıl oluyor da adresiniz yok sizin?”</p>
		<p>“Taşınıyorum.”</p>
		<p>“Evet evet! Askere gidiyorsunuz, değil mi?”</p>
		<p>“Eh, evet öyle. Herkes gibi.”</p>
		<p>“Savaşmak hoşunuza gidecek mi?”</p>
		<p>“Bilmem: Ömrümde<a id="GBS.0369.01"/> hiç savaşmadım bugüne kadar.”</p>
		<p>“Ben savaşa karşıyım,” dedi Irène. “Nefret ediyorum.”</p>
		<p>“Farkındayım.”</p>
		<p>Mathieu’ya doğru eğilerek usulca sordu.</p>
		<p>“Bana bakın,” dedi. “Siz sevdiğiniz birini mi kaybettiniz?”</p>
		<p>“Hayır,” dedi Mathieu. “Sevdiği birini kaybetmiş gibi bir halim mi var?”</p>
		<p>“Bir tuhaf haliniz var. Aaa, durun, durun, aman!”</p>
		<p>Çocuk elini sinsice uzatmıştı, kapıyı açmaya uğraşıyordu.</p><div style="display:none;"><a id="GBS.0369.02"/></div>
		<p>Mathieu onu köşeye doğru savurdu:</p>
		<p>“Rahat duracak mısın sen?” dedi. Irène’e döndü. “Amma inat ha!”</p>
		<p>“Bir generalin oğlu,” dedi Irène.</p>
		<p>“Ha, öyle mi? Eh, babasıyla pek iftihar etmiyordur herhalde.”</p>
		<p>Taksi durmuştu. Irène önden indi, sonra çocuğu çıkarmak gerekti. Kanepeye, cam kenarlarına yapışıyor, tekmeler savuruyordu. Irène gülmeye başladı:</p>
		<p>“Ne aksi oğlan! Şimdi de çıkmak istemiyor.”</p><div style="display:none;"><a id="GBS.0369.03"/></div>
		<p>Mathieu sonunda onu ince uzun bacaklarından yakaladı, çekti sonra kucakladı, kaldırıma taşıdı.</p>
		<p>“Öfff!”</p>
		<p>“Bir dakika,” dedi Irène. “Anahtar çantamdaydı. Pencereden gireceğim.”</p>
		<p>Pencerelerinden biri aralık görünen ufak, tek katlı bir eve doğru yürüdü. Mathieu çocuğu tek eliyle zaptediyordu. Öbür eliyle şoföre parasını uzattı.</p>
		<p>“Tamam. Üstü kalsın.”</p>
		<p>Şoför, merakla, “Ne oluyor, arkadaş?”<a id="GBS.0369.04"/> dedi. “Çocuğa ne olmuş?”</p>
		<p>“Islatmışlar,” dedi Mathieu.</p>
		<p>Taksi hareket etti. Mathieu’nun ardında bir kapı açıldı ve Irène bir aydınlık çerçevenin içinde göründü.</p>
		<p>“Girin,” dedi.</p>
		<p>Mathieu, ses çıkarmadan uslu uslu yürüyen çocuğu itti, sonra kendi de girdi. Irène kapıyı arkalarından kapadı.</p>
		<p>“Elektrik düğmesi sağ tarafta,” dedi Irène.</p>
		<p>Mathieu el yordamıyla düğmeyi aradı ve ışık yandı.<a id="GBS.0369.05"/> Tozlu bir oda gördü, bir kenarda üstü örtülü bir karyola, bir lavabo, bir sürahi ve tepede asılı, lastikleri çıkarılmış bir bisiklet vardı.</p>
		<p>“Sizin odanız mı?”</p>
		<p>“Hayır. Arkadaşlar gelince yatarlar burada.”</p>
		<p>Mathieu bir an genç kadına baktı, gülmeye başladı.</p>
		<p>“Çoraplarınız,” dedi.</p>
		<p>Çorapları tozdan bembeyazdı, dizleri patlamış, sarkıyordu.</p>
		<p>Irène rahatlıkla, “Pencereye tırmanırken oldu,”<a id="GBS.0370.01"/> dedi.</p>
		<p>Çocuk odanın ortasında duruyor, insanı korkutacak biçimde ileri geri sallanıyordu, tek gözü sabit bir bakışla çevresini inceler gibiydi. Mathieu çocuğu işaret ederek Irène’e, “Bunu ne yapacağız?” dedi.</p>
		<p>“Ayakkabılarını çıkarın, yatağa yatırın; ben yüzünü yıkayayım.”</p>
		<p>Philippe karşı koymadı, kendini bıraktı: Çok bitkindi. Irène bir tasla biraz pamuk getirmişti.</p>
		<p>“Hadi Philippe,”<a id="GBS.0370.02"/> dedi, “şimdi biraz dişinizi sıkın bakalım.”</p>
		<p>Çocuğun üzerine eğilmiş, beceriksiz hareketlerle ıslak pamuğu şiş gözkapağında gezdiriyordu, çocuk homurdandı.</p>
		<p>Irène bir anne özentisiyle, “Tamam tamam,” dedi. “Biraz yakar, ama iyi gelir.”</p>
		<p>Tası tuvalet masasına bıraktı, Mathieu kalkmıştı.</p>
		<p>“Gidiyorum artık,” dedi.</p>
		<p>Irène telaşla, “Aaa, yok, gitmeyin,” dedi. Sonra alçak sesle devam etti:<a id="GBS.0370.03"/> “Gene gitmeye kalkışırsa tutamam ben.”</p>
		<p>Mathieu, “Yok,” dedi. “Herhalde sabaha kadar başucunda nöbet tutacağımı sanmıyorsunuz.”</p>
		<p>Genç kadın öfkeyle döndü.</p>
		<p>“Ne kadar naziksiniz,” dedi. Sonra bir an baktı, gönül alıcı bir gülümsemeyle özür diler gibi, “Uyuyuncaya kadar bekleyin hiç olmazsa,” dedi. “Neredeyse dalacak zaten.”</p>
		<p>Çocuk yatakta anlaşılmaz birşeyler mırıldanarak kımıldıyordu.</p><div style="display:none;"><a id="GBS.0370.04"/></div>
		<p>Irène, “Bu kılığa girene kadar nerelerde dolaşmış bu?” diye söylendi.</p>
		<p>Ufak tefek, tombul bir kadındı, biraz fazla gergin, fazla nemli, insana tertemizmiş hissini vermeyen fildişi rengi teniyle, yataktan yeni kalkmışa benziyordu, biraz terli, biraz uykulu. Fakat bu bedenin üzerindeki baş, inanılmayacak kadar güzeldi: küçücük, uçları yorgun, mahmur, etli dudaklar, iri, nefis gözler, ufacık,<a id="GBS.0370.05"/> yuvarlak, pembe kulaklar.</p>
		<p>“Uyudu,” dedi Mathieu.</p>
		<p>“Uyudu mu?”</p>
		<p>Birden irkildiler, çocuk ani bir hareketle davranmış, kalkmış oturmuştu, acayip bir sesle hıçkırdı:</p>
		<p>“Flossie, pantolonum!”</p>
		<p>“Lanet olsun!” dedi Mathieu.</p>
		<p>Irène gülümsedi.</p>
		<p>“Bu gece sabahlıksınız!”</p>
		<p>Ama bu, uykuyu hazırlayan bir karabasandı: Philippe tekrar gevşedi ve boylu boyunca yatağa serildi, birkaç kez homurdandı<a id="GBS.0371.01"/> sonra, hemen de birden, uyudu.</p>
		<p>Irène alçak sesle, “Gelin,” dedi.</p>
		<p>Mathieu kadının peşi sıra pembe kröton perdeli büyük bir odaya geçti. Irène duvara bir gitar ve bir ukulele asmıştı.</p>
		<p>“Bu benim odam. Kapıyı aralık bırakıyorum, oğlanı duyalım.”</p>
		<p>Mathieu karmakarışık, kocaman, farbalalı bir yatak, bir puf, bir gramofon ve İkinci Henri stili bir güzel masaya yığılmış plaklar gördü. Salıncaklı<a id="GBS.0371.02"/> bir sandalyeye karmakarışık, eski çoraplar, bir kadın külotu, kombinezonlar atılmıştı. Irène, Mathieu’nun bakışını takip etti.</p>
		<p>“Bunları hep bitpazarından satın aldım,” dedi.</p>
		<p>“Hiç fena değil,” dedi Mathieu.</p>
		<p>“Oturun.”</p>
		<p>“Nereye?” diye sordu Mathieu.</p>
		<p>“Bir dakika.</p>
		<p>Pufun üzerinde, şişe içinde bir gemi vardı. Irène şişeyi aldı, yere koydu, sonra salıncaklı sandalyenin üzerine atılmış<a id="GBS.0371.03"/> çamaşırları alıp pufa attı.</p>
		<p>“Alın. Ben yatağa otururum.”</p>
		<p>Mathieu oturdu ve sallanmaya başladı.</p>
		<p>“Son kez bir salıncaklı sandalyeye oturduğum zaman, on beş yaşındaydım,” dedi. “Nîmes’de, Arènes Oteli’nin holünde.”</p>
		<p>Irène yanıt vermedi. Mathieu, geniş, serin, gölgeli holü, güneşle pırıl pırıl büyük cam kapılarıyla görüyordu şimdi: Bu anı onun malıydı daha; başkaları da vardı, giz dolu,<a id="GBS.0371.04"/> belirsiz, uzak, çevresinde titreşiyordu; çocukluğumu kaybetmedim. Olgunluk çağı, akıl çağı erimiş, yok olmuştu, ama çocukluk kalmıştı, duruyordu, sıcacık: Hiçbir zaman Mathieu’ya böylesine yakın olmamıştı çocukluğu. Arcachon’un kumlarında yatan ve özgür olmayı düşleyen oğlanı düşündü yeniden; bu inatçı, suratsız oğlanın karşısında Mathieu birden utanç duymadığını fark etti. Kalktı.</p>
		<p>“Gidiyor<a id="GBS.0371.05"/> musunuz?” dedi Irène.</p>
		<p>“Dolaşacağım.”</p>
		<p>“Biraz daha kalmak istemez misiniz?”</p>
		<p>Mathieu tereddüt etti.</p>
		<p>“Açıkçası,” dedi, “yalnız kalmak istiyordum biraz.”</p>
		<p>Irène elini onun koluna koyarak, “Göreceksiniz,” dedi. “Benim yanımda, tıpkı yalnızmış gibi olacaksınız.”</p>
		<p>Mathieu kadına baktı: Tuhaf bir konuşması vardı, gevşek ve ciddiliği içinde çocukça bir konuşma biçimiydi bu; küçük ağzını<a id="GBS.0372.01"/> yarım yamalak açıyor ve sözcükler dökülsün diye sanki, başını belirsizce sağa sola sallıyordu.</p>
		<p>“Peki, kalıyorum,” dedi Mathieu.</p>
		<p>Memnun olduğunu gösteren hiçbir hareket yapmadı. Yüzü çoğu zaman ifadesiz gibiydi. Mathieu odanın ortasına doğru yürüdü, masaya gitti, plaklara baktı. Eski plaklardı, kullanıla kullanıla parlaklığını kaybetmiş, birkaçının kenarları kırık, hemen hiçbirinin kâğıdı<a id="GBS.0372.02"/> yoktu üzerinde. Birkaç caz plağı vardı, Maurice Chevalier’den bir potpuri, sol için piyano konçertosu, Debussy’den dörtlük, Toselli’den <em>Serenata</em> ve bir Rus korosunun söylediği <em>Enternasyonal.</em></p>
		<p>“Komünist misiniz siz?” diye sordu Mathieu.</p>
		<p>“Hayır; hiçbir siyasi inancım yok benim. Ama sanırım, eğer erkekler bu kadar aşağılık olmasalardı, belki komünist olurdum o zaman.” Bir an durdu, düşündü,<a id="GBS.0372.03"/> sonra anlattı: “Ben barışçıyım, barışseverim yani.”</p>
		<p>“Saçma,” dedi Mathieu. “Söyledikleriniz saçma, erkekler aşağılık yaratıklarsa gerçekten, o zaman onların savaşırken ya da bir başka türlü ölmüş olmaları hiçbir şeyi değiştirmemeli gözünüzde.”</p>
		<p>Kadın başını inatçı bir ciddiyetle salladı.</p>
		<p>“Evet, evet,” dedi. “Aşağılık oldukları için, onlarla bir savaşa girişmek çok kötü bir şey olur muhakkak.”</p><div style="display:none;"><a id="GBS.0372.04"/></div>
		<p>Bir sessizlik oldu. Mathieu tavandaki bir örümcek ağına bakarak ıslık çalmaya başladı.</p>
		<p>“Size içecek bir şey ikram edemeyeceğim,” dedi Irène. “Badem şurubu severseniz, başka. Şişenin dibinde iki parmak bir şey kalmıştı galiba.”</p>
		<p>“Hımmm!” dedi Mathieu.</p>
		<p>“Biliyordum zaten. Ha, bakın, sigara isterseniz, şöminenin üstünde bir tane var, alın.”</p>
		<p>“İçerim,” dedi Mathieu.</p>
		<p>Kalktı, sigarayı<a id="GBS.0372.05"/> aldı, sigara ortasından bölünmüş, kurumuştu.</p>
		<p>“Pipoma koysam olur mu?”</p>
		<p>“Nasıl isterseniz.”</p>
		<p>Mathieu sigarayı parmaklarının arasında ezerek geldi, oturdu; Irène’in bakışını üzerinde hissediyordu.</p>
		<p>“Keyfinize bakın,” dedi kadın. “Canınız konuşmak istemiyorsa, konuşmayın.”</p>
		<p>“Böyle iyi,” dedi Mathieu.</p>
		<p>Irène sustu, sonra, “Uyumak ister miydiniz?” diye sordu.</p>
		<p>“Yok, hayır.”</p>
		<p>Mathieu’ya,<a id="GBS.0373.01"/> bundan böyle asla uyumak istemeyecekmiş gibi geliyordu. Irène birden, “Bana rastlamasaydınız, şu anda nerede olacaktınız?” diye sordu.</p>
		<p>“Montorgueil Sokağı’nda.”</p>
		<p>“Ne yapacaktınız orada?”</p>
		<p>“Dolaşacaktım.”</p>
		<p>“Burada olmak tuhaf gelir şimdi size.”</p>
		<p>“Yoo! Hiç de değil.”</p>
		<p>Genç kadın, belirsiz bir suçlamayla, “Sahi,” dedi, “zaten pek de burada, yanımda sayılmazsınız ki.”</p>
		<p>Mathieu yanıt<a id="GBS.0373.02"/> vermedi. </p>
		<p>“Haklı,” diye düşünüyordu, “kadının hakkı var.” Bu dört duvar ve yatağa oturmuş bu kadın, hiçbir önemi olmayan herhangi bir gerçekti, gecenin gelip geçici, ömürsüz biçimlerinden herhangi biri. Mathieu, gecenin boylu boyunca uzandığı her yandaydı şimdi, kuzey sınırlarından Akdeniz kıyısına kadar; bu dağılmış, saçılmış Mathieuların içinden yalnızca biriydi bu kadının yanındaki, Irène’e<a id="GBS.0373.03"/> gecenin bütün gözleriyle bakıyordu: O bu karanlıkta ufacık, nokta kadar bir aydınlıktı yalnızca.</p>
		<p>“Ne biçim çocuk! Ne istiyor gene...”</p>
		<p>Irène ayaklarının ucuna basarak çıktı ve Mathieu piposunu yaktı. Şimdi canı Montorgueil Sokağı’na gitmek istemiyordu artık. Montorgueil Sokağı oradaydı, odanın içinden geçiyordu; Fransa’nın bütün yolları oradan geçiyor, bütün otlar orada bitiyordu. Gelişigüzel<a id="GBS.0373.04"/> dört yere kocaman, duvar gibi levhalar koymuşlardı. Mathieu gelişigüzel bir yerdeydi, herhangi bir yerde. Irène gelmiş, yatağa oturmuştu: Herhangi bir kadındı o da. Bretagne’ lıya benzemiyordu. Daha çok o Dôme’deki Annamlı kıza benziyordu. Aynı sarıya çalar beyaz cilt, aynı anlamsız güzellik, aynı kıpırtısız cazibe.</p>
		<p>“Bir şey yok. Korkulu rüya görüyor herhalde,” dedi Irène.</p>
		<p>Mathieu piposunu<a id="GBS.0373.05"/> dişlerine sıkıştırmış, emiyordu.</p>
		<p>“Epeyi korkulu rüya görecektir. Zavallı oğlan...”</p>
		<p>Irène omuz silkti, yüzü değişmişti.</p>
		<p>“Görsün biraz,” dedi. “Zararı yok.”</p>
		<p>“Birden pek sertleştiniz,” dedi Mathieu.</p>
		<p>“Bu cinsten şımarık oğlanlar için yanılıp yakılmaları sinirime dokunur insanların. Bunlar zengin aile piçlerinin şımarıklığı, hep.”</p>
		<p>“İnsanın zengin aile çocuğu olunca, acı çekmeyeceğine<a id="GBS.0374.01"/> mi inanıyorsunuz?”</p>
		<p>“Güldürmeyin beni. Acı ha? Ben sokakta kaldığım zaman on yedi yaşındaydım. İhtiyar kovmuştu beni, kafalarımız denk değildi anlıyor musunuz? O zaman bile gerçekten acı çekmedim ben.”</p>
		<p>Bir an, Mathieu boyalı, güzel bebek yüzünün ardında gizli, o acı çekmişlere özgü acı ve tecrübeli ifadeyi görür gibi oldu. Ses, bir çeşit umursamazlıkla, içinin öfke ve isyanıyla dolu dolu,<a id="GBS.0374.02"/> usul usul akıyordu.</p>
		<p>“İnsan üşüdüğü zaman acı çeker,” dedi kadın, “hasta olduğu ya da yiyecek ekmek bulamadığı zaman acı çeker. Üst tarafı... Üst tarafı, yalan, masal hepsi.”</p>
		<p>Mathieu gülmeye başladı. Irène dikkatle yüzüne bakıyordu, küçük burnunu kısmış, sözcükleri kolayca kusuvermek için ağzını kocaman açmıştı. Mathieu onu dinlemiyordu. Yalnızca bakıyordu ona: Bakıyordu. Bir bakış. Dev bir<a id="GBS.0374.03"/> bakış, bomboş bir gök. Kadın bu dev bakışın içinde çırpınıyordu, bir lambanın ışığında çırpınan pervane gibi.</p>
		<p>“Tabii, onu eve getirir, bakar, teselli ederim. Bir delilik yapmaması için uğraşırım. Ama ona acımalarına kızarım: Ben yoksulluğun, gerçek acıların ne olduğunu gördüm çünkü. Ve günün birinde bir burjuva acı çektiğini söylerse bana...”</p>
		<p>Bir saniye durdu, soluk aldı, Mathieu’ya baktı.</p><div style="display:none;"><a id="GBS.0374.04"/></div>
		<p>“Sahi,” dedi, “siz de burjuvasınız, değil mi?”</p>
		<p>“Evet,” dedi Mathieu. “Burjuvayım.”</p>
		<p>Beni görüyor. Mathieu katılaştığını, kaskatı kesildiğini, baş döndürücü bir hızla ufaldığını hissetti. Bu gözlerin ardında yıldızsız bir gök var, bir bakış var, sınırsız. Beni görüyor: masayı, sandalyeyi gördüğü gibi. Ben onun için, bu sınırsız bakışta asılı kalmış bir küçücük parçayım. Bir burjuvayım. Burjuva!<a id="GBS.0374.05"/> Bir burjuva olduğum gerçek. Ama bu gerçeği kendinde duyamıyordu nedense.</p>
		<p>Irène hâlâ bakıyordu.</p>
		<p>“Siz ne iş yaparsınız?” diye sordu. “Durun durun, söylemeyin! Ben keşfedeyim. Doktor musunuz?”</p>
		<p>“Hayır.”</p>
		<p>“Avukat?”</p>
		<p>“Hayır.”</p>
		<p>“Bakın, hele,” dedi kadın. “Mirasyedinin birisiniz öyleyse!”</p>
		<p>“Öğretmenim,” dedi Mathieu. “Felsefe öğretmeni.”</p>
		<p>Irène belirsiz bir hayal kırıklığı ile, “Ne<a id="GBS.0375.01"/> tuhaf,” dedi, “gerçekten mi?” Sonra acele, ekledi: “Hiç önemi yok tabii.”</p>
		<p>Bana bakıyor. Mathieu kalktı, kadının kolunu yakaladı, dirseğin biraz altından. El, sıcak ve yumuşak, parmaklarının altında hafifçe çöktü.</p>
		<p>“Ne oluyorsunuz?” dedi Irène.</p>
		<p>“Canım size dokunmak istedi. Bana baktığınız için...”</p>
		<p>Irène kendini ona doğru koyverdi; bakış buğulandı.</p>
		<p>“Hoşuma gidiyorsunuz,” dedi kadın.</p><div style="display:none;"><a id="GBS.0375.02"/></div>
		<p>“Siz de benim hoşuma gidiyorsunuz.”</p>
		<p>“Kadınınız var mı sizin?”</p>
		<p>“Kimsem yok.”</p>
		<p>Mathieu yatağa, onun yanına oturdu.</p>
		<p>“Siz? Hayatınızda biri var mı?”</p>
		<p>“Var... yani, birileri var,” dedi Irène. Can sıkıntısıyla başını sallayarak devam etti:</p>
		<p>“Ben, öyle bir kadınım işte. Kolay bir kadın yani...”</p>
		<p>Bakış kaybolmuştu. Geriye akaju kokulu küçücük, güzel bir Çin bebeği kalmıştı yalnızca.</p><div style="display:none;"><a id="GBS.0375.03"/></div>
		<p>“Kolay mı? Evet, sonra?” dedi Mathieu.</p>
		<p>Kadın yanıt vermedi. Başını elleri arasına almış, düşünceli gözlerle boşluğa bakıyordu. “Bu da beyniyle yaşayanlardan,” diye düşündü Mathieu.</p>
		<p>Irène susuyordu, sonra, “Bir kadın çok yoksul giyinmişse,” dedi, “işte öyle... kolay bir kadın olmak zorundadır.”</p>
		<p>Sonra birden doğruldu, Mathieu’ya bakarak, kaygıyla, “Ben,” dedi, “böylece, bu halimle, cesaret<a id="GBS.0375.04"/> vericiyim, değil mi?”</p>
		<p>Mathieu, istemeye istemeye, “Evet,” dedi, “öyle olduğunuz muhakkak.”</p>
		<p>Ama kadın o kadar dertli görünüyordu ki uzandı, omuzlarından yakaladı, kollarına aldı kadını.</p>
		<p>Kahve hemen de bomboştu.</p>
		<p>İviç garsona, “Saat iki, değil mi?” dedi.</p>
		<p>Adam elinin tersiyle gözlerini ovuşturdu, sonra duvardaki saate baktı. İki buçuktu.</p>
		<p>“İki buçuk,” diye homurdandı.</p>
		<p>İviç, eteklerini<a id="GBS.0375.05"/> uslu uslu dizlerine örterek bir kenara oturdu. Paris civarında oturan teyzesine giden kimsesiz bir kızım ben. Gözlerinin fazla parlak olduğunu düşündü, usulca perçemlerini çekerek gözlerinin üstüne düşürdü. Ama kalbi sevinçli bir heyecanla hızlı hızlı atıyordu: Bir saatlik bir sabır, sonra bir sokağı geçecek ve trene atlayacaktı; saat altıda Kuzey Garı’nda olacağım; önce Dôme’a giderim, iki<a id="GBS.0376.01"/> portakal yer karnımı doyururum, sonra oradan Renata’ya, beş yüz frank tırıklarım ondan. Canı bir kadeh şarap içmek istiyordu, ama kimsesiz bir kız şarap içmezdi.</p>
		<p>Alçak sesle, “Bana bir ıhlamur verir misiniz?” dedi.</p>
		<p>Garson döndü, gitti; suratsız hayvanın biriydi, ama elde etmek gerekti herifi. Ihlamur gelince adama yumuşak, ağlamaklı bir yüzle baktı.</p>
		<p>“Mersi,” diye mırıldandı.</p>
		<p>Adam durmuş,<a id="GBS.0376.02"/> merakla burun deliklerini açarak bakıyordu:</p>
		<p>“Nereye gidiyorsunuz bu saatte?”</p>
		<p>“Paris’e,” dedi İviç. “Teyzeme.”</p>
		<p>“Mösyö Serguine’in kızı değil misiniz siz? Hani şu yukarıda, kereste fabrikasının sahibi.”</p>
		<p>“Hayvan herif!”</p>
		<p>“Aaa, yok, hayır,” dedi İviç. “Benim babam 1918’de ölmüş. Öksüzüm.”</p>
		<p>Adam başını birkaç kez salladı, döndü gitti: Kaba herif, pis mujik! Paris’te garsonların bakışları<a id="GBS.0376.03"/> kadife gibi olur, yumuşacık, hem kendilerine söylenen söze inanırlar onlar. Paris’i görebileceğim gene. Kuzey Garı’na varır varmaz her şey tanıyacaktı İviç’i: Onu bekliyorlardı Paris’te. Sokaklar bekliyor, vitrinler, Montparnasse Mezarlığı’ndaki ağaçlar bekliyor... İnsanlar, insanlar da bekliyordu onu. Gitmemiş –Renata gibi örneğin– ya da gitmiş de dönmüş olanlar. Kendimi bulacağım; yalnızca<a id="GBS.0376.04"/> orada, Maine Caddesi’yle rıhtımlar arasında İviç oluyordu o; yalnızca Paris’te. Bir haritada Çekoslovakya’nın yerini de gösterirler bana. “Ah!” diye ihtirasla düşündü, “isterlerse bombalasınlar şimdi, birlikte ölürüz. Ardımızda bizim için dertlenecek bir Boris kalır.”</p>
		<p>“Işığı söndürün.”</p>
		<p>Söz dinledi. Oda, sınırsız savaş gecesinde eridi, iki bakış geceye karıştı, dağıldı; kapının aralık duran<a id="GBS.0376.05"/> kanadıyla kapalı kanadı arasında incecik bir ışık çizgisi kalmıştı yalnızca, onları görür gibi bir ince, uzunlamasına göz. Mathieu rahatsız olmuştu, kapıya doğru yürüdü. Irène, “Kapamayın,” dedi. “Çocuk için: Uyanırsa duyalım.”</p>
		<p>Mathieu döndü, gürültüsüzce geldi, ayakkabılarını, sonra pantolonunu çıkardı. Sağ kundura yere çarparak kuru bir ses çıkardı.</p>
		<p>“Elbiselerinizi sandalyeye koyun.”</p>
		<p><a id="GBS.0377.01"/>Mathieu pantolonunu, ceketini, sonra gömleğini salıncaklı sandalyeye koydu, sandalye gıcırdayarak ileri geri gidip geldi. Odanın ortasında, çıplak, kolları dümdüz aşağı sarkmış, bilekleri tuhaf bir biçimde tutuk, durdu.</p>
		<p>“Gelin,” dedi kadın.</p>
		<p>Yatağa, sıcak ve hareketsiz bir bedenin yanına uzandı. Kadın, sırtüstü yatmıştı, kıpırdamadı, kolları bedenine yapışık, yatıyordu. Ama Mathieu göğsüne,<a id="GBS.0377.02"/> boynunun biraz aşağısına dudaklarını değdirince kalbinin iri iri attığını duydu, bütün bedenini sarsan çekiç darbeleri gibi. Mathieu, bir an, o çarpıntılı hareketsizlik içinde, kımıldamadan yattı: Irène’in yüzünü unutmuştu; elini uzattı, görmeyen bir eti usul usul okşadı. Herhangi biri. İnsanlar yanı başından geçiyorlardı, Mathieu ayakkabıların taşlarda çıkardığı sesi duyuyordu; yüksek sesle konuşuyorlar,<a id="GBS.0377.03"/> gülüyorlardı.</p>
		<p>Bir kadın, “Eee, Marcel,” dedi, “sen Hitler olsan bu gece uyuyabilir miydin?”</p>
		<p>Güldüler. Ayak sesleri, kahkahalar uzaklaştı, Mathieu yalnızdı gene.</p>
		<p>Uykulu bir ses, “Bir şey yapmam gerekiyorsa,” dedi, “bir önlem; şimdiden söyleyin, daha iyi.”</p>
		<p>“Önleme falan gerek yok,” dedi Mathieu. “Hayvan değilim.”</p>
		<p>Kadın yanıt vermedi. Mathieu onun güçlü, düzenli soluğunu duydu. Bir<a id="GBS.0377.04"/> tarla, karanlıkta bir tarla; otlar ve ağaçlar gibi soluk alıyordu kadın; Mathieu bir an, onun uyuyakaldığını sandı. Ama gergin, beceriksiz bir el, çabucak kalçasında, bacağının üzerinde dolaştı: Bir okşamaydı bu herhalde. Mathieu usulca kendini kaldırdı ve kadının üzerine doğru kaydı.</p>
		<p>Boris birden çekildi, çarşafı üzerinden savurdu, kendini yatağa, Lola’nın yanına attı. Lola kımıldamamıştı,<a id="GBS.0377.05"/> gözleri kapalı, sırtüstü yatıyordu. Boris, terli bedenine yapışan çarşaftan sıyrılmak için büzüldü. Lola gözlerini açmadan mırıldandı.</p>
		<p>“Beni sevdiğine inanmaya başlıyorum.”</p>
		<p>Boris yanıt vermedi. Bu gece, Lola’nın bedeninde, bütün kadınlarla, düşeslerle, ötekilerle, hepsiyle sevişmiş, hepsine sahip olmuştu. O geceye kadar söz geçiremediği bir utanç hissinin Lola’nın boynunda ve göğüslerinin<a id="GBS.0378.01"/> sınırında zaptettiği ellerini, bu kadın bedeninin her yerinde dolaştırmıştı, dudakları her yerde dolaşmıştı; o şehvetin ortasında içine yuvarlandığı yarı baygınlığı, o her seferinde nefretle, hatta bir tuhaf korkuyla itmeye çalıştığı bayıltıcı baş dönmesini hırsla, çılgın bir hırsla aramıştı bu gece: Kaçmak istediği düşünceler vardı. Şimdi kendini çözülmüş, yumuşamış hissediyordu, kalbi deli deli<a id="GBS.0378.02"/> atıyordu: Hiç tatsız değildi bu; şu anda mümkün olduğu kadar az düşünmeliydi. İviç her zaman, “Sen çok fazla düşünüyorsun,” derdi; hakkı vardı. Birden, Lola’nın kapalı gözkapaklarının köşesinde bir su damlacığı gördü, burnun iki yanında usul usul yükselen iki küçük, parlak göldü bu. “Gene ne oldu?” diye düşündü Boris. Yirmi dört saatten beri midesini delen acı, kaskatı bir korkuyla yaşıyordu, yumuşayacak,<a id="GBS.0378.03"/> acıyacak halde değildi şimdi.</p>
		<p>“Mendilimi ver,” dedi Lola. “Yastığın altında.”</p>
		<p>Gözlerini sildi, açtı, baktı. Kuşkulu, haşin bakışlarını Boris’in gözlerinden ayırmıyordu. “Gene ne yaptım?” Ama sandığı gibi değildi. Kadın zor duyulur bir sesle, “Gideceksin,” dedi.</p>
		<p>“Nereye? Ha, o mu? Ama... dur bakalım. Hemen gitmiyorum: Bir yıl var daha.”</p>
		<p>“Bir yıl... bir yıl, nedir ki?”</p>
		<p>Israrla, inatla<a id="GBS.0378.04"/> bakıyordu Boris’e; çarşafın altından elini çıkardı, alnına düşen saçları geri itti.</p>
		<p>Boris çok da inanmadan, “Bir yıla kadar savaş da biter belki,” dedi.</p>
		<p>“Biter mi? Ha ha! Keşke: Bir savaşın ne zaman başladığı bilinir, ama ne zaman sona ereceğini kimse bilmez.”</p>
		<p>Beyaz kolu çarşaftan çıkmıştı; sanki gözleri görmüyormuş gibi el yordamıyla Boris’in yüzünü okşuyordu. Şakaklarında, sonra yanağında<a id="GBS.0378.05"/> dolaştırdı elini, kulağının çevresinde döndü, parmak uçlarıyla burnunu okşadı: Boris kendini gülünç hissediyordu. Öfkeyle, “Bir yıl, çok uzun bir zaman,” dedi. “İnsanın bol bol düşünmeye vakti olur.”</p>
		<p>“Daha bir bebek olduğun nasıl da belli,” dedi Lola. “İnsan benim yaşıma gelince, bir yıl; bir yıl ne çabuk geçer, bilsen...”</p>
		<p>Boris inatla, “Bence çok uzun,” dedi.</p>
		<p>“Demek dövüşmek istiyorsun,<a id="GBS.0379.01"/> ha?”</p>
		<p>“Hayır, ondan değil.”</p>
		<p>Şimdi daha az sıcaktı oda, sırtüstü döndü, ayaklarını uzattı, parmak uçları aşağıda, yatağın üzerinde yumuşak bir kumaşa değmişti: pijamasına. Bakışları tavana dikili, anlattı:</p>
		<p>“Şimdi ya da sonra, bu savaşa gitmek zorundaysam eğer... bir an önce olup bitsin daha iyi. Bitsin ve lafı edilmesin artık. Anladın mı?”</p>
		<p>Lola, “Ya!” diye bağırdı. “Ya ben? Ben ne olacağım?”<a id="GBS.0379.02"/> Sonra heyecandan titreyen bir sesle, sordu: “Beni bırakıp gitmek seni hiç mi üzmeyecek, hayırsız?”</p>
		<p>“Ama nasıl olsa günün birinde seni bırakıp gitmek zorunda olduğuma göre...”</p>
		<p>Kadın, ihtirasla, “Ha!” dedi. “Ne kadar geç olursa, ne kadar, ne kadar geç olabilirse, o kadar geç olsun. Sen gidince, ben de geberir giderim. Çünkü... Bilirim seni, mektup yazmazsın, günler, aylar geçer yazmazsın.<a id="GBS.0379.03"/> Tembellikten. Üşenirsin yazmaya, ben, sana bir şey mi oldu diye meraktan ölürüm, her gün yeniden ölürüm. Bunun ne demek olduğunu bilemezsin sen.”</p>
		<p>“Sen sanki biliyor musun?” dedi Boris. “Dur bakalım, bekle, zırlamak için gerçekten gitmemi bekle.”</p>
		<p>Bir sessizlik oldu, sonra Lola, Boris’in çok iyi tanıdığı kısık ve hırçın bir sesle, “Ne yapalım,” dedi. “İnsanın birini unutması çok da zor olmasa<a id="GBS.0379.04"/> gerek; unutması, oyalanması... Senin kocakarı, az buz insan tanımaz Paris’te.”</p>
		<p>Boris birden yan döndü, Lola’ya korkunç gözlerle bakarak, “Bunu yaparsan Lola...” dedi.</p>
		<p>“Eee?”</p>
		<p>“Ömrümün sonuna kadar bir daha yüzüne bakmam senin.”</p>
		<p>Lola rahatlamıştı; dudaklarında tuhaf bir gülümseme belirdi, Boris’e baktı.</p>
		<p>“Savaştan nefret ettiğini sanıyordum. Antimilitarist olduğunu söyler dururdun...”</p><div style="display:none;"><a id="GBS.0379.05"/></div>
		<p>“Antimilitaristim gene.”</p>
		<p>“Öyleyse?”</p>
		<p>“O başka bu başka.”</p>
		<p>Lola yeniden gözlerini kapamıştı, sakindi, ama yüzü az önceki mutlu yüz değildi şimdi: Dudaklarının kenarında o eski yorgun, yılgın çizgiler meydana çıkmıştı.</p>
		<p>Boris kendini zorladı, yumuşak bir sesle, “Antimilitaristim, çünkü subaylar içimi sıkıyor,” dedi. “Dayanamıyorum o fiyakacı heriflere. Ama askerleri severim bak.”</p>
		<p><a id="GBS.0380.01"/>“Ama sen subay olacaksın. İster istemez! Seni subay yapacaklar.”</p>
		<p>Boris yanıt vermedi; fazla karışıktı bu iş, karışıklıkta kendini bulamaz oluyordu. Subaylardan nefret ediyordu, evet, bu bir gerçekti. Ama beri yandan, yapılacak savaş onun savaşıydı, onu bu onurlu görev için yetiştirmişler, beslemiş, büyütmüşlerdi, öyleyse asteğmen olmak zorundaydı. “Ah,” diye can sıkıntısıyla düşündü, “şimdiden<a id="GBS.0380.02"/> gitmiş olsam, mangayla yürüyor olsam; olaylar zorladığı için, kendiliğinden orada oluversem ve artık bütün bunlarla kafa şişirmesem ne iyi olurdu.” Sonra birden konuştu:</p>
		<p>“Acaba korkacak mıyım diye düşünüyorum...”</p>
		<p>“Korkmak mı,” dedi Lola.</p>
		<p>“Evet, hep bunu düşünüyorum.”</p>
		<p>Boris, Lola’nın anlayamayacağını ezbere biliyordu: Mathieu’yla ya da hatta İviç’le konuşması çok daha iyiydi. Ama yanında<a id="GBS.0380.03"/> Lola vardı şimdi.</p>
		<p>“Bütün bir yıl gazetelere bakacağım,” dedi, “çelik ve ateş fırtınasına kahramanca göğüs geren Fransız askeri, falan ya da buna benzer bir şeyler işte, anlıyorsun, değil mi? Ve ben, her seferinde kafa patlatacağım: Ben bu boktan işin üstesinden gelebilecek miyim? Ya da izinli gelmişleri bulup sorguya çekeceğim, onlara: ‘İşler çok kötü mü orada?’ diye soracağım, bana: ‘Çok kötü,’<a id="GBS.0380.04"/> diyecekler, ben de bir tuhaf olacağım. Ne eğlenceli, değil mi?”</p>
		<p>Lola gülmeye başladı, keyifsiz bir sesle onu taklit ederek, “Dur bakalım,” dedi, “hele o günler gelsin de. Hem, korksan da ne olacak, küçük budala! Bir kez başladıktan sonra!”</p>
		<p>“Konuşmaya değmez,” diye düşündü Boris. “Hiçbir şey anlamıyor.” Esnedi.</p>
		<p>“Söndüreyim mi?” dedi. “Uykum geldi.”</p>
		<p>“Nasıl istersen,” dedi Lola. “Öp beni!”</p><div style="display:none;"><a id="GBS.0380.05"/></div>
		<p>Kadını öptü, elektriği söndürdü. Nefret ediyordu Lola’dan. “Beni ben olduğum için, kendim için sevmiyor,” diye düşündü. “Öyle olmasa anlardı beni.” Hepsi de böyleydi, birbirinin aynı, körmüş gibi yapıyorlardı: Beni bir dövüş horozu, arenaya salıverilecek bir boğa olarak beslediler, şimdi de gözlerini yumuyorlar, babam diplomayı al diye inat ediyor, bu da tutmuş bana pis pis numaralar yapıyor,<a id="GBS.0381.01"/> bir zamanlar bir albayla yatmış diye. Bir an sırtında, çıplak ve sıcak bir beden hissetti. “Daha koca bir yıl sırtımda bu beden. Beni sömürüyor,” diye düşündü Boris, kendini acı ve kaskatı hissediyordu. Ta yatağın öbür ucuna gitti.</p>
		<p>“Ne yapıyorsun?” dedi Lola. “Düşeceksin.”</p>
		<p>“Bana yapışıyorsun, terliyorum.”</p>
		<p>Kadın bir şeyler mırıldanarak çekildi. Bir yıl. Bir yıl, kendi kendime, korkağın<a id="GBS.0381.02"/> biri miyim ben, diye düşünerek geçireceğim bir yıl; koca bir yıl, korkmak korkusu içinde beklemek! Lola’nın düzenli nefesini duyuyordu: Uyumuştu kadın, sonra sıcak, çıplak beden yeniden üzerine devrildi; Lola’nın suçu yoktu, yatağın ortası çukurdu, ama Boris çaresiz bir öfkeyle, umutsuzlukla titredi: Yarın sabaha kadar ezecek beni. “Ah, ah!” diye düşündü, “Erkekler, erkeklerle birlikte yaşamak, herkesin<a id="GBS.0381.03"/> kendi yatağı!” Birden, bilinmedik bir baş dönmesiyle kendini kaybeder gibi oldu, gözleri karanlıkta sonuna kadar açık ve kıpırtısızdı, buz gibi bir ürperti terli sırtında dolaştı: Yarından tezi yok gidip orduya katılacağını anlamıştı birden.</p>
		<p>Kapı açıldı ve Madam Birnenschatz, sırtında gecelik, başında fularla gözüktü. Radyonun gürültüsünü bastırabilmek için bağırdı:</p>
		<p>“Gustave, rica ederim,<a id="GBS.0381.04"/> gel yat artık!”</p>
		<p>“Sen uyu, sen uyu,” dedi Mösyö Birnenschatz, “bana bakma.”</p>
		<p>“Ama sen yatmadan uyuyamam ki ben.”</p>
		<p>Adam sinirli bir hareket yaptı.</p>
		<p>“Radyoda önemli bir şey bekliyorum,” dedi, “görüyorsun.”</p>
		<p>“Canım, nedir o, söylesene? Bütün gün şu uğursuz radyonun başındasın. Sonunda komşular şikâyete gelecek. Nedir bu kadar merakla beklediğin kuzum?”</p>
		<p>Mösyö Birnenschatz döndü, kadının<a id="GBS.0381.05"/> koluna yapıştı.</p>
		<p>“Bu bir blöf değilse kellemi keserim,” dedi. “Bu gece yalanlayacaklar haberi, bak göreceksin.”</p>
		<p>Kadın korkmuştu.</p>
		<p>“Nedir o?” diye sordu. “Neden söz ediyorsun?”</p>
		<p>Adam karısına: Sus, diye işaret etti. Rahat ve kendine güvenen bir ses konuşmaya başlamıştı:</p>
		<p>“Berlin’in Çekoslovakya’ya, bugün, 27 Eylül Salı saat 14’e kadar süre tanıyan ve bu süre sonunda Almanya’nın genel<a id="GBS.0382.01"/> seferberlik ilan edeceğini bildiren bir ültimatom verdiği hakkında Avrupa basınında çıkan haberler, bugün Alman resmî çevrelerince yalanlanmıştır.”</p>
		<p>“Dinle!” diye bağırdı Mösyö Birnenschatz, “Dinle!”</p>
		<p>“Bu çeşit haberlerin panik yaratmak ve bir savaş öncesi psikozuna yol açmak amacıyla çıkarıldığı muhakkaktır.</p>
		<p>“Gene bazen Avrupa gazetelerinin, Sayın Goebbels’ le yapmış olduklarına iddia<a id="GBS.0382.02"/> ettikleri söyleşi de tümüyle hayal ürünüdür. Alman resmî çevreleri Sayın Goebbels’in son bir hafta içinde tek yabancı gazeteci ile görüşmemiş olduğunu bildirmektedir.”</p>
		<p>Mösyö Birnenschatz bir an daha ses çıkarmadan dinledi, ama konuşma kesilmişti. O zaman fırladı, Madam Birnenschatz’ı yakaladı ve işitilmeyen bir valse ayak uydurarak dönmeye başladı, bağırıyordu:</p>
		<p>“Ben demedim mi, ben dedim<a id="GBS.0382.03"/> sana, dedim sana, tornistan bu, tam yolla tornistan! Savaş olmayacak, Catherine, savaş olmayacak! Naziler hapı yuttu.”</p>
		<p>Işık. Dört duvar birden Mathieu’yla gece arasına girdi, kapandı. Ellerine dayanarak doğruldu, Irène’in durulmuş, sakin yüzüne baktı: Bu kadın bedeninin çıplaklığı ta gözlere kadar yükselmişti; beden bu güzel yüzü, doğanın, insanoğlu tarafından terk edilmiş bir bahçeyi hırsla,<a id="GBS.0382.04"/> tekrar zaptedişi gibi zaptetmiş, ona egemen olmuştu. Mathieu yüzü, yuvarlak omuzlardan, küçücük, sivri göğüslerden ayırt edemiyordu, yüz etin bir çiçeğiydi, yumuşak ve uçucu.</p>
		<p>“Çok iç sıkıcı olmadı ya?” diye sordu kadın.</p>
		<p>“İç sıkıcı mı?”</p>
		<p>“Çok... çok hareketli olmadığım için bazen beni sıkıcı bulanlar oluyor. Bir keresine biri benden o kadar sıkıldı ki, sabah erkenden gitti, bir daha da<a id="GBS.0382.05"/> görünmedi.”</p>
		<p>“Ben sıkılmadım,” dedi Mathieu.</p>
		<p>Irène parmaklarının ucuyla Mathieu’nun boynunu usulca okşadı.</p>
		<p>“Benim soğuk bir insan olduğumu sanmayın sakın.”</p>
		<p>“Biliyorum,” dedi Mathieu. “Susun!”</p>
		<p>Doğruldu, yanındaki güzel yüzü avuçlarının arasına aldı, gözlerine doğru eğildi. Gözler iki buzul gölüydü, cam gibi ve sonsuz. Bana bakıyor. Bu bakışın ardında yüz ve beden kaybolmuş, yok olmuştu.<a id="GBS.0383.01"/> Bu gözlerin ötesinde gece vardı. Kimsenin sahip olamadığı, el sürülmemiş, dokunulmamış gece. Gözlerine davet etti beni, gözlerine girdim; bu gecenin içindeyim: çıplak bir adam. Birkaç saat sonra ayrılacağım ondan, ama ayrıldığım halde sonsuzluğa dek onda yaşamakta devam edeceğim. Onda, bu adsız, sahipsiz gecede. Düşündü: “Adımı bile bilmiyor.” Ve birden, kendini ona öylesine muhtaç hissetti<a id="GBS.0383.02"/> ki, söylemek istedi canı. Ama sustu: Sözcükler yalan söyleyecekti; çünkü, en az kadın kadar bu odaya da bağlıydı şu anda, öylesine bağlıydı ki bu odaya, duvarda asılı gitara, içeride kocaman yatakta uyuyan çocuğa, şu âna, bütün bu geceye...</p>
		<p>Irène gülümsedi.</p>
		<p>“Bana bakıyorsunuz, ama görmüyorsunuz beni.”</p>
		<p>“Görüyorum, sizi görüyorum.”</p>
		<p>Kadın esnedi.</p>
		<p>“Azıcık uyusaydık,” dedi.</p>
		<p>“Uyuyun,”<a id="GBS.0383.03"/> dedi Mathieu. “Ama saatinizi altıya ayarlayın: Sabah gara gitmeden eve uğrayıp bir şeyler alacağım.”</p>
		<p>“Hemen bu sabah mı gidiyorsunuz?”</p>
		<p>“Sabah, saat sekizde.”</p>
		<p>“Sizi geçirmeye, gara gelebilir miyim?”</p>
		<p>“Nasıl isterseniz.”</p>
		<p>“Bir dakika,” dedi Irène. “Çalar saati kurmak, sonra elektriği söndürmek için yataktan çıkmam gerek. Ama sakın bana bakmayın, popoma bakarsanız çok utanırım, çok kocaman,<a id="GBS.0383.04"/> hem de öyle biçimsiz ki.”</p>
		<p>Mathieu başını çevirdi, kadının odada gidip geldiğini duydu, sonra ışık söndü. Irène yatarken fısıldadı:</p>
		<p>“Bazen gece kalkar dolaşırım. Bir çimdik atarsanız hemen kendime gelirim, olur mu?”</p>
	</section>
	<div style="display:none;"><a id="GBS.0383.05"/></div><div style="display:none;"><a id="GBS.0383.06"/></div><section class="si-footnotes" epub:type="footnotes">
	<aside class="si-footnote" epub:type="footnote" id="f15"><a class="si-backref" href="#ref_f15">15</a>. (Alm.) Savaş. (Y.N.)</aside>
</section>
  <div style="display:none;"><a id="GBS.0383.07"/></div></body>
</html>