<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Yaşanmayan Zaman</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:3c170f45-7f95-f3ed-3843-39528d33ab4e"/>
	</head>
	<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0384.01"/></div>
    <section>
		<h1 class="date">28 Eylül, Çarşamba</h1>
		<p>Sabah, saat 6...</p>
		<p>İftihar ediyordu kendisiyle: Sabaha kadar göz kırpmamıştı, ama uykusu yoktu. Yalnızca göz diplerinde kupkuru bir yanık hissi, sol gözde kaşıntı, gözkapaklarında bir titreme, sonra, ara sıra, böbrekler hizasından ensesine çıkan, oradan bütün bedenine yayılan yorgun bir ürperti. Korkutacak kadar boş bir trenle gelmişti, gördüğü son canlı yaratık, Soissons<a id="GBS.0384.02"/> Garı’nda kırmızı bayrağı sallayan gar şefiydi. Sonra birden Doğu Garı’nın aydınlığı ve kalabalık. Çirkin bir kalabalıktı bu: Askerlerden ve ihtiyar kadınlardan oluşmuş bir kalabalık; ama kalabalığın öyle çok gözü, öylü çok bakışı vardı ki; hem sonra İviç bu aralıksız yalpalanışı, bu kalçaların, omuzların, dirseklerin birbirine vuruşunu, başların, inatla, ısrarla, birbirlerinin arkasında gizlenerek<a id="GBS.0384.03"/> inip çıkışını seyretmeyi çok seviyordu: Savaşın korkunç ağırlığını tek başına, yapayalnız taşımak zorunda olmadığını hissetmek öyle güzeldi ki. Çıkış kapılarından birinde durdu ve dinî bir heyecanla Strasbourg Bulvarı’nı seyretti; bu geniş caddeyle gözlerini doldurmak, ağaçları, kapalı mağazaları, otobüsleri, tramvay raylarını, tek tük kapılarını açan kahveleri ve sabahın ılık, sisli havasını<a id="GBS.0384.04"/> gözleriyle belleğine göndermek ve orada hapsetmek istiyordu. Bombalarını beş dakika sonra, hatta otuz saniye sonra atsalar bile benden koparıp alamazlar bunu. Hiçbir şeyi kaçırmadığına inandı sonunda, hatta sol duvardaki kocaman <em>Dubo-dubon-dubonnet</em> afişini bile; sonra, birden, içine tuhaf bir hasret doldu; onlar gelmeden kente girmek istedi. Bir kuş kafesini sırtlamış götüren iki Bretagne’lı köylüyü<a id="GBS.0384.05"/> itti, kapıdan çıktı, gerçek Paris kaldırımına ayak bastı. Ona, sanki içi kor dolu kocaman bir ocağa giriyormuş gibi geldi; heyecan verici ve korkunç bir şeydi bu. “Her şey yanacak, kadın, çocuk, ihtiyar, hepsi, ben de onlarla öleceğim, alevler içinde.” Korkmuyordu: Zaten, zaten ihtiyarlıktan tiksinecekti sonunda, yaşasaydı. Korkmuyordu, ama telaş boğazını kurutuyordu; kaybedecek bir saniyesi<a id="GBS.0385.01"/> bile yoktu: Son kez göreceği o kadar çok şey vardı ki, bitpazarı, Katakomblar, Ménilmontant, sonra daha hiç görmediği yerler, Grevin Müzesi örneğin; bana bir sekiz gün bırakırlarsa, haftaya salıdan önce gelmezlerse, her şeyi görecek vakit bulurum. İhtirasla, “Ah!” diye düşündü, “sekiz günüm kaldı yaşlanacak, bir kocaman yıl kadar eğlenmeliyim, eğlenirken ölmek isterim!” Bir taksiye doğru yürüdü:</p><div style="display:none;"><a id="GBS.0385.02"/></div>
		<p>“Huygens Caddesi, 12!”</p>
		<p>“Binin.”</p>
		<p>“Saint-Michel Bulvarı’ndan geçeceksiniz, sonra Auguste Comte Sokağı’ndan, Vavin Sokağı’ndan, Delambre Sokağı’ndan, sonra Gaité Sokağı’ndan ve Maine Caddesi’nden.”</p>
		<p>“Yolu uzatıyoruz,” dedi şoför.</p>
		<p>“Zararı yok. Ben öyle istiyorum.”</p>
		<p>Otomobile bindi, kapıyı çekti. Laon’u ardında bırakmıştı, dünyanın sonuna kadar. Asla görmeyecekti Laon’u: Burada öleceğim.<a id="GBS.0385.03"/> “Hava ne güzel,” diye düşündü, “ne güzel! Bugün öğleden sonra Rosier Sokağı’na, bir de Saint-Louis Adası’na gideriz.”</p>
		<p>“Çabuk gelin,” dedi Irène; çabuk çabuk!”</p>
		<p>Mathieu gömleğinin kollarını kıvırmış, aynada saçlarını tarıyordu. Tarağı masaya fırlattı, ceketini kolunun altına aldı, yan odaya girdi:</p>
		<p>“Ne var?”</p>
		<p>Irène acınacak bir yüzle yatağı gösterdi.</p>
		<p>“Kaçmış.”</p>
		<p>“Yok canım, sahi mi?”<a id="GBS.0385.04"/> dedi Mathieu.</p>
		<p>Bir an, alt üst olmuş yatağı seyretti, alnını kaşıdı, sonra gülmeye başladı. Irène ciddi gözlerle, şaşkın bakıyordu; Mathieu’ya döndü, güldü.</p>
		<p>“İyi atlattı bizi,” dedi Mathieu.</p>
		<p>Ceketini giydi. Irène hâlâ gülüyordu.</p>
		<p>“Saat yedide, Dôme’da,” dedi.</p>
		<p>“Saat yedide.”</p>
		<p>Eğildi, usulca kadını öptü.</p>
		<p>İviç koşarak merdivenleri çıktı, soluk soluğa, üçüncü kat sahanlığında durdu.<a id="GBS.0385.05"/> Kapı aralıktı. Titremeye başladı: “Ya kapıcı kadınsa içerideki?” Girdi: Bütün kapılar açıktı, bütün elektrikler yanıyordu. Holde kocaman bir valiz gördü: Mathieu dönmüştü.</p>
		<p>“Mathieu!”</p>
		<p>Kimse yanıt vermedi. Mutfak boştu, ama içeride, odada, yatak yapılmamıştı. “Gece buradaymış.” Çalışma odasına girdi, pencereleri, sonra panjurları açtı; yumuşak bir hasretle, “Çok da çirkin değilmiş bu oda,”<a id="GBS.0386.01"/> diye düşündü. “Haksızlık etmişim.” Burada oturacaktı. Mathieu haftada dört mektup yazacaktı ona, hayır, beş, beş mektup. Sonra günün birinde Mathieu gazetede okuyacaktı: “Paris bombalandı,” ve artık hiç mektup almayacaktı İviç’ten. Yazı masasının çevresinde dolaştı, kitapları, masanın üzerindeki bronz yengeci parmak uçlarıyla okşadı. Martineau’nun Stendhal hakkındaki bir kitabının yanında ucu kopuk<a id="GBS.0386.02"/> bir sigara duruyordu. İviç sigarayı aldı, çantasına, uğur diye yanında taşıdığı kutsal taşların yanına koydu. Sonra usluca gitti, divana oturdu. Birkaç dakika sonra merdivende bir ayak sesi duydu ve kalbi göğsünü delip çıkacakmış gibi deli deli atmaya başladı.</p>
		<p>Oydu gelen. Bir an holde oyalandı, sonra, valiz elinde odaya girdi. İviç’in elleri açılıverdi, çantası yere düştü.</p>
		<p>“İviç!”</p>
		<p>Ama<a id="GBS.0386.03"/> şaşmış görünmüyordu Mathieu. Valizi bıraktı, geldi, İviç’in ayaklarının dibinden çantasını aldı, kıza uzattı:</p>
		<p>“Çoktan beri mi bekliyorsunuz?”</p>
		<p>İviç yanıt vermedi: Mathieu’ya kızmıştı, elleri açılıp çantasını koyverdi diye kızmıştı Mathieu’ya. Genç adam divana, kızın yanına oturdu, İviç onu görmüyordu. Yalnızca halının bir kısmını ve ayakkabılarının ucunu görüyordu.</p>
		<p>Mathieu mutlu bir sesle,<a id="GBS.0386.04"/> “Şansım varmış,” diyordu. “Bir saat sonra gelseydiniz, göremeyecektim sizi: Sekiz treniyle Nancy’ye gidiyorum.”</p>
		<p>“Nasıl? Hemen mi gideceksiniz?”</p>
		<p>Sustu İviç. Kendinden memnun değildi, kendi sesinden nefret ediyordu. O kadar az vakitleri vardı ki, açık, apaçık olmak istiyordu, ama elinde değildi bu; uzun zaman birinden ayrı kalmışsa, sonra çabucak kendini bulamıyordu karşısında. Kendini somurtkanlığa<a id="GBS.0386.05"/> benzer ağır bir uyuşukluğa koyvermişti. Yüzünü inatla ondan gizlemeye çalışıyordu, ama heyecanını saklamasına olanak yoktu: Genç adamın gözlerinin ta içine bakmaktan çok daha kışkırtıcı oluyordu böylesi. İki el valize uzandı, açtı, bir çalar saat çıkardı, kurdu. Mathieu saati masanın üzerine koymak için kalktı. İviç usulca gözlerini kaldırdı, onu pencerenin karşısında ışığın içinde simsiyah<a id="GBS.0387.01"/> gördü. Sonra Mathieu geldi, karşısına oturdu; hâlâ susuyordu, ama İviç biraz daha cesurdu şimdi. Mathieu, ona bakıyordu: Onun kendisine baktığını biliyordu kız. Üç aydan beri hiç kimse ona şimdi Mathieu’nun baktığı gibi bakmamıştı. Kendini çabukça kırılıverecek, değerli, dokunulmaz bir şey gibi hissediyordu; küçücük, dilsiz bir heykel, bir tanrıça; çok tatlı bir histi bu, şaşırtıcı, azap verici.<a id="GBS.0387.02"/> Birden saatin tik tak’larını duydu ve Mathieu’nun gideceğini düşündü; “Çabukça kırılıverecek bir şey olmak istemiyorum! Dilsiz bir tanrıça olmak istemiyorum.” Müthiş bir çabayla kendini Mathieu’dan yana dönmeye zorladı: Mathieu’nun gözlerinde onun beklediği bakış yoktu.</p>
		<p>“Geldiniz İviç,” dedi, “sonunda geldiniz...”</p>
		<p>Şu anda söylediklerini düşünür gibi görünmüyordu. İviç gene de ona bakarak<a id="GBS.0387.03"/> gülümsedi, ama tepeden tırnağa buz kesmişti. Mathieu gülümsedi, ağır ağır konuştu:</p>
		<p>“Geldiniz, buradasınız.”</p>
		<p>İviç’e şaşmış gözlerle bakıyordu.</p>
		<p>“Nasıl geldiniz?” diye sordu.</p>
		<p>“Trenle.”</p>
		<p>Kız birden ellerini birbirine yapıştırdı, sonra avuçlarını birbirinden ayırarak parmaklarını gerdi, kemikler çıtırdadı. Mathieu’ya bakmıyordu.</p>
		<p>“Yani,” dedi Mathieu, “annenizle babanız biliyorlar mı<a id="GBS.0387.04"/> geldiğinizi?”</p>
		<p>“Hayır!”</p>
		<p>“Kaçtınız demek?”</p>
		<p>“Öyle!”</p>
		<p>“Evet,” dedi Mathieu, “evet, çok iyi, çok iyi: Burada oturursunuz işte.” Birden ani bir merakla sordu: “Laon’da sıkılıyor muydunuz?”</p>
		<p>İviç yanıt vermedi: Ses bir cellat bıçağı gibi iniyordu ensesine, soğuk ve keskin.</p>
		<p>“Vah, küçücük İviç!”</p>
		<p>Kız perçemlerini çekiştirmeye başlamıştı.</p>
		<p>Mathieu, “Boris hâlâ Biarritz’de mi?” diye sordu.</p><div style="display:none;"><a id="GBS.0387.05"/></div>
		<p>“Evet.”</p>
		<p>Boris usulca kalkmış, pantolonunu, sırtında soğuk bir ürpertiyle ceketini giymiş, ayakkabılarını eline almıştı. Ağzı açık uyuyan Lola’ya son bir kez baktıktan sonra gürültüsüzce kapıyı açtı.</p>
		<p>İviç kaçamak gözle saate baktı, altıyı yirmi geçiyordu, altıyı yirmi geçmişti bile.</p>
		<p>Ağlamaklı bir sesle sordu:</p>
		<p>“Saat kaç?”</p>
		<p>“Altıyı yirmi geçiyor,” dedi Mathieu. “Bir dakika: Çantama<a id="GBS.0388.01"/> üç-beş parça bir şey koyacağım, şimdi biter. Sonra serbestim.”</p>
		<p>Valizin önüne diz çöktü. İviç kımıldamadan bakıyordu. Bedenini hissetmez olmuştu, saatin tik takları kulaklarında gümbürdüyordu. Birkaç dakika sonra Mathieu ayağa kalktı.</p>
		<p>“Tamam, her şey hazır,” dedi.</p>
		<p>Kızın önünde ayakta duruyordu. İviç, onun diz yerlerinde havı dökülür gibi olmuş pantolonunu görüyordu.</p>
		<p>Mathieu usulca,<a id="GBS.0388.02"/> “Dinleyin İviç,” dedi, “şimdi azıcık ciddi laflar edeceğiz. Bakın: Apartman sizindir, anahtar kapının yanında, duvarda asılı; savaş bitinceye kadar burada kalacaksınız. Aylık işini de hallettim: Jacques’a vekâlet verdim, aylığı alacak ve her ay size gönderecek. Bazı hesaplarınız olacaktır, kira gibi, hatta belki vergi gibi, bilmem, askerler için yeni bir karar çıkmazsa, sonra ara sıra bana küçük bir<a id="GBS.0388.03"/> paket gönderirsiniz. Kalan, sizi idare eder sanırım.”</p>
		<p>İviç radyodaki spikerin soğuk sesine benzeyen bu sakin, tekdüze sesi dehşetle dinliyordu: Nasıl bu kadar iç sıkıcı, böylesine ruhsuz olmaya cesaret edebiliyordu? Söylediklerinin anlamını iyice kavrayamıyordu İviç, ama onun şu anda, dudağını çarpıtan yarım gülüşü, kabarık gözkapaklarının altından bakan gözleri, dudaklarındaki o yapmacık mutluluk<a id="GBS.0388.04"/> ifadesiyle yüzünün aldığı anlamı ezbere biliyordu, görmeden. Ondan biraz daha nefret edebilmek için başını kaldırdı, baktı, kini sönüverdi: Bu yüz, o uzak sesin yüzü değildi. Acı mı çekiyordu Mathieu? Hayır, hiç de dertli görünmüyordu. Ama bu İviç’in tanımadığı, hiç görmediği bir yüzdü.</p>
		<p>Mathieu gülümsedi.</p>
		<p>“İviç,” dedi, “beni dinliyor musunuz?”</p>
		<p>“Tabii dinliyorum,” dedi İviç, sonra ayağa<a id="GBS.0388.05"/> kalktı: “Mathieu, bana bir haritada Çekoslovakya’yı gösterir misiniz?”</p>
		<p>“Haritam yok,” dedi Mathieu. “Ama, durun, bir yerlerde eski bir atlas olacaktı.”</p>
		<p>Kitap etajerinden karton ciltli bir albüm aldı, geldi, masanın üzerine koydu, sayfaları karıştırdı: “Orta Avrupa.” Renkler bunaltıcıydı: sarımsı bej ve mor. Mavi yoktu: ne deniz, ne okyanus. İviç dikkatle baktı: Çekoslovakya diye bir ad da<a id="GBS.0389.01"/> yoktu.</p>
		<p>“Atlas, 1914’ten öncesine ait,” dedi Mathieu.</p>
		<p>“Peki 1914’ten önce Çekoslovakya yok muydu?”</p>
		<p>“Hayır.”</p>
		<p>Mathieu dolmakalemini çıkardı, haritanın ortasına biçimsiz, kambur bir kapalı çizgi çizdi.</p>
		<p>“İşte, aşağı yukarı burası.”</p>
		<p>İviç bu somurtuk renkli, susuz, kavruk toprak parçasına, matbaa harflerinin düzgün biçimleri yanında yersiz, yabancı, çirkin sırıtan kararmış mürekkep<a id="GBS.0389.02"/> çizgisine baktı, kamburun içinde bir yerde “Bohemya” yazısı vardı.</p>
		<p>“Ya, demek bu,” dedi, “demek Çekoslovakya bu ha?”</p>
		<p>Birden her şey öylesine boş, öylesine anlamsız göründü ki, öylesine yaşanmaya değmez; hıçkırmaya başladı.</p>
		<p>“İviç,” dedi Mathieu, “İviç!”</p>
		<p>İviç bir anda kendini Mathieu’nun kollarında buldu. Direndi: Bana acımasını istemem, gülünç olmak istemem, ama sonra kendini bıraktı,<a id="GBS.0389.03"/> şimdi artık ne savaş, ne Çekoslovakya, ne Mathieu; omuzlarında hissettiği bu sıcak, tatlı ağırlık vardı yalnızca.</p>
		<p>Mathieu, “Uyudunuz mu gece?” diye fısıldadı.</p>
		<p>İviç sarsıla sarsıla ağlıyordu.</p>
		<p>“Hayır,” dedi.</p>
		<p>“Benim küçücük İviç’im! “</p>
		<p>Usulca kızı bıraktı, kalktı, dışarı çıktı. İviç onun yan odada gidip geldiğini duydu, döndüğü zaman yüzünde o İviç’in çok sevdiği saf ve mutlu anlam<a id="GBS.0389.04"/> vardı. Kızın yanına oturdu.</p>
		<p>“Yatağa temiz çarşaflar koydum,” dedi. “Ben gider gitmez hemen yatacaksınız.”</p>
		<p>İviç baktı, “Ben... ben sizinle gelmeyecek miyim, gara kadar?”</p>
		<p>“İstasyonlarda vedalaşmaktan hoşlanmadığınızı biliyorum.”</p>
		<p>Kız, gönül alıcı bir sokulganlıkla, “Yok,” dedi. “Bu kadar... tatsız bir gidiş için değil o.”</p>
		<p>Ama Mathieu kararlıydı, başını salladı:</p>
		<p>“Yalnız gitmeyi tercih<a id="GBS.0389.05"/> ederim. Hem sizin uyumanız gerek, mutlaka.”</p>
		<p>“Peki,” dedi İviç. “Peki, öyle olsun.”</p>
		<p>“Ne budalayım ben,” diye düşündü. Birden kendini soğuk ve kilitlenmişçesine kapalı hissetti. Başını kararlı bir ifadeyle salladı, gözlerini sildi, güldü:</p>
		<p>“Haklısınız, çok sinirliyim. Uykusuzluktan: Mutlaka uyuyup dinlenmeliyim.”</p>
		<p>Mathieu elini uzattı, kızın elini yakaladı.</p>
		<p>“Kalkın,” dedi, “size evinizi<a id="GBS.0390.01"/> göstereyim.”</p>
		<p>Yatak odasına geçtiler, Mathieu bir dolabın önünde durdu:</p>
		<p>“Bu dolapta çarşaflar var,” dedi, “yastık yüzleriyle örtüler de burada. Bir yerde bir yorgan da olacak, ama ben hiç bilmem, kapıcı kadın verir size.”</p>
		<p>Mathieu dolabı açmış, kat kat beyaz çarşaflara bakıyordu. Yüzünde haşin bir anlam vardı şimdi.</p>
		<p>İviç nezaketle, “Ne var?” dedi.</p>
		<p>“Bütün bunlar benimdi,” dedi. “Ne<a id="GBS.0390.02"/> saçma, değil mi?”</p>
		<p>Kıza döndü.</p>
		<p>“Mutfaktaki dolabı da göstereyim.”</p>
		<p>Mutfağa girdiler, İviç’e bir dolap gösterdi:</p>
		<p>“İşte bu. Zeytinyağı var, tuz, biber de vardır sanırım. Konserveler de var.”</p>
		<p>Teneke silindirleri birer birer eline alıyor, gözlerinin hizasına kadar kaldırıyor, parmaklarının ucunda evirip çevirerek bakıyordu: “Bu balık, bu fasulye, bu lahana, bunu ben-mari’de ısıtırsınız...”<a id="GBS.0390.03"/> Durdu, kutuları bıraktı, dudaklarında gene o haşin gülümseme belirmişti, ama bir şey söylemedi, ölü gözlerle bezelye konservesinin kutusuna bakıyordu. Sonra, “Gaza dikkat edin İviç,” dedi. “Her gece yatmadan şu musluğu sıkıca kapamanız gerek.”</p>
		<p>Çalışma odasına dönmüşlerdi.</p>
		<p>“Şimdi inerken kapıcı kadına apartmanı size bıraktığımı söylerim,” dedi Mathieu. “Yarın sabah size Madam Balaine’i yollar.<a id="GBS.0390.04"/> Benim gündelikçim, tatsız bir kadın değildir. Rahatsız olmazsınız.”</p>
		<p>“Balaine,” dedi İviç. “Ne tuhaf isim.”</p>
		<p>Gülmeye başladı, Mathieu gülümsedi.</p>
		<p>“Jacques ekimden önce dönmeyecek,” dedi. “O gelinceye kadar bekleyebilmeniz için size biraz para bırakayım.”</p>
		<p>Cüzdanında bir bin franklık ve iki yüz franklık kâğıt para vardı. Bin franklığı aldı ve İviç’e uzattı.</p>
		<p>“Çok mersi,” dedi İviç.</p>
		<p><a id="GBS.0390.05"/>Parayı aldı ve yumruk yaptığı elinde sımsıkı tuttu.</p>
		<p>“Bir şeye ihtiyacınız olursa, Jacques’ı çağırın. Ona hemen bir mektup yazıp sizi kendisine emanet ettiğimi söyleyeceğim.”</p>
		<p>İviç, “Çok mersi,” diye tekrar etti, “çok mersi.”</p>
		<p>“Adresini biliyor musunuz?”</p>
		<p>“Evet evet. Biliyorum. Mersi.”</p>
		<p>“Hoşça kalın.” Kıza yaklaştı: “Hoşça kalın, sevgili İviç’im. Belli bir yere gider gitmez yazarım.”</p><div style="display:none;"><a id="GBS.0391.01"/></div>
		<p>Kızı omuzlarından yakaladı, göğsüne çekti.</p>
		<p>“Sevgili İviç’im, küçücük İviç’im benim.”</p>
		<p>İviç uslu bir çocuk gibi başını kaldırarak alnını ona uzattı. Mathieu öptü. Sonra elini yakaladı, sıktı ve çıktı. İviç sokak kapısının hızla kapandığını duydu; o zaman yumruğunu açtı, bin franklığı parmaklarının arasında düzeltti, baktı, sonra sekiz parçaya bölerek yırttı, halının üzerine fırlattı.</p>
		<p><a id="GBS.0391.02"/>Vahşi sakallı ihtiyar bir sömürge subayı, sol elini genç bir askerin omzuna koymuş, sağ eliyle Afrika kıyısını gösteriyordu: “Sömürge ordusuna katılınız!” Genç askerin öylesine budala bir yüzü vardı ki. Mutlaka bu budalalığı yaşamak gerekti: Altı ay boyunca Boris işte böyle bir hindi olacaktı mutlaka. Hadi diyelim üç ay: Savaşta yıllar çift çift hesaplanırdı. Dişlerini gıcırdatarak, “Güzelim saçlarımı<a id="GBS.0391.03"/> kesecekler,” diye düşündü. “Hayvanoğlu hayvanlar!” Kendini hiçbir zaman böylesine şiddetle antimilitarist hissetmemişti. Nöbet kulübesinin içinde dimdik bir nöbetçinin yanından geçti. Boris, ona sinsice bir göz attı ve soluğu kesildi, birden cesareti kırılmıştı: “Boktan iş!” Ama karar vermişti bir kez, kendini tepeden tırnağa kötü, ahlaksız hissediyordu: Bacakları titreyerek kışlaya girdi. Gök<a id="GBS.0391.04"/> pırıl pırıldı, hafif bir rüzgâr ta buralara kadar denizin uzak kokusunu getiriyordu. “Ne yazık,” diye düşündü Boris. “Havanın bu kadar güzel olması ne kadar yazık.” Bir polis karakolun kapısında bir aşağı bir yukarı dolaşıyordu. Philippe ona bakıyordu; kendini sokaklarda, yapayalnız, yüzüstü bırakılmış hissediyor, üşüyordu; yanağı, üst dudağı acıyordu. Zafersiz bir şehit düşme olacaktı bu. Zafersiz<a id="GBS.0391.05"/> ve şenliksiz: bir hapishane hücresi, sonra bir sabah, Vincennes kulelerinin dibindeki bir çukurda bir küçük kazık; kimse bilmeyecekti bunu: Hepsi, hepsi itmişlerdi onu, istememişlerdi.</p>
		<p>“Komiser nerede?” diye sordu.</p>
		<p>Polis baktı. </p>
		<p>“Yukarıda, birinci katta.”</p>
		<p>Kendi kendimin tanığı olacağım, kendimden başka kimseyle görülecek hesabım yok.</p>
		<p>“Kayıt bürosu?”</p>
		<p>İki asker birbirlerine baktılar,<a id="GBS.0392.01"/> Boris yanaklarına kan hücum ettiğini duydu. “Kim bilir nasıl görünüyorum,” diye düşündü.</p>
		<p>“Avlunun dibindeki bina, soldan birinci kapı.”</p>
		<p>Boris iki parmağıyla gelişigüzel bir selam verdi ve yürüdü; ama, “Tam bir hödüğe benzedim şimdi,” diye düşünüyordu ve bu birden çok acı geldi ona. “Enayi diyorlardır bana, kendi ayağıyla buraya gelmiş bir herif, kimse zorlamadan, kim bilir nasıl tiye alıyorlardır<a id="GBS.0392.02"/> beni!” Philippe, yüzü olduğu gibi ışığa dönük, ayakta duruyordu, gözlerini, göğsü nişanlı, ufacık, dört köşe çeneli, çelimsiz adamın gözlerine dikmiş, Raskolnikof’u düşünüyordu.</p>
		<p>“Komiserle mi görüşüyorum?”</p>
		<p>“Muaviniyim,” dedi adam.</p>
		<p>Philippe, şiş dudağı yüzünden zorlukla konuşuyordu, ama sesi pürüzsüzdü.</p>
		<p>Kararlı bir telaşla, “Ben asker kaçağıyım,” dedi. “Cebimde sahte evrak var.”</p>
		<p><a id="GBS.0392.03"/>Muavin dikkatle baktı, terbiyeli bir tavırla, “Buyrun oturun,” dedi.</p>
		<p>Taksi Doğu Garı’na gidiyordu.</p>
		<p>“Geç kalacaksınız,” dedi Irène.</p>
		<p>Mathieu, “Hayır kalmam,” dedi. “Ama ancak yetişeceğim.” Sonra anlattı: “Evde bir kız vardı, bir kız arkadaş.”</p>
		<p>“Bir kız mı?”</p>
		<p>“Beni görmeye Laon’dan gelmiş.”</p>
		<p>“Sizi seviyor mu?”</p>
		<p>“Yok canım, hayır.”</p>
		<p>“Siz? Siz onu seviyor musunuz?”</p>
		<p>“Hayır: Ona<a id="GBS.0392.04"/> apartmanımı bırakıyorum; ben yokken o oturacak.”</p>
		<p>“İyi bir kız mı?”</p>
		<p>“Hayır,” dedi Mathieu. “İyi bir kız değil. Ama kötü bir kız da değil.”</p>
		<p>Sustular. Taksi Les Halles’den geçiyordu.</p>
		<p>Irène birden, “İşte, işte,” dedi, “buradaydı.”</p>
		<p>“Evet.”</p>
		<p>“Dün akşamdı. Tanrım! Ne kadar uzak...”</p>
		<p>Arka pencerenin camından bakmak için kendini geriye doğru attı. Sonra tekrar yerine otururken mırıldandı:</p><div style="display:none;"><a id="GBS.0392.05"/></div>
		<p>“Bitti.”</p>
		<p>Mathieu yanıt vermedi. Nancy’yi düşünüyordu, hiç gitmemişti Nancy’ye.</p>
		<p>“Çok konuşkan değilsiniz,” dedi Irène. “Ama sizinle beraberken sıkılmıyorum.”</p>
		<p>Mathieu kısa bir gülüşle, “Bir zamanlar çok konuştum,” dedi, “çok fazla konuştum.”</p>
		<p>Kadına dönerek baktı:</p>
		<p>“Bugün ne yapacaksınız?”</p>
		<p>“Hiç,” dedi Irène. “Hiçbir zaman bir şey yapmam ki, adam bana aylık veriyor, o kadar.”</p>
		<p><a id="GBS.0393.01"/>Taksi durdu. İndiler, Mathieu parayı verdi.</p>
		<p>“İstasyonları sevmem,” dedi Irène. “Kasvet verir insana.”</p>
		<p>Birden elini erkeğin kolunun altına sokmuştu. Yanında, sessiz, tanıdık, küçük adımlarla yürüyordu: Mathieu’ya, sanki kadını on yıldan beri tanıyormuş gibi geldi.</p>
		<p>“Bilet alacağım.”</p>
		<p>Kalabalığın içinden geçtiler. Sivil bir kalabalıktı bu, ağır hareketli ve dilsiz, üç-beş asker vardı aralarında.</p><div style="display:none;"><a id="GBS.0393.02"/></div>
		<p>“Nancy’yi bilir misiniz?”</p>
		<p>“Hayır,” dedi Mathieu.</p>
		<p>“Ben bilirim. Nancy’de nereye gideceksiniz?”</p>
		<p>“Essey-les-Nancy’deki hava kuvvetleri karargâhına, oradaki kışlara daha doğrusu.”</p>
		<p>“Biliyorum orasını,” dedi kadın. “Biliyorum.”</p>
		<p>Gişenin önünde elleri çantalı, valizli adamlar kuyruk yapmışlardı.</p>
		<p>“Siz burada beklerken ben gidip size bir gazete alayım mı?”</p>
		<p>Mathieu kadının kolunu tuttu.</p><div style="display:none;"><a id="GBS.0393.03"/></div>
		<p>“Hayır,” dedi, “burada kalın, yanımda.”</p>
		<p>Irène mutlu bir gülümsemeyle baktı. Adım adım ilerlediler.</p>
		<p>“Essey-les-Nancy.”</p>
		<p>Mathieu askerlik cüzdanını gösterdi, memur bir bilet uzattı. Mathieu, Irène’e döndü:</p>
		<p>“Kapıya kadar gelin,” dedi. “Ama içeri, perona gelmenizi istemiyorum.”</p>
		<p>Birkaç adım daha ilerlediler, durdular.</p>
		<p>“Öyleyse...” dedi Irène.</p>
		<p>“Hoşça kalın.”</p>
		<p>“Bir gece, yalnızca<a id="GBS.0393.04"/> bir gece sürdü,” dedi kadın.</p>
		<p>“Bir gece! Evet, ama Paris’ten birlikte götürdüğüm tek anı siz olacaksınız.”</p>
		<p>Eğildi, dudaklarından öptü.</p>
		<p>Irène, “Bana yazacak mısınız?” dedi.</p>
		<p>“Bilmem,” dedi Mathieu.</p>
		<p>Bir an tek söz söylemeden ona baktı, sonra döndü, uzaklaştı.</p>
		<p>“Hey!”</p>
		<p>Mathieu döndü. Genç kadın gülümsüyordu, ama dudakları titriyordu.</p>
		<p>“Adınızı bile bilmiyorum,” dedi.</p>
		<p>“Adım Mathieu,<a id="GBS.0393.05"/> Mathieu Delarue.”</p>
		<p>“Girin.”</p>
		<p>Sırtında pijama, her zamanki gibi yakışıklı, saçları her zamanki gibi taranmış, yatakta oturuyordu, İviç, “Acaba gece yatarken kafasına file mi geçiriyor,” diye düşündü. Odası kolonya kokuyordu. Genç adam şaşkın gözlerle baktı, başucundaki masadan gözlüğünü çabucak aldı, gözüne taktı:</p>
		<p>“İviç!”</p>
		<p>İviç babacan bir ifadeyle, “Evet, benim ya,” dedi.</p>
		<p>Yatağın kenarına<a id="GBS.0394.01"/> ilişti, gülümsedi. Nancy treni Doğu Garı’ndan hareket etmişti; Berlin’de bombardıman uçakları belki havalanmıştı bile. “Eğlenmek istiyorum! Eğlenmek istiyorum!” Çevresine bakıyordu: Bir otel odasıydı bu, çirkin, üst üste eşya dolu. Bomba çatıyı ve altıncı katın taban tahtalarını delip geçecekti: Burada öleceğim işte.</p>
		<p>Genç adam nezaketle gülümsedi:</p>
		<p>“Sizi tekrar görebilmeyi ummuyordum,” dedi.</p><div style="display:none;"><a id="GBS.0394.02"/></div>
		<p>“Neden? Sersemce hareket ettiğiniz için mi? O gece...”</p>
		<p>“Çok içmiştik,” dedi genç adam.</p>
		<p>“Hayır. Ben içmiştim, sınavlarda çaktım diye içmiştim; ama siz içmemiştiniz. Beni odanıza götürebilmek için fırsat kolluyordunuz. Gözünüzü ayırmıyordunuz benden.”</p>
		<p>Genç adam rahatsız olmuştu, ne söyleyeceğini kestiremiyordu, sustu.</p>
		<p>“İşte,” dedi İviç, “bu kez ben kendim geldim. Şimdi ne olacak?”</p><div style="display:none;"><a id="GBS.0394.03"/></div>
		<p>Genç adam kıpkırmızı olmuştu.</p>
		<p>“İviç!”</p>
		<p>İviç gülüyordu.</p>
		<p>“Bugün hiç de insanı korkutacak bir haliniz yok,” dedi.</p>
		<p>Uzun bir sessizlik oldu. Sonra ürkek, beceriksiz bir elin beline doğru uzandığını hissetti İviç. Bombardıman uçakları sınırı geçmişti mutlaka. İviç gözlerinden yaşlar akarak gülüyordu: Ne olursa olsun, dünyadan haberi olmamış bir küçük kız olarak ölmeyeceğim.</p>
		<p>“Buranın<a id="GBS.0394.04"/> sahibi var mı?”</p>
		<p>“Hımmm!” diye başını salladı ihtiyar.</p>
		<p>Mathieu valizi fileye koydu, oturdu. Sonra yol arkadaşlarına baktı, vagon doluydu, ama kimseyi seçemedi, kompartımanın içi karanlıktı. Birkaç saniye kımıldamadan oturdu, şiddetli bir sarsıntı oldu, tren hareket etmişti. Mathieu ani bir sevinçle arkaya yaslandı: Bitmişti! Yarın, Nancy, savaş, belki ölüm, özgürlük! “Göreceğiz,” diye düşündü,<a id="GBS.0394.05"/> “göreceğiz bakalım.” Piposunu çıkarmak için elini cebine attı, parmaklarının ucunda bir kâğıt hışırtısı duydu: Daniel’in mektubuydu. Zarfı tekrar cebine sokmak istedi, tuhaf bir utanç buna engel oldu: Ne olsa, okumak gerekti. Piposunu doldurdu, yaktı, zarfı yırttı, düzenli ve sık bir yazıyla yedi sayfa doldurmuştu Daniel. Mathieu iç sıkıntısıyla, “Amma uzun yazmış,” dedi, “roman gibi...” Tren<a id="GBS.0395.01"/> gardan çıkmıştı artık, kompartıman aydınlanmıştı. Mathieu mavi kâğıtları eline aldı, okudu:</p>
		<p>“Sevgili Mathieu,</p>
		<p>Senin bu mektubu ne büyük bir şaşkınlıkla karşılayacağını biliyorum ve bu bana, hareketimin yersizliğini bir kez daha hatırlatıyor. Gerçek olan şu ki, bu mektubu yazarak sana sığınma ihtiyacı duyuşumun nedenini kendim de bilmiyorum: Demek oluyor ki, suça giden yol gibi, suçun itirafına<a id="GBS.0395.02"/> giden yol da tırmanılması zor bir kaygan yoldur. Geçen haziranda sana yaradılışımın gizli ve umulmadık bir karakterinden söz açarak sende, belki kendim bile fark etmeden, seçmeme yardım edecek bir tanık hazırlamış oldum. Buna pişman olacaktım sonradan, çünkü yaşantımın bütün iniş çıkışlarını böylece senin gözünle yargılar, damgalarken, sana kıyasıya bir kin, her an harekete geçmeye hazır bir<a id="GBS.0395.03"/> nefret beslemek zorunda bırakacaktım kendimi; bu benim için yorucu, senin için zararlı, hatta belki tehlikeli olacaktı. Bu satırları yazarken güldüğümü tahmin edersin.</p>
		<p>Birkaç gündür kendimde bir kuş hafifliği hisseder oldum ve gülme arzusu bana bir lütuf gibi verildi. Ama bütün bunları bir yana bırakalım, çünkü benim sana anlatmak istediğim, günlük yaşamımın akışı değil, çok daha önemli ve<a id="GBS.0395.04"/> inanılmaz bir serüvendir. Kuşku yok ki bu serüven, benden başka, benim dışımda biri tarafından da bilinmedikçe gözümde olanca gerçekliği ile canlanamayacak. Sana açılırken, senin inancına, hatta hatta iyi niyetine güvenerek seçmiş değilim seni. On yıldır kendine meslek edindiğin akılcılığını bir an için bir kenara koyup beni dinlemeni istiyorum, ama bunu gerçekten başarabileceğine de inanmıyorum.<a id="GBS.0395.05"/> Yaşadığım inanılmaz serüvene ortak etmek için arkadaşlarım arasında böylesine bir insanüstü deneye en az değer verecek olanı seçmem, belki bile bile yapılmış bir tercih; belki bunu yaparken bana bir karşı kanıt göstermelerini istiyorum. Bu, senden bir yanıt istediğim anlamına gelmiyor: Bana, benim kendi kendime ısrarla ve yüksek sesle söylediklerimin tekrarı olacak o akla ve mantığa çağıran öğütleri<a id="GBS.0396.01"/> yazmak zorunda hissetme kendini. Sana şunu itiraf etmek zorundayım: Ben aklı, olumlu mantığı, bilim ve deneyi düşündüğüm zaman, o gülme ayrıcalığı, kutsal bir armağan gibi iniyor bana. Hem öyle sanıyorum ki, Marcelle mektuplarım arasında senin bana yazdığın bir mektup bulursa, tatsız anılar depreşecektir. Aramızda gizli bir alışverişi keşfettiğini ya da seni çok iyi tanıyan bir insan olarak, senin<a id="GBS.0396.02"/> bana acemisi olduğum ortak yaşantı için yol gösterici öğütler verdiğini sanacak. Yanıt verme bana; senin susuşun bana aradığım karşı kanıtı verecektir: Seçtiğim o doğaüstü yoldan ayrılmadan senin o ‘iğrenç gülümseyişini’, ‘serüvenimi’ aklında tartışırken yüzünde belirecek o gizli alay ifadesini, içimde en ufak bir isyan, bir öfke kımıldanışı olmadan gözlerimde canlandırabilirsem, o zaman beni<a id="GBS.0396.03"/> gerçeğe götürecek yolu bulduğuma tereddütsüz inanacağım. Her türlü yanlış anlayışa önceden engel olmak için şunu da ekleyeceğim: Bu kez ben, usta beyin yapısına güvendiğim bir filozofa başvuruyorum, çünkü serüvenim metafiziğe dayanmaktadır. Belki böyle bir peşin hüküm için kendime fazla değer verdiğimi, Hegel’i ve Schopenhauer’i okumamış bir yabancı için fazla iddialı konuştuğumu söyleyeceksin; ama<a id="GBS.0396.04"/> sorunu hemen formüllere bağlama: Kuşkusuz ben, şu anda ruhumun yaşadığı halleri kesin kavramlara uygulayamayacak kadar bu işin yabancısıyım ve bunu sana bırakıyorum, çünkü senin mesleğin bu; ben, sizlerin, siz bilgi sahiplerinin açıkça gördüğünüz gerçekleri görmeden, körlemesine, el yordamıyla yaşamımı sürdüreceğim. Ama senin benim meselemde kolayca boyun eğmeyeceğini de biliyorum: Bana lütfedilen<a id="GBS.0396.05"/> bu gülüş, bu azap dolu bunalımlar, bu beş duygu dışında beni etkileyen, şimşek gibi keskin ve gelip geçici, ama bana hükmeden açıklaması olanaksız etkiler, bütün bunlar ne yazık ki, senin kolaylıkla ‘psikolojik bir hal’ olarak sınıflayabileceğin ve üstelik, benim sana itiraf ve emanet ettiğim o karakter özelliği yüzünden benim yaradılışımdan getirdiğim içgüdülerle dış dünyanın ahlak ve gelenekleri<a id="GBS.0397.01"/> arasındaki çatışmayla izah etmeye kalkışacağın bir tablo gösteriyor. Ne var ki, bu anlatış beni ilgilendirmez: Söylenmiş, söylenmiştir; sana söylediklerimden keyfince faydalanabilirsin, hatta hakkımda anıtlar kadar büyük yanlışlara düşmek pahasına bile olsa. Sana gerçeği keşfettirebilecek bütün bilgileri, senin bu bilgilerden hareket ederek büyük yanlışlara varacağını bile bile sana vermekten<a id="GBS.0397.02"/> mutluluk duyduğumu itiraf ederim.</p>
		<p>Sana yazışımın gerçek nedenine gelelim. Burada gülmem o kadar güçleniyor ki, kalem elimden düşüyor. Gülmekten ağlıyorum! Yalnızca usulca gözlerimi değdirmeye cesaret edebildiğim, utançtan olduğu kadar da saygıdan kendi kendimle bile konuşamadığım bir konuyu basit ve ortalamalı sözcüklerle dile getireceğim ve sana söyleyeceğim bunları, bu sözcükler mavi mektup<a id="GBS.0397.03"/> kâğıtlarının üzerinde kalacak, on yıl sonra sen, eğlenmek istediğin zaman okuyacaksın. Sanırım böyle yaparak kendime karşı saygısızca davranmış oluyorum, hem de en affedilmeyecek bir saygısızlık bu. Ama ben göze aldım bunu da, sana geri kalanlarla birlikte bunu da veriyorum: Saygısızlık insanoğlunu güldürür. Kendimde en çok sevdiğim bir şey, eğer onunla bir kere olsun keyfimce alay etmez, onu hor<a id="GBS.0397.04"/> göremezsem, benim için gerçekten bütünüyle değerli, bütünüyle vazgeçilmez bir nitelik haline gelemez. Şu halde yeni inancımla güldüreceğim seni, yeni inancımla alay ettireceğim; kendimde, içimde, olanca büyüklüğü ile seni geçecek, ama gene de senin elinin altında olmakta devam edecek alay edilmiş, hor görülmüş bir inancı yaşatacağım. Burada beni ağırlığı ile ezen, yıldıran her neyse, orada senin<a id="GBS.0397.05"/> elinde, senin anlayışsızlığın ve saygısızlığın oranında yoğrulacak, kalıba dökülecek. Sana şunu hatırlatmak isterim: Bu mektubu okurken gülebilirsin, ama ben seni geçmiş, ardımda bırakmış oluyorum; çünkü ben güldüm Mathieu, gülüyorum, senden önce gülüyorum: İnsan kalıbındaki Tanrı, o bütün insanlardan üstün ve bütün insanlarca hor görülen, alay edilen Tanrı, çarmıha gerili ağzı açık, yemyeşil olmuş<a id="GBS.0398.01"/> yüzüyle, çevresini dolduran alayların ağırlığı altında bir balık kadar dilsiz; bundan daha gülünç ne olabilir? Hadi, hadi, ne yaparsan yap, istediğin kadar gül; buna, gözlerinden tatlı yaşlar akıtacak kadar gülen ilk sen olmayacaksın.</p>
		<p>Sözcükler ne yapabilir, görelim şimdi. Önce sana, bugüne dek asla kendimi bilememiş, asla kendimi tanıyamamış olduğumu söyleyeceğim, bilmem, beni anlayacak mısın?<a id="GBS.0398.02"/> Ayıplarım ve değerlerim var, başım, hep bunlardan yukarıda, görmeme ya da kendimi bütünümle seyredebilmek için kendimden iki adım geri çekilmeme olanak yok. Sonra, bende, içimde, bilmem nasıl bir aldatıcı inançla, sözcüklerin içinde gömülüp kaldığı yumuşak, kımıldayan bir tuhaf maddeden yapılmış olduğum gibi bir his var: Kendime bir ad vermeye davrandığım an, daha o anda, ad verilenle adı veren<a id="GBS.0398.03"/> birbirine karışıyor, birleşiyor ve her şey yeniden, çözülmesi gereken bir bilinmeyen oluveriyor. Çoğu zaman kendimden nefret etmeyi denedim, bunun için yeteri kadar neden bulunduğunu benim kadar bilirsin sen de. Ama bu nefret, kendi benliğime giydirmeye davrandığım an o karşı koymaz yumuşaklıkta boğuldu, yok oldu; daha o anda nefretim bir anı, bir uzak geçmiş olmuştu bile. Kendimi sevmeme de olanak<a id="GBS.0398.04"/> yok, olanak olmadığını o kadar iyi biliyorum ki, denemedim, denemeyi düşünmedim. Ama ne olursa olsun, ben, sonsuzluğa dek ben olmak zorundaydım; ben kendi sırtımda bir yüktüm. Çok da ağır bir yük değil, hiçbir zaman yeteri kadar ağır bir yük olmadım.</p>
		<p>Bir saniye, kısacık bir saniye, sana açılmaktan mutluluk duyduğum o haziran gecesi, senin şaşkınlıktan büyüyen gözlerinde kendime dokunabildiğimi<a id="GBS.0398.05"/> sanmıştım. Sen beni görüyordun, ben senin gözlerinde katı bir maddeydim, elle tutulabilir bir madde; hareketlerim ve ruh hallerim senin gözünde sınırları ve yapısı belli, bilinen bir ana maddenin değişen şartlarından ibaretti. Bu ana maddeyi sen benim aracılığımla tanımıştın, sana sözcüklerimle onu ben anlatmış, tarif etmiştim sana, sana bilmediğim gerçeklerimi fısıldamıştım ve sen bu gerçeklerle,<a id="GBS.0399.01"/> o gerçeklerin ardında gizli maddeyi görebilmiştin. Ama gene de onu gören sendin, ben yalnızca senin, o <em>ben</em>’i görebildiğini görüyordum. Bir zamanlar sen, kendi tanıdığım <em>ben</em>’le bendeki saklı ben arasında bir uzlaştırıcı ve bunun için de benim gözümde dünyadaki en değerli, en vazgeçilmez varlıktın. Sen beni, olduğum gibi, hayır, olmayı istediğim gibi, sağlam, dengeli ve yalın bir varlık olarak görebiliyordun.<a id="GBS.0399.02"/> Çünkü, sonunda, ben varım, var olmakta devam ediyorum, varlığımı hissetmesem de varım; insanın kendinde yalnızca böylesine kanıtsız bir kesinlik, böylesine maddesiz bir gurur bulması, yalnızca bunları bulması kadar öldürücü bir azap olamaz. O zaman anladım ki, insanın kendine erişebilmesi için, bir başkasının yargısından, bir başkasının nefretinden başka yol yoktur. Bir başkasının sevgisi<a id="GBS.0399.03"/> de olabilirdi, ama sevginin yeri yoktu burada. Bu keşfim için kendimi sana her zaman borçlu hissettim Mathieu. Bugün, ilişkimize ne ad verdiğini bilmiyorum. Dostluk demiyorsun sanırım, ama nefret de diyemezsin. Diyelim ki aramızda bir ceset var: benim cesedim.</p>
		<p>Marcelle’le Sauveterre’e geldiğim zaman işte bu ruh hali içindeydim. Bazen sana dönmek arzusu beni kemiriyordu, bazen hırsla seni öldürmeyi<a id="GBS.0399.04"/> tasarlıyordum. Ama bir gün, birden, ilişkimizdeki karşılıklı alışverişi gördüm. Ben olmasaydım sen, tıpkı benim, kendimle yalnız kaldığım zaman olduğum gibi bir karşı konulmaz yumuşaklıktan ibaret kalırdın. Sen, benim bilincimden geçerek kendini, gerçekte olduğun gibi çoğu zaman büyük bir şaşkınlıkla görebiliyor, keşfedebiliyordun: Beyni biraz kısır bir akılcı, görünüşüyle kendine güvenen,<a id="GBS.0399.05"/> ama aslında, derinde kuşkucu, kararsız; kendi mantığının damgasını yemiş her şey hakkında sonuna kadar iyi niyetli, ama geri kalanlar karşısında kör ve yalancı; kendini güvenceye almak kaygısıyla akılcı, öylesini beğendiği için duygulu, ten zevkleriyle çok az ilgili: tek sözle ölçülü, kararlı, heyecansız bir aydın, orta sınıflarımızın az bulunur bir temsilcisi. Gerçek olan şu ki, ben senin aracılığın<a id="GBS.0400.01"/> olmadan nasıl kendime erişemiyorsam, sen de kendini bulmak, kendini tanımak için bana muhtaçsın. Ve o zaman bizi gördüm, kendimizi: yokluklarını birbirine destek yaparak, iki yokluğu birbiriyle payandalayarak ayakta durmaya çabalayan iki insan! Ve ilk kez, o her şeyi tutuşturan derin ve dopdolu gülüşle güldüm o gün. Sonra hemen ardından oldukça karanlık bir ilgisizliğe gömüldüm, öylesine bir<a id="GBS.0400.02"/> ilgisizlik ki birden, geçen haziran ayında göze almaya yemin ettiğim ve bana suçlarımın bedeli gibi görünmüş olan özveri, birden, beni korkutacak, dehşete düşürecek kadar kolay, öylesine katlanılabilir, öylesine basit, sıradan bir eylem olarak göründü gözüme; gerçeği keşfetmiştim. Ama burada susmak zorundayım: Marcelle’den gülmeksizin söz etmeme olanak yok, senin bu konuda bir çeşit saygıyla susacağını<a id="GBS.0400.03"/> biliyorum, seninle birlikte gülemeyiz bu konuda. Ve işte o zaman, o inanılmaz, o en çılgın şans elini uzatıverdi bana. Tanrı beni görüyor, Mathieu; hissediyorum bunu, biliyorum. İşte böyle: Her şey bir solukta söylendi, bitti. Şimdi senin yanında olmak isterdim; mümkün olsa, senin yanında olmak ve seni uzun süre oyalayacak olan o açık alayı seyrederek daha da güçle karara varmak isterdim.</p>
		<p><a id="GBS.0400.04"/>Şimdilik bu kadar. İkimiz de bol bol güldük: Öyküye devam ediyorum. Kuşkusuz senin de bir metroda, bir tiyatronun salonunda, bir vagonda birinin arkandan baktığı hissine kapıldığın olmuştur. Birden dönüp bakarsın, ama o meraklı bakışın sahibi çoktan burnunu kitabının yaprakları arasına sokmuştur bile; seni kimin gözlediğini anlayamazsın. Az önce durduğun biçimde dönersin, ama bilirsin ki, o bilinmedik<a id="GBS.0400.05"/> kişi gözlerini kaldırmıştır gene, bakışı bütün sırtında incecik bir karıncalanma halinde hissedersin, bütün dokularının aynı anda ve çabucak kasılıvermesi gibi bir histir bu. İşte ben, 26 Eylül günü, öğleden sonra saat üçte, otelin bahçesinde bu hissi duydum. Ve hiç kimse yoktu çevremde, anlıyor musun Mathieu, kimse yoktu. Ama bakış oradaydı, yanımda, üzerimde.</p>
		<p>Beni anlamaya çalış: Göremedim,<a id="GBS.0401.01"/> yakalayamadım onu, ani bir gelip geçişte bir profilin, bir burnun, bir çift gözün yakalanıverişi gibi ele geçiremedim onu, göremedim; ama onun temel niteliği bu değil mi zaten? Görülememek, bir bakışla yakalanamamak. Yalnızca kapandığımı, yoğunlaştığımı duydum, aynı zamanda cam gibi saydam ve donuk, hatta kördüm; bir bakışının önünde vardım ben. O andan bu yana, hep o tanığın bakışlarının altında<a id="GBS.0401.02"/> yaşıyorum. Tanık önündeyim, hatta kapalı, kilitli odamda bile: Çoğu zaman, o müthiş kılıcın ruhumu boydan boya delip geçtiğini bilmek, o tanığın gözleri önünde uyumak, dehşete düşürüyor, uyursam, korkuyla uyandırıyordu beni. Daha doğrusu, itiraf etmeliyim ki, uyuyamaz olmuştum. Ah! Mathieu, ne keşif bu! Beni görüyorlardı, ben kendimi gerçeğimle tanımak için çırpınıyordum, her noktamla akıp gittiğime<a id="GBS.0401.03"/> inanıyordum, senin iyi niyetli aracılığını arıyordum kendimi görmek için, oysa bu sırada beni görüyorlardı, biri beni görüyordu, bakış oradaydı, dokunulmaz, hükmedilmez, görünmez bir çelik gibi. Sen de, küstahça gülen, sen de, seni de görüyor. Ne var ki, sen bilmiyorsun bunu. Şunu söyleyeyim ki, <em>Bakış</em>’a katlanmak kolay olmadı benim için: Çünkü o bir hiçlik; o bir yokluk; bak: En karanlık, en siyah<a id="GBS.0401.04"/> bir geceyi düşün. Sana bakan, o karanlık, siyah gece. Pırıl pırıl gece; apaydınlık gece; gündüzün gizli gecesi. Her yanımda o karanlık gece pırıl pırıl; her yanımda, ellerimde, gözlerimde, kalbimin içinde pırıl pırıl ve ben onu göremiyordum. Bu aralıksız, bu benim irademin dışındaki aralıksız sokulma beni dehşete düşürüyordu; bilirsin, en eski, en inatçı hayalim görünmez olmaktı; yüzlerce kez,<a id="GBS.0401.05"/> ne yeryüzünde, ne insanların ruhunda, hiç, hiçbir iz bırakmadan yaşamayı istemişimdir. Birden, kaçmama, kurtulmama olanak vermeyen bir sınırsız ortam gibi o bakışı çevremde bulmak korkunç bir şeydi. Korkutucu. Ama öylesine de huzur verici. Sonunda ben olduğumu biliyorum. Peygamberinizin o suçlu ve budala tümcesini, o bana ne kadar acı çektirmiş olan; ‘Düşünüyorum, şu halde varım,’ tümcesini bana<a id="GBS.0402.01"/> acı çektirmiş diyorum, çünkü düşündüğüm sürece kendi varlığımdan kuşku duydum keyfimce ve senin uzaktaki öfkene karşın değiştiriyorum ve şöyle diyorum: ‘Görülüyorum, şu halde varım.’ Yaşamımın koyu, kıvamlı akışından sorumlu değilim: Beni gören yaratıyor beni; ben, onun beni gördüğü kalıbımla varım, beni nasıl görüyorsa öyleyim. Gecelere özgü ve ölümsüz yüzümü geceye çeviriyor, bir başkaldırma, bir<a id="GBS.0402.02"/> isyan halinde dimdik duruyorum karşısında, Tanrı’ya, “İşte, buradayım!” diyorum. Buradayım, senin beni gördüğün gibi, ben, olduğum gibi! Kim olabilirim? Sen beni tanıyorsun, ben kendimi tanımıyorum. Kendime katlanmaktan öte ne yapabilirim? Ve sen, bakışı sonsuzluğa dek benden gizlenen, sen bana katlanacaksın. Mathieu, ne haz ve ne işkence! Sonunda kendim olabilmek için değişiyorum. Benden nefret<a id="GBS.0402.03"/> ediyorlar, beni hor görüyorlar, bana katlanıyorlar, bir varlık, bir varoluş, sonsuzluğa dek ben olmam için yardım ediyor bana. Ben sonsuzum ve sonsuzluğa dek suçluyum. Ama benim Mathieu, benim! Tanrı’nın ve insanların karşısında, benim! <em>Ecce homo</em>.<a class="si-noteref" epub:type="noteref" href="#f16" id="ref_f16">16</a></p>
		<p>Sauveterre’in papazıyla görüştüm. Papaz, fazla hareketli, yıpranmış bir eski palyaço yüzüyle, okumuş, ama düzenbaz bir köylü. Hiç sevmiyorum, ama<a id="GBS.0402.04"/> kiliseyle ilk ilişiğimin onun aracılığıyla kurulması hoşuma gidiyor. Beni, çoğuna el sürmemiş olduğu besbelli bir sürü kitapla dolu odasında kabul etti. Önce ona yoksulları için bin frank verdim, bana pişman olmuş bir günahkâr kulmuşum gibi baktı. Neredeyse bir kahkaha atacağımı fark ettim ve ciddi, saygılı bir tavırla konuşabilmek için durumumun acılığını, acı verici ayrıntılarını düşünmeye çalıştım.</p><div style="display:none;"><a id="GBS.0402.05"/></div>
		<p>Papaza, ‘Muhterem efendim,’ dedim, ‘size danışacağım bir sorun var, yanıt verir misiniz: Dinimiz, Tanrı’nın bizi gördüğünü söylüyor mu?’</p>
		<p>Papaz şaşkınlıkla, ‘Evet, Tanrı bizi görür,’ diye yanıt verdi.</p>
		<p>‘Ama, bizde neyi görür?’ diye tekrar sordum. ‘Günlük düşüncelerimizin bütünü olan o karmaşık buharı, o köpüğü mü görür; yoksa bakışı yaradılışımızın ölümsüz, sonsuz maddesine kadar iner mi?’</p><div style="display:none;"><a id="GBS.0403.01"/></div>
		<p>İhtiyar düzenbaz bana, deneyimini ve kusursuz aklını kanıtlayan şu yanıtı verdi:</p>
		<p>‘Oğlum, Tanrı her şeyi görür.’</p>
		<p>O zaman anladım ki...”</p>
		<p>Mathieu sabırsız bir hareketle kâğıtları buruşturdu. “Pöf! Ne köhnemiş laflar!” diye düşündü. Pencere yarıya kadar inikti, daha fazlasını okumadan mektubu avucunda top yaptı ve camdan dışarı fırlattı.</p>
		<p>“Hayır, hayır,” dedi komiser. “Siz konuşun. Bu<a id="GBS.0403.02"/> yüksek rütbeli subaylarla konuşmayı hiç sevmem. Herkesi karşılarında kışladaki asker sanırlar.”</p>
		<p>Muavin, “Ama bu seferki nazik konuşmak zorundadır sanırım,” dedi. “Ne olsa, oğlunu vereceğiz ona; hem sonra az çok da suçlu durumda: Çocuğu daha iyi korumaları gerekirdi.”</p>
		<p>Komiser, “Yok yok,” dedi, “görürsünüz. İnsanı sinirlendirmek için ne mümkünse yapacaktır. Hele bu günlerde savaş tepemizdeyken<a id="GBS.0403.03"/> bir generale yanlış bir hareketini kabul ettirmeyi deneyin bakalım!”</p>
		<p>Muavin telefonu açmış, numarayı çevirmişti.</p>
		<p>“Usturuplu konuşun, Mirant,” dedi komiser. “Profesyonel bir tavırla konuşun ve lafı uzatmayın.”</p>
		<p>“Alo?” dedi muavin. “Alo? General Lacaze’la mı konuşuyorum?”</p>
		<p>Tatsız bir ses, “Evet,” dedi. Ne istiyordunuz?”</p>
		<p>“Burası Delambre Karakolu, ben Komiser Muavini Mirant.”</p>
		<p>Ses,<a id="GBS.0403.04"/> biraz ilgilenir gibi oldu.</p>
		<p>“Evet?”</p>
		<p>Muavin renksiz, tekdüze bir sesle:</p>
		<p>“Bu sabah, saat sekiz sıralarında genç bir adam karakolumuza başvurdu,” diye anlattı. “Asker kaçağı olduğunu ve sahte evrak taşıdığını iddia ediyordu. Gerçekten üzerinde kabaca tahrif edilmiş bir İspanyol pasaportu bulduk. Bütün ısrarımıza karşın kimliğini açıklamayı reddetti. Ama emniyet müdürlüğü bize daha önce üvey<a id="GBS.0403.05"/> oğlunuzun eşkalini bildirmiş, fotoğrafını da göndermiş olduğu için hemen kendisini tanıdık.”</p>
		<p>Bir sessizlik oldu, muavin, rahatı kaçmış bir sesle devam etti:</p>
		<p>“Generalim, oğlunuz hakkında kovuşturma yapılmasını gerektirecek bir durum yok. Seferberlik kanununca çağrılmamış olduğuna göre asker kaçağı değildir; her ne kadar cebinde bir sahte pasaport bulunmuşsa da, bu pasaportu kullanmamış olduğu<a id="GBS.0404.01"/> için bu bakımdan da suçlu değil. Durumu size bildiriyoruz, istediğiniz an gelir oğlunuzu karakolumuzdan alabilirsiniz.”</p>
		<p>Kuru, tatsız bir ses, “Bir güzel ıslattınız tabii,” dedi.</p>
		<p>Muavin yerinden sıçradı, komiser, “Ne var, ne diyor?” diye sordu.</p>
		<p>Muavin avucuyla kulaklığı örterek fısıldadı:</p>
		<p>“Islattınız mı, diye soruyor.”</p>
		<p>Komiser kollarını göğe doğru kaldırırken muavin, “Hayır generalim,”<a id="GBS.0404.02"/> dedi. “Tabii ki hayır.”</p>
		<p>“Yazık,” dedi general.</p>
		<p>Muavin, gülmek gerektiğini düşündü, gülmeye benzer bir ses çıkardı. Komiser, “Ne diyor, ne diyor?” diye sordu. Muavin sabırsız bir hareketle sırtını dönmüş, telefona doğru kapanmıştı.</p>
		<p>General, “Ya bu akşam ya da yarın sabah gelirim,” dedi. “O zamana kadar karakolda alıkoyun. Bu bir ders olsun ona.”</p>
		<p>“Emredersiniz generalim.”</p>
		<p>General<a id="GBS.0404.03"/> telefonu kapadı.</p>
		<p>Komiser, “Ne dedi?” diye sordu tekrar.</p>
		<p>Muavin, “Oğlanı bir güzel ıslatmamızı istiyormuş,” dedi.</p>
		<p>Komiser sigarasını tablaya bastırdı, alayla güldü:</p>
		<p>“İyi be!”</p>
		<p>Saat altı buçuk, akşam oluyor. Güneş denizin üstünde, iniyor, inişi bitmiyor, arılar uğulduyor, uğultu bitmiyor, savaş yaklaşıyor, bitmeyen bir yürüyüşle yaklaşıyor; elinin bitmeyen bir hareketiyle arıları kovdu;<a id="GBS.0404.04"/> Jacques oturmuş viski içiyor, bitmeyen bir viskiyi içiyor. “Yaşam bitmiyor,” diye düşündü. On beş yıl, anne, baba, kardeş, hala, amca, hepsi burada, bu salonda, bitmeyen eylül akşamlarının güzelliğini seyrederek, aile fotoğraflarındaki gibi hareketsiz, dilsiz, oturmuşlardı; küçük kız oradaydı, önce masaların altlarında, sonra, onlarla konuşarak ve yaşamanın neye yarayacağını düşünerek bir sandalyede<a id="GBS.0404.05"/> oturmuş, akşam yemeğini beklemişti. Hepsi oradaydı şimdi de, bu boş, bu sonsuz saatin altın yaldızlı kızıllığında, oradaydı, hepsi, bütün o artık geri gelmeyecek eylül akşamları. Babası oradaydı, <em>Le Temps</em> okuyordu. Yaşamak neye yarar? Yaşamak neye yarar? Bir sinek camda beceriksiz hareketle tırmanıyor, sendeliyor, düşüyor, tekrar davranıyor, tırmanıyor: Odette gözleriyle sineği takip ediyordu:<a id="GBS.0405.01"/> Birden canı ağlamak istedi.</p>
		<p>“Gel, otur,” dedi Jacques. “Daladier konuşacak.”</p>
		<p>Döndü baktı: Jacques iyi uyumamıştı, bitkindi, korktuğu zaman yüzüne oturan o çocuksu anlamla deri koltuğa çökmüş kalmıştı. Bütün günler birbirine benzeyecek. Bütün günler. Pencereden dışarı baktı. “Hakkı varmış,” diye düşündü. “Deniz aynı deniz değil artık.”</p>
		<p>“Ne söyleyecek Daladier?”</p>
		<p>“Savaşın ilan edildiğini<a id="GBS.0405.02"/> söyleyecek tabii...”</p>
		<p>Odette’in içinde bir yer inip kalktı, kalbiydi bu. Ama o kadar. On beş gece, on beş korku gecesi, karanlığa yalvarmıştı, sabaha kadar; barışı koruyabilmek için her şeyini vermeye hazırdı, yuvasını, sağlığını, hayatının en güzel on yılını, her şeyini. Ama artık gelsin, gelsin Tanrım, artık gelsin, başlasın savaş! Ne olursa olsun, bir şey olsun: Akşam yemeğini haber veren<a id="GBS.0405.03"/> çan çalsın, denize yıldırım düşsün, karanlık bir ses, birden, “Almanlar Çekoslovakya’ya girdi!” diye bağırsın. Bir sinek! Bir fincanın dibinde boğulmuş bir sinek: Kendini bu kıpırtısız felaket akşamına bırakmış boğuluyordu; kocasının kırlaşmış saçlarına bakıyor, insanları ölümden ve evlerini yok olmaktan korumanın neye yarayacağını düşünüyordu. Jacques kadehini konsolun üzerine bıraktı. Kederle,<a id="GBS.0405.04"/> “Sonu geldi,” dedi.</p>
		<p>“Neyin sonu?”</p>
		<p>“Her şeyin. Artık neye dua etmek gerektiğini bile bilmiyorum: Zafere mi, yenilgiye mi...”</p>
		<p>Odette gevşek bir sesle, “Ha!” dedi.</p>
		<p>“Yenilirsek, Almanlaşacağız: Ama inan bana, Almanlar düzeni kuracaklardır. Komünistler, masonlar, Yahudiler, hepsi pılıyı pırtıyı toplamak zorunda kalacaklar. Kazanırsak, o zaman Bolşevik olacağız, bu ise Frente Crapular’ ın,<a id="GBS.0405.05"/> anarşinin zaferi olacak, hatta belki daha beter...” Ağlamaklı bir sesle devam etti: “Ah ah! Hiç başlamamak gerekti bu savaşa, hiç başlamamak!”</p>
		<p>Jacques’ın söylediklerini pek dinlediği yoktu. “Korkuyor, üstelik kötü bir insan o, yalnız da,” diye düşünüyordu. Ona doğru eğildi, saçlarını okşadı: “Zavallı küçük Jacques’ım benim.”</p>
		<p>“Tatlı, güzel Boris’im benim.”</p>
		<p>Lola gülümsüyordu, yüzünde apaçık,<a id="GBS.0406.01"/> dürüst anlamlar vardı. Boris içinde acı bir pişmanlık duydu, ne olursa olsun söylemesi gerekti kadına.</p>
		<p>“Ne sersemlik,” dedi Lola, “sinirlerim bozuk çok, bize neler söyleyeceğini merak ediyorum, ama ne olsa, hak verirsin, sen hemen yarın gidiverecekmişsin gibi de gelmiyor bana, o kadar da değil korkum.”</p>
		<p>Boris ayaklarına doğru baktı, ıslık çalmaya başladı. Duymamış gibi yapmak gerekti, çünkü<a id="GBS.0406.02"/> üstelik ikiyüzlülükle suçlayabilirdi onu. Her geçen saniye iş biraz daha zorlaşıyordu. O acınacak, ağlamaklı suratı takınacaktı, ona, “Bana bunu yaptın ha?” diyecekti. “Bunu yaptın ve bana tek söz söylemedin...”</p>
		<p>“Durumum kötü olacağa benziyor,” diye düşündü.</p>
		<p>“Bir martini,” dedi Lola. “Sen ne içersin?”</p>
		<p>“Bana da.”</p>
		<p>Tekrar ıslık çalmaya başladı. Daladier’nin konuşmasından sonra herhalde<a id="GBS.0406.03"/> bir bahane bulurdu: Lola savaşın ilan edildiğini duyacaktı, bu haber onu sarsacaktı ne olsa, az da olsa sarsacaktı, Boris o arada, “Ben orduya katıldım,” diyecekti, kadın daha neye uğradığını anlayamadan. Ani bir kederin insanda beklenmedik tepkiler yarattığı durumlar vardır: Gülme gibi örneğin; gülmeye başlarsa boktan bir şey olur bu, tarafsız bir düşünceyle, “Lola gülmeye başlarsa biraz bozulurum<a id="GBS.0406.04"/> ama,” diye karar verdi kendi kendine. Oteldeki bütün müşteriler holde toplanmıştı şimdi, o iki papaz da oradaydı; hepsi rahat bir biçimde koltuklara gömülmüşlerdi, seyredildiklerini bildikleri için böylesine rahat görünüyorlardı, ama Boris çoğunun ikide bir saate bakan donuk gözlerinde kaygılı, sabırsız anlamlar yakalamıştı. Tamam, tamam! Önünüzde bir yarım saatiniz kaldı, sonra öğreneceksiniz!<a id="GBS.0406.05"/> Boris memnun değildi durumdan, Daladier’yi sevmiyordu, bütün Fransa’da, çocuğuyla çoluğuyla yüz binlerce ailenin ve bir o kadar da saygıdeğer papazın şimdi o Halk Cephesi’ne kundak sokmuş aşağılık herifin laflarını kutsal bir ilahi dinler gibi yürek çarpıntısıyla dinleyeceklerini bilmek onu rahatsız ediyordu. “Herife hak etmediği kadar önem kazandırıyor bu iş,” diye düşündü. Radyoya ilgisiz gözlerle<a id="GBS.0407.01"/> bakarak açık açık, gürültüyle esnedi.</p>
		<p>Hava sıcaktı, susamıştı, adamların üçü uyuyordu: İkisi, koridora çıkan kapının yanında, üçüncüsü, ufak tefek, ihtiyar adam, dua eder gibi ellerini birbirine dayamış, öyle uyuyordu. Ötekiler, dört kişi, mendillerini dizlerine yaymışlar, iskambil oynuyorlardı. Genç genç adamlardı, çirkin de değillerdi, arkalarında çivilere astıkları ceketleri enselerinin<a id="GBS.0407.02"/> üstünde sallanıyor, sallanırken gidip geldikçe saçlarını karıştırıyordu. Arada Mathieu adamları hatırlıyor, yanında oturan ufak tefek sarışının kıvırcık tüylü, güneş yanığı kollarına, iskambilleri ustalıkla parmak uçlarında oynatan geniş, kara kara tırnaklı ellerine bakıyordu. Tipograftı adam; yanındaki, sağ yanındaki adam çilingirdi. Öbür ikisi, Mathieu’nun karşısında, karşı kanepede yan yana oturan<a id="GBS.0407.03"/> iki adamdan biri, Mathieu’ya yakın olanı bir şirkette çalışıyordu, öteki Bois-Colombes’da bir kahvede kemancıydı. Kompartıman erkek, tütün ve şarap kokuyordu, ter haşin alınlarından akıyor, erkek yüzlerinin girinti çıkıntısını belirtiyor, pırıl pırıl cila sürüyordu; ufak tefek ihtiyarın bir şeyleri çiğniyormuş gibi durmadan kımıldayan çenesinde, yanaklarındaki beyaz, sert ve güdük kılların arasında<a id="GBS.0407.04"/> ter daha da yağlı, daha yapışkandı: yüzün bir çeşit dışkısı. Pencerenin ardında, arka yüzünde, korkunç bir güneşin altında kül rengi ve dümdüz toprak sürüklenip gidiyordu.</p>
		<p>Tipografın şansı yoktu; kaybediyordu boyuna; kaşlarını çatarak iskambillere doğru şaşkın ve inatçı bir yüzle eğiliyordu.</p>
		<p>Kinle, “İş kötü gidiyor bugün,” dedi.</p>
		<p>Sessizce oynamakta devam ettiler. Az sonra tipograf iskambilleri<a id="GBS.0407.05"/> bir zafer haykırışıyla dizine açtı:</p>
		<p>“Koz!” dedi. “Hey, şansımız dönüyor galiba, ne dersiniz, çocuklar? Az buçuk bir şeyleri kurtaracağız galiba, ha?”</p>
		<p>Ama karşısındaki kendi elini açmıştı bile: “Koz, koz, bu da koz! Ne yaparsın, arkadaş, yukarıdakinin bugün seninle arası açık!”</p>
		<p>Tipograf iskambilleri itti.</p>
		<p>“Oynamıyorum artık,” dedi. “Çok kaybettik, yeter.”</p>
		<p>“Doğrusun,” dedi çilingir.<a id="GBS.0408.01"/> “Hem çok sallıyor tren, oynanmıyor ki.”</p>
		<p>Şirkette çalışan adam mendilini katlamış, cebine koymuştu. İri, kalın bir adamdı, kocaman, yassı kurbağa suratı sağlıksız bir renkle sapsarı, çenesi dört köşe, alnı daracıktı. Öbür üçü ona “siz” diyorlardı, çünkü okumuştu, hem de çavuştu. Ama o onlarla senli benli konuşuyordu. Bir an Mathieu’ya kötü gözlerle baktı, sonra sendeleyerek ayağa kalktı.</p>
		<p><a id="GBS.0408.02"/>“Bir yudum içeyim boğazım ıslansın,” dedi.</p>
		<p>“İyi fikir.”</p>
		<p>Çilingirle tipograf torbalarından birer şişe çıkardılar; çilingir şişeyi dikip içti, sonra kemancıya uzattı.</p>
		<p>“Benzin alacak mısın?”</p>
		<p>“Yok,” dedi kemancı, “şimdi istemem.”</p>
		<p>“Ağzının tadını bilmiyorsun ahbap.”</p>
		<p>Sıcaktan şaşkın, bunalmış, sustular. Çilingir derin derin soluk aldı, yanaklarını şişirdi, usul usul koyverdi soluğunu,<a id="GBS.0408.03"/> şirkette çalışan adam bir High-Life yakmıştı. Mathieu, “Benden hoşlanmadılar, kendini beğenmişin biri diyorlardır herhalde,” diye düşündü. Oysa içinin onlara doğru aktığını duyuyordu, hatta uyuyanlara, hatta şirkette çalışan adama doğru; esniyorlar, uyuyorlar, iskambil oynuyorlardı, trenin tekdüze salıntısı içi boş kafalarını sallıyordu, ama onların kaderleri vardı, alın yazıları vardı, kralların<a id="GBS.0408.04"/> olduğu gibi, ölülerin olduğu gibi. Sıcakla, yorgunlukla ve sineklerin uğultusuyla karışmış ezici bir kader: Bir etüv gibi sımsıkı kapalı vagon, çevresi güneşle, baş döndürücü bir hızla gelip geçilmez hale gelmiş, hapsolmuş vagon, onları sağa sola savurarak aynı serüvene doğru sürükleyip götürüyordu. Tipografın kıpkırmızı kulağında beyaz, parlak bir ışık halkalanmıştı; kulak memesi, kandan bir çilek<a id="GBS.0408.05"/> sanki. “Savaş bununla yapılıyor işte,” diye düşündü Mathieu. O âna kadar savaş ona, eriyip bükülmüş çeliğin, kopmuş putrellerin, çimentonun ve taşın korkunç bir karışımı gibi gözükmüştü. Şimdi kan güneşin ışınında titreşiyor, kızıl renkli bir aydınlık vagonu dolduruyordu: Savaş kanlı bir alın yazısıydı; savaşı bu altı adamın kanlarıyla yapacaklardı, kulak memelerinde biriken kanla, derilerinin<a id="GBS.0409.01"/> altında masmavi dolaşan kanla, dudaklarındaki kanla yapacaklardı. Tulummuşlar gibi bıçaklayıp boydan boya açacaklardı gövdelerini ve bütün pislik, bütün iğrençlik dışarı fırlayacaktı; çilingirin gurul gurul öten ve bazen sağır bir sesle kokusunu dışarı veren edepsiz bağırsakları, arenada karnı patlamış bir beygirin bağırsakları kadar acıklı, toz toprak içinde sürünecekti.</p>
		<p>Tipograf kendi kendisine<a id="GBS.0409.02"/> söyler gibi, “Eh, biraz kalkalım da bacaklarımızın pası silinsin,” dedi. Mathieu onun kalkışını ve koridora çıkışını seyretti: Şimdiden bu basit cümle tarihe mal olmuştu bile. Bir ölü, bir yaz günü mırıldanmıştı o tümceyi, yaşıyorken. Bir ölü ya da aynı şey; ölmeden dönebilmiş biri. Ölüler, şimdiden ölüler. İşte onlara söylenecek hiçbir şeyim olmaması bundan. Onlara bir çeşit baş dönmesiyle<a id="GBS.0409.03"/> bakıyordu: Büyük, tarihî serüvenlerinde onlarla ortak olmak isterdi, ama bu serüvenin dışında bırakılmıştı Mathieu. Onların sıcağında bunalıyordu, aynı topraklarda kanını akıtacaktı, ama gene de onların yanında değildi, Mathieu solgun ve ölümsüz bir aydınlık halkadan, bir haleden başka bir şey değildi, alın yazısı yoktu onun.</p>
		<p>Koridorda sigara içen tipograf birden onlardan yana döndü.</p>
		<p>“Uçaklar<a id="GBS.0409.04"/> var!”</p>
		<p>“Ha?”</p>
		<p>Şirkette çalışan adam eğildi, göğsü neredeyse kalın bacaklarına değecekmiş gibi eğildi, başını kaldırmış, kaşlarını çatmıştı, baktı.</p>
		<p>“Nerede ya?”</p>
		<p>“Orada, işte işte bak! Tanrı’nın belaları!”</p>
		<p>Çilingir, “Ama...” dedi. “Ben... acaba?”</p>
		<p>Kemancı güzel gözlerini korkuyla tipografın gözlerine dikti.</p>
		<p>“Bizimkiler mi acaba?”</p>
		<p>“Çok yüksekte uçuyorlar. Görünmüyor.”</p>
		<p>“Tabii<a id="GBS.0409.05"/> bizimkiler,” dedi çilingir. “Kim olsun istiyorsun? Savaş başlamadı ki daha.”</p>
		<p>Tipograf güldü, iki eliyle kapının iki yanını tutmuş, vagondan içeri doğru eğilmişti.</p>
		<p>“Ne biliyorsun?” dedi. “On bir saattir yoldayız. Ama belki sen gelesin de savaşı ilan edesin diye bekliyorlardır, ha?”</p>
		<p>Çilingir bocaladı.</p>
		<p>“Vay canına, sahi be!” dedi. “Hakkın var. Belki de sabahtan beri savaş başladı da haberimiz<a id="GBS.0410.01"/> yok.”</p>
		<p>Üçü birden şirkette çalışana döndüler.</p>
		<p>“Ne dersiniz? Savaş başlamış olabilir mi acaba?”</p>
		<p>Şirkette çalışan adam ciddi ve önemli bir şey söyleyecekmiş gibi onlara baktı, sonra kibirle omuz silkti.</p>
		<p>“Ne sanıyorsunuz siz?” dedi. “Biz sahi sahi Çekoslovakya için dövüşeceğiz mi sanıyorsunuz? Haritada Çekoslovakya’ya baktınız mı hiç? Bakmadınız mı? Eh, öyleyse: Ben baktım. Hiçbir bok<a id="GBS.0410.02"/> yok o Çekoslovakya denen yerde, hiçbir bok yok. Avuç içi kadar bir yer. Orada olsa olsa iki milyon adam vardır, hepsi aynı dili bile konuşmuyorlar. Hitler’in o Çekoslovakya denen yer için arı kovanına çomak sokacağını mı sanıyorsunuz? Ya Daladier? Daladier, kuru kuru Daladier değil bir kere: Ardında milyonlar var. Milyonlar, Çekoslovakya uğruna başlarını belaya sokmak istiyorlar mı bakalım?”</p>
		<p><a id="GBS.0410.03"/>Adamlara ayrı ayrı ciddi gözlerle baktı, sonra karara vardı:</p>
		<p>“Gerçek olan şu ki bu iş onlarda da bizde de 36’dan beri kaynayıp duruyor zaten. Eh, onun için Chamberlain’ler, Daladier’ler, Hitler’ler ne yaptılar? Şu heriflere esaslı bir ders verelim, dediler, aralarında gizli gizli anlaştılar. Hitler’in en büyük numarası bu: İşçilerin azıcık biti kanlandı da kımıldadılar mı, hadi bakalım hepsini<a id="GBS.0410.04"/> kışlaya! Böyle olunca, dilleri bilmem nerelerine girer hepsinin. Kaşındın mı? İki saat talim! Gene mi kaşınıyorsun? Altı saat talim! Böyle böyle hepsi dize gelir kardeşim, anladın mı? Başlarlar yanılıp yakılmaya. Eh, öteki başvekiller, biz de onun gibi yapalım dediler. Sizin anlayacağınız, savaştı, boktu, püsürdü, öyle şeyler yok, kardeşim. Yok! Ne Çekoslovakya için, ne de başkası için. Ama biz,<a id="GBS.0410.05"/> biz gideceğiz bir kere: Üç yıl, dört yıl mı, cephedeyiz, biz cephedeyken de onlar geride proletaryanın anasını ağlatacaklar. Bu bir oyun!”</p>
		<p>Adamlar ona çok da inanmış görünmüyorlardı, rahatlamamışlardı ya da daha doğrusu anlamamışlardı ne dediğini. Çilingir omuz silkti.</p>
		<p>“Benim bildiğim,” dedi, “hep böyle olur, tabağı büyük kırar, dayağı küçük yer.”</p>
		<p>Kemancı hak verir gibi başını salladı<a id="GBS.0411.01"/> ve sustular, tipograf tekrar sırtını dönmüş, koridordaki kocaman pencerenin camına alnını yapıştırmıştı. Mathieu, “Tabii,” diye düşündü. “Dövüşeceğiz diye bayram etmiyorlar.” 1914’te cepheye gidenlerin kulaklarına varan ağızlarını, çiçeklerle süslü silahlarını düşündü. Sonra ne olmuştu? Kuşkusuz, asıl haklı olan bunlardı. Atasözleriyle konuşuyorlardı, ama sözcükler ele veriyordu onları, kafalarının<a id="GBS.0411.02"/> içinde sözcüklerle anlatılamayacak bir şeyler vardı. Babaları saçma, boş bir kıyasıya cinayet işlemişti, sonra, yirmi yıl boyunca çocuklara savaşın gerçekte hiçbir ödülü olmadığını öğretmişlerdi. Ondan sonra, şimdi onların “Berlin’e! Berlin’e!” diye heyecanla bağırmaları isteniyordu. Zaten artık onların dediklerinin, onların düşündüklerinin hiçbir önemi kalmamıştı: Alın yazılarının dışında, ötesinde<a id="GBS.0411.03"/> kalmış önemsiz, zavallı çabalamalardan ibaretti bunlar. Şimdiden sonra “38’in askeri,” diye söz edeceklerdi onlardan, tıpkı “11’inci yılın askeri, 14’ün askeri” dedikleri gibi. Tıpkı ötekiler gibi toprakta birer çukur kazacaklardı bunlar da, ne daha iyi, ne daha kötü, tıpkı onlarınki gibi, sonra da çukurlara girip saklanacaklardı, piyangodan bu çıkmıştı şanslarına. Birden, “Ya sen?” diye düşündü.<a id="GBS.0411.04"/> “Sen, kimse senden hiçbir şey istemediği halde onların tanığı olmaya kalkışan sen, sen kimsin, nesin? Ne yapacaksın? Ve eğer geri dönebilirsen yaşama, ne olacaksın o zaman, kim olacaksın?”</p>
		<p>Tipograf camı vurdu.</p>
		<p>“Gene geldiler,” dedi.</p>
		<p>Kemancı korkuyla, “Kim?” diye sordu.</p>
		<p>“Uçaklar. Trenin üstünde dolanıp duruyorlar.”</p>
		<p>“Dolanıp duruyorlar mı? Hayal mi görüyorsun?”</p>
		<p>“Hayal görmüyorum,<a id="GBS.0411.05"/> gözümle görüyorum. Gel bak!”</p>
		<p>“Vay canına,” dedi çilingir. “Vay canına.”</p>
		<p>Ufak tefek ihtiyar uyanmıştı; elini kulağının arkasına koyarak sordu:</p>
		<p>“Ne var?”</p>
		<p>“Uçaklar.”</p>
		<p>“Ha! Uçaklar ha?”</p>
		<p>Mutlu bir gülümsemeyle bir an baktı, sonra tekrar daldı.</p>
		<p>Tipograf, “Gelin bakın,” dedi, “gelin bakın, çabuk! En azından otuz tane. Villacoublay’dan beri hiç bu kadarını bir arada görmemiştim.”</p>
		<p><a id="GBS.0412.01"/>Çilingirle şirketteki memur kalktılar. Mathieu arkaları sıra koridora çıktı. Yirmi kadar küçücük, parlak böcek gördü, göğün berrak suyunda küçücük, kıpır kıpır yirmi kadar deniz böceği. Kesik kesik, aralıklarla var oluyorlardı: Güneşin aydınlığında olmadıkları zaman, siliniyor, kayboluyorlardı hepsi.</p>
		<p>“Ya ötekilerse?”</p>
		<p>“İyi şey söyle! Ne oluruz biliyor musun? Tam hedefteyiz.”</p>
		<p>Şimdi koridorda,<a id="GBS.0412.02"/> burnu havada, göğe bakan bir sürü adam toplanmıştı.</p>
		<p>Şirkette çalışan adam, “Vay be, iş ciddileşiyor,” dedi.</p>
		<p>Sinirleri bozulmuştu hepsinin. Biri parmaklarıyla cama trampet çalar gibi vurup duruyor, biri ayağıyla yerde tempo tutuyordu. Uçak tam trenin hizasında keskin bir viraj aldı ve görünmez oldu.</p>
		<p>Bir ses, “Öfff!” dedi.</p>
		<p>“Durun,” dedi tipograf. “Durun! Gene gelecek, daha önce de gördüm.<a id="GBS.0412.03"/> Dedim size, trenin üstünde dolaşıp duruyorlar.”</p>
		<p>“İşte! İşte, geldiler!”</p>
		<p>İri, gürbüz bir genç adam camın birini indirmiş, yarı beline kadar sarkmış, bakıyordu. Gökyüzünde uçaklar görünmüştü gene, bir tanesi ardından gümüş beyazı incecik bir kuyruk bırakıyordu.</p>
		<p>İri, gürbüz adam, “Almanlar,” dedi.</p>
		<p>“Sahi mi?”</p>
		<p>Mathieu’nun arkasında kemancı birden kalkmış, uyuyan adamları omuzlarından<a id="GBS.0412.04"/> yakalamış, tartaklıyordu.</p>
		<p>Biri pembe pembe, uykulu uykulu gözlerini zorla açtı, gevşek bir sesle sordu:</p>
		<p>“Ne var, ne oldu?”</p>
		<p>“Savaş, savaş başladı,” dedi kemancı. “Şimdi inecekler beynimize, tepemize uçaklar var.”</p>
		<p>Lola sinirli bir hareketle Boris’in bileğini yakaladı.</p>
		<p>“Dinle, dinle!” dedi.</p>
		<p>Jacques sapsarı olmuştu.</p>
		<p>“Dinle, şimdi konuşacak,” dedi.</p>
		<p>Biraz genizden gelen, kalın,<a id="GBS.0412.05"/> ağır, tok bir sesti konuşan:</p>
		<p>“Vatandaşlarıma, bu gece uluslararası siyasi durum hakkında bir açıklamada bulunmayı vaat etmiştim. Bugün öğleden sonra durumda bir değişiklik oldu ve yarın, Münih’te, Şansölye Hitler, Mösyö Chamberlain ve Mösyö Mussolini’yle dörtlü bir görüşmede bulunmak üzere Almanya’ya davet edildim, bu daveti kabul ettim.</p>
		<p>Böylesine önemli bir görüşmeden bir gün önce vatandaşlarıma<a id="GBS.0413.01"/> kesin biçimi yarın belli olacak olan siyasi durum konusunda bilgi vermeyi erken ve uygunsuz buluyorum, vatandaşlarımın bana hak vereceklerinden eminim. Ve yola çıkmadan önce vatandaşlarıma cesur ve kararlı davranışlarından dolayı teşekkür etmek isterim.</p>
		<p>Özellikle şanlı bayrağımız altında görev başına çağrılan kahraman Fransız askerlerine, gösterdikleri soğukkanlılık ve cesaretten dolayı teşekkürü<a id="GBS.0413.02"/> borç bilirim.</p>
		<p>Görevim ve sorumluluğum çok ağırdır. İçinde bulunduğumuz koşullar doğduğundan bu yana, barışı ve Fransa’nın yaşamsal çıkarlarını korumak için tüm gücümle çalıştım. Yarın, sevgili ve kahraman milletimin ardımda olduğu inancıyla ve aynı güçle davamızı savunacağıma inanmanızı isterim.”</p>
		<p>“Boris,” dedi Lola. “Boris!”</p>
		<p>Boris yanıt vermedi. Lola, “Uyan sevgilim, neyin var?” dedi.<a id="GBS.0413.03"/> “Barış, barış bu: Uluslararası bir konferans toplanıyor.”</p>
		<p>Boris’e heyecandan kızarmış yüzüyle döndü, baktı. Boris dişlerinin arasından tükürür gibi küfrediyordu:</p>
		<p>“Kahrolsun! Orospu çocukları! Tanrı topunun silsilesinin, sülalesinin yedi bin kere belasını versin...”</p>
		<p>Lola’nın sevinci birden korkuya döndü.</p>
		<p>“Neyin var canım, sevgilim: Sapsarı oldu yüzün.”</p>
		<p>“Gönüllü kaydoldum,” dedi Boris.<a id="GBS.0413.04"/> “Üç yıl için.”</p>
		<p>Tren gidiyor, uçaklar tepede dolanıyordu.</p>
		<p>“Makinist çıldırmış,” dedi biri. “Ne bekliyor durmak için? Herifler bombalarını bir koyverseler hepimiz sinek gibi geberip gideriz burada.”</p>
		<p>Tipograf sapsarıydı, sakindi; başı yukarıda, gözlerini uçaklardan ayırmıyordu. Dişlerinin arasından, “Camdan atlamalı olmazsa,” dedi.</p>
		<p>“Hah,” dedi şirkette çalışan adam, “hah, bu hızla camdan<a id="GBS.0413.05"/> atlayacaksın ha?” Mendilini çıkarmış alnını kuruluyordu: “İmdat kolunu çekelim en iyisi.”</p>
		<p>Çilingirle tipograf birbirlerine baktılar.</p>
		<p>Tipograf, “Hadi çek,” dedi.</p>
		<p>“Ya bizimkilerse,” dedi çilingir, “ne yaparım sonra?”</p>
		<p>Mathieu sırtında ani bir ağırlık hissetti, biri vurmuştu sırtına. Şişman bir adam bağıra bağıra koşuyordu.</p>
		<p>“Yavaşlıyor, yavaşlıyor, kapılara koşun!”</p>
		<p>Tipograf şirkette<a id="GBS.0414.01"/> çalışana döndü: Dişlerini meydana çıkararak yarım bir gülüşle sırıtıyordu, hareketleri ağırlaşmış, güvenini kaybetmişti.</p>
		<p>“Gördünüz mü?” dedi. “Herif durduruyor treni: Almanlar geldi.” Sonra onun taklidini yaparak kırıttı: “Oyun bu kardeşim, oyun! Alın, bakın bakalım, görün, oyun muymuş, değil miymiş?”</p>
		<p>Adam gevşek bir sesle, “Ben öyle demedim,” dedi, “ben dedim ki...”</p>
		<p>Tipograf sırtını<a id="GBS.0414.02"/> döndü, yürüdü. Bütün kompartımanlardan adamlar çıkıyor, koridora doluyor, tarlalara en önde atlayabilmek için birbirlerini itiyorlardı. Biri Mathieu’nun koluna dokunmuştu, Mathieu döndü baktı, ufak tefek ihtiyardı, başını ona doğru kaldırmış, şaşkın gözlerle bakıyordu.</p>
		<p>“Ne var, ne oluyor? Ne oluyor?”</p>
		<p>Mathieu, huzursuz, “Yok bir şey,” dedi, “uyumanıza bakın siz.”</p>
		<p>Pencereden sarktı. İki<a id="GBS.0414.03"/> adam vagonun basamağına inmişlerdi. Biri bir feryat kopardı, sonra kendini boşluğa bıraktı, yere değdi, sıçradı, hız onu yana savurmuştu, tekerlendi, bir telgraf direğine çarptı, beyin üstü yuvarlandı. Tren onu gelip geçmişti bile. Mathieu başını çevirdi, adamın kalktığını, ufacık, simsiyah, kollarını kaldırarak tarlalarda koşmaya başladığını gördü. Öteki, öne eğilmiş, karar veremiyor, bir eliyle<a id="GBS.0414.04"/> bakır kapı tokmağını sımsıkı tutuyordu.</p>
		<p>Boğulur gibi bir ses, “İtmeyin yahu,” dedi, “hey Tanrım! Öleceğiz be.”</p>
		<p>Tren daha da yavaşlamıştı. Bütün pencerelerde dışarı uzanmış başlar, bütün basamaklarda atlamaya hazır insan salkımları vardı şimdi. Dönemeçte bir istasyon göründü, üç yüz metre ilerideydi: Mathieu uzakta küçük bir kent görebildi. İki adam daha atladılar ve küçük bir demiryolu geçidinin<a id="GBS.0414.05"/> parmaklığını geçtiler. Tren istasyona girmişti bile. Mathieu, “İşte,” diye düşündü, “işte bunları kahraman yapacaklar.”</p>
		<p>İstasyondan karmakarışık bir uğultu pencerelerden doldu; açık renk elbiseler güneşte pırıldıyor, eller sallanıyor, hasır şapkalı uzun, iri kızlar mendillerini sallıyor, çocuklar demiryolu boyunca gülerek, haykırarak koşuyordu. Kemancı Mathieu’yu yana savurarak pencereye sokuldu,<a id="GBS.0415.01"/> göbeğine kadar sarktı, dışarı baktı, sonra iki elini ağzının yanlarına boru gibi yapıştırarak olanca sesiyle bağırdı:</p>
		<p>“Kaçın, kaçın! Uçaklar geliyor!”</p>
		<p>İstasyondaki kalabalık ne dediğini anlamamıştı, gülerek, bağrışarak bakıyorlardı hepsi. Kemancı bu kez elini kaldırdı, başının üstünden gökyüzünü gösterdi. Bu harekete coşkun bir alkış yanıt verdi, insanlar bağrışıyorlar, gülüyorlardı. Mathieu<a id="GBS.0415.02"/> önce ne dediklerini duyamadı, sonra birden anladı:</p>
		<p>“Barış, barış! Barış, arkadaşlar! Barış!”</p>
		<p>Bütün tren, bir ağızdan uğuldadı:</p>
		<p>“Uçaklar! Uçaklar!”</p>
		<p>“Hurra!” diye bağırıyordu kızlar. “Hurra!”</p>
		<p>Sonunda göğe bakmayı akıl ettiler, ellerini kaldırarak uçakları rengârenk mendilleriyle selamladılar. Şirkette çalışan adam, sinirli hareketlerle tırnaklarını kemiriyordu.</p>
		<p>“Anlayamıyorum,”<a id="GBS.0415.03"/> diyordu, “anlayamıyorum.”</p>
		<p>İki-üç uzun gacırtıdan sonra tren durdu. İstasyon memurlarından biri tahta sıralardan birine fırlamış, kırmızı işaret bayrağı koltuğunun altında, bağırıyordu:</p>
		<p>“Barış. Münih’te konferans. Daladier bu gece gidiyor.”</p>
		<p>Tren bir an sessiz, kıpırtısız kaldı, anlayamamıştı. Sonra birden korkunç bir gürültü koptu:</p>
		<p>“Hurra! Yaşasın Daladier, yaşasın barış!”</p>
		<p>Mavi ve<a id="GBS.0415.04"/> pembe tafta elbiseler siyah ve kahverengi ceketlerden bir denizin içinde kayboldu, eridi; kalabalık dalgalanıyor, hışıldıyordu, dev bir yaprak yığını gibi, güneşin parlaklığı her yana ışıl ışıl savrulmuştu, kasketlerle hasır şapkalar dönüyor, dönüyordu, bu bir valsti sanki; Jacques Odette’i yakalamıştı, salonun ortasında kollarında uçurur gibi döndürüyor, Mösyö Birnenschatz Ella’yı göğsünde bastırıyor,<a id="GBS.0415.05"/> hıçkırıyordu:</p>
		<p>“Mutluyum, Ella, kızım, yavrum, mutluyum bebeğim!” Pencerenin altında genç bir adam, yüzü kıpkırmızı, deli gibi gülerek bir köylü kadını yakalamış, yanaklarını öpüyordu. Kadın da gülüyordu, hasır şapkası kurdelesinden boynunda asılı kalmış, ensesinde sallanıyor, saçları dağılmış, öpücükler arasında bağırıyordu: “Hurra!” Jacques, Odette’i kulağının kenarından öpüyor, durmadan söyleniyordu:</p><div style="display:none;"><a id="GBS.0416.01"/></div>
		<p>“Barış. Barış. Südetler meselesini de böylece halledecekler işte. Dörtlü konferans ha? İşe zaten oradan başlamak gerekti.”</p>
		<p>Hizmetçi kadın kapıyı aralamış, soruyordu:</p>
		<p>“Madam, yemeği verebilir miyim?”</p>
		<p>“Tabii,” dedi Jacques, “tabii. Yemeği verin. Sonra aşağı inip bir şişe şampanyayla bir şişe Chambertin getirin.”</p>
		<p>İriyarı, siyah gözlüklü bir ihtiyar, tahta sıralardan birine çıkmış, bir<a id="GBS.0416.02"/> eliyle bir şişe kırmızı şarabı gösteriyor, öbür elinde maşrapayı havaya sallıyordu:</p>
		<p>“Bir bardak şarap, arkadaşlar, bir bardak şarap, barışın şerefine.”</p>
		<p>“Buraya, buraya!” diye bağırdı çilingir. “Buraya! Yaşasın barış!”</p>
		<p>“Ah, muhterem peder, sizi öpmeme izin verin.”</p>
		<p>Papaz bir adım geri çekildi, ama ihtiyar kadın ondan önce davranmış, dediğini yapmıştı. Gressier kepçeyi çorba kâsesine<a id="GBS.0416.03"/> daldırdı: “Ah! Çocuklarım, çocuklarım! Korkulu rüya bitti!” Zézette kapıyı araladı, sordu: “Gerçek mi, Madam Isidore, gerçek mi?” “Evet evet, gerçek ya, radyoda kulağımla işittim, Momo’nuz geri dönecek yakında, Tanrı’nın savaşı istemediğini ben söylememiş miydim size?” Hemen oracıkta dans ediyordu, durulmuş, durulmuş, Hitler durulmuştu, ama bana öyle geliyor ki, durulan biziz, sönen söndürülen biziz,<a id="GBS.0416.04"/> ama tam dövüşülmeyeceğini anladığım şu anda, bunu nasıl kıyaslayabilirim? Hayır, tam şu anda değil, bunu daha önceden biliyordum ben, saat ikide hepsini yeniden satın aldım, bana iki yüz papele patladı bu iş, beni dinle dostum! Bu şimdiye kadar eşine rastlanmadık, gö-rül-me-dik bir şey bu, ilk defadır ki kaçınılmaz görünen bir savaş, dört devlet adamının eliyle durduruluyor, verecekleri kararın<a id="GBS.0416.05"/> önemi daha şimdiden yaşadığımız âna egemen oluyor; savaş daha şimdiden yapılamaz hale geldi, Münih ilk barış bildirisi aslında; evet. Tanrım, Tanrım! Sana yalvardım, yalvardım, sana, “Tanrım, kalbimi al, hayatımı, canımı al!” diye yalvardım, sen kabul ettin duamı, beni bağışladın, sen büyüklerin en büyüğüsün, akıllıların en akıllısısın, sevecenlerin en sevecenisin Tanrım! Papaz, bir adım daha geriledi:<a id="GBS.0417.01"/> Ben her zaman tekrar ederim madam: Tanrı her şeyin iyisini bilir. Çekleri şeytanlar kovalasın, Tanrı belalarını versin, topunun birden, ne halleri varsa görsünler. Zézette sokaklarda dolaşıyordu, Zézette şarkı söylüyordu: Bütün kuşlar kalbimde öter, insanların iyi gözlü, gülen yüzleri vardı, birbirlerini tanımasalar bile gözucuyla <em>bonjour</em>, diyorlardı birbirlerine. Biliyorlardı hepsi, Zézette biliyordu,<a id="GBS.0417.02"/> onlar Zézette’in bildiğini biliyorlardı, herkesin beyninde aynı düşünce vardı, herkes mutluydu, herkes gibi yapmaktan başka yapılacak şey yoktu: Bu güzel gecede, şu yanımdan geçen kadını ruhunun en gizli köşelerine kadar okuyorum, şu iyi yüzlü ihtiyar benim ruhumu okuyor, birbirine açık herkes, bütün varlığıyla, boydan boya açık, herkes demek, biri demek, bir kişi demek; ağlamaya başladı,<a id="GBS.0417.03"/> herkes birbirini seviyordu, herkes herkes gibiydi ve Momo, orada, ne olursa olsun mutluydu, mutlaka mutluydu o da, ağlıyordu, herkes ona bakıyordu ve bu ısıtıyordu onu, göğsünü, sırtını ısıtıyordu, bu bakışlarla ısınıyordu, ona bakıyorlar, onlar baktıkça o daha çok ağlıyordu, çocuğunu emziren bir ana gibi hissediyordu kendini, gururlu ve ortak; herkesle, hepsiyle ortak.</p>
		<p>“Ey,” dedi Jacques,<a id="GBS.0417.04"/> “sek içiyorsun.”</p>
		<p>Odette kendi başına gülüyordu.</p>
		<p>“Herhalde yedekleri hemen terhis ederler, değil mi?”</p>
		<p>“On beş güne, en çok bir aya kadar,” dedi Jacques.</p>
		<p>Odette tekrar güldü, bir yudum şarap daha içti. Sonra birden kanı yüzüne hücum etti.</p>
		<p>“Ne oluyorsun,” dedi Jacques. “Kıpkırmızı oldun.”</p>
		<p>“Hiç,” dedi Odette. “Biraz fazla içtim herhalde, ondan.”</p>
		<p>Eğer bu kadar çabuk döneceğini<a id="GBS.0417.05"/> bilseydim dünyada öpmezdim onu.</p>
		<p>“Binin! Binin!”</p>
		<p>Tren ağır ağır kımıldıyordu. Adamlar, bağırarak, gülerek, koşmaya başlamışlardı; salkım salkım basamaklara asılıyorlardı. Çilingirin terden sırılsıklam yüzü pencerede belirdi, iki eliyle camın kenarına yapışmıştı.</p>
		<p>“Hay çocuklar,” dedi, “çekiverin beni, düşeceğim yahu!”</p>
		<p>Mathieu çekti, adam pencereden bacağını geçirdi, içeri aldı kendini.</p><div style="display:none;"><a id="GBS.0418.01"/></div>
		<p>Alnının terini silerek, “Öff!” dedi. “Bacaklarım trenin altına gidecek sandım.”</p>
		<p>Kemancı da meydana çıkmıştı.</p>
		<p>“Eh,” dedi, “tamamlandık gene.”</p>
		<p>“Bir el bölot çevirelim mi?”</p>
		<p>“Hadi bakalım.”</p>
		<p>Kompartımana döndüler. Mathieu camın dışından onlara bakıyordu. Kırmızı şaraptan bol bol yuvarlamakla işe başladılar, sonra şirkette çalışan mendilini çıkardı, dördü dizlerini bir araya getirdiler,<a id="GBS.0418.02"/> mendili yaydılar.</p>
		<p>“El sende. Ver bakalım.”</p>
		<p>Çilingir bir koku salıverdi. Tavanda görünmeyen bir füzeyi işaret ederek, “Hey,” dedi, “güzelim bomba...”</p>
		<p>Tipograf keyifli bir sırıtışla, “Pöh! İğrenç herif,” dedi.</p>
		<p>“Ne işleri var bunların burada?” diye düşündü Mathieu. “Benim ne işim var burada?” Alın yazıları yok olmuş, uçup gitmişti, zaman basit, gündelik mutluluklarla akmaya başlamıştı<a id="GBS.0418.03"/> yeniden, amaçsız; tren, amaçsız, yola koyulmuştu yeniden, alışkanlığına uyarak yola koyulmuştu; trenin akışı boyunca hareketsiz bir yol, boşlukta, havada, duruyordu, şimdilik hiçbir yere götürmüyordu insanları, şimdilik üzeri ziftlenmiş ince uzun bir toprak parçasıydı yol. Uçaklar, yok olmuştu, savaş yok olmuştu. Barışın geceyle birlikte uyandığı uçuk renkli, solgun bir gök, uyuklayan kırlar, iskambil<a id="GBS.0418.04"/> oynayanlar, uyuyanlar, koridorda kırık bir şişe, bir şarap birikintisi içinde cam parçaları, keskin, bunaltıcı bir çiş kokusu, bütün bu hoş görülmesi olanaksız tortu... Mathieu kalbi sıkışarak, “Sanki bir bayram eğlencesinin ertesi,” diye düşündü.</p>
		<p>Doucette, Maud ve Ruby Canebière’i tırmanıyorlardı. Doucette çok heyecanlanmıştı. Politikaya çok meraklıydı.</p>
		<p>“Basit bir anlaşmazlıkmış demek ki,”<a id="GBS.0418.05"/> dedi. “Hitler, Chamberlain’le, Daladier’nin ona kötü bir oyun oynamaya hazırlandıklarını sanıyormuş anlaşılan, o sırada Chamberlain’le Daladier de Hitler onlara saldırmayı düşünüyor sanmışlar. O zaman Mussolini iki tarafla ayrı ayrı konuşmuş, her şey düzeldi şimdi: Yarın dördü baş başa yemek yiyecekler.”</p>
		<p>Ruby, “Ne çenesi düşük şey,” diye içini çekti.</p>
		<p>Canebière’de bir bayram havası esiyordu,<a id="GBS.0419.01"/> satıcılar yavaş adımlarla dolaşıyor, durup kendi kendilerine gülüyorlardı. Maud keyifsizdi. İşler yoluna girdiği için mutluydu tabii, ama bu daha çok başkaları için duyulan bir mutluluktu. Ne olursa olsun, Génievre Oteli’nin pis kokulu odalarından birinde bir gece daha kalması gerekiyordu, sonra garlar, trenler, Paris, işsizlik, midesinde gurultular ve ezik ezik ağrılar: Münih Konferansı, çok<a id="GBS.0419.02"/> iyiydi, ama ne olursa olsun, hiçbir şeyi değiştirmiyordu Maud için. Kendini yalnız hissediyordu. Riche Kahvesi’nin önünden geçerken, birden irkildi.</p>
		<p>Ruby, “Ne var?” diye sordu.</p>
		<p>“Pierre,” dedi Maud. “Bakma sakın. Orada, üçüncü masada, solda. Hey Tanrım! Gördü bile bizi.”</p>
		<p>Pierre kalktı, keten elbiseyle pırıl pırıldı, Maud’un asla görmediği kadar sağlıklı, erkeksi ve zengin görünüyordu.<a id="GBS.0419.03"/> Maud, “Tabii,” diye düşündü, “tehlike kalmadı artık.” Kendisine doğru yürüyen erkeğin kusmuk kokan kamaradaki yemyeşil, alt üst yüzünü gözünün önünde canlandırmaya çalıştı. Ama koku ve o yüz, denizden esen havayla uçmuş gitmişti. Selam verdi, kendinden çok emin görünüyordu. Maud sırtını dönüp gitmek istedi, ama bacakları, dermansızlıktan titreyen bacakları onu erkeğe doğru götürdü. Pierre gülümsüyordu.</p><div style="display:none;"><a id="GBS.0419.04"/></div>
		<p>“Demek son kez bir baş başa oturup bir dondurma bile yemeden birbirimizden ayrılacağız, öyle mi?”</p>
		<p>Kadın ona tam karşıdan bakıyor, kendi kendine, “Korkak, korkağın biri!” diyordu. Alaycı ve küstah dudakları, sert, gergin, erkek yanakları, sivri ucuyla görünen gırtlak kemiğini seyrediyordu.</p>
		<p>Pierre, “Gel,” diye mırıldandı. “Bütün bunlar, modası geçmiş hikâyeler. Gel!”</p>
		<p>Oteldeki amonyak<a id="GBS.0419.05"/> kokulu odasını düşündü Maud, “Doucette’le Ruby’yi de çağırman gerek.”</p>
		<p>Pierre kadınlara doğru yürüdü, gülümsedi. Ruby, Pierre’i çok beğeniyordu, her zaman çok zarifti çünkü. Üç çiçek, Riche Kahvesi’nin terasında bir masanın çevresinde oturdular. Burası tepeden tırnağa bir çiçek bahçesiydi; çiçekler, güneşli, yaprak yaprak hışıldayan yüzler, bayraklar, pırıltılı fıskıyeler, güneşler. Gözlerini<a id="GBS.0420.01"/> kapadı ve derin derin soluk aldı: Gözlerinin içinde bir güneş dönüyordu, deniz tutmuş bir adamı yargılamak haksızlık! Maud için de barıştı şimdi.</p>
		<p>“Neden, neden sevmiyorlar beni?” Kirli beyaz, kasvetli odada yalnızdı, dirseklerini dizlerine dayamış, öne eğilmişti, başı ellerinin arasındaydı. Yanına, tahta sıranın üzerine sandviçlerle polisin öğleyin getirdiği kahve ibriğini koymuştu; yemek neye<a id="GBS.0420.02"/> yarar? Sonu gelmişti onun, bitmişti. Zorla yedirmek isteyeceklerdi, ama reddedecekti; darağacı, yirmi yıl bir hücrede, hapis: Hayatı burada sona eriyordu. Şaşkın gözlerle yaşamına bakıyordu: Bir uçtan bir uca yanılmış, bir uçtan bir uca yanlıştan ibaret bir serüven. Fikirleri sağa sola, renksiz, kaygan, akıp gidiyordu, yalnızca bir teki vardı değişmeyen, gitmeyen, kıpırdamayan, beraberinde yanıtını<a id="GBS.0420.03"/> getirmeyen bir soru: “Neden, neden sevmiyorlar beni?” Yan odada kahkahalar gök gürültüsü gibi patlıyordu, polisler eğleniyorlardı. Kalın, ciddi bir ses bağırdı:</p>
		<p>“Hadi, ıslatıyoruz!”</p>
		<p>Belki de birbirini seven polisler vardı yeryüzünde, sonra insanlar vardı, dışarıda, sokaklarda, evlerde, birbirine gülümseyen, birbirine yardım eden insanlar vardı. İlgiyle, güler yüzle konuşuyorlardı aralarında,<a id="GBS.0420.04"/> aralarında birbirini bütün gücüyle sevenler de vardı, Zézette’le Maurice gibi. Bu belki de daha yaşlı olmalarındandı, onlar birbirlerine alışacak zaman bulabilmişlerdi. Bir genç adam; bir genç adam bir gece yarısı yarı yarıya dolu bir kompartımana giren bir yolcudur: İnsanlar birden nefret ederler ondan ve içeride ona yer olmadığını göstermek için ne gerekirse yaparlar. Oysa yerim önceden belliydi<a id="GBS.0420.05"/> benim, çünkü doğmuştum. Ya da çürüdüm, koktum, sona erdim, ondan! Kapının ardında polisler gülmeye başlamışlardı yeniden, biri “Münih,” diye bir şeyler söyledi. Sokaklar, evler, vagonlar, karakol: Tıka basa dolu bir dünya, insanların dünyası, Philippe o dünyaya giremiyordu. Bütün yaşamı boyunca, bu hücreye benzer bir hapishane hücresinde, insanların sevmediklerine ayırdıkları bir zavallı çukurda<a id="GBS.0421.01"/> yaşayacaktı. Tombul, her an gülmeye hazır, güzel beyaz kollu ufak, ufacık bir kadın gördü: orospu! “İster istemez benim için matem elbiseleri giyecek,” diye düşündü. Kapı açıldı, general içeri girdi. Philippe tahta sırada, en karanlık köşeye kadar çekilerek bağırdı:</p>
		<p>“Bırakın beni, rahat bırakın beni! Cezamı çekmek istiyorum, sizin korumanıza ihtiyacım yok.”</p>
		<p>General kahkahayla güldü. Kuru<a id="GBS.0421.02"/> ve hızlı adımlarıyla Philippe’in yanına geldi.</p>
		<p>“Cezanı mı çekmek istiyorsun?” dedi. “Sen ne sanıyorsun kendini, budala?”</p>
		<p>Dirsek, Philippe’den habersiz kalktı, yanağının önünde, darbeleri karşılamaya hazır, durdu. Ama Philippe indirdi dirseğini, kararlı bir sesle, “Ben asker kaçağıyım,” dedi.</p>
		<p>“Asker kaçağı mı? Hitler’le Daladier yarın bir anlaşma imzalıyorlar, vah dostum vah! Savaş olmayacak,<a id="GBS.0421.03"/> sen de hiçbir zaman bir asker kaçağı olamayacaksın.”</p>
		<p>Philippe’i hor gören, küçümseyen bir alayla bir an seyretti:</p>
		<p>“Kötülük yapmak için bile insan olmak gerek Philippe, insan olmak, irade sahibi olmak, inatçı olmak gerek. Sen sinirli ve terbiyesiz bir çocuktan başka bir şey değilsin: Bana karşı çok ağır bir saygısızlıkta bulundun ve ananı korkunç bir acı içinde bıraktın. İşte yapabildiğin<a id="GBS.0421.04"/> bundan ibaret.”</p>
		<p>Polisler alaylı gözlerle kapının aralığından bakıyorlardı. Philippe fırladı ayağa kalktı. Ama general onu omzundan yakaladı ve zorla oturttu.</p>
		<p>“Ne oluyorsun, otur oturduğun yerde. Beni sonuna kadar dinleyeceksin. Anladın mı? Şu son çıkışın gösterdi ki, senin terbiyenle sıkı bir biçimde meşgul olmam gerek. Annen de az önce sana karşı fazla zayıf davrandığını itiraf etti. Bundan<a id="GBS.0421.05"/> böyle senin terbiyeni ben ele alıyorum.”</p>
		<p>Philippe’e biraz daha sokulmuştu. Philippe dirseğini kaldırdı ve bağırdı:</p>
		<p>“Elinizi sürerseniz bana, öldürürüm sizi.”</p>
		<p>“Görelim bakalım,” dedi general.</p>
		<p>Sol eliyle Philippe’in dirseğini yakaladı ve sağ eliyle yüzüne müthiş bir tokat attı. Philippe sıranın üzerine devrildi, ağlamaya başladı.</p>
		<p>Koridorda küçük bir hareket, bir küçük gidiş geliş<a id="GBS.0422.01"/> oldu, bir kadın sesi <em>La Petite Mousse</em>’u söylüyordu. Hepsinden nefret ediyordu, kafamı şişiriyorlar. Hastabakıcı, akşam yemeğini koyduğu tepsiyle içeri girdi.</p>
		<p>“Acıkmadım,” dedi Charles.</p>
		<p>“Aaa! Yiyeceksiniz, Mösyö Charles, yoksa büsbütün zayıf düşersiniz. Hem sonra size verilecek güzel haberlerim var, iştahınızı açacak haberler: Savaş önlendi, Daladier’yle Chamberlain yarın Hitler’le görüşecekler.”</p><div style="display:none;"><a id="GBS.0422.02"/></div>
		<p>Hastabakıcıya şaşkınlıkla baktı: Gerçekti, şu Südetler hikâyesini nereye gitseler artlarında sürüklüyorlardı.</p>
		<p>Genç kadın kızarmıştı, gözleri parlıyordu.</p>
		<p>“Eee, söyleyin bakalım? Memnun olmadınız mı?”</p>
		<p>Beni yola düşürdüler, paket gibi sırtladılar, oradan oraya sürüklediler, şimdi de dövüşmüyorlar bile. Ama öfkelenmemişti: Bütün bunlar o kadar uzak, o kadar uzak ki.</p>
		<p>“Bunlardan bana ne,”<a id="GBS.0422.03"/> dedi, “beni hiç ilgilendirmez.”</p>
	</section>
	<div style="display:none;"><a id="GBS.0422.04"/></div><div style="display:none;"><a id="GBS.0422.05"/></div><section class="si-footnotes" epub:type="footnotes">
	<aside class="si-footnote" epub:type="footnote" id="f16"><a class="si-backref" href="#ref_f16">16</a>. (Lat.) İşte insan! Çarmıha gerilmeden az önce Pontius Pilotus, İsa’yı göstererek böyle seslenmiştir. (Y.N.)</aside>
  </section>
  <div style="display:none;"><a id="GBS.0422.06"/></div></body>
</html>