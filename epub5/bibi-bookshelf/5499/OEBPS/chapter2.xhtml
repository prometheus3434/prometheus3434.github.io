<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Yaşanmayan Zaman</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:3c170f45-7f95-f3ed-3843-39528d33ab4e"/>
	</head>
	<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0074.01"/></div>
    <section>
		<h1 class="date">24 Eylül, Cumartesi</h1>
		<p>Crevilly’de saat altıyı çalarken, Croulard Baba jandarma karakoluna girdi ve kapıyı vurdu. “Beni uyandırdılar,” diye düşünüyordu. Onlara, “Beni ne diye uyandırdılar?” diyecekti. Hitler uyuyordu, Chamberlain uyuyor, burnu incecik bir kaval gibi ses çıkarıyordu, Daniel yatağında oturmuştu, ter içindeydi, düşünüyordu: “Korkulu rüyaymış!”</p>
		<p>Jandarma teğmeni, “Girin!”<a id="GBS.0074.02"/> dedi. “Ha, siz misiniz Croulard Baba? Eh, hadi bakalım, paçaları sıvama zamanı geldi.”</p>
		<p>İviç uykusunun arasında inledi ve sağdan sola döndü.</p>
		<p>Croulard Baba, “Beni çocuk uyandırdı,” dedi. Sonra teğmene kinle bakarak, “herhalde çok önemli bir şey, ha?” diye ekledi.</p>
		<p>“Ah ah, Croulard Baba,” dedi teğmen, “çizmeleri çekmenin zamanı geldi.”</p>
		<p>Croulard Baba teğmeni sevmiyordu.</p>
		<p>“Çizme mizme<a id="GBS.0074.03"/> bilmem ben,” dedi. “Benim çizmem yok, nah, şu ayağımdaki çarıkları bilirim ben.”</p>
		<p>Teğmen, “Çizmeleri çekmek gerek,” diye tekrarladı. “Çizmeleri çekmek gerek; şapa oturduk çünkü.”</p>
		<p>Bıyıkları olmasa, kıza benzeyecekti. Gözünde gözlük vardı, yanakları pembe pembeydi, öğretmeninki gibi. Kollarını iki yana açmış, öne eğilmişti, parmak uçlarıyla masaya dayanıyordu. Croulard Baba ona bakıyor ve,<a id="GBS.0074.04"/> “Beni bu herif uyandırdı,” diye düşünüyordu.</p>
		<p>Teğmen, “Tutkal kutusunu getirdiniz, değil mi?” diye sordu.</p>
		<p>Croulard Baba tutkal kutusunu arkasında tutuyordu, döndü, yanıt vermeden teğmene gösterdi.</p>
		<p>Teğmen, “Fırçanız da var mı?” diye sordu. “Çabuk yapıştırmak lazım! Eve dönecek vaktiniz yok.”</p>
		<p>Croulard Baba kibirle, “Fırçalar önlüğümün cebinde,” dedi. “Yaka paça uyandırdılar, ama ben gene<a id="GBS.0074.05"/> de fırçaları unutmadım.”</p>
		<p>Teğmen kâğıtları uzattı.</p>
		<p>“Birini belediyeye, iki tanesini büyük alana, birini de noterin evinin duvarına yapıştıracaksın.”</p>
		<p>“Noter Belhomme’un evine mi? Oraya afiş yapıştırmak yasak!”</p>
		<p>Teğmen, “Bırak şimdi yasağı,” dedi. Sinirli ve heyecanlı bir hali vardı, devam etti: “Bir söyleyecekleri varsa bana söylesinler!”</p>
		<p>“Sahi, sahi seferberlik mi bu?”</p>
		<p>“Sanırım!”<a id="GBS.0075.01"/> dedi teğmen. “Çorap söküğü gibi gidecek. Çorap söküğü gibi...”</p>
		<p>“Ah, ah!” dedi Croulard Baba. “Sizle beni burada bırakırlar ama.”</p>
		<p>Kapıyı vuruldu, teğmen acele gidip açtı. Gelen belediye başkanıydı. Ayağında çarıkları vardı, göğsüne, gömleğinin üstünden başkanlık kordonunu bağlamıştı.</p>
		<p>“Çocuğun dedikleri,” dedi.</p>
		<p>“Evet,” dedi teğmen, “işte afişler.”</p>
		<p>Belediye başkanı gözlüğünü taktı<a id="GBS.0075.02"/> ve kâğıt ruloyu açtı. Alçak sesle okudu: “Genel seferberlik” ve birden, sanki kâğıdın elini yakmasından korkmuş gibi, afişleri masaya bıraktı.</p>
		<p>“Tarladaydım,” dedi. “Kordonumu almaya eve uğradım.”</p>
		<p>Croulard Baba elini uzattı, kâğıtları aldı, yeniden rulo yaparak önlüğünün cebine soktu. Sonra belediye başkanına dönerek, “Ama ben anladım,” diye anlattı. “Bu kadar erken beni yatağımdan kaldırdılar,<a id="GBS.0075.03"/> her zamankine benzemeyen bir şey var, dedim...”</p>
		<p>“Kordonumu almaya eve uğradım,” diye tekrarladı belediye başkanı. Teğmene ürkek gözlerle bakıyordu: “Ama askere alınma lafı yok daha.”</p>
		<p>Teğmen, “Başka bir afiş daha var,” dedi.</p>
		<p>“Hey Tanrım,” dedi belediye başkanı. “Hey Tanrım, hey Tanrım! Gene başlıyor, ha?”</p>
		<p>Croulard Baba, “Ben savaştım,” dedi, “savaştım, elli iki ay! Elli iki ay, tek<a id="GBS.0075.04"/> yara yok! Tek yara... Birden bu anıyla keyiflenerek gözlerini kıstı.</p>
		<p>Belediye başkanı, “İyi ya işte,” dedi, “geçen savaşa gitmişsiniz, bu sefer gitmezsiniz. Asker toplamışlar, toplamamışlar, vız gelir size...”</p>
		<p>Teğmen önemli bir tavırla, “Bir şey yapalım,” diye bağırdı, masaya öfkeli bir yumruk indirdi, “bir şey yapalım. Bunu duyurmak gerek, hemen!”</p>
		<p>Belediye başkanı şaşkın şaşkın bakınıyordu,<a id="GBS.0075.05"/> ellerini göğsündeki kordonun büklümleri arasında dolaştırarak şişindi.</p>
		<p>“Davulcu hasta yatıyor,” dedi.</p>
		<p>Croulard Baba, “Ben davul çalmasını bilirim,” dedi. “Onun yerine ben çalabilirim.” Sonra gülümseyerek düşündü: On yıldır bunun rüyasını görüyordu, davulcu olmak rüyasını...</p>
		<p>Teğmen, “Davul mu?” dedi. “Yok canım! Alarm çanını çalacaksınız bana... İşte o kadar.”</p>
		<p>Chamberlain uyuyordu,<a id="GBS.0076.01"/> Mathieu uyuyordu, Kabil merdiveni otobüse dayadı, sandığı sırtladı ve kenarları tutmadan ağır ağır basamakları tırmandı, İviç uyuyordu, Daniel bacaklarını yataktan dışarı sarkıttı, beyninde bir çan olanca gümbürtüsüyle ötüyordu, Pierre önündeki tabanlara bakıyordu, siyahlı pembeli tabanlara, Kabil’in tabanlarına ve, “Maud’un sandığı bu,” diye düşünüyordu. Ama Maud orada değildi, birazdan Ruby’ye tutkun<a id="GBS.0076.02"/> ihtiyar ve zengin bir herifin arabasıyla gideceklerdi, üçü: Doucette, Maud ve Ruby; Paris’te, Nantes’da, Macon’da adamlar duvarlara beyaz afişler yapıştırıyorlardı, Crevilly’de alarm çanı çalıyordu, Hitler uyuyordu, Hitler küçücük bir oğlandı, dört yaşındaydı, ona en güzel elbisesini giydirmişlerdi, siyah bir köpek geçti yanından, çocuk köpeği kelebek tuttuğu ağla yakalamak istedi; alarm çanı<a id="GBS.0076.03"/> çalıyordu, Madam Reboulier sıçrayarak uyandı.</p>
		<p>“Yangın var,” dedi.</p>
		<p>Hitler uyuyordu, tırnak makasını aşırmış, babasının pantolonunu lime lime doğruyordu, Leni von Riefenstahl odaya girdi, ona, “Bu parçaları sana yutturacağım, bak görürsün,” dedi.</p>
		<p>Çan çalıyor, çalıyor, çalıyordu, Maublanc karısına, “Mutlaka kereste fabrikasıdır yanan,” dedi.</p>
		<p>Sokağa çıktı, Madam Reboulier, panjurların<a id="GBS.0076.04"/> aralığından, üzerinde pembe geceliğiyle bakıyordu, onu gördü, koşa koşa geçen postacıyı gördü. Maublanc bağırıyordu:</p>
		<p>“Hey! Anselme!” </p>
		<p>Postacı bağırarak, “Seferberlik, seferberlik!” diye yanıt verdi.</p>
		<p>“Ne? Ne dedi?” diye sordu Madam Reboulier, yanına gelen kocasına soruyordu: “Yangın değil miymiş?”</p>
		<p>Maublanc duvardaki afişlere baktı ve yüksek sesle okudu; sonra döndü, evine girdi. Karısı<a id="GBS.0076.05"/> kapının önünde bekliyordu, ona, “Paul’e söyle, arabayı hazırlasın,” dedi. Bir ses duydu ve döndü: Chapin’di, yük arabasına binmişti; ona, “Vay vay!” dedi. “Yola düzüldün bile, bu kadar acele mi be?” Chapin yanıt vermeden baktı: Maublanc arabanın ardına baktı: Kayışla bağlı iki öküz, ağır adımlarla arabanın peşi sıra yürüyordu. Alçak sesle, “Gidi namussuzlar,” dedi, “ne de besiliymişler...” Chapin<a id="GBS.0077.01"/> birden, “Ya!” diye öfkeyle bağırdı, “Ne sandın ya? Besiliydiler ya!” Alarm çanı çalıyordu, Hitler uyuyordu, ihtiyar Fraiugneau oğluna, “Hem atları hem seni alırlarsa, ben neyle çalışırım?” diyordu. Nanette kapıyı vurdu, Madam Reboulier sordu: “Nanette, sen misin? Git bak bakalım, alarmı niye çalıyorlar?” Nanette yanıt verdi: “A! Madam duymadı mı? Seferberlik ilan edilmiş!”</p>
		<p>Her sabahki gibi.<a id="GBS.0077.02"/> Mathieu, “Her sabahki gibi,” diye düşünüyordu. Pierre cama yapışmış, pencereden, yere çökmüş ya da karışık renklerle boyalı sandıklarının üzerine tünemiş, Ourzazat otobüsünü bekleyen Araplara bakıyordu. Mathieu gözlerini açtı, o yeni doğmuş çocuk gözlerini, o görmeyen, kör gözlerini açtı ve her sabahki gibi, “Ne olacak sanki? Neye yarayacak?” diye düşündü. Bir korku sabahı, Kazablanka’ya, Marsilya’ya<a id="GBS.0077.03"/> fırlatılmış alevden bir ok, otobüs ayaklarının altında titriyordu, motor çalışıyor, dışarıda, şoför, bej renkli ketenden, siyah vizyerli kasket giymiş irikıyım bir çocuk fiyakalı bir tavırla sigarasını bitiriyordu. “Maud beni hor görüyor,” diye düşünüyordu. Her sabah gibi bir sabah, durgun ve bomboş, bando müzikali, tantanalı, debdebeli bir günlük tören ve güneşin resmî, törensel doğuşu! Geçmişte,<a id="GBS.0077.04"/> başka sabahlar olmuştu: her şeyin yeniden başladığı sabahlar; çalar saatin zili çalıyor, Mathieu bir anda fırlayıp kalkıyordu; canlı, haşin gözlerle, taptaze, borazan sesi duymuş genç bir asker gibi. Artık başlangıçlar yoktu, yeniden başlanacak, girişilecek bir şey yoktu. Ama, buna rağmen kalkması gerekti, törene katılması, bu sıcakta caddelerde, patikalarda dolaşması, bütün bu alışılagelmiş<a id="GBS.0077.05"/> hareketleri, inancını kaybetmiş bir papazın zorakiliğiyle, yapması gerekti. Ayaklarını yataktan aşağı sarkıttı, kalktı, pijamasını çıkardı: “Neye yarayacak?” Ve birden kendini bıraktı, sırtüstü uzandı, çırılçıplak elleri ensesinin altında, beyaz bir sisin arasından tavanı görmeye başladı. Bitmişti. Bitmişti artık. Eskiden günleri sırtımda taşıyor, yolun bir yakasından öbür yakasına ben geçiriyordum,<a id="GBS.0078.01"/> şimdi, şimdi günler beni sırtlanıyor. Beni günler taşıyor artık. Otobüs titriyordu, ayakların altında çırpınıyor, debeleniyor, taban gitgide ısınıyor, kızıyordu, Pierre köseleleri eriyor sandı, Pierre’in kocaman, korkak yüreği çarpıyor çarpıyor, debeleniyor, ılık, yumuşak yastıklara çarparak debeleniyordu. Cam ateş gibi olmuştu, ama o donuyordu, buz kesmişti. “Başlıyor,” diye düşünüyordu, Sedan’da<a id="GBS.0078.02"/> ya da Verdun’da bir karanlık delikte bitecekti ve yeni başlıyordu. Kadın ona küçümseyen bir gözle bakmış, “Sen korkaksın öyleyse!” demişti. Ciddi ve ateşli, ince yüzü, koyu renk gözleri, ince dudakları görür gibi oldu, kalbine bir şey saplandı ve otobüs hareket etti. Hava çok serindi henüz, hasta kardeşine yardım etmek için Lisieux’den gelen Louison Corneille, makasçının ablası, demiryolu geçidini<a id="GBS.0078.03"/> açmak için hat boyunca yürüdü; “Amma ısırıyor hava,” dedi. Keyifliydi, nişanlanmıştı çünkü. Nişanlanalı iki yıl oluyordu, ama hâlâ, ne vakit hatırlasa, yeniden keyifleniyordu. Manivela kolunu çevirmeye başladı ve birden durdu. Ardında, demiryolunun üzerinde birileri vardı. Evden çıktığı zaman arkasına dönüp bakmayı akıl etmemişti, ama kesinlikle birileri vardı, hissediyordu. Doğruldu, arkasına<a id="GBS.0078.04"/> döndü, baktı ve soluğu kesildi: Yüzden fazla araba vardı yol üstünde, iki tekerleklisi, dört tekerleklisi, öküz arabaları, eski, harap saman arabaları, hareketsiz, sessiz, kapalı geçidin parmaklığı önünde, sıra sıra, bekliyordu. Delikanlılar, arabaların üzerinde, ellerinde kamçılar, yüzlerinde kötü anlamlarla dimdik oturuyorlardı. Ata binmiş olanları vardı, ötekiler yaya gelmişlerdi, arkalarında,<a id="GBS.0078.05"/> bir iple çekiştirdikleri öküzleri bekliyordu. Bu o kadar tuhaftı ki kadın birden korktu. Hızlı hızlı kolu çevirdi ve yolun kenarına çekildi. Delikanlılar hayvanları kamçıladı, arabalar peş peşe önünden geçmeye başladı, otobüs sonsuz, kıpkızıl stepler arasında ilerliyor, Araplar sırtlarında kıvıl kıvıl. Pierre, “Lanet olasıcalar,” diye söylendi, “sırtımda bunları duydukça rahat edemem, her an ne<a id="GBS.0079.01"/> halt karıştırıyorlar diye aklım oraya gidiyor!” Pierre arabanın içine bir göz attı; işte, üst üste yığılmışlardı bile, yüzleri şimdiden yemyeşil, kül rengi, berbat, gözleri kapalı, uyukluyorlardı. Çarşaflı bir kadın, çantalarla paketler arasında kendini koyvermişti, peçesinin üstünden kapalı gözkapakları görünüyordu. “Berbat iş,” diye düşünüyordu. “Beş dakikaya kalmaz, kusmaya başlarlar. Bu heriflerde<a id="GBS.0079.02"/> mide yok ki.” Louison adamları geçerken tanımıştı, bunlar Crevilly’lilerdi, Crevilly’li gençler hepsinin, birer birer adını söyleyebilirdi, ama şimdi onların o her zamanki tanıdık yüzleri yoktu sanki, kırmızı yüzlü şişko Chapinlerin oğluydu, Saint-Martin’de onunla dans etmişti, seslendi: “Hey! Marcel, pek fiyakalısın!” Genç adam döndü, onu utandırmak ister gibi, tuhaf tuhaf baktı. Louison, “Düğüne<a id="GBS.0079.03"/> mi gidiyorsunuz?” diye sordu. Adam, “Tanrı hakkı için! Doğru ya!” dedi. “Hakkın var: Düğüne gidiyoruz, düğüne.” Araba demir putrelleri sarsıla sarsıla atladı, ardında peşi sıra yürüyen iki öküz vardı, besili, güzel iki öküz. Öbür arabalar da geçti, Louison elini gözlerinin üzerinde siper ederek onlara baktı. Maublanc’ı, Tournus’u, Cauchois’yı tanıdı, adamlar ona dikkat bile etmiyorlar, arabalarının<a id="GBS.0079.04"/> üzerinde dimdik, kamçılarını hükümdar asaları gibi tutarak peş peşe geçiyorlardı, kılıksız birer hükümdardı her biri. Kalbi daraldı ve arkalarından bağırdı: “Savaş mı, yoksa savaş mı oluyor?” Ama ona kimse yanıt vermedi. Hepsi geçtiler, eski, gıcırdayan, sarsılan sallanan arabalarında arka arkaya geçtiler, öküzler komik bir soyluluk havası içinde peşlerinden gidiyordu, arabalar, dönemeçte,<a id="GBS.0079.05"/> birbirinin peşi sıra gözden kayboldu, Louison, elini gözlerinin üzerinde siper yapmış, doğan güneşe doğru, arkalarından baktı. Otobüs rüzgâr gibi gidiyordu, dönüyor, hırıldayarak tırmanıyor, kadın nişanlısını düşünüyordu; Jean Matra’yı, Jean Matra, Angoulême’de askerliğini yapıyor. İstahkâm alayında, arabalar tekrar alana çıktı, beyaz yolda sinekler gibi, tepenin yamacına yapışmış, otobüs esmer<a id="GBS.0080.01"/> renkli kayaların arasına daldı, döndü, dündü, her dönemeçte Araplar birbiri üzerine yığıldılar ve dinî bir heyecan içinde, “Hay! Hay!” dediler. Peçeli kadın birden doğruldu, ağzı, beyaz muslininin altında görünmeyen ağzı korkunç beddualar savurmak için açıldı; en az bir erkek baldırı kadar kalın kollarını başının üstüne doğru kaldırdı, kollarının ucunda hafif ve tombul, tırnakları boyalı elleri dans<a id="GBS.0080.02"/> eder gibi hareket ediyordu; sonunda peçesini söküp çıkardı ve yan pencereden dışarı sarktı, inleyerek, hıçkırarak kusmaya başladı. “Tamam,” diye düşündü Pierre, “tamam. Tepemizden aşağı kusacaklar şimdi.” Arabalar yürümüyordu, yola yapışıp kalmıştı sanki. Louison uzun uzun baktı; kımıldıyorlardı, gene de kımıldıyorlardı, birer birer tepenin en uç noktasına geldiler ve sonra, sonra görünmez oldular.<a id="GBS.0080.03"/> Louison elini indirdi, güneşten kamaşan gözleri kırpıştı, sonra küçüklere bakmak için eve döndü. Pierre Maud’u düşünüyordu, Mathieu Odette’i düşünüyordu. Odette’i rüyasında görmüştü, birbirlerine bellerinden sarılmışlar, Provençal’in dubasında, <em>Hoffmann’ın Masalları</em>’ndan barkarolü söylüyorlardı. Şimdi çıplaktı, yatağa uzanmış, ter içinde, tavana bakıyordu, ama Odette gene yanındaydı. “Burada iç<a id="GBS.0080.04"/> sıkıntısından ölmedimse Odette’in sayesinde oldu bu,” diye düşündü. Beyazımsı bir salgı, bir sevgi tortusu halinde gözlerinin içinde titreşiyordu, azıcık bir sevgi, azıcık bir yumuşaklık kalbinin derinliklerinde titreşiyordu. Beyaz bir sevgi, uyanma anlarına has küçücük, ürkek bir sevgi, birkaç saniye daha yatakta, sırtüstü yatabilmek için kullanılan bir bahane. Beş dakika sonra soğuk su ensesine<a id="GBS.0080.05"/> akmış olacak, sabun köpüğü kulaklarını dolduracak, diş macunu dişetlerine sıvanacak ve artık hiç kimse için sevgi kalmayacaktı içinde. Renkler, ışıklar, kokular, sesler. Ve sonra sözcükler, nazik sözcükler, somurtkan sözcükler, inandırıcı sözcükler, gülünç, tuhaf sözcükler geceye kadar. Mathieu... Pöh! Mathieu bir gelecekti. Şimdi artık gelecek yok. Ve rüyadaki Mathieu’dan gayrı Mathieu yok, rüyadaki,<a id="GBS.0081.01"/> gece yarısıyla sabahın beşi arasındaki Mathieu’dan başka. Chapin, “Güzelim hayvanlar!” diye düşünüyordu. Savaş, savaş umurunda değildi: Bir gidip görecekti bakalım. Ama şu hayvanlar, beş yıldır bakıyordu onlara, kendi elceğiziyle iğdiş etmişti, şimdi onlara baktıkça yüreği dağlanıyordu sanki. Atını kamçıladı ve araba sola döndü; ağır ağır Simenon’un arabasının yanından geçti. Simenon, “N’oluyorsun?”<a id="GBS.0081.02"/> dedi. “Ne olacaksa olsun artık be!” dedi Chapin. “Bir an önce varalım, bitsin.” “Hayvanları yoracaksın,” dedi Simenon “Ne bok olursa olsun!” dedi Chapin. “Umurumda değil!” Hepsini ekip öne geçmek istedi canı, arabanın üstünde ayağa kalktı, dilini şaklatarak bağırdı: “Deh! Deh!” Popaul’un arabasının yanından geçti, Poulaille’ın arabasının yanından geçti, Poulaille, “Yarışa mı çıktık?” diye<a id="GBS.0081.03"/> sordu. Chapin yanıt vermedi, Poulaille ardından bağırdı: “Hayvanlara dikkat et! Canlarına okuyacaksın.” Chapin, “Keşke geberseler!” diye düşündü. Vuruyorlardı, vuruyorlardı kırbacı, Chapin şimdi öndeydi, ötekiler ardı sıra geliyor, hayvanlara vuruyorlardı kırbacı, birbirlerine bakıp biraz daha hızlı vuruyorlardı. Mathieu kalkmıştı, gözlerini ovuşturuyordu; otobüs, arkasına peçeli, şişman bir kadını<a id="GBS.0081.04"/> bindirmiş olan bisikletli Arap’ı çiğnememek için bir yana savruldu: VURUYORLARDI, kapıya vuruyorlardı, Chamberlain sıçrayarak uyandı, “Ne o? Kim o? Ne istiyorsunuz?” diye seslendi. Bir ses: “Saat yedi Ekselans!” Kışlanın önünde tahta bir parmaklık vardı. Parmaklığın önünde bir er nöbet tutuyordu. Chapin dizginleri çekti ve bağırdı: “Dürrr! Dürrr! Dur bakalım, dur!” Nöbetçi, “Hey, ahbap!” dedi.<a id="GBS.0081.05"/> “Nereden geliyorsun sen?” Chapin parmaklıklı kapıyı göstererek, “Aç bakalım şunu!” dedi. “Emir almadım ben,” dedi nöbetçi. “Nereden geliyorsunuz siz?” “Sana aç şunu dedim!” Arkadan bir çavuş göründü. Bütün arabalar, peş peşe durmuştu; çavuş bir an bu kervana baktı, sonra dişlerinin arasından bir ıslık koyverdi. “Ne yapmaya geldiniz buraya?” diye sordu. Chapin, “Bak şuna!” dedi, “Seferberlik ilan<a id="GBS.0082.01"/> edildi ya? Sabahın köründe ne diye gelecektik buralara?” Çavuş, “Sevk kâğıdın yanında mı?” diye sordu. Chapin ceplerini karıştırmaya başladı, çavuş bütün o sessiz ve keyifsiz adamlara bakıyordu, arabalarının üzerinde, dimdik oturuyorlardı, geçit törenindeymişçesine hareketsiz, bekliyorlardı ve çavuş, nedenini anlayamadığı bir duyguyla birden kendini güçlü hissetti. Bir adım öne çıktı ve bağırdı: “Hey,<a id="GBS.0082.02"/> siz, ötekiler? Onların da sevk kâğıtları var mı? Askerlik belgelerinizi de çıkarın bakalım.” Chapin cebinden birtakım kâğıtlar çıkarmıştı. Çavuş aldı, baktı ve, “Eee?” dedi. “Senin kadın üç numarada. Sen gelecek sefer gidebilirsin ancak. Aceleniz ne ulan?” “Size seferberlik ilan edildi, diyorum.” Çavuş, “Ya! Benden iyi biliyorsun ha?” dedi. Chapin, öfkeyle, “Evet, biliyorum,” dedi. “Duvardaki<a id="GBS.0082.03"/> afişte kendi gözümle okudum.” Arkalarında adamlar sabırsızlanmaya başlamışlardı, Poulaille haykırdı: “Eee, bitti mi? Bitti mi laf, giriyor muyuz?” “Afişte mi,” dedi çavuş, “afişte mi? İyi ya, bak bakalım. Okuma biliyorsun değil mi? Oku bakalım afiş ne diyor?” Chapin kırbacı yanına bıraktı, yere atladı ve duvara yaklaştı. İki kişi yan yana duruyordu. “Kolonilerdeki orduya katılarak vatan borcunu öde!”<a id="GBS.0082.04"/> diyordu biri. Öbüründe şu satırlar vardı: “Bazı yedek sınıflar silah altına çağırılıyor!” Chapin alçak sesle, tane tane okudu, sonra başını sallayarak, “Bizde duvara asılan bu değildi,” dedi. Maublanc, Poulaille, Fraigneau arabalarından inmişler, afişlere bakıyorlardı. Üçü birden, “Bizdeki bu değildi,” dediler. Çavuş, “Nerelisiniz siz?” diye sordu. “Crevilly’li,” dedi Poulaille. “Ne menem yerdir<a id="GBS.0082.05"/> orası, bilmiyorum,” dedi çavuş, “ama o sizin jandarmada puştun biri var anlaşılan, besbelli puştun önde gideni hem de! Hadi, verin kâğıtlarınızı da içeri girin. Gidip teğmeni görelim.” Crevilly’de büyük alanda, kilisenin önünde, kadınlar Madam Reboulier’nin, o konuya komşuya o kadar iyilik eden Madam Reboulier’nin başında toplanmışlardı, Marie ve Stéphanie vardı, tütüncünün karısı vardı, Jeanne<a id="GBS.0083.01"/> Fraigneau vardı. Marie usul usul ağlıyordu, Madam Reboulier kocaman, siyah şapkasını giymişti, şemsiyesini sallaya sallaya konuşuyordu: “Ağlamayacaksın, Marie, ağlamayacaksın. Şimdi ağlamak zamanı değil, dişleri sıkmak zamanı! Kocanızı gene verecekler size, göreceksiniz, hem de göğsünde madalyalarla. Hem belki de en bahtsızı o değildir içlerinde, çünkü bu sefer herkesi birden aldılar askere. Erkekler<a id="GBS.0083.02"/> gibi kadınları da...”</p>
		<p>Şemsiyenin ucuyla doğuyu gösterdi, kendini yirmi yaş gençleşmiş hissediyordu. “Göreceksiniz,” dedi, “göreceksiniz! Belki de savaşı sizin, bizim gibi geride kalanlar kazanacaktır!” Ama Marie o yapışkan budalalık havasına girmişti bir kere, hıçkırıklar omuzlarını oynatıyor ve insanın sinirine dokunan inatçı bir sessizlik içinde, gözyaşları arasında alandaki meçhul asker<a id="GBS.0083.03"/> anıtına bakıp duruyordu. “Emredersiniz,” dedi teğmen. Kulaklığı kulağına yapıştırmış, “Emredersiniz!” diyordu. Ses, öfkeli, kulaklıktan fışkırmakta devam ediyordu: “Gittiler diyorsunuz ha? Ne diyorsunuz siz, ha? Ne yaptınız? Ne yaptınız... Bu iş sizin başınızı yiyecek!” Croulard Baba elinde zamk kutusu ve fırçalarla alandan geçiyordu, koltuğunun altında beyaz bir kâğıt rulo vardı. Marie bağırdı: “Ne<a id="GBS.0083.04"/> oluyor? Ne oluyor?” Madam Reboulier kadının gözlerinde sersemce bir umudun parladığını fark etti. Croulard Baba rahat bir gülüşle onlara baktı, koltuğunun altındaki ruloyu işaret ederek, “Hiç!” dedi. “Bir şey yok. Teğmen yanlış afiş astırmış.” Teğmen telefonu kapadı ve oturdu, bacakları hamur gibi yumuşamıştı. Ses hâlâ kulaklarında çınlıyordu: “...Bu sizin başınızı yiyecek!” Kalktı, pencereye yaklaşıp<a id="GBS.0083.05"/> baktı: Karşı duvarda, taptaze, hâlâ ıslak, kar gibi beyaz afiş, bahar çiçekleri gibi açmış, duruyordu: “Genel seferberlik!” Öfke birden boğazına sarılır gibi oldu: “Önce şu zıkkımı kaldırmasını söyledim ona, ama o mahsus en arkaya bırakır.” Birden bacağını pencere pervazından geçirdiği gibi aşağı atladı. Afişe doğru koştu ve yırtmaya başladı. Croulard Baba fırçasını zamka sokmuştu, Madam Reboulier<a id="GBS.0084.01"/> ona hayal kırıklığına uğramışçasına üzgün, bakıyordu, teğmen duvarı kazıyor kazıyordu, tırnaklarının arasında beyaz topaklar birikmişti; Blomart’la Cormier kışlada kalmışlardı, ötekiler atlarının yanına dönmüşler, birbirlerine kararsız gözlerle bakıyorlardı; içlerinden kahkahayla gülmek ve öfkeden delirmek geliyordu, kendilerini, bir panayır gününün ertesindeki gibi bomboş, yapayalnız hissediyorlardı.<a id="GBS.0084.02"/> Chapin öküzlerinin yanına gitti ve sağrılarına usul usul vurarak okşadı. Hayvanların ağızları, çenelerinin altı köpük ve salyayla yapış yapıştı, pişmanlıkla, “Bilseydim bu kadar koşturmazdım hayvancıkları,” diye düşündü. Poulaille, sırtından doğru, “Ne yapıyoruz şimdi?” diye seslendi. Chapin, “Hemen dönemeyiz,” dedi, “hayvanların dinlenmesi gerek,” Fraigneau kışlaya bakıyordu, birden<a id="GBS.0084.03"/> anıları canlanmıştı, Chapin’i dirseğiyle dürterek sinsi sinsi güldü: “Bak bana! Gitsek mi, ha?” Chapin, “Gidelim mi, nereye?” diye sordu. “Anlamadın mı be? Kerhaneye!” Crevilly’liler başına toplanmışlardı, omzuna yumruklar indiriyor, gülüyor, alay ediyorlardı. “Ah seni!” diyorlardı. “Aklına hep böyle güzel şeyler gelir.” Chapin de keyiflenmişti: “Nerede olduğunu biliyorum çocuklar, arabalarınıza<a id="GBS.0084.04"/> atlayın, götüreyim sizi.”</p>
		<p>Saat 08.30. Şimdiden, su kayağı yapan bir motor denizin yüzünde kayıyor, tramplenin burnunu dönüyordu. Mathieu arada motorun gürültüsünü duyuyor, sonra tekne uzaklaşıyor, kayakçı siyah bir nokta haline geliyor ve motor sesi duyulmaz oluyordu. Deniz, yayvan, cam gibi sert ve bembeyaz, uzaktan boş bir patinaj alanına benziyordu. Birazdan mavileşecek, kıpırdayacak ve<a id="GBS.0084.05"/> yeniden su haline gelecek, yeniden derinleşecek ve böylece herkesin denizi olacaktı gene, çığlıklarla dolu, yer yer küçücük, simsiyah kafalarla noktalanmış olarak. Mathieu terası geçti, patika boyunca yürüdü. Kahveler daha açılmamıştı, iki otomobil yanından geçti. Belli bir amacı olmadan çıkmıştı evden; sigara alacak, körfezdeki o ağır okaliptüs ve çiçek kokularını ciğerlerine dolduracak, vakit öldürecekti<a id="GBS.0085.01"/> biraz. Odette daha kalkmamıştı, Jacques her sabah saat ona kadar çalışırdı. Gara giden ara sokaklardan birine saptı, iki genç İngiliz kızı karşıdan gülüşerek geliyorlardı; dört kişi duvardaki bir afişin önünde toplanmıştı. Mathieu sokuldu: Vakit öldürürdü. Sakallı, ufak tefek bir adam başını sallıyordu. Mathieu okudu:</p>
		<p>“Millî Savunma, Harp ve Hava Bakanlıkları’nın emriyle:</p>
		<p>“2 sayılı ve beyaz<a id="GBS.0085.02"/> renkli seferberlik sevk kâğıtlarını taşıyan subay, astsubay, yedek birlikler mensuplarının derhal ve tek tek çağrı beklemeden bağlı oldukları birliklere katılmaları gerekmektedir.</p>
		<p>Hangi birliklere başvuracakları ellerindeki seferberlik sevk kâğıtlarında kayıtlı bulunmaktadır.</p>
		<p>Cumartesi, 24 Eylül, 1938. Saat: 09.00.</p>
		<p>Millî Savunma, Harp ve Hava Bakanlıkları.”</p>
		<p>Ufak tefek adam ayıplamış<a id="GBS.0085.03"/> gibi: “Çıçk, çıçk, çıçk...” diyerek başını sallamakta devam ediyordu. Mathieu adama bakarak gülümsedi ve afişi bir daha okudu. Bu, bir süreden beri gazetelerde, “İngiliz Dışişleri Bakanlığı’ndan...” ya da “Quai d’Orsay’dan ilan olunmuştur...” başlığı altında yayınlanan, iç sıkıcı, ama okunması faydalı bildirilerden biriydi. Her seferinde, ne dediğini doğru dürüst anlayabilmek için iki kere okumak<a id="GBS.0085.04"/> gerekti bunları. Mathieu okudu: “Tek tek çağrı beklemeden bağlı oldukları birliklere katılmaları...” ve düşündü: “‘E, bende de 2 sayılı beyaz kâğıt var?’” Bir anda, duvardaki afiş onu gözlemeye başlamıştı sanki, adını boyayla, koskocaman duvara yazıvermişlerdi, küfürler ve tehditlerle yan yana. Askere! Askere: Oradaydı, duvarda, hatta belki yüzünde bile yazılıydı, kıpkırmızı oldu ve acele adımlarla<a id="GBS.0085.05"/> uzaklaştı. “2 sayılı kâğıt! Tamam! Oldu! Önemli bir adam olmaya başlıyorum.” Odette ona hep bitmeyen bir heyecanla bakacaktı. Jacques o pazar günlerine has yüzünü takınarak ona “Dostum,” diyecekti, “sana söyleyecek söz bulamıyorum.” Ama Mathieu kendini hâlâ alçakgönüllü, sıradan biri gibi hissediyor, önemli bir adam olmayı canı çekmiyordu. Önüne çıkan ilk sokağa saptı ve hızlı hızlı yürümeye başladı:<a id="GBS.0086.01"/> Sağda, kaldırımın üstünde, duvardaki bir afişin önünde küçük bir kalabalık toplanmıştı. Bütün Fransa’da. İkişer ikişer. Dörder dörder. Binlerce afişin önünde. Ve her kalabalığın arasında en azından bir adam, eliyle ceketin kumaşı altında kabarıklığını duyduğu cüzdanını yokluyor ve birden kendini çok önemli bir adam gibi hissetmeye başlıyordu. Posta Caddesi. İki afiş, iki kalabalık. Hâlâ ondan<a id="GBS.0086.02"/> söz ediliyordu. İnce uzun, gölgeli bir yola saptı. Bu yolu afiş yapıştırıcılar atlayıp geçmişlerdi. Burada yalnızdı şimdi, onu düşünebilirdi. “Oldu,” diye düşündü. Olmuştu: Ağır ağır ihtiyarlayıp olduğu yerde ölüvermesi gereken bu yusyuvarlak, dopdolu gün, şimdi birden uzamıştı, bir ok gibi büyük gürültülerle geceye dalıyor, karanlıkta ilerliyor, dumanlardan, ıssız çöllerden, araba gıcırtıları<a id="GBS.0086.03"/> ve tren düdükleri arasında geçiyor, yokuş aşağı inen bir kızak gibi karanlığa dalıyordu, ancak gecenin sonunda duracaktı, gecenin sonunda, Paris’te, Lyon Garı’nın taşları üzerinde. Şimdiden o yapma ışıklar günün ışığını korkutuyordu: Karanlık gecelerde istasyonların yanacak ışıkları. Şimdiden, belirsiz bir sızı gözlerinin diplerini korkutuyordu: gelecek uykusuz gecelerin kupkuru, haşin sızısı. Bu<a id="GBS.0086.04"/> onu ürkütmüyordu: bunlar ya da başka şeyler... Hoşuna da gitmiyordu. Her neyse, bu bir öykü, bir tarihî öykü, bir kahramanlık öyküsüydü. “Marsilya treninin kaçta kalktığını öğrenmeliyim,” diye düşündü. İnce uzun yol onu farkında bile olmadan sahil yoluna çıkarmıştı. Birden çiğ ışıkta, sendeledi ve kepengini henüz açmış bir kahvenin terasında oturdu. “Bir kahve lütfen, bir de tren tarifesi.” Kır bıyıklı<a id="GBS.0086.05"/> bir adam yanına oturmuştu, orta yaşlı bir kadınla birlikte. Adam elindeki Eclaireur de Nice’i boydan boya açtı ve okumaya başladı. Orta yaşlı kadın denize doğru döndü. Mathieu bir an adamı seyretti, sonra birden içine bir keder çöktü. “İşlerimi yoluna koymalıyım,” diye düşündü. “İviç’i Paris’e, benim eve yerleştirmeli, aylığımı alabilmesi için ona vekâletname vermeliyim.” Adamın başı gazetesinin<a id="GBS.0087.01"/> üstünden göründü. “Savaş!” dedi. Kadın yanıt vermeden içini çekti. Mathieu adamın pırıl pırıl, cilalı yanaklarına, tüvit ceketine, mor çizgili gömleğine baktı ve düşündü: “Savaş.”</p>
		<p>Savaş! Onda, içinde sanki ona incecik bir iple bağlı olan bir şey çözülmüş, açılmış ve ardında bir yerlere düşüp yuvarlanmıştı. Yaşamıydı bu. Yaşamı ölmüştü. Ölmüş! Armand Viguier ölmüştü, elleri, çarşafın üstünde<a id="GBS.0087.02"/> hareketsiz, uzanıyordu, bir sinek alnında dolaşıyor ve yaşıyordu. Armand Viguier’in geleceği göz alabildiğine uzanıp gidiyordu, sınırsız, sonsuz, oyun dışında bırakılmıştı ve ölünün ölü gözkapakları altındaki gözleri kadar kıpırtısızdı. Kendi geleceği: barış, dünyanın geleceği, Mathieu’nun geleceği. Mathieu’nun geleceği oradaydı, bütün örtülerinden sıyrılıp apaçık alana çıkarılmış, belli ve cam gibi<a id="GBS.0087.03"/> saydamdı ve oyun dışında bırakılmıştı. Mathieu bir masaya oturmuştu, içiyordu, orada, geleceğinin karşısındaydı, ona bakıyor ve düşünüyordu: “Barış!” Madam Verchoux, hastabakıcıya Viguier’i işaret etti, mafsal romatizması vardı, gözlerini kırpıştırıp duruyordu. “Çok iyi adamdı,” dedi. Ve bir kelime aradı zihninde, daha önemli, onu daha iyi anlatacak bir kelime; ölünün en yakın akrabası, kendisiydi<a id="GBS.0087.04"/> ve onun hakkında hüküm vermek kendisine düşerdi. “Yumuşak başlı” sözü dudaklarına kadar geldi, ama bu da yeteri kadar kesin değildi. “Kavgadan nefret ederdi, barışçı bir adamdı,” dedi ve sustu. Mathieu düşünüyordu: “Barışçı bir geleceğim vardı benim.” Barışçı, barış dolu bir gelecek: Sevmişti, nefret etmişti, acı çekmişti ve gelecek oradaydı, çepeçevre etrafında, başının üstünde, her yanda, kocaman<a id="GBS.0087.05"/> bir deniz, bir okyanus gibi, her öfkesi, her acısı, her kahkahası bu görünmeyen, ama var olan gelecekle beslenmişti. Bir gülümseme, basit bir gülümseme, yarın hesabına, gelecek yıl hesabına, gelecek yüzyıl hesabına, kaydedilen bir ipotekti; öyle olmasa gülümsemeye asla cesaret edemezdim. Yıllar ve yıllar dolusu barış, çevresindeki her şeyin üzerinde birikmiş ve onları olgunlaştırmış, yaldızlamış,<a id="GBS.0088.01"/> değerlendirmişti; masanın üzerindeki saati, kapının tokmağını, bir kadın elini eline aldığı zaman, bununla barışı da avuçlamış oluyordu. Savaş sonrası bir başlangıçtı. Barışın başlangıcı. Barışı bir sabah vaktini yaşar gibi ağır ağır, acele etmeden yaşıyorlardı. Caz, bir başlangıçtı, sinema, o kadar sevdiğim sinema bir başlangıçtı. Sonra gerçeküstücülük. Sonra komünizm. Kararsızdım, düşünüyor,<a id="GBS.0088.02"/> uzun uzun düşünüp seçiyordum. Zamanım vardı. Zaman ve barış, ikisi aynı şeydi. Şimdi gelecek ayaklarımın dibinde yatıyor, öldü. Sahte bir gelecekti bu, yalandan ibaretti. Geçmiş yirmi yıla, o apaçık, yayılmış, güneşli, bir açık denize benzeyen yirmi yıla bakıyor ve o yılları öylece, o zaman nasıldılarsa öylece görüyordu: iki yüksek ve umutsuz duvar arasına sıkışmış, nitelikleri, nasıl kullanılacakları<a id="GBS.0088.03"/> önceden kararlaşmış, belli ve bitmiş günler, ileride tarih kitaplarının “İki Savaş Arası” diye adlandıracakları, bir başlangıç ve bir sonla ayırt edilmiş, sınıflandırılmış, kayda geçirilmiş günler. Yirmi yıl: 1918-1938. Yalnızca yirmi yıl! Dün bu yıllar hem çok daha uzun, hem çok daha kısa görünüyordu: Zaten bu yirmi yılı saymak kimsenin aklına gelmemişti, bitmemişti ki daha. Ama şimdi, bitmişti.<a id="GBS.0088.04"/> Sahte bir gelecekti bu. Geçmiş yirmi yıl boyunca yaşanmış ne varsa hepsi sahte, hepsi yalan yaşanmıştı. Dikkatli ve ağırbaşlıydık, anlamaya çalışıyorduk ve işte: Bütün o güzel günlerin gizli, karanlık ve korkulu bir geleceği vardı, bizi aldatıyorlardı ve bugünün savaşı, yeni “Büyük Savaş” o günlerin ardında saklanmış, o günleri sinsice bizden çalıyordu. Aldatılıyorduk, ruhumuz bile duymadan,<a id="GBS.0088.05"/> boynuz takmıştık. Şimdi savaş burada, yanı başımızda ve benim yaşamım öldü; yaşamım bundan ibaretti işte, buydu: Her şeye yeniden başlamak gerekti. Belleğinde bir anı aradı, hangisi olursa olsun, aklına ilk geleni, Pérousse’da terasta oturmuş, kayısılı dondurma yediği ve uzaktan, sislerin ardından, huzur dolu Assise tepelerini seyrettiği o akşam örneğin! Oysa batan günün kızıllığında savaşı okumak<a id="GBS.0089.01"/> gerekiyordu. Masayı ve tahta parmaklıkları yaldızlayan kızıl renkli aydınlıkta bir felaket ve kan vaadinin saklı olduğunu bir an düşünseydim, bir an kuşkulansaydım bundan, yaşadığım günler hemen o günlerde benim olurdu, hiç olmazsa bunu kurtarmış olurdum. Ama hiçbir şeyden kuşkulanmıyor, korkmuyordum. Dondurma dilimin üzerinde eriyordu, ben, “Eskimiş altınlar, aşklar, mistik zaferler...” düşünüyordum.<a id="GBS.0089.02"/> Ve her şeyi kaybettim! Garson masaların arasında dolaşıyordu, Mathieu, ne yaptığını fark etmeden kalktı, parayı ödedi ve çıktı. Yaşamını ardında bıraktı. Deri değiştirdim, tıpkı bir hayvan gibi. Yolu boydan boya geçti ve karşıda, deniz kıyısındaki parmaklığa yaslanıp baktı.</p>
		<p>Kendini korkunç ve çok hafif hissediyordu: Çıplaktı, onda ne varsa hepsini çalmışlardı. Bende kendimin olan bir şey yok<a id="GBS.0089.03"/> artık, hatta geçmişim bile. Ama o sahte, yapma bir geçmişti zaten, ondan ayrıldığım için kederlenmiyorum. “Beni yaşamımdan kurtardılar,” diye düşündü. Sefil, yıkılmaya mahkûm, amaçsız, hiçbir yere ulaşamamış bir yaşamdı bu, Marcelle, İviç, Daniel, pis bir hayattı, ama şimdi umurumda değil, madem ölmüştür... Bu sabahtan beri, duvarlara o beyaz afişlerin yapıştırıldığı andan beri bütün yaşamlar ölmüştü.<a id="GBS.0089.04"/> İstediğimi yapabilmiş olsaydım, bir kez, yalnızca bir kez özgür olabilseydim, işte o zaman bu gerçekten bir hile olurdu, çünkü ben barış için özgür olacak ve o aldatıcı, o yalan barış içinde yaşayacaktım; barış için özgür olacak, ama gene de burada, denizin karşısında bulunacaktım, şu parmaklığa yaslanmış olacaktım, bütün o beyaz afişlerle, o benden söz eden, o benim yaşamımın öldüğünü ve bugüne<a id="GBS.0089.05"/> dek hiçbir zaman barışın gerçekten var olmadığını söyleyen, bütün Fransa’nın duvarlarına yapıştırılan o beyaz afişlerle: Oysa şimdi bu kadar azap çekmem için sebep yok, değmez, böylesine hasret ve pişmanlık duymaya değmez. Deniz, kumsal, çadırlar, parmaklık: soğuk, buz gibi, bütün kanı çekilmişçesine cansız. Hepsi eski geleceklerini kaybetmişti, yenisi de verilmemişti onlara. Mathieu uçuyor<a id="GBS.0090.01"/> gibiydi. Bütün bu ölü dünya içinde hayatta kalabilmiş biri, bir kumsalda, çıplak, deniz suyunun içine dolup şişirdiği paçavralar, devrilmiş, paramparça tahta sandıklar, bütün bu denizin getirdiği, neye yaradığı belirsiz eşya arasında. Esmer bir genç adam bir çadırdan çıktı, telaşsız ve dalgın bir hali vardı, kararsız bir tavırla denize bakıyordu: Bir ölü dünya içinde hayatta kalmış biri, hepimiz bu<a id="GBS.0090.02"/> ölü dünya içinde hayatta kalabilmiş yaratıklarız. Alman subayları gülümsüyor, eğilerek selam veriyorlardı, motor dönüyor, uskur dönüyor. Chamberlain selam verdi, gülümsedi, döndü ve ayağını merdivenin basamağına koydu.</p>
		<p>Babil’de sürgün, İsrail’e çöken kutsal lanet, ağlama duvarları... Yahudi ulusu için, oğullarının, sakalı bukleli fatihlerin acımasız bakışları altında, zincirlerini sürüye sürüye<a id="GBS.0090.03"/> Asur’un kızıl renkli kuleleri arasından geçtikleri o eski, uzak günlerden bu yana değişmiş hiçbir şey yoktu. Schalom bu siyah saçlı, saçları buklesiz ve acımasız adamlar arasında dolaşıyordu. “Değişen hiçbir şey yok,” diye düşünüyordu. Schalom, Georges Lévy’yi, düşünüyordu. Düşünüyordu: Yahudiler artık birbirleri için yaşama duygusunu kaybettiler, işte kutsal lanet şimdi gerçekleşmiş oldu ve<a id="GBS.0090.04"/> kendini çok duygulanmış hissediyordu, ama pek keyifsiz de değildi, çünkü duvarlardaki beyaz afişleri görmüştü. Georges Lévy’den bir iş için yardım istemişti, ama Georges Lévy kötü bir adamdı, Alsace Yahudisiydi; reddetmişti. Tam da reddetmemişti, ama inlemeye başlamış, kollarını kavuşturarak yaşlı anasından, piyasadaki krizden söz etmişti. Ama herkes onun anasından nefret ettiğini ve kürk piyasasında<a id="GBS.0090.05"/> kriz falan olmadığını biliyordu. Schalom da inlemişti, titreyen kollarını göğe kaldırarak yeni bir <em>exodus</em>’tan<a class="si-noteref" epub:type="noteref" href="#f5" id="ref_f5">5</a>, bütün Yahudiler hesabına, kendi etleriyle acı çekmiş olan zavallı Yahudi göçmenlerden dem vurmuştu. Lévy taş gibi bir adamdı, kötü bir zengindi, daha yüksek sesler çıkararak inlemiş, sızıldanmış, irikıyım bedeniyle iterek, soluklarını onun burnuna burnuna üfürerek Schalom’u kapıya doğru<a id="GBS.0091.01"/> itmişti. Schalom inliyor ve adım adım geriliyordu, kolları havadaydı, canı gülmek istiyordu, çünkü kapının arkasındaki memurlar için ne komik bir manzara yarattıklarını biliyordu. Dört Eylül Caddesi’nin köşesinde pırıl pırıl ve vitrinleri tıklım tıklım bir mezeci vardı, Schalom kendinden geçerek durdu, dondurulmuş balıklara, kıtır kıtır kızarmış incecik patateslere, gergin, parlak cilalı derileriyle<a id="GBS.0091.02"/> tombul sosislere, küçücük, pembe anüsleriyle ihtiyar yaratıklara benzeyen buruşuk, tıkız domuz sucuklarına baktı ve Viyana’daki mezeci dükkânlarını düşündü. Elinden geldiği kadar domuz yememeye çabalıyordu, ama zavallı göçmenler ne bulurlarsa onunla karın doyurmak zorundaydılar. Mezeciden çıktığı zaman elinde, işaretparmağının ucuna takılı küçük bir paket vardı, öylesine ince, öylesine beyazdı<a id="GBS.0091.03"/> ki bir pasta paketi sanılırdı, Schalom şaşkındı. “Bütün Fransızlar kötü zenginlerdir,” diye düşünüyordu. Bütün Avrupa’nın en zengin ulusu. Schalom, göğün lanetini bütün kötü zenginlerin üzerine yağdırarak Dört Eylül Caddesi’ne saptı, sanki gök onun duasını kabul etmiş gibi, gözucuyla, bir duvarda asılı beyaz bir afişin önüne birikmiş, hareketsiz ve sessiz Fransızları gördü. Yanlarından geçti,<a id="GBS.0091.04"/> gözlerini yere indirmiş ve dudaklarını kısmıştı, çünkü şu sırada sefil bir Yahudi’nin Paris sokaklarında gülümserken suçüstü yakalanması hiç de iyi olmazdı. Birnenschatz, kuyumcu: Orasıydı. Bir an kararsız kaldı, sonra, büyük kapıdan girmeden parmağının ucundaki sucuk paketini cebine soktu. Motorlar dönüyor, dönüyor, homurdanıyordu, taban titriyor, ortalık eter ve benzin kokuyor, otobüs alevler arasına<a id="GBS.0091.05"/> dalıyordu, Ya! O halde sen korkağın birisin Pierre! Uçak güneşin içinde yüzüyor, Daniel bastonunun ucuyla afişe vurarak, “İçim rahat,” diyordu, “uçaklarımız olmadan savaşacak kadar budala değiliz.” Uçak ağaçların üstünden geçiyordu, uçlarına değecek kadar üstünden, Dr. Schmitt başını kaldırdı, motor homurdanıyordu, yaprakların arasında uçağı gördü, gökte bir mika parıltısı, “İyi yolculuklar!”<a id="GBS.0092.01"/> diye düşündü. “İyi yolculuklar!” Ve gülümsedi; Araplar, yenilmiş, dünyayı unutmuş, bembeyaz, arabanın dibinde yerlere serilmiş, birbirleri üzerine yığılmış, yatıyorlardı. Bir zenci kırması kulübesinden çıktı, elini salladı, gelip geçen otobüsün ardından uzun uzun baktı; sıska Yahudi’yi görüyor musunuz, yarım kilo domuz sucuğu aldı, başka bir şey de almadı, ben de bunları domuz eti yemez sanıyordum!<a id="GBS.0092.02"/> Zenci kırmasıyla Hitler’in çevirmeni ağır adımlarla, beyinlerinde hâlâ motor uğultularıyla döndüler. Bu yeşile boyalı, yuvarlak, ortasında, kocaman güneş şemsiyesinin sopasının sokulduğu yuvarlak delikle basit bir demir masaydı, çürümüş bir elma gibi yer yer kahverengi paslarla lekelenmişti, gazete, boylu boyuna üzerindeydi. <em>Le Petit Niçois</em>. Mathieu öksürdü, masanın yanında oturuyordu, Odette<a id="GBS.0092.03"/> bahçede kahvaltı ediyordu, ona nasıl söyleyeceğim şimdi? Gürültü istemiyorum, aman, gürültü istemiyorum, susabilseydi Odette, hayır, susması da yetmezdi, ayağa kalkıp ona, “Peki, ben gidip size yolluk birkaç sandviç hazırlayayım,” diyebilseydi. O kadar! Üzerinde sabahlığı vardı, mektup okuyordu. “Jacques daha inmedi,” dedi, “gece geç vakitlere kadar çalıştı.” Birbirlerini gördükleri zaman, her seferinde<a id="GBS.0092.04"/> ilk sözleri Jacques olurdu, sonra, bir daha ondan söz açmazlardı. Mathieu gülümsedi, öksürdü. Odette, “Oturun bakalım,” dedi, “iki mektubunuz var.” Mathieu mektupları aldı, sordu:</p>
		<p>“Gazeteye baktınız mı?”</p>
		<p>“Hayır, daha bakamadım. Mariette mektuplarla birlikte getirdi, ama bir türlü açıp bakmaya cesaret edemedim. Gazetelerden hep ürkerim zaten, şimdi büsbütün, elime almaktan korkar oldum.”</p><div style="display:none;"><a id="GBS.0092.05"/></div>
		<p>Mathieu gülümsüyor, aynı fikirde olduğunu belli edercesine başını sallıyordu, ama dişleri hâlâ sımsıkı kenetliydi. Birden aralarında bir şey eski haline dönmüştü sanki. Duvara yapıştırılmış bir afiş yetmişti ve aralarında bir şey eskiye dönmüştü: Kadın birden Jacques’ın karısı olmuştu gene ve ona söylenecek hiçbir şey bulamıyordu. “Güzel bir jambon, yol için en iyisi bu,” diye düşündü.</p>
		<p>Odette<a id="GBS.0093.01"/> telaşla, “Siz mektuplarınızı okuyun,” dedi, “bana bakmayın! Zaten yukarı çıkıp üstümü değiştireceğim.”</p>
		<p>Mathieu, üzerinde<em> Biarritz</em> damgası olan zarfı aldı, ne olsa kendi hesabına harcayacağı kısacık bir zaman vardı daha, Odette kalktığı zaman ona, “Ha, sahi, ben gidiyorum Odette,” diyecekti. Hayır, bu çok belli bir kaçamaktı. “Gidiyorum.” Daha çok böyle. “Gidiyorum...” Zarfın üzerinde Boris’in<a id="GBS.0093.02"/> yazısını tanıdı ve pişmanlıkla düşündü: “Bir aydır çocuğa tek satır yazmadım.” Zarfta bir kartpostal vardı. Boris, kartın bir tarafına kendi adresini yazmıştı, sol tarafa bir pul yapıştırmıştı. Sağ tarafta birkaç satır vardı:</p>
		<article class="letter">
			<p>Sevgili Boris,</p>
			<table>
				<tbody>
					<tr>
						<td rowspan="2">Ben</td>
						<td rowspan="2"><img alt="image" src="image/table.png"/></td>
						<td><a id="GBS.0093.03"/>iyiyim<span class="si-noteref">1</span></td>
					</tr>
					<tr>
						<td>kötüyüm...</td>
					</tr>
				</tbody>
			</table>
			<p> Sana yazmayışımın nedeni: günlük bir sıkıntı, saklanması gereken bir sıkıntı, niyet, tartışma, delilik, hastalık, tembellik, düpedüz rezalet.<span class="si-noteref">2</span></p>
			<p>...güne kadar sana uzun bir mektup yazacağım.</p>
			<p>Sevgilerle tekrar tekrar özür dilerim. Dostun, arkadaşın...</p>
			<p class="by">İmza:</p>
			<p class="dipnot">1. Gereksiz notu atın.</p>
			<p class="dipnot">2. Aynen.</p>
		</article>
		<p>Odette, “Kendi kendinize gülüyorsunuz?”<a id="GBS.0093.04"/> dedi.</p>
		<p>“Boris,” dedi Mathieu. “Lola’yla beraber Biarritz’de.” Odette’e kartı uzattı, genç kadın gülmeye başladı.</p>
		<p>“Çok hoş,” dedi. “Çok hoş... O... yani o da?..”</p>
		<p>“On dokuz yaşında daha,” dedi Mathieu. “Savaşın uzamasına bakar.”</p>
		<p>Odette sevgi dolu gözlerle baktı.</p>
		<p>“Öğrencilerinizi tepenize çıkarıyorsunuz,” dedi.</p>
		<p>Konuşmak, gitgide zorlaşıyordu. Mathieu öbür mektubu da açtı, Gomez’dendi,<a id="GBS.0093.05"/> Sarah’nın kocasından. Mathieu Gomez’i, İspanya’ya gittiğinden beri görmemişti. Şimdi orduda albaydı Gomez.</p>
		<article class="letter">
			<p>Sevgili Mathieu,</p>
			<p>Bir iş için Marsilya’ya geldim. Sarah’yla oğlan da buradalar. Salıya dönüyorum, ama seni görmeden gitmek istemedim. Juan-les-Pins’e kadar uzanmak istiyorum, pazar günü dört treninde beni beklemeni ve bana, nerede olursa olsun, bir oda ayırtmanı rica ederim. Anlatacağım<a id="GBS.0094.01"/> çok şey var.</p>
			<p>Selam ve sevgilerle.</p>
			<p class="by">Gomez</p>
		</article>
		<p>Mathieu mektubu cebine koydu, acı bir alayla, “Yarın cumartesi,” diye düşündü, “yarın yola çıkıyorum ben.” Gomez’i görmek isterdi, şu anda, görmek istediği tek arkadaşı Gomez’di: O savaş denen şeyin ne olduğunu biliyordu. “Belki Marsilya’da onu görebilirim, iki tren arasında.” Buruşmuş zarfı cebinden çıkarıp baktı: Gomez adres vermemişti. Mathieu<a id="GBS.0094.02"/> can sıkıntısıyla omuz silkerek mektubu masanın üzerine fırlattı, Gomez hiç değişmemişti, nasılsa öyleydi gene; her istediğini yaptıran, kendi bildiğinden şaşmayan bir inatçı. Odette sonunda gazeteye bakmaya karar vermişti, güzel kollarını iki yana açmış, gazeteyi havada tutuyor ve dikkatle okuyordu.</p>
		<p>“Aaa!” dedi birden.</p>
		<p>Mathieu’ya döndü, hafif bir sesle, “Siz,” dedi, “siz de gidiyorsunuz?”</p><div style="display:none;"><a id="GBS.0094.03"/></div>
		<p>Mathieu kızardığını hissetti, gözlerini kırpıştırdı, utangaç bir tavırla, “Evet,” dedi.</p>
		<p>Odette ona haşin gözlerle bakıyordu, suçluymuş gibi. Mathieu acele anlattı, “Ama bugün gitmiyorum,” dedi, “kırk sekiz saat daha buradayım. Bir arkadaş beni görmeye gelecek.”</p>
		<p>Bu ani kararla kendini rahatlamış hissetti: Böylece o ayrılık sahnesi kırk sekiz saat öteye atılmış oluyordu. “Juan-les-Pins’den<a id="GBS.0094.04"/> Nancy’ye iki adım yol, birkaç saat geciktim diye sorun çıkarmazlar herhalde!” diye düşündü. Ama Odette’in bakışları yumuşamamıştı, Mathieu bu bakışlar karşısında şaşalamış, debeleniyordu. “Kırk sekiz saat daha buradayım,” diye tekrarladı, “kırk sekiz saat daha buradayım.” O anda Ella Birnenschatz esmer ve zayıf kollarını babasının boynuna dolamıştı, ona, “Ne tatlısın, benim tonton babacığım,” diye<a id="GBS.0094.05"/> gülüyordu.</p>
		<p>Odette birden kalktı.</p>
		<p>“Eh,” dedi, “sizi biraz yalnız bırakacağım ben. Ne olsa, sırtıma bir elbise geçirmem gerek. Jacques da neredeyse aşağı iner.”</p>
		<p>Sabahlığını ince ve yuvarlak kalçalarına sımsıkı dolayarak uzaklaştı. Mathieu, “Tam gerektiği gibi hareket etti,” diye düşündü, “doğrusu, tam gerektiği gibi hareket etti kız.” Ve içinde ona karşı bir minnet duygusu kıpırdadı. Ne<a id="GBS.0095.01"/> akıllı, ne mertti, ne tatlı bir küçücük kız, adam gözlerini kocaman kocaman açarak kızı itti, Weiss kapıda duruyordu, üzerinde bayram günlerine özgü o özentili hava vardı.</p>
		<p>Birnenschatz yanağını elinin tersiyle silerek, “Yüzümü ıslattın bütün,” dedi. “Rujunla da boyamışındır!”</p>
		<p>Ella gülmeye başladı.</p>
		<p>“Daktilolar ne düşünür diye korkuyorsun, değil mi?” dedi. Sonra adamı yakalayarak burnunun<a id="GBS.0095.02"/> tepesini öpmeye başladı: “Al öyleyse! Al! Al!” Kızın sıcak dudaklarını alnında hissetti. Omuzlarından yakaladı ve kollarının uzanabildiği kadar öteye iterek zaptetti. Ella gülüyor, kurtulmaya çabalıyordu. Adam, “Ne tatlı bir küçücük kız, ne güzel kız,” diye düşünüyordu. Anası yağlı ve şişmandı, iri gözlerindeki o bitmeyen korku ve her şeyden vazgeçmiş anlamla adamı rahatsız ederdi, ama Ella babasından<a id="GBS.0095.03"/> almıştı her şeyini, daha doğrusu, hiç kimseden almamıştı, o kendi kendini yapmıştı, kendi kendine ve Paris’te oluşmuştu Ella; onlara her zaman söylerim, ırk, ırk dedikleri de nedir? Sokakta rastlasanız, Ella’nın Yahudi olduğu aklınıza gelir mi? Parisliler gibi incecikti kız, güneyli kızların tatlı yanık rengiyle, o ince, düşünceli, duygulu yüzüyle; kararlı, huzurlu, sağlam bir yüz, soyaçekimle<a id="GBS.0095.04"/> gelmiş bir hastalık, bir sakatlığın en ufak bir işareti yok, sağlam, hem de ırksız, kadersiz, belli bir alın yazısı olmayan bir yüz, bir Fransız yüzü. Kızı bıraktı, yazı masasının üzerindeki mücevher kutusunu aldı, uzattı:</p>
		<p>“Al,” dedi. Sonra kız, incilere bakarken, ekledi: “Gelecek yıl, bir misli büyüklerini alacağım. Ama onlar son olacak artık, kolyen tamamlanmış olacak. Değil mi?”</p>
		<p>Ella<a id="GBS.0095.05"/> yeniden sarılmak istedi, ama adam, “Hadi, hadi, güle güle kullan, çabuk git bakalım,” dedi, “geç kalıyorsun.”</p>
		<p>Ella, Weiss’e gülerek baktı ve çıktı. Bir genç kız kapıyı kapadı, çıktı, sekreterlerin odasından geçti, gitti ve Schalom kaba etlerinin ucuyla parmaklığa ilişmiş, şapkası dizlerinin üzerinde, kızın ardından bakarak düşündü. Küçük, güzel Yahudi kızı seni... Kızın maymun kafasına benzeyen<a id="GBS.0096.01"/> küçücük bir kafası vardı; yüzü, olduğu gibi ne var ne yoksa önde bir noktada toplanmış gibiydi, insan bir eliyle şöyle avuçlayabilirdi bu yüzü; kocaman, güzel, miyop gözler, gözler çok güzeldi, Birnenschatz’ın kızıydı muhakkak. Schalom ayağa kalktı ve kızın fark etmediği bir hareketle ona selam verdi. Sonra oturdu ve düşündü: Çok fazla zeki görünüyor; bizler, böyleyiz işte, bu anlam yüzüme kızgın<a id="GBS.0096.02"/> demirle vurulmuş bir damgadır sanki, sanırsınız ki bunu geçmiş acıların devamı gibi kendi benliğimizde yaşatır, devam ettiririz. Mösyö Birnenschatz incileri düşünüyordu: “Hiç de fena bir yatırım değil bu.” İncilere yüz kâğıt vermişti, Ella’nın onları çok da taşkın bir sevinç göstermeden, yalnızca ilgiyle karşıladığını düşündü: “Kız, güzel şeylerin fiyatını bilirdi, ama istediği kadar para ve<a id="GBS.0096.03"/> güzel, pahalı hediyeler almayı, mutlu olmayı doğal bir hak olarak kabulleniyordu. Ulu Tanrım, bunu nasıl yapabildim ben, ben yaşamımda, karım olan o kadınla, ardımda bıraktığım Krakov’daki o ihtiyarla yalnızca bunu yaratmış olsam bile, yalnızca bu küçük kızı, bu küçük Leh Yahudisini, bu kendine hiçbir şeyi dert etmeyen, acı çekerek vakit öldürmeyi aklına bile getirmeyen ve mutlu olmayı çok doğal bir<a id="GBS.0096.04"/> hak farz eden bu küçük insanı, küçük Yahudi kızını yaratabilmiş bile olsam, yaşamımı boşa harcamadığıma inanabilirim.”</p>
		<p>Weiss’e döndü:</p>
		<p>“Nereye gidiyor, biliyor musun? Bilebilirsen, sana ne istersen vereceğim! Sorbonne’a, derse gidiyor! Aklın almayacağı bir şey bu.”</p>
		<p>Weiss o önemli halini bırakmadan belli belirsiz gülümsedi.</p>
		<p>“Patron,” dedi, “size veda etmeye geldim.”</p>
		<p>Mösyö Birnenschatz<a id="GBS.0096.05"/> ona gözlüklerinin üstünden baktı:</p>
		<p>“Gidiyor musun yoksa?”</p>
		<p>Weiss başını salladı ve Birnenschatz gözlerini kocaman kocaman açtı:</p>
		<p>“Biliyordum zaten! Sen tam şu sırada askere gidecek kadar sersemsindir.”</p>
		<p>Weiss gülümseyerek, “Gerçekten,” dedi, “o kadar sersemim.”</p>
		<p>Mösyö Birnenschatz, kollarını göğsünün üzerinde kavuşturarak, “Eee?” dedi. “Beni piç gibi ortada bırakıyorsun öyle mi? Sen<a id="GBS.0097.01"/> olmayınca ne halt ederim ben?”</p>
		<p>Usulca tekrarladı: Sen olmayınca ne halt ederim ben? Sen olmayınca ne halt ederim ben? Weiss’in kaç çocuğu olduğunu hatırlamaya çalışıyordu. Weiss onu yan gözle, ürkek bir bakışla kollayarak, “Hiç,” dedi, “ne olacak? Yerime birini bulursunuz nasıl olsa!”</p>
		<p>“Aaa, yoook! Zaten sen budala gibi çıkıp gittikten sonra sana gene de para vermem gerekecek, bunun üstüne<a id="GBS.0097.02"/> birini daha mı başıma dert edeceğim sanıyorsun? Yerin seni burada bekler, çocuğum.”</p>
		<p>Weiss heyecanlanmıştı, eliyle burnunu ovuşturuyor, sümüğünü çekip duruyordu, iğrenç bir biçimde çirkindi şu anda.</p>
		<p>“Patron!” diye kekeledi.</p>
		<p>Mösyö Birnenschatz onu susturdu: Teşekkür, berbat bir şeydi bu, üstelik Weiss’ten de çok hoşlanmıyordu doğrusu, Weiss ürkek, kaçamak bakışları ve çekilmiş azaplarla<a id="GBS.0097.03"/> titrer gibi büzülen, kocaman, taşkın alt dudağıyla alın yazıları yüzlerine kızgın demirle vurulmuş bir damga gibi aksetmiş o tipik Yahudilerden biriydi.</p>
		<p>“Tamam,” dedi, “tamam. Sen müessesemizden ayrılmıyorsun, bundan böyle bizi o sayın kara ordusu saflarında temsil edeceksin. Teğmen misin?”</p>
		<p>“Yüzbaşı,” dedi Weiss.</p>
		<p>Mösyö Birnenschatz, “Pezevengin oğlu, yüzbaşı ha!” diye düşündü, yüzbaşı!<a id="GBS.0097.04"/> Weiss mutlu görünüyordu, kocaman kulakları kıpkırmızı olmuştu. Yüzbaşı ha, vay pezevengin oğlu! Eh, savaş buydu işte, ordu hiyerarşisi de buydu...</p>
		<p>“Ne boktan iş, değil mi?” dedi. “Ne enayilik...”</p>
		<p>“Hımm!” diye homurdandı Weiss.</p>
		<p>“Ne, enayilik değil mi yani?”</p>
		<p>“Tabii,” dedi Weiss. “Ama, demek istiyorum ki: Bizim için çok da enayilik sayılmaz.”</p>
		<p>Mösyö Birnenschatz, şaşkın, “Bizim için<a id="GBS.0097.05"/> mi?” diye sordu. “Bizim için... Biz dediğin kim?”</p>
		<p>Weiss önüne baktı.</p>
		<p>“Bizim için, Yahudiler için,” dedi. “Almanya’da Yahudilere yapılanlardan sonra bizim de savaşmaya hakkımız var.”</p>
		<p>Mösyö Birnenschatz iki adım geri çekildi, birden tedirgin olmuştu.</p>
		<p>“Biz Yahudiler lafı da nereden çıktı?” dedi. “Ben öyle şey bilmiyorum. Ben Fransızım. Sen, sen kendini Yahudi mi kabul ediyorsun?”</p>
		<p><a id="GBS.0098.01"/>Weiss, “Gratz’daki yeğenim salı gününden beri bizde,” diye anlattı. “Bana kolunu gösterdi. Dirseğinden aşağısını sigaralarıyla yakmışlar, delik deşik etmişler bütün.”</p>
		<p>Mösyö Birnenschatz birden durdu, sandalyenin arkalığını güçlü elleriyle sımsıkı yakaladı, gözlerinde karanlık bir öfke tutuşmuştu.</p>
		<p>“Bunu yapanlar,” dedi, “bunu yapanlar...”</p>
		<p>Weiss gülümsüyordu, Birnenschatz sakinleşti.</p>
		<p><a id="GBS.0098.02"/>“Yeğeninin Yahudi olması önemli değil, Weiss,” dedi. “O bir insandır her şeyden önce. Bir insana eziyet edilmesine, işkence edilmesine tahammül edemem. Ama, bir Yahudi; bir Yahudi nedir ki? Başkaları kendisini Yahudi olarak kabul ettiği için Yahudi olan herhangi bir insan... Bak, Ella’ya bak! Tanımasaydın, bilmeseydin, Ella’nın Yahudi olduğu aklına gelir miydi?”</p>
		<p>Weiss inanmış, kabul etmiş görünmüyordu.<a id="GBS.0098.03"/> Mösyö Birnenschatz ona doğru yürüdü, işaretparmağını göğsüne dayayarak, “Dinle bak, Weiss, oğlum,” dedi, “sana şunu söyleyebilirim ancak, 1910’da Polonya’dan çıktım, Fransa’ya geldim. Beni iyi karşıladılar, iyi davrandılar bana, ben de, eh, dedim, burada yerleşirim, bundan böyle benim vatanım Fransa’dır. Sonra 1914 Savaşı geldi çattı. Ben, eh dedim, biz de savaşırız, madem Fransa vatanımızdır.<a id="GBS.0098.04"/> Savaştım, ben, savaşın ne demek olduğunu bilirim. Chemin des Dames’daydım, iyi bilirim! Ama, şimdi, sana söyleyeyim, Fransızım ben. Yahudi değilim, Fransız Yahudisi değilim; Fransızım! Berlin’deki, Viyana’daki Yahudiler, toplama kamplarındaki Yahudiler, onlara acıyorum, sonra, böyle göz göre göre insanlara işkence edildiğini bilmek beni öfkelendiriyor. Ama, bak, dikkat et dediklerime, o Yahudiler<a id="GBS.0098.05"/> uğruna bir Fransız’ın, tek Fransız askerinin burnunun kanamaması için elinden gelen her şeyi yaparım. Ben Krakov’daki amcalarımdan ya da Lenz’deki yeğenlerimden çok daha fazla, şurada, hemen şu sokakta rastlayacağım herhangi bir Fransız’a çok daha yakın hissediyorum kendimi. Alman Yahudilerinin öyküleri! Yok, hayır, bu öyküler bizi ilgilendirmez.”</p>
		<p>Weiss sinsi ve inatçı bir yüzle düşünüyordu.<a id="GBS.0099.01"/> Acınacak bir halde gülümseyerek, “Bunlar gerçek de olsa patron,” dedi, “söylememeniz daha iyi olur. Gidenlerin, gitmelerini haklı gösterecek bir neden bulmaları şart!”</p>
		<p>Mösyö Birnenschatz bir utanç kızıllığının yanaklarına doğru yükseldiğini hissetti. Pişmanlıkla, “Zavallı oğlan,” diye düşündü. Birden, “Haklısın,” dedi, “ihtiyar miskinin biriyim ben, şu savaş hakkında da söylenecek sözüm yok,<a id="GBS.0099.02"/> madem ben dövüşemiyorum! Ne zaman gidiyorsun?”</p>
		<p>“16.30 treniyle,” dedi Weiss.</p>
		<p>“Bugünkü trenle mi? Eee? Ne işin var burada? Hadi, çabuk git, çabuk, çabuk, karının, çoluğunun çocuğunun yanına git! Paraya ihtiyacın var mı?”</p>
		<p>“Hayır, şimdilik yok, teşekkür ederim.”</p>
		<p>“Hadi, git! Karını bana yollarsın, onunla hallederiz işi. Hadi hadi, güle güle!” Kapıyı açtı, adamı dışarı itti. Weiss selam<a id="GBS.0099.03"/> verdi, anlaşılmaz teşekkür kelimeleri mırıldandı. Mösyö Birnenschatz, Weiss’in omuzları üstünden, içeride, bekleme odasında, şapkası dizlerinde oturmuş, bekleyen bir adam gördü. Schalom’u tanıdı ve kaşlarını çattı: Kapısına ricacılar birikmesinden hoşlanmazdı.</p>
		<p>“Gelin,” dedi. “Çok mu beklediniz?”</p>
		<p>Schalom, işini Tanrı’ya bırakmışların gülümseyişiyle, “Eh, bir yarım saatçik,” dedi. “Ama, yarım<a id="GBS.0099.04"/> saat nedir ki? O kadar meşgulsünüz ki. Benim vaktim bol! Sabahtan akşama kadar ne yapıyorum ki? Yalnızca bekliyorum. Sürgün hayatı bir devamlı beklemeden başka bir şey değil, bilirsiniz...”</p>
		<p>“Girin,” dedi Birnenschatz, “girin. Geldiğinizi bana haber vermeliydiler.”</p>
		<p>Schalom girdi, selam veriyor ve gülümsüyordu. Schalom’u çok iyi tanırdı: “Bavyera’daki sendikalist harekette bir şeylerdi bu<a id="GBS.0099.05"/> da.” Schalom ara sıra oltaya vuruyor, iki-üç bin frank koparıyor ve birkaç hafta için ortadan yok oluyordu.</p>
		<p>“Bir sigar alın.”</p>
		<p>Schalom, öne doğru bir hamle ederek, “Sigara içmiyorum,” dedi. Mösyö Birnenschatz kutudan bir sigar aldı, parmaklarının arasında evirip çevirdi, tekrar kutuya bıraktı.</p>
		<p>“Eee, söyleyin bakalım? İşler yolunda mı?”</p>
		<p>Schalom gözleriyle bir iskemle araştırıyordu.</p>
		<p><a id="GBS.0100.01"/>“Oturun, oturun,” dedi Birnenschatz.</p>
		<p>Hayır. Schalom oturmak istemiyordu. Sandalyeye doğru yürüdü, daha rahat konuşabilmek için çantasını sandalyeye bıraktı, sonra Birnenschatz’a döndü, uzun ahenkli bir iniltiyle başını salladı.</p>
		<p>“Ah,” dedi, “hiç de yolunda gitmiyor. İnsanın başkalarının toprağında yaşaması hiç kolay değil, insana çok zor katlanıyorlar, yediği ekmeği başına kakıyorlar. Hele<a id="GBS.0100.02"/> o kuşkulu bakışlar, o Fransızların insana kuşkulu kuşkulu bakışları. Viyana’ya döndüğüm zaman Fransa’dan bende kalan tek anı bu olacak. İçiniz ezile ezile çıkacağınız bir kapı ve bir ses: ‘Ne istiyorsunuz?’ Ve sonra tekrar, yüzünüze kapanan kapı. Sokaktaki polis, belediye polisi, polis karakolunda ucuna takıldığınız o bitmek bilmeyen kuyruk.</p>
		<p>Aslında, bu çok doğal bir şey, madem onların ülkesinde<a id="GBS.0100.03"/> yaşıyoruz. Ama, biraz da şöyle düşünün. Bizi çalıştırabilirler pekâlâ, ben, yalnızca faydalı olmayı istiyorum. Ama bir iş bulabilmek için, önce çalışma izni gerek, çalışma izni için de bir yerlerde çalışmak şart. Eeee? Dünyanın en inatçı iyi niyetiyle bile iş bulamam ben. Ekmeğimi kazanamam. Belki de bana en ağır gelen, en zor katlandığım bu oluyor: başkalarına yük olmak! Hele bunu bütün acılığıyla<a id="GBS.0100.04"/> size hissettirdikleri zaman. Bir sürü de zaman kaybı üstelik. Anılarımı yazmaya başlamıştım, bu bana üç kuruş bir para getirecekti. Ama bir günde ipi çekilecek o kadar çok kapı oluyor ki, sonunda bırakmak zorunda kaldım.”</p>
		<p>Schalom küçücüktü, hayat dolu, canlı; çantasını sandalyeye bırakmıştı, elleri kızarmış kulaklarının çevresinde uçuşuyordu. “Ne kadar da Yahudi’ye benziyor,” diye düşündü Birnenschatz,<a id="GBS.0100.05"/> ilgisiz görünmeye çalışarak aynaya yaklaştı ve kaçamak bir gözle aynadaki hayaline baktı. Bir metre seksen boy, iri, tümsekli bir burun, kalın camlı gözlüklerin altında tam bir Amerikalı boksör yüzü; hayır, ikimiz aynı ırktan değiliz. Ama, Schalom’a bakmaya cesaret edemiyordu, onunla aralarında gizli bir anlaşma varmış gibi tuhaf bir duyguyla huzursuzdu. “Defolup gitsin artık. Defolup<a id="GBS.0101.01"/> gitsin!” Üstünde durmamak gerekti. Schalom’u onun gözünde herhangi bir dilenciden ayıran yalnızca misafirliklerinin fazla uzun süresi ve adamın konuşmasındaki gereksiz heyecan, gereksiz çırpınmaydı. “Konuşmalıyım,” diye düşündü Birnenschatz. Schalom’ un bunu beklemeye hakkı vardı. Üç bin frank ve o on beş-yirmi dakikalık konuşma Schalom’un hakkıydı. Mösyö Birnenschatz yazı masasının kenarına ilişti.<a id="GBS.0101.02"/> Sağ elini, ceketinin cebine sokmuştu, sigara tabakasıyla oynuyordu.</p>
		<p>Schalom, “Fransızlar çok katı herifler,” dedi. Sesi bir peygamberin sesi gibi ağır, yükseliyor, dalgalanıyor, ama gözlerinde, çipil gözlerinde bir alay pırıltısı yanıp sönüyordu. “Kaskatı, taş gibi adamlar! Onlar için bir yabancı, suçlu değilse eğer, hiç olmazsa kuşkulu, ne idüğü belirsiz bir adamdır.”</p>
		<p>Benimle, sanki ben<a id="GBS.0101.03"/> Fransız değilmişim gibi konuşuyor. Kahrolası! Ben Yahudi’yim. Leh Yahudisi.</p>
		<p>19 Temmuz 1910’da Fransa’ya gelmiş bir Leh Yahudisi. Burada bunu kimse hatırlamıyor artık, ama o unutmamış. Şansı yardım etmiş bir Yahudi. Schalom’a döndü ve içinde belli bir tedirginlikle küçük adama baktı. Schalom başını hafifçe öne eğmiş, alnını ona doğru uzatmıştı, ama yuvarlak kaşlarının altından dimdik, ta gözlerinin<a id="GBS.0101.04"/> içine bakıyordu. Bakıyor ve soluk renkli gözleriyle onu bir Yahudi olarak görüyordu. İki Yahudi, Dört Eylül Caddesi’ nin köşesindeki bir odada, dış dünyadan kopmuş, dış dünyaya karşı bu köşeye sinmiş iki Yahudi, iki suç ortağı; çevrelerinde, dört yanlarında, sokaklarda, evlerde yalnızca Fransızlar var, Fransızlar... İki Yahudi; ihtiyar Yahudi, kurt, belini doğrultmuş, öteki küçük, iyi beslenmediği<a id="GBS.0101.05"/> besbelli Yahudi, onun şansı yardım etmemiş. Laurel ile Hardy!</p>
		<p>“Kaskatı, taş yürekli adamlar,” dedi Schalom. “Acımak nedir bilmiyorlar.”</p>
		<p>Mösyö Birnenschatz birden omuz silkerek, “Ama insan kendini biraz da... Onların yerine koymalı,” dedi. Bizim yerimize demeye dili varmamıştı. “Onların yerine koyup da düşünmeli. 1934’ten bu yana Fransa’ya ne kadar çok yabancı geldi, biliyor musunuz?”</p>
		<p><a id="GBS.0102.01"/>“Biliyorum,” dedi Schalom, “biliyorum. Ve bunun Fransa için bir onur olduğuna inanıyorum. Ama Fransa buna layık olmak için ne yapıyor? Ha? Bakın, görün işte: Genç genç oğlanlar Quartier Latin’de dolaşıyor, Yahudi’ye benzeyen birini gördüler mi hadi bakalım, yumrukla, tekmeyle üstüne.”</p>
		<p>“Blum Hükümeti bize çok zarar verdi,” dedi Birnenschatz.</p>
		<p>Biz, demişti: Bu sıska Yahudi’yle, bu sıçanla suçortaklığını<a id="GBS.0102.02"/> kabul etmişti. Biz. Biz Yahudiler. Ama bunu sırf ona acıdığından söylemişti. Schalom’un bakışları saygılı bir ısrarla onu gözlüyordu. Zayıf ve küçücük Schalom, onu dövmüşler ve Bavyera’dan kovmuşlardı; şimdilik, buradaydı işte, pis bir otel odasında geceliyor, gündüzleri, kahvelerde vakit öldürüyordu. Sonra, Weiss’in yeğeni vardı, sigaralarıyla dağlamışlardı onu. Mösyö Birnenschatz Schalom’a<a id="GBS.0102.03"/> bakıyor ve kendini tozlu, pasaklı, kirli hissediyordu. Ona karşı duyduğu sempati değildi, hayır hayır, bu, daha çok... daha çok...</p>
		<p>Kadın ona bakıyor ve düşünüyordu: “O bir yırtıcı hayvan... Bir canavar! Onları kader damgalamıştır ve savaşlar onlar uğruna göze alınır.” Ama geçmiş aşkının hâlâ ölmediğini hissediyordu!</p>
		<p>Mösyö Birnenschatz cüzdanını yokladı, sonra iyi niyetli bir gülümsemeyle,<a id="GBS.0102.04"/> “Neyse,” dedi, “bütün bunların uzun sürmeyeceğini umalım.”</p>
		<p>Schalom dudaklarını kıstı ve ani bir hareketle başını kaldırdı. Birnenschatz, “Biraz erken harekete geçtim,” diye düşündü.</p>
		<p>O bir yırtıcı hayvan... Bir canavar. Kadınları alır o ve erkekleri öldürür! Ve kendini güçlü hisseder! Ama bu gerçek değildir. O damgalanmıştır bir kere. O kadar.</p>
		<p>“Bu işin çok sürüp sürmemesi Fransızlara bakar,”<a id="GBS.0102.05"/> dedi Schalom. “Eğer Fransızlar tarihin kendilerine verdiği görevin önemini anlayabilirlerse...”</p>
		<p>Mösyö Birnenschatz, soğuk bir sesle sordu:</p>
		<p>“Hangi görev?”</p>
		<p>Schalom’un gözleri kin ve nefretle parladı, kesin, acı bir sesle, “Almanya onları kışkırtmak için ne gerekse yapıyor, onları aşağılıyor,” dedi. “Daha ne bekliyorlar? Hitler’in öfkesini geçiştireceklerini mi sanıyorlar? Fransa’nın her<a id="GBS.0103.01"/> geri adımı, Nazi rejiminin ömrünü on yıl daha uzatıyor. Bunu anlamıyorlar mı? Ve bu sırada bizler, biz zavallı kurbanlar, yumruklarımızı kemirerek bekliyoruz. Bugün duvarlardaki beyaz afişleri gördüm, bu bana küçücük bir umut verdi, daha dün sabah, bu Fransızların damarlarında kan yok, biz sürgünde aç, öleceğiz, diye düşünüyordum.”</p>
		<p>Dört Eylül Caddesi’nin köşesindeki odada iki Yahudi. Yahudilerin<a id="GBS.0103.02"/> dünya olayları konusundaki görüşü. <em>Je suis Partout</em> yarın, “Fransa’yı savaşa sürükleyen Yahudilerdir!” diye yazacak. Mösyö Birnenschatz gözlüğünü çıkardı, camlarını mendiliyle sildi. Öfkeden başı dönüyordu. Yavaşça sordu:</p>
		<p>“Savaş olursa, dövüşecek misiniz?”</p>
		<p>“Göçmenlerin çoğu dövüşecektir,” dedi Schalom, sonra çelimsiz bedenini göstererek devam etti: “Ama şu halime bakın; beni hangi ordu ister?”</p><div style="display:none;"><a id="GBS.0103.03"/></div>
		<p>Mösyö Birnenschatz, gök gürültüsü gibi gümbürdeyen bir sesle, “O halde,” dedi, “barışımızı rahat bırakır mısınız lütfen? Barışımızı rahat bırakır mısınız? Ha? Bizi kendi ülkemizde, burnumuza kadar boka batırmak için mi geldiniz buraya? Ben Fransızım, Yahudi değilim, sizin gibi Alman Yahudisi değilim ben. Anladınız mı? Alman Yahudileri de vız gelir bana, umurumda bile değil. Savaşınızı yaptırmaya<a id="GBS.0103.04"/> başka yere gidin!”</p>
		<p>Schalom bir an şaşkın, bakakaldı. Sonra yüzünde o karanlık gülümseme yeniden belirdi, elini uzattı, çantasını aldı ve geri geri giderek kapıya yaklaştı. Mösyö Birnenschatz elini cebine atmıştı.</p>
		<p>“Durun!” dedi.</p>
		<p>Schalom kapıya varmıştı bile, “Hiçbir şeye ihtiyacım yok,” dedi. “Bazı bazı Yahudilerden yardım istediğim olur. Ama haklısınız. Siz Yahudi değilsiniz ki, ben yanlış<a id="GBS.0103.05"/> kapı çalmışım.”</p>
		<p>Kapıyı açtı ve çıktı. Birnenschatz kapanan kapıya kımıldamadan, uzun uzun baktı. “Acımasız bir adam o! Bir canavar! Onların parlak bir yıldızları vardır ve her istediklerini elde edebilirler! Ama savaş onlardan gelir; ölüm ve acılar onlardan! Onlar alev ve yangındır, ıstırap verirler, bana ıstırap verdi o, onu tırnaklarımın altında bir tahta kıymığı gibi taşıyorum, yakıcı bir<a id="GBS.0104.01"/> kül gibi gözkapaklarımın altında, dev bir diken gibi kalbimin derinliklerinde.” İşte benim için düşündükleri bunlar. Bunu düşünüyor. Kadına, “Ne düşünüyorsun?” diye sormaya ihtiyacı yoktu, iyi tanıyordu onu, biliyordu, bu simsiyah ve arapsaçı gibi kıvır kıvır kafanın içine girebilseydi, orada işte bu düşünceyi, bu değişmez ve yerinden oynatılması olanaksız düşünceyi hazır bulacağını biliyordu, o<a id="GBS.0104.02"/> da, kendine göre, bir canavardı, unutamazdı, asla unutamazdı bir şeyi. Sırtında pijamayla, balkondan, Gélu Meydanı’na doğru sarktı. Hava serindi daha, gök, kenarlarda gümüş rengiyle koyu, uçuk maviydi; bu, suların kaldırımlardan, balıkçı dükkânlarının tahta tablalarından aktığı, süzüldüğü saatti, hava ayrılık ve sabah kokusuyla doluydu. Sabah, açık deniz ve orada, uzaklarda, Katalonya’nın boy boy<a id="GBS.0104.03"/> çatlamış, susuz toprakları üstünde kurşunların küçücük, yuvarlak dumanları. Ama arkasında, sırtında, aralık kapının ötesinde, gece ve uykuyla yüklü odada, onu gözleyen, yargılayan o ölü düşünce vardı, pişmanlıkları vardı. Yarın gidiyordu, istasyonun taşları üzerinde onları öpecekti, sonra kadın yalnız, otele dönecekti, çocukla birlikte, kocaman, süslü merdivenleri sallana sallana inecek ve düşünecekti:<a id="GBS.0104.04"/> İspanya için bıraktı gitti beni! İspanya için kendisini bırakıp gitmiş olmasını asla affetmeyecekti, bu onun kadın kalbi üzerinde ölü bir deriydi, ölü bir kabuk. Odaya girme ânını geciktirmek için Gélu Meydanı’na bakan balkonda parmaklığa yaslanarak biraz daha eğiliyordu: Çığlıklara, acı, kederli şarkılara, korkunç ve ömürsüz acılara ihtiyacı vardı onun, bu feci yumuşaklığa değil. Su, meydanın<a id="GBS.0104.05"/> taşlarından süzülüyor, akıyordu. Su, sabahın ıslak kokuları, sabahın, uyanan kentteki sabahın sesleri. Alan, çınarların altında, denizde bir balık gibi kaygan, sıvı, beyaz ve kıpır kıpır. Ve dün gece, dün gece bir zenci şarkı söylemişti, gece ağır, yüklü ve kupkuru gelmişti ona, bir İspanya gecesi gibi. Gomez gibi. Gomez gözlerini kapadı, içini kavurucu bir İspanya ve bir savaş özleminin doldurduğunu<a id="GBS.0105.01"/> hissetti. O, bunu anlayamıyordu. Ne geceyi, ne sabahı, ne savaşı!</p>
		<p>Pablo, avaz avaz, “Dan! Dan! Dan!” diye haykırıyordu. “Dan! Dan! Dan!”</p>
		<p>Gomez odaya döndü. Pablo kaskı başına geçirmiş, karabinasını eline almış ve silahı bir sürü tüfekle birden ateş ediyormuşçasına gürültüyle sağa sola sallıyor, otel odasında koşarak, boşluğa, dengesini bozup küçük bedenini yerlere yuvarlayacak kadar öfkeli<a id="GBS.0105.02"/> yumruklar atıyordu. Sarah çocuğu ölü bakışlı gözleriyle seyrediyordu.</p>
		<p>“Kimseyi canlı bırakmadın,” dedi Gomez.</p>
		<p>Pablo, koşarak, “Hepsini öldürdüm,” diye bağırdı.</p>
		<p>“Hepsi dediğin kim?”</p>
		<p>Sarah karyolaya oturmuş, sırtında sabahlığı, çorabını onarıyordu.</p>
		<p>“Bütün faşistleri,” dedi Pablo.</p>
		<p>Gomez başını arkaya devirdi ve gülmeye başladı.</p>
		<p>“Öldür,” dedi, “birini bile bırakma! Ya oradaki,<a id="GBS.0105.03"/> bak, biri daha var, unutuyorsun.”</p>
		<p>Pablo, Gomez’in gösterdiği köşeye doğru koştu ve havayı karabinasıyla taradı:</p>
		<p>“Dan! Dan! Dan! Dan! Dan! Dan!”</p>
		<p>Durdu, soluk soluğa, yüzünde çok ciddi ve açgözlü anlamlarla dönüp Gomez’e baktı.</p>
		<p>Sarah, “Gomez!” dedi, “Ah, Gomez! Görüyor musun? Nasıl yapabiliyorsun bunu...”</p>
		<p>Gomez dün Pablo’ya bir savaş takımı almıştı: karabina, tabanca, fişeklik. Çocuğun<a id="GBS.0105.04"/> saçlarını okşayarak, “Dövüşmeyi öğrenmesi gerek,” dedi. “Öğrenmezse, Fransızlar gibi korkak olur.”</p>
		<p>Sarah gözlerini kaldırdı, baktı ve Gomez kadını ta içinden yaralamış olduğunu hissetti.</p>
		<p>Sarah, “İnsanların,” dedi, “yalnızca dövüşmeyi istemedikleri için korkaklıkla suçlandırılmalarını anlamıyorum.”</p>
		<p>Gomez, “Öyle anlar vardır ki savaşmak gerekir,” dedi.</p>
		<p>“Asla,” dedi Sarah. “Asla, hiçbir<a id="GBS.0105.05"/> zaman. Günün birinde, evimi yıkılmış, yanmış, mahvolmuş ve çocuğumu, kollarımda, can vermiş bulmamı haklı gösterecek, böylesine bir canavarlığı gerektirecek bir nedenin bulunabileceğini asla kabul etmiyorum.”</p>
		<p>Gomez yanıt vermedi. Verilecek yanıt yoktu. Sarah haklıydı. Kendi bakımından, haklıydı. Ama Sarah’nın görüşü, bir kenara itilmesi, ne olursa olsun, peşin bir hükümle yok sayılması gereken<a id="GBS.0106.01"/> bir haklılıktı, aksi halde insanlar hiçbir zaman, hiçbir amaca ulaşamazlardı. Sarah belirsiz ve acı bir gülüşle, “Seni tanıdığım zaman, sen insanları seven bir insandın,” dedi, “barışçı bir insandın.”</p>
		<p>“Çünkü o zaman insanları ve barışı sevmem gerekiyordu. Hedef değişmemiştir. Ama hedefe varmak için seçilen yol değişmiştir.”</p>
		<p>Sarah sustu. Dudakları aralıktı ve hafifçe sarkan alt dudağı lekeli<a id="GBS.0106.02"/> dişlerini ortada bırakıyordu. Pablo karabinasıyla havada bir çark çizerek bağırdı:</p>
		<p>“Bekle, şimdi geliyorum, pis Fransız, korkak Fransız köpeği!”</p>
		<p>“Gördün mü?” dedi Sarah.</p>
		<p>Gomez telaşla, “Pablo,” dedi, “Fransızları vurmayacaksın! Onlar faşist değil!”</p>
		<p>“Fransızlar korkak!” diye bağırdı Pablo. “Korkak!” Ve pencereye saldırarak perdeleri dipçikle dövdü, kumaş ağır ağır sallandı. Sarah bir<a id="GBS.0106.03"/> şey söylemedi, ama Gomez onun Pablo’ya bakan gözlerini görmemiş olmayı isterdi. Azarlayan bir bakış değildi bu; hayır. Şaşkın bir bakıştı daha çok, kararsız bir bakıştı, oğlunu ilk kez görüyor gibiydi. Onardığı çorabı yanına bırakmıştı, bu küçük yabancıya, beyinleri patlatan, çeneleri dağıtan bu sağlıklı, küçük hayduda bakıyordu ve bütün varlığını felce uğratan bir şaşkınlık içinde, “Ben yarattım<a id="GBS.0106.04"/> bunu,” diye düşünüyordu mutlaka. Gomez utandı. “Sekiz gün,” diye düşündü. “Sekiz gün yetti çocuğa.”</p>
		<p>Sarah birden, “Gomez,” dedi, “savaş olacağına gerçekten inanıyor musun?”</p>
		<p>“Umarım,” dedi Gomez. “Umarım Hitler sonunda Fransızları dövüşmeye zorlayacaktır.”</p>
		<p>“Gomez,” dedi Sarah, “son zamanlarda neyi anladım, biliyor musun: erkeklerin kötü ve acımasız olduklarını.”</p>
		<p>Gomez omuz silkti.</p>
		<p><a id="GBS.0106.05"/>“Ne iyi, ne kötüdürler. Ama herkes kendi çıkarının peşinde koşuyor, olan bu.”</p>
		<p>“Hayır hayır,” dedi Sarah. “Onlar acımasız ve kötüdür.” Gözünü Pablo’dan ayırmıyordu, çocuğun geleceğini okur gibi usulca devam etti: “Kötü ve her an birbirini yok etmek için saldırmaya hazırdırlar.”</p>
		<p>“Ben kötü değilim,” dedi Gomez.</p>
		<p>Sarah ona bakmadan, “Kötüsün,” dedi. “Kötüsün, benim zavallı Gomez’ciğim, çok<a id="GBS.0107.01"/> kötüsün. Ve suçunu affettirecek özrün de yok: Ötekiler mutsuz hiç olmazsa. Sen kötüsün ve mutlusun.”</p>
		<p>Uzun bir sessizlik oldu. Gomez bu güdük ve şişman enseye, bu her gece kollarına aldığı biçimsiz bedene baktı, düşünüyordu. “Dostça duygular beslemiyor benim için. Sevecen değil bana karşı. Saygı da duymuyor. Yalnızca beni seviyor, o kadar. Hangimiz daha kötüyüz o halde?”</p>
		<p>Ama birden o acı<a id="GBS.0107.02"/> pişmanlığı yeniden duydu. Bir gece Barcelona’dan, mutlu olarak gelmişti, gerçekti bu, bütün varlığıyla mutluydu. Ve sekiz gün için kendini ona bırakmıştı. Yarın gidiyordu. “Kötü bir adamım ben,” diye düşündü.</p>
		<p>“Sıcak su var mı?”</p>
		<p>“Ilık,” dedi Sarah, “sol taraftaki muslukta.”</p>
		<p>Gomez, “İyi,” dedi, “öyleyse tıraş olayım.” Banyoya girdi ve kapıyı ardına kadar açık bıraktı, musluğu açtı, kutudan<a id="GBS.0107.03"/> bir tıraş bıçağı çıkardı. “Karabina benden sonra çok yaşamaz,” diye düşündü. Sarah, kendisi gittikten sonra tüfeği ecza dolabına kilitleyecekti kesinlikle; tabii, eğer daha kestirmeden giderek oyuncağı burada unutmuş olmayı yeğlemezse. “Ona hep kız oyunları öğretiyor,” diye düşündü. Pablo’yu bir daha ne zaman görecekti kim bilir ve o zamana kadar Sarah çocuğu ne kılığa sokmuş olacaktı? Ama çocuk<a id="GBS.0107.04"/> inatçı ve dik kafalı görünüyordu! Musluğa yaklaştı ve aynada ikisinin hayalini gördü. Çocuk odanın ortasında, elleri ceplerinde, bacaklarını kocaman açmış, duruyordu, soluk soluğa kalmıştı, yanakları kıpkırmızıydı. Sarah önünde, yere diz çökmüştü, tek kelime söylemeden ona bakıyordu. Gomez, “Bana benzeyip benzemediğini keşfetmeye çalışıyor,” diye düşündü. Birden içinde tuhaf bir rahatsızlık duydu<a id="GBS.0107.05"/> ve gürültüsüzce kapıyı kapadı.</p>
		<p>“Sarah da oğlanla beraber geldi. Pazar günü dört treninde beni bekle ve nerede olursa olsun bana bir oda ayırt...” Sol omzunda bir elin ağırlığını duydu, sonra sağ omzunda. Sıcak ve dost bir elin ağırlığı. Tamam, olmuştu işte: Mektubu cebine koydu, başını kaldırdı.</p>
		<p>“Merhaba!”</p>
		<p>Jacques, Mathieu’nun gözlerinin içine baktı.</p>
		<p>“Odette söyledi!” dedi. “Vah vah,<a id="GBS.0108.01"/> canım kardeşim!”</p>
		<p>Az önce Odette’in oturduğu koltuğa, gözlerini kardeşinden ayırmadan oturdu; kendisinin olduğu hemen de belli olmayan bir el, usta bir alışkanlıkla pantolonunu düzeltti, bacaklar kendi kendine üst üste atılarak yerleşti. Bu küçük ve bütünle ilgisi olmayan hareketlerden habersizdi Jacques; o şimdi bir bakıştan ibaretti.</p>
		<p>“Biliyorsun, değil mi?” dedi Mathieu. “Bugün gitmiyorum.”</p><div style="display:none;"><a id="GBS.0108.02"/></div>
		<p>“Biliyorum. Başına bir iş açılmasın da.”</p>
		<p>“Yok canım... Üç-beş saat için...”</p>
		<p>Jacques derin soluk aldı.</p>
		<p>“Sana ne söyleyeyim, bilmem ki?” dedi. “Eskiden biri savaşa giderken ona: ‘Çocukların için dövüşeceksin,’ denirdi; ‘bağımsızlığını ya da toprağını savunacaksın,’ denirdi; hatta, ‘Fransa’yı kurtaracaksın,’ denirdi, ne bileyim, işte böyle, kendini göz göre göre ölüme atmasını haklı gösterecek<a id="GBS.0108.03"/> birtakım bahaneler bulunurdu. Ama bugün...”</p>
		<p>Omuz silkti. Mathieu başını önüne eğmişti, ayakkabısının topuğuyla toprağı kazıyordu.</p>
		<p>Jacques içe işleyen bir sesle, “Yanıt vermiyorsun,” dedi, “gereğinden fazlasını söylemek korkusuyla, konuşmamayı tercih ediyorsun. Ama ne yapsan... Ben senin ne düşündüğünü biliyorum.”</p>
		<p>Mathieu toprağı ayakkabısıyla kazımakta devam ediyordu. Başını kaldırmadan,<a id="GBS.0108.04"/> “Hayır, bilmiyorsun,” dedi.</p>
		<p>Kısa bir sessizlik oldu, sonra Jacques’ın kararsız sesi duyuldu:</p>
		<p>“Ne demek istiyorsun?”</p>
		<p>“Demek istediğim: Hiçbir şey düşünmüyorum ben.”</p>
		<p>Jacques gizli bir şaşkınlıkla, “Öyle olsun,” dedi, “bir şey düşünmüyorsun. Ama umutsuz ve karamsarsın, ne farkı var?”</p>
		<p>Mathieu kendini, başını kaldırıp bakmaya zorladı, gülümsüyordu.</p>
		<p>“Umutsuz ve karamsar da değilim,”<a id="GBS.0108.05"/> dedi.</p>
		<p>“Hadi oradan!” dedi, Jacques. “Kesilmeye giden kurbanlık koyunlar gibi boynunu büküp yola düzüleceğini iddia edecek değilsin herhalde!”</p>
		<p>“Eh,” dedi Mathieu, “biraz benzemiyor da değilim hani, o kurbanlık koyunlara demek istiyorum, sen de benzetmiyor musun? Gidiyorum, çünkü başka türlüsü elimden gelmiyor! Üst tarafı, savaş haklıymış ya da haksızmış, bu ikinci derecede kalıyor benim için.”</p><div style="display:none;"><a id="GBS.0109.01"/></div>
		<p>Jacques başını arkaya yasladı ve aralık gözkapaklarının altından Mathieu’ya baktı.</p>
		<p>“Mathieu,” dedi, “beni şaşırtıyorsun. Çok şaşırtıyorsun hem de, seni tanıyamıyorum. Nasıl olabilir? Benim, insanoğlunun kurduğu düzene kafa tutan, isyan eden, buruk ve inatçı bir kardeşim vardı. Tanımadığı, beğenmediği bu düzene boyun eğmemeye öylesine kararlıydı, bu düzen tarafından aldatılmaktan öylesine<a id="GBS.0109.02"/> korkardı ki, parmağını kaldırması gerekse, neden serçeparmağını değil de işaretparmağını kaldırdığını ya da neden sol elinin işaretparmağını değil de sağ elinin işaretparmağını kaldırmak zorunda olduğunu uzun uzun düşünüp anlamadan parmağını bile kımıldatmazdı. Sonra, işte savaş geldi çattı. Onu en önde dövüşmeye gönderiyorlar ve benim isyan etmiş adamım, benim çevresinde ne varsa yıkıp geçmiş, serkeş,<a id="GBS.0109.03"/> dik kafalı adamım, uslu uslu, durup nedenini sormadan gidiyor ve ‘Gidiyorum, çünkü başka türlüsü elimden gelmez,’ diyor!”</p>
		<p>Mathieu, “Suç bende değil,” dedi. “Bu çeşit meseleler hakkında hiçbir zaman kesin bir fikir sahibi olamadım.”</p>
		<p>“Hadi canım,” dedi Jacques, “bu apaçık belli oysa. Karşımızda, Çekoslovakya’yı, İsviçre modeline uygun bir federasyon haline getirmeye söz vermiş ve bu sözüyle<a id="GBS.0109.04"/> de sımsıkı bağlanmış birçok sayın bay var, Beneş’ten söz ediyorum.” Sesine kuvvet vererek tekrarladı: “Sımsıkı bağlanmış diyorum, çünkü Barış Konferansı’nın zabıtlarında okudum, görüyorsun ki kaynaklarımı da açıklıyorum sana. Ve bu söz, bu vaat Südet Almanlarına gerçek bir özerklik verilmesini gerektiriyordu. İyi mi? Şimdi, bundan sonra, bu çok sayın bay verdiği sözleri tamamen unutuyor ve Südet<a id="GBS.0109.05"/> Almanlarının yönetimini, kontrolünü, hatta mahkemelerini Çeklerin emrine veriyor! Almanlar bundan hiç memnun kalmıyorlar tabii: Bu onların en doğal hakkı! Üstelik, ben Çek yöneticileri, memurları da iyi bilirim, Çekoslovakya’da kaldım: İsterlerse adamı çileden çıkarırlar. Eveeet! İşte şimdi Çekoslovakyalı memurlar Alman halk üzerinde o küçük ve günlük eziyetleri uygulamaya devam edebilsinler diye<a id="GBS.0110.01"/> Fransa’nın, bu özgürlük ülkesinin kanını dökmesini istiyorlar. Ve sen, Pasteur Lisesi’nin felsefe öğretmeni Mathieu! Gençliğinin son yıllarını, bu uğurda, Bitche ile Wissembourg arasında, yerin bilmem ne kadar altındaki bir delikte geçirmek için yola düzülüyorsan, nedeni yalnızca budur işte. Anladın mı? Sen karşıma geçip kuzu kuzu gittiğini ve bu savaş haklı olmuş, haksız olmuş, umursamadığını söylediğin<a id="GBS.0110.02"/> zaman neden kanımın beynime çıktığını anladın mı?”</p>
		<p>Mathieu kardeşini şaşkınlıkla seyrediyordu. “Gerçek bir özerklik ha?” diye düşünüyordu. “Bak bunu aklıma getirmemiştim.” Ama vicdanını rahatlatmak için konuştu:</p>
		<p>“Südetlerin istediği özerklik değil artık: Onlar Almanya’ya ilhakı istiyorlar.”</p>
		<p>Jacques canı yanmış gibi yüzünü buruşturdu.</p>
		<p>“Mathieu, bizim kapıcının ağzıyla konuşma rica ederim,”<a id="GBS.0110.03"/> dedi. “Südetler deme şunlara. Südetler, oradaki dağların adıdır. Südet Almanları de ya da istersen, daha kısası, yalnızca Almanlar de. Vay! Demek Almanya’ya ilhak edilmek istiyorlar, öyle mi? Eğer öyleyse bunun nedeni adamların canına tak demiş olmasıdır. Baştan istedikleri yapılmış olsaydı şimdi bu durumda bulunmazdık. Beneş güya kurnazca davranmak istedi, açıkça hile yaptı, çünkü bizim sivri<a id="GBS.0110.04"/> akıllı devlet adamlarımız onu, ne yaparsa yapsın, arkasında Fransa’nın desteğini bulacağına inandırmak gibi affedilmez bir hata işlediler! İşte, sonucu görüyorsun.”</p>
		<p>Mathieu’ya kederle bakarak devam etti:</p>
		<p>“Bütün bunları ister istemez kabul ediyorum, çünkü politikacıların ne mal olduklarını çoktan öğrendim. Ama sen, üniversite bitirmiş, uslu akıllı bir adam olan sen, karşıma, ‘Gidiyorum, çünkü<a id="GBS.0110.05"/> başka türlüsü elimden gelmiyor!’ diyecek kadar her şeyden vazgeçmiş, en basit içgüdülerini tüketmiş olarak çıkarsan, bunu kabul edemem. Senin gibi düşünenlerin sayısı çoksa, Fransa hapı yutmuş demektir kardeşim.”</p>
		<p>“Peki, ama ne yapalım istiyorsun?”</p>
		<p>“Ne mi yapacaksınız? Aaa, bakın söyleyeyim: Sanırım hâlâ demokrasiyle yönetiliyoruz değil mi? Sanırım Fransa’da hâlâ kamuoyu denen bir şey vardır?”</p><div style="display:none;"><a id="GBS.0111.01"/></div>
		<p>“Eee, peki sonra?”</p>
		<p>“Sonrası... sonrası şu: Eğer milyonlarca Fransız, boş kavgalarla tükenecek yerde el ele verse, bir araya gelip karşı koysa, hükümete, ‘Südet Almanları, Almanya’nın koynuna mı girmek istiyorlar? Buyursun girsinler! Bundan bize ne?’ diye haykırsa... O zaman, böyle boş, böyle saçma bir nedenle savaşmayı göze alacak tek politikacı bulunmazdı.”</p>
		<p>Elini Mathieu’nun dizine koyarak<a id="GBS.0111.02"/> barışmak ister gibi, “Hitler rejimini sevmediğini biliyorum,” dedi. “Ama herkesten, senin bu rejim hakkındaki peşin hükümlerini paylaşmalarını isteyemezsin, değil mi? Hitler rejimi genç ve atak bir rejimdir, şimdiden bazı olumlu sonuçlar almıştır ve özellikle Orta Avrupa ulusları için tartışılmayacak bir çekiciliğe sahiptir. Hem sonra, ne olursa olsun, bu yalnızca onları ilgilendiren bir şey,<a id="GBS.0111.03"/> biz burnumuzu sokmamalıyız buna.”</p>
		<p>Mathieu esnememek için kendini zorluyordu, ayaklarını sandalyenin altına çekerek topladı, kardeşinin şişmiş görünen yüzüne baktı ve “Yaşlanıyor,” diye düşündü.</p>
		<p>Uslu bir çocuk gibi, “Belki,” dedi, “belki de haklısın.”</p>
		<p>Odette merdiveni inerek yanlarına gelmiş, sessizce oturmuştu. Genç kadında, bir ev kedisinin zarafeti ve rahatlığı vardı: Gelip oturuyor,<a id="GBS.0111.04"/> gidiyor, sonra tekrar gelip oturuyor ve kimsenin kendi varlığını fark etmeyeceğini biliyordu sanki. Mathieu tedirgin olmuştu, dönüp bakmadı. İkisini bir arada görmekten hoşlanmıyordu. Jacques’ın yanındayken Odette’in yüzü değişmiyordu, bu güzel yüz, gözbebeksiz bir heykel yüzü gibi pürüzsüz ve uçucuydu gene. Ama insan bu yüzü bir başka yolla okumak zorunda kalıyordu o zaman.</p>
		<p>Gülümseyerek, “Jacques<a id="GBS.0111.05"/> benim dövüşmeye giderken, gerektiği kadar kederli görünmediğimi söylüyor,” dedi Mathieu. “Bir hiç uğruna kendimi öldürteceğimi anlatarak beni gerçekten, ölesiye kederlenmeye zorluyor.”</p>
		<p>Odette yüzünde bir gülümsemeyle ona baktı. Bu Mathieu’nun şu anda beklediği o zarif salon kadını gülümseyişi değildi, bu yalnızca Mathieu için, yalnızca ona ayrılmış, ona hasredilmiş bir başka gülümsemeydi. Bir<a id="GBS.0112.01"/> anda deniz oracıkta yeniden var oldu, denizin yumuşak sallantısı, dalgaların tepelerinde koşuşan o renk ve ışık oyunları, güneşin denizde çırpınan çağlayanı, toprağı ve ulu çamların bir puantist ressam elinden çıkmışa benzeyen gölgelerini dokuyan yeşil otlar ve yeşil iğnecikler, pürüzsüz ve beyaz sıcak, reçine kokusu, Juan-les-Pins’de bir eylül sabahının bütün o ağdalı, kıvamlı ağırlığı. Odette’çik!<a id="GBS.0112.02"/> Mutsuz bir evlilik, mutsuz bir sevgi: Ama o, bir küçücük gülümseyişiyle bir anda denizin kıyısında bahçeyi, dalgaların üstünde yazın sıcağını yaratabilirken, onun yaşama gücünü kaybettiğini iddia etmeye kimin hakkı olabilirdi? Jacques’a, genç ve gürbüz Jacques’a baktı; elleri titriyordu onun, gazeteye öfkeli darbeler indiriyordu, Mathieu, “Neden korkuyor?” diye düşündü. 24 Eylül Cumartesi günü,<a id="GBS.0112.03"/> sabahın on birinde; 1899 yılının 6 Şubat’ında Nîmes’de doğmuş olan ve 1907 yılının 6 Ağustos gününde arkadaşı küçük Julot Truffier’nin sallanmakta olduğu salıncağın ipini, bakalım nasıl düşecek, diye merak edip kestiği sırada elindeki bıçağın kendi gözüne batmasıyla bir gözü kör olan ve bu yüzden arkadaşları arasında Tekgöz diye anılan Pascal Montastruc, her cumartesi günü yaptığı gibi, Passy<a id="GBS.0112.04"/> Rıhtımı’nda, metro istasyonunun az ötesinde süsen ve adaçiçeği satıyordu; kendine göre bir tekniği vardı onun, çiçek sepetini açılır kapanır sandalyesine koyuyor, çiçeklerin en irilerinden, en güzellerinden yaptığı bir demeti eline alıp şosenin ortasında duruyordu, otomobiller klakson çalarak gelip geçiyor, o, “Hanımefendi için çiçekler, güzel, güzel çiçekler!” diye bağırarak sarı demeti uzatıyordu,<a id="GBS.0112.05"/> araba, arenada saldıran bir boğa gibi üstüne geliyor, o kımıldamıyor, sarı demeti uzatıyor, midesini içeri çekip başını geriye atarak, arabanın iri ve şaşkın bir hayvan gibi üstüne gelmesini bekliyor, açık camlardan içeri bağırıyordu: “Çiçekler, güzel çiçekler!” Çoğunlukla otomobiller duruyordu, o da basamağa tırmanıyor, araba kaldırıma yanaşıyordu. Duruyorlardı, çünkü cumartesiydi, hafta sonuydu,<a id="GBS.0113.01"/> erkekler Vignes Caddesi’ndeki ya da Ranelagh Caddesi’ndeki güzel, zengin evlerine dönerken güzel karılarına çiçek götürmekten hoşlanıyorlardı. “Kokulu çiçekler!” Arabanın tekerleklerinden korunabilmek için yana sıçradı, durmadan gelip geçen yüzüncü otomobildi bu. “Lanet olsun!” Bu heriflere n’olmuş bu sabah? Arabaları çok sert, çok kötü kullanıyorlardı, kulakları sağır olmuştu sanki, direksiyonların<a id="GBS.0113.02"/> üstüne doğru yatmışlardı. Charles-Dickens Caddesi’ne ya da Lamballe Bulvarı’na sapmıyorlar, sanki Pontoise’a kadar hiç durmayacaklarmış gibi olanca hızlarıyla rıhtım boyunda uçup gidiyorlardı. Tekgöz Pascal bir türlü anlayamamıştı: “Bu herifler nereye gidiyorlar yahu? Nereye gidiyorlar?” İçi sarı ve pembe çiçeklerle tepeleme dolu sepetine bakışı acınacak bir hal almıştı.</p>
		<p>“Bu düpedüz çılgınlık,”<a id="GBS.0113.03"/> dedi. “Tarihte görülmüş en tumturaklı intihar olacak bu! Yetmedi mi? Fransa yüz yıl içinde iki kez kanını döktü, hem de ne için, biri İmparatorluk devrindeki savaşta, öbürü 1914’te; üstelik doğumlar da gitgide azalıyor. Eh, şimdi bize en azından üç-dört milyon insana mal olacak yeni bir savaşa tutuşmanın tam zamanıdır doğrusu!” Sözcüklere basa basa tekrarladı: “Yerlerinin doldurulması olanaksız<a id="GBS.0113.04"/> üç-dört milyon insan! Kazansın, kaybetsin, sonunda ulus ikinci sınıf uluslar sırasına inecektir: Bu kesin! Sonra bir şey daha var, sana söyleyeyim: Biz daha, hadi, diyene kadar Çekoslovakya’nın hesabı görülmüş olacaktır. Haritaya bir göz atmak yeter: Almanya’nın dişleri arasına sıkışmış bir dilim ete benziyor! Kurt biraz sıkıştırdı mı dişlerini...”</p>
		<p>“Ama,” dedi Odette, “bu gelip geçici bir şey<a id="GBS.0113.05"/> olur, savaş bittikten sonra Çekoslovakya’yı yeniden canlandırırlar tabii...”</p>
		<p>Jacques alayla gülerek, “Ha, öyle mi?” dedi. “Ya, tabii tabii, çok doğru düşünüyorsun. Savaş bittikten sonra İngilizlerin bu barut fıçısını yeniden canlandıracaklarına kuşku yok! On beş milyon nüfus, dokuz farklı ulus, bir avuç toprak, bu insanlığın sağduyusuyla alay etmek değil de nedir?” Sonra, sert bir sesle ekledi:<a id="GBS.0114.01"/> “Çekler şu noktaya mim koymalılar: Çıkarları, yaşamsal çıkarları bu savaşa ne olursa, neye mal olursa engel olmalarını gerektiriyor.”</p>
		<p>Neden korkuyor? Avucunda on para etmez çiçekleri sıkarak, gelip geçen otomobillere bakıyordu, bir yarış gününün akşamında Chantilly yoluna benziyordu, şimdi tepelerine denkler, sandıklar, çocuk arabaları, dikiş makineleri yüklenmiş otomobiller gelip geçiyordu<a id="GBS.0114.02"/> ve hepsi valizlerle, paketlerle, sepetlerle tıklım tıklım doluydu. “Olur şey değil!” dedi Tekgöz Pascal. Arabalar gelip geçiyordu, hepsi öylesine yüklüydü ki her kavşakta çamurluklar lastiklere sürtünerek boğuk boğuk sesler çıkarıyordu; “Kaçıyorlar herifler!” diye düşündü. “Kaçıyorlar!” Bir Salmson’dan korunabilmek için arkaya doğru sıçradı, ama kaldırıma çıkmayı akıl etmiyordu hâlâ: Kaçıyorlardı,<a id="GBS.0114.03"/> cilalı, tertemiz yüzlü baylar, besili, şişman çocuklar, güzel, süslü kadınlar, bilmem nerelerine neftyağı sürülmüş gibi kaçıyorlardı, Almanlardan, bombardımanlardan, komünizmden kaçıyorlardı. Bütün müşterilerini kaybediyordu bir anda. Ama bu öylesine zevkli ve eğlenceliydi ki, arabaların geçit törenini seyretmek, Normandiya’ya akan bu doludizgin, bu çılgın kaçışı görmek; bu seyir onun içinde birikmiş<a id="GBS.0114.04"/> öyle hırsları, öyle kinleri doyuruyordu ki kımıldamadı bile, kaçan arabalar sürtünürcesine yanından geçip giderken o bütün kalbiyle gülmeye, alay etmeye başladı.</p>
		<p>“Ve nereden, nasıl yardım edeceğiz, lütfen söyler misiniz? Çünkü sonunda bir yerden Almanya’ya saldırmamız gerekecek, değil mi? Nereden? Doğuda Siegfried hattı var, burnumuzu kırarız orada. Kuzeyde Belçika var. Belçika’nın tarafsızlığına<a id="GBS.0114.05"/> tecavüz etmeyeceğiz herhalde. Öyleyse söyleyin, nereden bulacağız Almanya’yı? Yoksa Türkiye’nin çepeçevre etrafını dolanıp da mı gideceğiz Almanya’ya? Bu ancak çocuk romanlarında olur! Demek ki biz, silah elde, Almanların Çekoslovakya’nın hesabını görmesini bekleyeceğiz, yapabileceğimiz başka bir şey yok! Sonra, sonra herifler bizim hesabımızı görmeye gelecekler...”</p>
		<p>“Eh,” dedi Odette, “işte<a id="GBS.0115.01"/> tam o anda...”</p>
		<p>Jacques kocalara özgü bir bakışla ona döndü.</p>
		<p>“Tam o anda ne olacak?” diye soğuk bir sesle sordu. Mathieu’ya doğru eğilerek. “Sana Laurent’dan söz etmiştim,” dedi, “hani Air-France’ın temel direğidir demiştim, o Cot’un ve Guy La Chambre’ın danışmanı; sana onun bana söylediklerini olduğu gibi naklediyorum: ‘Fransız ordusunda olan biten, kırk bombardıman uçağıyla yetmiş avcı<a id="GBS.0115.02"/> uçağı... Eğer işler çok, çok yolunda giderse, Almanları belki, üç-dört ay oyalayabiliriz, ama sonunda, tam yılbaşı günü Alman ordusu Paris’tedir kardeşim.’”</p>
		<p>Odette öfkeyle, “Jacques!” dedi.</p>
		<p>Neden korkuyor? Pascal gülüyor, gülüyordu, keyfince gülebilmek için elindeki çiçekleri fırlatıp atmıştı, bir adım geriye sıçradı, arabanın tekerleği çiçeklerin saplarını çiğneyip geçti. Neden korkuyordu?<a id="GBS.0115.03"/> Odette öfkeliydi, çünkü Fransa’nın mahvolması olasılığını göz önüne alabiliyorlardı. Öfkeliydi, çok da sevimli değildi şu anda: Sözcükler onu korkutmuştu. Zeplinlerden, uçaklardan korkuyorlar herifler, ben 1916’da bu gibileri çok gördüm, o zaman da iftihar edilecek bir halleri yoktu, şimdi yeniden başlıyor işte; Otomobiller ezilmiş çiçek saplarının üzerinden olanca hızlarıyla gelip geçiyorlardı<a id="GBS.0115.04"/> ve Pascal’ın gözlerinden yaşlar fışkırıyordu, öylesine eğleniyordu bu seyirle. Maurice bunda gülünecek bir şey görmüyordu. Çocuklara içki ısmarlamıştı, sırtı, kürekkemiklerinin üzeri yediği dost yumruklarla hâlâ ateş gibi yanıyordu. Şimdi yalnızdı, az sonra Zézette’e söylemek zorunda kalacaktı. Penhoet Fabrikası’nın kirli beyaz duvarında asılı beyaz afişe gözü ilişti, yazıları bir daha, bu kez tek<a id="GBS.0115.05"/> başına, tane tane, ağır ağır okumak gereğini duydu:</p>
		<p>“Millî Savunma, Savaş ve Hava bakanlıklarının emri...”</p>
		<p>Ölüm, o kadar da korkunç bir şey değildi, bir iş kazasıydı nihayet, Zézette sağlam kızdı, gençti, yaşamını yeniden düzene sokabilirdi, hele çocuk olmadı mı bu daha da kolay olurdu. Üst tarafı, giderdi işte, gidecekti, sonra, işin sonunda tüfeği elden bırakmayacaktı, bu çok önceden karara<a id="GBS.0116.01"/> bağlanmış bir şeydi. Ama son, o beklenen son ne zaman gelecekti? İki yıl sonra? Beş yıl sonra? Bir önceki elli iki ay sürmüştü. Tam elli iki ay, subaya, çavuşa, o postal kokulu heriflere, o nefret ettiği katır kafalı heriflere eyvallah demek, boyun eğmek zorunda kalacaktı. Gözleriyle, parmak uçlarıyla boyun eğmek, yolda onlardan birine rastladığı zaman, suratının ortası budur diye bir yumruk<a id="GBS.0116.02"/> indirmemek için elini cebine sokarken aynı eli cebinden çıkarıp selam vermek... Cephede oldular mı, bir kurşun yiyip devrilmek korkusundan burunları biraz sürtülür, ama geride kışlada örneğin, adamın anasını ağlatırlar, ağzına ederler. Ah! Savaş gelsin çatsın, ilk saldırıda önümde yürüyecek herifi alaşağı etmezsem... Yürümeye başladı, kendini, boks yaptığı günlerde, maçtan bir çeyrek önce vestiyerde<a id="GBS.0116.03"/> soyunurken hissettiği gibi mutsuz ve yumuşak hissediyordu. Savaş uzun, çok uzun bir yoldu, çok da düşünmemek gerekti savaşı, yoksa insan, hiçbir şeyin, hatta sonun, hatta elde silah, dönüşün bile anlamı olmadığı görüverirdi. Uzun, çok uzun bir yol. Hem belki daha yarı yolda, sanki Schneider fabrikalarını ya da Mösyö Wendel’in dolu kasasını korumak uğruna geberip gitmekten başka bir amacı yokmuş<a id="GBS.0116.04"/> gibi, daha yarı yolda ölür, kalırdı. Penhoet Fabrikası’nın duvarıyla Germain Şantiyeleri arasındaki yolun siyah tozlarında yürüyor, uzakta, sağında Kuzey Demiryolları’nın öne eğik çatılarını, ileride, daha uzakta, şarap imalathanesinin kocaman, kırmızı bacasını görüyordu. “Uzun bir yol,” diye düşünüyordu, “çok uzun bir yol!” Tekgöz, hızla gelip geçen otomobillerin arasında gülüyor, Maurice siyah<a id="GBS.0116.05"/> tozları savurarak yürüyor, Mathieu deniz kıyısında oturmuş, Jacques’ı dinliyor: “Belki de hakkı var,” diye düşünüyordu. Giysilerini, işini gücünü, kimliğini çıkarıp bırakacağını ve savaşların en anlamsızına, daha başlamadan kaybedilmiş bir savaşa çırılçıplak gideceğini düşünüyor ve bilinmezliğin derinliklerine doğru akıp gittiğini hissediyordu; o artık hiçbir şey değil, ne Boris’in eski öğretmeni<a id="GBS.0117.01"/> ne ihtiyar Marcelle’in ihtiyar sevgilisi, ne de İviç’in ihtiyar, çok ihtiyar aşkıydı; geleceği elinden alınmış ve önünde beklemediği günlerden öte bir şey bulunmayan, yaşsız bir bilinmezden ibaretti yalnızca. On biri otuz geçe otobüs Safi’de durdu ve Pierre bacaklarını hareket ettirmek için arabadan indi. Asfaltlanmış yolun kenarında sarı boyalı, yayvan kulübeler: Ardında, Safi, gözle görünmeden<a id="GBS.0117.02"/> denize kadar uzanıyordu. Araplar, geniş bir kırmızı toprak üzerinde iki büklüm, bekliyor, uçak, sarı ve kül rengi damalı bir toprak üstünde uçuyordu, Fransa’ydı orası. Pierre, hasetle, “Vız geliyordur bunlara,” diye düşündü; Arapların arasında dolaşıyordu, istese onlara dokunabilirdi, ama aslında orada, onların arasında değildi; Araplar, onlar, güneşte uzanmış, büyük bir rahatlıkla <em>kif</em> <a class="si-noteref" epub:type="noteref" href="#f6" id="ref_f6">6</a> tüttürüyorlardı,<a id="GBS.0117.03"/> oysa kendisi Alsace’ta bir kurşun gelip çenesini dağıtsın diye yola düzülmüş, gidiyordu; ayağı bir tümseğe takıldı, uçak bir hava boşluğuna düştü, ihtiyar, “Uçakları hiç sevmiyorum,” diye düşündü. Hitler masaya doğru eğilmişti, general haritayı işaret ediyor ve, “Beş zırhlı tümen,” diyordu. “Dresden’den, Tempelhof’tan, Münih’ten bin uçak kaldıracağız.” Chamberlain mendiliyle ağzını kapatıyor<a id="GBS.0117.04"/> ve düşünüyordu: “Bu ikinci uçak yolculuğum. Uçak yolculuklarını hiç sevmem!” Bana yardım edemezler; güneş altında, içinde suları buharlaşıp tüten toprak kâseler gibi dizilmiş, iki büklüm, rahat, mutlu, oturuyorlar, onlar dünya yüzünde yapayalnız, umutsuzlukla düşündü: “Ah! Tanrım! Tanrım! Şu anda bir Arap olabilseydim!”</p>
		<p>On biri kırk beş geçe, François Hannequin, Saint Flour’da birinci sınıf<a id="GBS.0117.05"/> eczacı, 1.70 boy, düz bir burun, kişiliksiz bir alın, gözlerde hafif şaşılık, değirmi sakal, ağızda ve apış arasında kuvvetli koku, yedi yaşına kadar müzmin bağırsak iltihabı, on üç yaşlarında halledilmiş Oeidipus kompleksi, on yedi yaşında bakalorya, askere gidinceye kadar, haftada en azından üç gece rüyasına giren şeytanı defetmek için girişilen el oyunları, <em>Temps</em> ve <em>Matin</em> gazetelerine abone,<a id="GBS.0118.01"/> üç ayda iki-üç kere kilisede kutsal şarapla kutsal ekmeği tadan koyu Katolik Espérance’ın (genç kızlık soyadı: Dieulafoy) kocası, eczacı François Hannequin, üst kata çıktı, karısının bir şapkayı denediği yatak odasına girdi ve, “İşte,” dedi, “dediğim çıktı, ikinci kurayı çağırıyorlar.” Karısı şapkayı tuvalet masasına bıraktı, ağzından saç tokalarını çıkardı, “O halde bugün gidiyorsun ha?” dedi.<a id="GBS.0118.02"/> Adam, “Evet, beş treniyle,” dedi. “Tanrım!” dedi karısı, “Her şey alt üst, imkânı yok seni hazırlayamam, vakit yok. Ne alacaksın yanına, gömlek alırsın tabii, sonra uzun donlarını; muslin donların var, ketenler var, bir de yünler var, yünleri vereyim daha iyi. Sonra, bir de yün kuşaklarını veririm, birkaç tanesini alabilsen, sımsıkı sararsak belki sığar.” Hannequin, “Yün kuşakları istemem,” dedi,<a id="GBS.0118.03"/> “üç günde bit yuvası olur çıkar.” “Ne rezalet, ama bit falan yoktur orada. Al yanına, beni memnun etmek için hiç olmazsa, oraya gidince ne kadar işine yarayacak, göreceksin. Neyse ki, evde konserve var, 1936’da, grev sırasında aldıklarım hani, sen alay ediyordun, hatırlıyorsun ya, bir kutu beyaz şaraplı lahana var, ama sen sevmezsin...” Hannequin, “Midemi ekşitiyor,” dedi, sonra ellerini ovuşturarak,<a id="GBS.0118.04"/> “ama, kuru fasulye olursa...” diye ekledi. “Kuru fasulye mi,” dedi Espérance, “aaa, ama sevgilim, kuru fasulyeyi nasıl ısıtırsın?” “Adam sen de!” dedi Hannequin. “Nasıl adam sen de? Sıcak suya oturtmak ister ısıtmak için.” “İyi ya, öyle olsun! Tavuk suyu peltesi de vardı bizde, değil mi?” “Hah, tamam. Tavuk suyu peltesi, bir de domuz sucuğu, Clermont’daki yeğeninin gönderdiği o nefis domuz sucuğundan.”<a id="GBS.0118.05"/> Adam bir an hayal kurarak durdu, sonra, “İsviçre’den aldığım çakıyı da götürürüm,” dedi “İyi! Ay, senin o kahve koyduğumuz termosunu nereye saklamıştım ben?” “Kahve, değil mi ya, tabii, insanın içini tutacak sıcak bir şey lazım!” Sonra hüzünlü bir sesle ekledi: “Evlendiğimizden beri ilk kez çorbasız karın doyuracağım. Birkaç tane de erik koy, nasılsa evde var, sonra bir şişe de konyak.”<a id="GBS.0119.01"/> “Sarı bavulu mu alırsın?” Hannequin şiddetle itiraz etti: “Bavul mu? Tanrı korusun, bir kez başıma dert olur, sonra oralarda bavulu kaybetmek istemem. Orada ne bulurlarsa çalarlar. O eski torbayı alacağım.” “Torbayı mı? Hangi torba?” “Canım, evlenmeden önce balığa giderken yanıma aldığım torba gibi çanta. Ne yaptın ona?” “Ne mi yaptım? Ne bileyim, sevgilim, nereye koyduğumu bilemiyorum, sen aklımı<a id="GBS.0119.02"/> öyle bir karıştırdın ki, ama herhalde tavan arasına koymuşumdur.” “Tavan arasına mı? Hey Tanrım! Fareler yesin diye mi? Aman, ne kılığa girmiştir kim bilir!” “Halbuki bavulu alsan çok daha iyi edersin, bir kere çok büyük değil, nereye gitsen yanında taşıyabilirsin. Sonra... Aaa! Hatırladım, nerede olduğunu biliyorum: Mathildelerde. Pikniğe gidecekleri gün vermiştim.” “Torbamı Mathilde’ya mı vermiştin?”<a id="GBS.0119.03"/> “Yok canım, torbadan söz eden kim? Termosu söylüyorum.” Hannequin inatla, “Torbamı istiyorum,” dedi. “Ama sevgilim, nereden bulabilirim şimdi? O kadar çok iş var ki, nasıl yetiştirebileceğim? Hadi, biraz yardım et bana, kendin bakıver torbana, herhalde tavan arasındadır.” Adam merdiveni çıktı, çatı arasının kapısını itti, toz kokuyor, göz gözü görmüyordu, bacaklarının arasından bir fare fırlayıp<a id="GBS.0119.04"/> kaçtı. “Tüh, lanet olsun! Fareler canına okumuştur torbanın,” diye düşündü.</p>
		<p>Sandıklar vardı, içi saman dolu bir manken, bir dünya yuvarlağı vardı, eski bir fırın, bir dişçi koltuğu, eski bir org vardı, şimdi bütün bunları alt üst edecekti. Hiç olmazsa sandıklardan birine kaldırmayı akıl etmiş olsaydı, fareler yemezdi bari. Sandıkları peş peşe açıp baktı, kapakları öfkeyle kapatıyordu. Öyle<a id="GBS.0119.05"/> de kullanışlıydı ki, deridendi, fermuarlıydı; içine dünya kadar öteberi doldurabilirdi, iki gözlüydü hem de. Tam böyle zamanlarda işinize yarayacak cinsten bir şeydi; ne kadar değerli olduğunu kimse aklına getirmezdi o kılıksız torbanın. Öfkeyle, “Ne olursa olsun o sarı bavulu almayacağım,” diye düşündü, “yanıma hiçbir şey almam, daha iyi.”</p>
		<p>Sandıklardan birine oturdu, elleri tozdan simsiyahtı,<a id="GBS.0120.01"/> tozu, kuru ve yapışkan bir zamk halinde bütün bedeninde hissediyordu, siyah ceketini kirletmemek için ellerini havada tutuyordu, ona, sanki bu ambardan çıkma cesaretini asla gösteremeyecekmiş gibi geliyordu, canım hiçbir şey istemiyor, hiçbir şeyden zevk almıyorum artık ve içini tutacak sıcak bir çorba bile içmeden geçireceği bu gece; her şey o kadar boşunaydı ki, kendini yukarıda, ta tepede,<a id="GBS.0120.02"/> sandığın üzerinde, iki yüz metre aşağısında kendisini bekleyen o gürültülü ve iyi aydınlatılmamış istasyonda, yapayalnız, perişan ve mahvolmuş hissediyordu, ama Espérance’ın keskin çığlığı onu yerinden sıçrattı, bu bir zafer çığlığıydı: “Buldum! Buldum!” Kapıyı açtı ve merdiven başına koştu: “Neredeymiş?” “Torbanı buldum. Aşağıda, yüklükteymiş.” Aşağı indi, torbayı karısının elinden aldı, açtı, baktı<a id="GBS.0120.03"/> ve avucuyla silerek temizler gibi yaptı, sonra, yatağın üzerine bırakırken, “Bak,” dedi, “ne düşünüyordum biliyor musun? Acaba kendime şöyle sağlamca bir çift pabuç alsam mı?”</p>
		<p>Sofraya! Sofraya! Hepsi öğle saatinin kör edici dört duvarına dalmışlardı; dışarıda, sıcağın bembeyaz göğü; dışarıda, ölü ve bembeyaz sokaklar, bir <em>no man’s land</em>;<a class="si-noteref" epub:type="noteref" href="#f7" id="ref_f7">7</a> Dışarıda, savaş; kapalı panjurların ardında sıcakla bunalıyorlardı,<a id="GBS.0120.04"/> Daniel peçeteyi dizlerine yaydı, Hannequin peçeteyi boynuna bağladı, Brunet sofranın üzerindeki kâğıt peçeteyi aldı ve ağzını sildi, Jeannine, Charles’ı pencereleri tebeşir beyazlığında bir ışıkla dalga dalga aydınlanan, kocaman, hemen de bomboş yemek salonuna getirdi ve peçeteyi adamın göğsünün üzerine örttü; geçici bir barıştı bu: Savaş, evet, tabii, savaş, ama bu sıcak! Suda yüzen<a id="GBS.0120.05"/> tereyağı, ortada, yağlı ve belirsiz kenar çizgisiyle iri bir parça, üzerinde yağlı ve kirli sarı renkli su ve karınları havada yüzen küçücük yağ parçaları, Daniel, meze tabağında ağır ağır eriyen tereyağı parçalarına bakıyordu, Brunet alnındaki teri sildi, peynir, tabağında, iş başındaki namuslu bir adam gibi terliyordu, Maurice’in birası ılıktı, bardağı itti: “Pöfff! Çocuk sidiğine dönmüş.” Mathieu’nun<a id="GBS.0121.01"/> kırmızı şarabında bir buz parçacığı yüzüyordu, içti, ağzına önce buzlu bir su geldi, sonra biraz daha az soğuk bir yudum şarap, şarap çabucak suya katılarak eridi; Charles başını hafifçe yana çevirerek, “Gene çorba!” dedi. “İnsanın yaz ortasında çorba içmek için aklından zoru olması gerek.” Tabağını göğsünün üzerine koydular, tabak, peçetenin ve gömleğin altından göğsünü ısıtıyordu, porselenin<a id="GBS.0121.02"/> tam kenarını görüyordu, kaşığı kararlamadan tabağa soktu, dikey olarak kaldırdı, ama insan sırtüstü yatarken dikeyi hiçbir zaman yanlışsız hesaplayamaz, çorbanın bir kısmı şıpırdayarak tabağa geri döküldü, Charles kaşığı ağır ağır dudaklarının hizasına getirdi, sonra yana eğdi ve lanet olsun! Her seferinde aynı şey, kaynar kaynar çorba yanağına döküldü, oradan akarak gömleğinin yakasından içine<a id="GBS.0121.03"/> doldu. Savaş mı, evet! Savaş. “Yok, hayır,” dedi Zézette, “radyoyu açma, istemiyorum, düşünmek bile istemiyorum.” “Ama biraz müzik iyi gelir,” dedi Maurice, Chersau, gudb, çıtrrr, gırrr yıldızınız, haberler, sombrero ve tangolar, seni bekleyeceğim isteyenler: Huguette Arnal, Pierre Ducroc, eşi ve iki kızı Roche-Canillac’dan, Matmazel Eliane, Jean-François Roquette küçük kızı Marie-Madeleine için<a id="GBS.0121.04"/> ve Tulle’de çalışan genç daktilolar, sevgili askerleri için, gece ve gündüz bekleyeceğim seni, şu balık çorbasından bir kaşık daha almaz mıydın, hayır, mersi, dedi Mathieu, çaresi yoktu bunun; radyo hışırdıyordu, beyaz ve ölü alanların üstünden geçiyor, camları parçalıyor, kentte üstünden geçiyor, camları parçalıyor, kentte karanlık ve bayıltıcı sıcağa sokuluyordu, Odette, “Çaresi yok bunun,” diye<a id="GBS.0121.05"/> düşünüyordu, gerçekti, apaçık ortadaydı bu, hava o kadar sıcak, o kadar sıcaktı ki! Matmazel Eliane, Zézette, Jean-François Roquette ve Roche-Canillac’dan Ducroc Ailesi düşünüyorlardı: Çaresi yoktu bunun, hava o kadar sıcak, o kadar sıcaktı ki. Daniel, “Ne yapmalarını isterdin?” diye sordu, Charles: “Boşuna bir korkuydu,” diye düşünüyordu, “bizi burada bırakacaklardır gene.” Ella Birnenschatz<a id="GBS.0122.01"/> çatalı tabağın kenarına bıraktı, başını arkaya atarak, “Ben mi?” dedi, “Ben savaşa inanmıyorum.” Bana dönmeni bekleyeceğim, uçak dümdüz, yüzüstü uzanmış tozlu, sisli bir camın üstünde uçuyordu, camın ucunda, çok uzakta azıcık bir boya görünüyordu, Henry, Chamberlain’in kulağına doğru bağırdı: İşte İngiltere! İngiltere ve orada, uçak alanındaki parmaklıklara, birbirini ezmek pahasına yüklenmiş, yığılmış,<a id="GBS.0122.02"/> onun dönüşünü bekleyen insanlar, aşkım, ölünceye kadar, kısa bir baygınlık hisseder gibi oldu, o kadar sıcak, o kadar sıcaktı ki o karasinek suratlı adamı Dreesen Oteli’ni, memorandum’u unutabilmeyi isterdi ve inanabilmeyi, ulu Tanrım, henüz işlerin düzelebileceğine inanmayı isterdi, gözlerini kapadı. Benim güzel bebeğimi isteyenler: Decazaville’den Madam Duranty ve küçük yeğeni, savaş, evet<a id="GBS.0122.03"/> savaş, ulu Tanrım, savaş ve sıcak, sıcak ve o her şeyden vazgeçmiş, hazin ikindi uykusu; Kaza, işte Kaza, otobüs beyaz ve kimsesiz bir alanda durdu, Pierre herkesten önce atladı dışarı ve ateş gibi gözyaşları gözkapaklarının altına doldu; otobüsün içinde azıcık bir sabah kalmıştı, ama dışarıda, göz kamaştırıcı güneşte, sabahın ölümü vardı yalnızca. Sabah bitti artık, benim güzel bebeğim, sabah bitti,<a id="GBS.0122.04"/> umut bitti, öğle saatinin korkunç felaketi bu. Jean Servin tabağını itmişti. <em>Paris Soir</em>’ın spor sayfasını okuyordu, kısmi seferberlik ilanından haberi yoktu, işindeydi, öğle tatilinde yemeğe gelmişti, saat ikide tekrar iş başına dönecekti; Lucien Renier avuçları arasında bastırarak ceviz kırıyordu, beyaz afişleri okumuştu. “Blöftür bu,” diye düşünüyordu; François Destutt, Derrien Enstitüsü’nün<a id="GBS.0122.05"/> laborantı, tabağındaki yemek suyunu ekmeğiyle sıyırıyordu ve hiçbir şey düşünmüyordu, karısı da düşünmüyordu, René Malleville, Pierre Charnier hiçbir şey düşünmüyordu. Sabah, savaş, beyinlerinin içinde keskin ve parçalayıcı bir buzdağıydı, sonra yavaş yavaş erimişti, şimdi, ılık bir su birikintisinden ibaretti. Benim güzel bebeğim, kızarmış sığır rostosunun kıvamlı ve acımsı tadı, balık kokusu, iki<a id="GBS.0123.01"/> büyük azı dişi arasında ezilen etin fışkıran kanlı suyu, kırmızı şarap buharı ve sıcak, sıcak! Sayın dinleyiciler, barışsever, ama dokunulmaz bütünlüğüyle Fransa, kararlı adımlarla kaderine doğru yürümektedir.</p>
		<p>Yorgundu, şaşkındı, elini üç kere gözlerinin üzerinde gezdirdi, ışık gözlerini acıtıyordu, kurşunkaleminin ucunu emip duran Dawburn, <em>Morning Post</em>’lu arkadaşına, “Zapartayı yemiş!” dedi.<a id="GBS.0123.02"/> Adam elini kaldırdı ve zor işitilir bir sesle konuştu:</p>
		<p>“Şu anda, yurda dönmüş bulunuyorum ve ilk görevim, İngiliz ve Fransız Hükümetleri’ne, görüşmelerimin sonuçlarını bildirecek birer rapor sunmaktır. O âna kadar herhangi bir açıklamada bulunmam, ne yazık ki olanaksızdır.”</p>
		<p>Öğle aydınlığı adamı bembeyaz kefeniyle sarmalıyordu, Dawburn ona bakıyor ve göğün ateşi altında, kül rengi paslı kayalar<a id="GBS.0123.03"/> arasından dolaşan uzun, kimsesiz yolları düşünüyordu. İhtiyar, daha da zayıf bir sesle ekledi:</p>
		<p>“Şunu söylemekle yetineceğim: Bütün ilgililerin, Çekoslovakya sorununun barışçı yollardan çözümü için her çareye başvurmaya devam edeceklerine inanıyorum. Çünkü bugün Avrupa’nın barış ve huzuru bu sorununun çözüm şekline bağlı bulunmaktadır.”</p>
		<p>Kararlı hareketlerle sofranın üzerindeki ekmek kırıntılarını<a id="GBS.0123.04"/> topluyordu. Sıkıntılı görünüyordu, tıpkı saman nezlesi krizlerinden birine yakalandığı zamanlardaki gibi, bana, “Mideme bir ağrı yapıştı,” dedi bir-iki damla gözyaşı döktü, şaşkınlıktan: Bu onun bütün alışkanlıklarını alt üst edecek. Ona, “Yalnızca başta,” diye anlattım, “başta, birkaç gün, öyle olur. Sonra geçer.” Mutsuz olduğuna, acı çektiğine inanıyor, o kafacığının içindeki somurtkan<a id="GBS.0123.05"/> soğuk hissini acı sanıyor. Dimdik duruyor, bütün Fransız kadınlarının kendisi gibi acı çektiğini, onun için kendini koyuvermeye hakkı olmadığını düşünüyor. Gururlu, ağırbaşlı, sakin, sofra örtüsünün üzerindeki güzel kollarıyla, büyük bir mağazanın kasasında kibirle oturan bir kasiyere benziyor. Düşünmüyor, ben gittikten sonra hayatının çok daha rahat, daha sakin olacağını düşünmek istemiyor. Ne düşünüyor<a id="GBS.0124.01"/> o halde? Çatalın sapında bir pas lekesi var. Kaşlarını çatıyor, lekeyi kırmızı tırnağının sivri ucuyla kazıyor. Çok daha rahat olacak. Anası, arkadaşları, o yardım derneğindeki toplantıları, yalnızca onun yatacağı kocaman yatak, azıcık yemek yer zaten, ocağın bir köşesinde kendisine sahanda iki yumurta pişirecektir, küçüğün yemeği çok kolay hallolur, haşlamalar, et suları, her gün et suları,<a id="GBS.0124.02"/> ona, “Sen bana ne olursa ver, her gün aynı yemeği ver, yerim ben, değişik yemekler yapacağım diye uğraşma, ne yediğimi fark etmem bile çok zaman,” diyordum, ama o inat ediyordu, bunun görevi olduğuna inanmıştı bir kere.</p>
		<p>“George?”</p>
		<p>“Canım?”</p>
		<p>“Ihlamurunu istiyor musun?”</p>
		<p>“Hayır, mersi.”</p>
		<p>İçini çekerek ıhlamuru içti, gözleri kızarmıştı. Ama bana bakmıyordu, büfeye bakıyordu, çünkü büfe<a id="GBS.0124.03"/> oradaydı, tam karşısındaydı. Bana söyleyecek bir şeyi yoktu ya da söylese, “Soğuk almamaya dikkat et,” diyecekti. Hatta belki bu gece beni gözünün önüne getirecekti, karanlık bir kompartımanda bir kenara sinmiş zayıf bir gölge, ama hayal orada duracaktı, sonrası çok zordu çünkü, sonra kendini, buradaki yaşamı düşünecekti. Küçük bir boşluk yapacaktı bu. Küçücük bir boşluk; André. Ben o kadar az gürültü<a id="GBS.0124.04"/> ediyordum ki. Koltukta, elimde bir kitapla oturuyordum, o çorapları onarıyordu, birbirimize söyleyecek hiçbir şeyimiz yoktu. Koltuk gene orada, yerinde duracak. Mektup yazacak bana, haftada üç kez. Düzenli. Bir anda ciddileşecek, uzun uzun mürekkebi, kalemi, sarı çerçeveli gözlüğünü arayacak, sonra korkutucu bir ağırbaşlılıkla büyük anası Vasseur’den kalma hantal, rahatsız yazı masasının başına<a id="GBS.0124.05"/> geçip yazacak: “Küçük diş çıkarıyor, annem Noel için gelecek, Madam Ancelin öldü, Emilienne eylülde nikâhlanıyor, nişanlısı çok efendi bir adam, orta yaşlı, sigortacı.” Küçük boğmacaysa eğer, bunu benden saklayacaktır, merak edip üzülmemem için. “Zavallı George, bunu ona yazmaya hiç gerek yok. Zaten olur olmaz her şeye kendini üzer, durur.” Bana paketler gönderecektir, sucuklar, şekerlemeler,<a id="GBS.0125.01"/> kahve paketleri, sigara paketleri, birkaç çift yün çorap, tuzlu balık, ispirto komprimeleri, tuzlu tereyağı. On bin paket arasında bir paket, on bin paketin eşi bir paket; yanımdakine gelen paketi verseler yanlışlıkla, farkında bile olmam, paketler, mektuplar, Jeannette’in et suyuyla yapılmış maması, çatalın sapında pas lekesi, büfenin üzerindeki toz ona yetecektir; akşam, “Yoruldum, işlere yetişemiyorum<a id="GBS.0125.02"/> ki!” diyecektir. Gazeteleri okumayacaktır. Şimdi okuduğu kadarını bile okumayacaktır. Gazeteden nefret eder, çünkü gazete ortalıkta dolaşır ve kırk sekiz saat geçmeden mutfakta ya da banyoda kullanılmasına olanak yoktur; Madam Hebertot ona savaş haberlerini getirecektir. Büyük bir zafer kazandık ya da iyi gitmiyor işler, güzel kızım, iyi gitmiyor, bocalıyoruz. Henri’yle Pascal şimdiden karılarıyla<a id="GBS.0125.03"/> aralarında, nerede bulunduklarını anlatacak bir şifre icat etmişler. Bazı harflerin altını şöyle bir çizecekler. Ama André’yle bu, boşuna bir zahmet. Ama gene de, iyice inanmak için, bir kere deniyor:</p>
		<p>“Nerede bulunduğumuzu sana haber verebilirim.”</p>
		<p>Şaşkın bir tavırla soruyor:</p>
		<p>“Ama yasak değil mi bu?”</p>
		<p>”Evet, yasak tabii, ama herkes bir kolayını bulmuş, kolayı bulunur, hani 1914 Savaşı’nda<a id="GBS.0125.04"/> yaptıkları gibi. Örneğin büyük harfler yan yana getirilip okunuyor.”</p>
		<p>İçini çekerek, “Ne karışık işler,” diyor.</p>
		<p>“Yok canım, bak, gör bir kere, ne kadar basit.”</p>
		<p>“Evet, sonra mektuplarını yakalayacaklar, çöp sepetine atacaklar, ben de burada meraktan öleceğim.”</p>
		<p>“Ne olursa olsun, bir denemeye değer.”</p>
		<p>“Eh, nasıl istersen canım, ama biliyorsun ya, coğrafya ve ben... Haritaya bakacağım,<a id="GBS.0125.05"/> kırmızı bir yuvarlakla altında bir yazı göreceğim, benim için ne kadar faydalı, değil mi?”</p>
		<p>İşte! Bir bakıma böylesi daha iyi, çok daha iyi; aylığımı düzenli alacak...</p>
		<p>“Vekâletnameyi sana verdim, değil mi?”</p>
		<p>“Evet canım, masanın çekmesine koydum.”</p>
		<p>Böylesi çok daha iyi. İnsanın ardında üzüntüden kahrolan birini bırakması kötü bir şey olmalı, suçlu hisseder insan kendini. Sandalyemi itiyorum.</p><div style="display:none;"><a id="GBS.0126.01"/></div>
		<p>“Ah, canım! Bırak, peçeteni katlamana gerek yok...”</p>
		<p>“Doğru.”</p>
		<p>Nereye gittiğimi sormuyor. Nereye gittiğimi hiçbir zaman sormaz. Ona, “Küçüğü göreyim,” diyorum.</p>
		<p>“Uyandırma sakın.”</p>
		<p>Çocuğu uyandırmayacağım; istesem de uyandıramam, onu uyandırmaya yetecek kadar gürültü yapamam, çok hafifim çünkü. Kapıyı itti, panjurlardan biri açılmış, göz kamaştırıcı ve tebeşir beyazlığında bir aydınlık<a id="GBS.0126.02"/> içeri dolmuştu; odanın büyük bir kısmı henüz gölgeydi, ama öbür kısmı tozlu bir aydınlıkta ışıl ışıldı; küçük beşiğinde uyuyordu, George yanına oturdu. Sarı saçları, tertemiz, küçücük ağzı, yüzüne, ihtiyar bir İngiliz yargıcının ifadesini veren şişman, biraz sarkık yanakları. Beni sevmeye başlıyordu! Güneş ilerliyordu. Beşiği usulca geri çekti. Şurada! Şöyle! Haaah! Güzel olmayacak herhalde, bana<a id="GBS.0126.03"/> benziyor. Küçücüğüm, annesine benzese çok daha iyi olurdu. Henüz yumuşacıktı, kemiksiz sanılabilirdi. Ama buna karşın, daha şimdiden, kendinde, benim kanımdan gelen haşin, değişmez yasayı taşıyordu; hücreler benim yasama göre çoğalacak, bıngıldaklar benim yasama göre kapanacaklar ve kafatası benim yasama göre kemikleşecek. Silik görünüşlü, renksiz, donuk saçlı, ufak tefek, zayıf bir kız çocuğu,<a id="GBS.0126.04"/> sağ kolda kemikte hafif kireçlenme, gözleri miyop, ses çıkarmadan, hatta toprağa değmeden, kayar gibi yürüyecek; eşyayı ve insanları yerinden kımıldatamayacak kadar güçsüz ve hafif olduğu için de, eşyadan ve insanlardan uzak kalacak, sokulamayacak. Tanrım! Birbirinin peşi sıra, bıkmadan, usanmadan, acımadan bu küçücük varlığa yüklenecek yıllar, ne kadar boş, ne kadar anlamsız; her şey orada, o etin<a id="GBS.0126.05"/> içinde yazılı değil mi? Çok, çok önceden yazılmış, kararlaşmış... Onun, alın yazısını, noktası noktasına, adım adım yaşaması, ama bunu kendi elleriyle yarattığına inanması gerek. Bu alın yazısı burada, elimin altında, henüz yaşanmadığı halde apaçık görünen, azap verici bir gerçek halinde, burada; bu alın yazısını bu küçük varlığa ben verdim, ben bulaştırdım, o halde neden, benim yaşadığımı adım<a id="GBS.0127.01"/> adım, noktası noktasına onun da yaşaması neden? Bunun her zaman, her zaman, sonsuzluğa dek tekrarlanması niçin? Küçücük, zayıf bir kız çocuğu, apaçık, uyanık ve kuşkuyla, vesveseyle kaynayan bir ruh: Ömür boyu acı çekmek için ne gerekse hepsi var onda. Ben, ben gidiyorum, başka görevlerin çağrısına uyarak gidiyorum; o, burada kalacak, inatla, tehlikeyi hiçe sayarak büyüyecek ve beni devam ettirecek.<a id="GBS.0127.02"/> Ve boğmacalar, uzun süren nekahetler, pembe pembe etli, tombul, güzel arkadaşlara bakılarak duyulan hasret ve ayna karşısında düşünceler: Kimsenin beni sevemeyeceği kadar çirkin miyim Tanrım! Bütün bunlar, günlerce ve günlerce, o çok önce yaşanmış tadılmış şeylerin bıkkın lezzetiyle, değer mi, ulu Tanrım, değer mi bunca azaba? Bir saniye gözlerini açtı, baktı, o ciddi merakla baktı, onun için<a id="GBS.0127.03"/> bu yepyeni, hiç yaşanmamış bir saniyeydi, yeni olduğuna, hiç yaşanmamış olduğuna inanıyordu. Çocuğu beşiğinden aldı ve kollarının bütün gücüyle göğsüne bastırdı: “Küçüğüm! Küçücük bebeğim benim! Çocuğum benim!” Ama o korkmuş, ağlamaya başlamıştı. Ardında somurtkan bir ses, “George!” dedi. Küçüğü usulca beşiğe bıraktı. Çocuk bir saniye daha ona sert ve kötümser gözleriyle baktı, sonra gözleri kapandı,<a id="GBS.0127.04"/> kırpışarak açıldı ve sonra sımsıkı kapandı. Beni sevmeye başlıyordu! Burada bulunmam gerekti, burada bulunmam ve onu, beni göremez hale getirecek kadar varlığıma alıştırmam gerekti. Ne kadar sürer bu, beş yıl mı, altı yıl mı? Dönüşümde, bana şaşkın bir hayal kırıklığıyla bakan küçük bir kız çocuğu bulacağım, bana bakacak ve, “Bu muymuş, babam bu muymuş?” diye düşünecek; küçük arkadaşlarının yanında<a id="GBS.0127.05"/> benden utanç duyacak. Bunu da yaşadım, biliyorum ben. Babam savaştan döndüğünde on iki yaşındaydım. Öğle sonunun aydınlığı artık odayı doldurmuştu. Öğle sonu, savaş! Savaş, bitmek bilmeyen bir öğle sonuna benziyordu herhalde. Sessizce kalktı, pencereyi sessizce açtı ve panjurları çekti.</p>
		<p>19 numaralı kamara, işte buydu. İçeri girmeye cesaret edemiyordu, içinde, hâlâ bir küçük umut kırıntısı saklayabildiğine<a id="GBS.0128.01"/> kendini inandırmak istiyor, valiz elinde, kapının önünde duruyordu. Ya kamara, olur ya, yatağının önünde küçücük, yumuşacık halısıyla, lavabonun cam rafında, diş fırçalarının konacağı bardakta renk renk çiçekleriyle gerçekten güzel bir kamara oluverirse? Olağan şeylerdi bunlar, insan sık sık, “Şu ya da bu vapurda ikinci sınıf kamara almak yazık. Üçüncü sınıflar bile en az birinciler<a id="GBS.0128.02"/> kadar lüks çünkü,” diyenlere rastlıyordu. Belki France yumuşamış olurdu, belki kapıyı açıp, “Aman! Şuraya bakın!” derdi, “Başka vapurdakilere hiç benzemeyen bir kamara. Bütün üçüncü sınıflar böyleyse...” Maud kendini France olarak tasavvur ediyordu, “Eh, iyi ya; böylesi de pekâlâ mümkün!” diyen, barışçı, rahat ve güler yüzlü bir France. Ama içinde, ta içinde bir yer buz kesmişti, buz kesmiş ve çoktan<a id="GBS.0128.03"/> boyun eğmişti. Ayak sesleri duydu, koridorlarda gelişigüzel dolaşırken görülmek istemezdi, bir keresinde bir hırsızlık olmuş, çok tatsız bir biçimde sorguya çekmişlerdi onu, insan yoksulsa, küçücük basit ayrıntıya da dikkat etmek zorunda olurdu, çünkü insanlar acımasızdı, acımak nedir bilmezlerdi: Bir anda kendini kamaranın ortasında buldu ve hayal kırıklığı bile duymadı. Bunu bekliyordu nasılsa.<a id="GBS.0128.04"/> Altı yatak: sağda üç yatak, üst üste, solda üç yatak. “Eh işte... İşte!” Ne lavabonun cam rafında çiçek, ne yatağın önünde yumuşacık, küçücük halı: Bu hayale hiçbir zaman tam olarak inanmamıştı zaten. Sandalye de yoktu, masa da. Dört kişi içeride kendini kapana kısılmış hissederdi, ama lavabo temizdi. Canı ağlamak istiyordu, ağlamadı, ağlamaya değmezdi: Madem çok önceden bilinen bir şeydi bu.<a id="GBS.0128.05"/> France üçüncü sınıf kamarada yolculuk edemezdi, işte aslında bu gerçekten hareket ederek görmek gerekti çevreyi, tartışmak bile yersizdi. O kadar yersizdi ki, Ruby’nin trende, ters, sırtı lokomotife dönük olarak gidememesi gerçeği kadar belli ve üzerinde durulup düşünülmesi gereksiz bir şeydi. O zaman insanın aklına, France’ın neden üçüncü sınıf bilet aldığı sorusu gelirdi. Ama bir önceki meselede<a id="GBS.0129.01"/> olduğu gibi burada da France suçsuzdu: Üçüncü sınıf bilet alıyordu, çünkü parayı dikkatle harcaması gerektiğini biliyor ve Baby’s Orkestrası’nın bütçesini ağırbaşlı bir politikayla idare diyordu! Kim onda suç bulabilirdi? Maud bavulu yere bıraktı, bir an, kamarada kök salıp yerleşmiş olduğuna kendini inandırmak, iki gündür burada olduğunu farz etmek için, kımıldamadan durdu. O zaman ranzalar, lomboz<a id="GBS.0129.02"/> penceresi, duvarları düzenli aralıklarla işleyen iri demir çivilerin sarı yağlıboyası, bütün bunlar, hepsi tanıdık ve mahrem varlıklar kimliğine bürünürdü. Kuvvetli bir sesle mırıldandı: “Pekâlâ bir yer burası. Pekâlâ bir yer.” Sonra birden kendini yorgun hissetti, bavulu tekrar eline aldı, yatakların arasında ne yapacağını bilemeden, ayakta, bekledi, eğer burada yatacaksak eşyamı çıkarıp yerleştirmem<a id="GBS.0129.03"/> gerek, ama herhalde burada yatmayacağız, üstelik, eğer France gelip de benim buraya yerleşmeye başladığımı görecek olursa, işi daima tersten alan bir insan olduğu için, büsbütün ayak direyecek, çıkıp gitmeye kalkışacak. Kendini bu kamarada, bu vapurda, bu yeryüzünde geçici hissediyordu. Kaptan beyaz saçlı, şişman ve iriydi. Ürperdi. “Bari yalnız kalabilseydik, dördümüz pekâlâ rahat edebilirdik<a id="GBS.0129.04"/> burada,” diye düşündü. Ama şöyle bir göz atması bu umudu da yitirmesine yetti: Sağdaki yatağın üzerinde yabancı eşya vardı, paslı bir kilitle kapanmış bir sepet ve uyduruk bir deriden bir valiz yoo, deri bile değil, karton, düpedüz karton. Sonra, bahtsızlığını biraz daha güçlü hissetsin diye, hafif bir gürültü duydu, başını kaldırdı ve sağdaki yatakların en üsttekine uzanmış otuz yaşlarında,<a id="GBS.0129.05"/> korkulacak kadar solgun, burun delikleri kısık, gözleri kapalı bir kadın gördü. İşte, bu iş de bitmişti! Güverteden geçerken bacaklarına bakmıştı; ağzında bir sigar vardı, genç kadın bu cins adamları, sigar ve kolonya kokan bu adamları iyi tanırdı. Ve işte yarın, yüksek sesle konuşarak, çok boyalı yüzleriyle, ikinci sınıf güverteye çıkacaklardı; insanlar şimdiden yerleşmiş olacak, aralarında tanışacak,<a id="GBS.0130.01"/> ahbaplık kuracaklardı ve herkes kendine bir şezlong seçecekti. Ruby, güler yüzlü, miyop, başını dik tutarak dimdik yürüyecekti, sağa sola çalkalanan poposuyla ve Doucette inandırmaya çabalayan bir sesle, “Ama canım, gel işte,” diyecekti, “ses çıkarma, madem kaptan söyledi.” Güvertede, dizlerinde battaniyelerle oturmuş ağırbaşlı yolcular onlara soğuk gözlerle bakacaklardı. Kadınlar geçerken<a id="GBS.0130.02"/> ağızlarından edepsizce laflar kaçıracaklar, sonra, gece koridorda, her yalarında elleri varmış sanılan fazla nazik centilmenlere rastgeleceklerdi. Burada kalmak, Tanrım! Burada kalabilmek, şu sarıya boyalı dört duvar arasında kalabilmek, ne iyi olurdu, kendi aralarında, baş başa kalabilirdi insan.</p>
		<p>France kapıyı itti, Ruby de arkasından içeri girmişti. France en kocaman sesiyle, “Bagajları getirmediler<a id="GBS.0130.03"/> mi?” diye sordu.</p>
		<p>Maud hastayı göstererek, “Sus!” diye işaret etti. France kocaman, açık renk ve kirpiksiz gözlerini kaldırarak sağda en üstteki yatağa baktı, yüzünün dediği dedik duygusuz ifadesi değişmemişti, her zamanki gibi, ama Maud partiyi kaybettiklerini hemen anladı.</p>
		<p>Heyecanla, “Çok da rahatsız olmayacağız,” dedi, “kamara hemen de tam ortada, buradan uskur gürültüsü pek az duyulur.”</p><div style="display:none;"><a id="GBS.0130.04"/></div>
		<p>Ruby omzunu silkmekle yanıt verdi; France ilgisiz bir sesle, “Nasıl yatıyoruz?” diye sordu.</p>
		<p>“Nasıl isterseniz,” dedi Maud. Sonra aceleyle ekledi: “İsterseniz ben alt yatakta yatarım?”</p>
		<p>France tepesinde iki kişinin varlığını hissederek uyuyamazdı dünyada.</p>
		<p>“Bakalım,” dedi, “bakalım...”</p>
		<p>Kaptanın, kıpkırmızı bir yüzde büsbütün açık görünen mavi ve buz gibi soğuk gözleri vardı. Kapı açıldı<a id="GBS.0130.05"/> ve siyahlar giymiş bir kadın girdi. Birkaç kelime mırıldandı, sonra yatağının üzerine, sepetle korton valizin arasına oturdu. Elli yaşlarında olmalıydı, üstü başı yoksuldu, cildi toprak rengini almış, derin derin çizgilerle buruşmuştu, gözleri, kafatasından dışarı fırlayacakmış sanılırdı. Maud kadına baktı ve, “Tamam, şimdi oldu!” diye düşündü. Çantasından bir dudak ruju çıkardı ve dikkatle makyajını<a id="GBS.0131.01"/> tazelemeye girişti. Ama France yan gözle ona bakıyordu, öylesine kibirli, emreden bir memnunlukla bakıyordu ki Maud, birden dehşete düştü, dudak ruju parmaklarının arasından kayarak çantanın içine yuvarlandı. Maud’un çok iyi tanıdığı uzun bir sessizlik oldu: Aynı sessizlik, tıpkı buna benzer bir kamarada, Saint-George’ la Tanca’ya gittikleri zaman da hüküm sürmüştü, sonra, bir yıl sonra Théophile-Gautier’yl<a id="GBS.0131.02"/>e Korent’e, Polythèion’ da çalışmaya gittikleri zaman da hissetmişti bu tuhaf sessizliği. Birden, korkak bir sümkürmeyle titredi. Siyah elbiseli kadın mendilini çıkarmış ve öylece, katlı olarak mendili yüzüne yapıştırmıştı: Ağlıyordu, yumuşak yumuşak, ama çekinmeden, uzun sürmüş bir bunalımdan sonra birden rahatlayan ve bu rahatlığın tadını çıkaran bir insan gibi ağlıyordu.</p>
		<p>Birkaç dakika sonra,<a id="GBS.0131.03"/> sepetini açtı, üzerine yağ sürülmüş iri bir dilim ekmek, bir parça kuzu kızartması ve bir peçeteye sarılı bir termos çıkardı. Ağlayarak yemeye başladı, termosun kapağını açtı, tıpayı çıkardı ve ağzında lokmayı çiğneyerek, bardağa sıcak kahve doldurdu, iri iri gözyaşları yanakları boyunca yuvarlanıyordu. Maud kamaraya yeni gözlerle bakıyordu: Bir bekleme odasıydı burası, evet, bir bekleme odasından<a id="GBS.0131.04"/> başka bir şey değildi, bir taşra istasyonunun hüzünlü, karanlık bekleme odası. Kirpiklerindeki rimel yüzünden, birden başını geriye atarak burnunu çekti. France yan gözle, soğuk bir gülümsemeyle hâlâ ona bakıyordu.</p>
		<p>Yüksek sesle, “Kamara çok küçük,” dedi, “çok rahatsız olacağız. Kazablanka’da bana, altı kişilik kamarada dört kişi yatacağımızı söylemişlerdi, söz vermişlerdi.”</p>
		<p>Tören başlıyordu;<a id="GBS.0131.05"/> havada korkutucu ve biraz da resmî bir şey vardı; Maud zayıf bir sesle, “Biletleri değiştirebiliriz,” dedi.</p>
		<p>France yanıt vermedi. Sol taraftaki yatağa oturmuştu, düşünüyor gibiydi. Bir an sonra yüzü aydınlandı ve neşeli bir sesle, “Kaptana, birinci sınıfta bedava bir konser vermeyi teklif etsek, belki bizi daha rahat bir yere geçirir, ne dersiniz?” dedi.</p>
		<p>Maud yanıt vermedi; burada yanıt<a id="GBS.0132.01"/> verme hakkı Ruby’nindi.</p>
		<p>Ruby heyecanla, “Güzel fikir,” dedi.</p>
		<p>Maud birden titredi, kendi kendinden iğreniyordu. France’a dönerek, yalvaran bir sesle, “Hadi, France,” dedi. “Sen bizim ekibin şefisin, kaptanla görüşmek sana düşer.”</p>
		<p>France neşeyle, “Aaa, yok, güzelim,” dedi, “ben ihtiyar bir kadınım, kaptanla ne konuşabilirim ki? Senin gibi genç bir kadının gitmesi çok daha nazik bir hareket<a id="GBS.0132.02"/> olur.”</p>
		<p>Beyaz saçlı, mavi gözlü, kırmızı suratlı bir şişko. Mutlaka çok da titizdir, o şişkolar titiz olurlar hep! France uzandı ve duvardaki zile bastı.</p>
		<p>“Bu işi hemen halletmek en iyisi,” dedi. Siyahlı kadın hâlâ ağlıyordu. Birden başını kaldırdı ve onların varlığını henüz fark etmiş gibi baktı.</p>
		<p>Kaygıyla, “Kamarayı mı değiştireceksiniz?” diye sordu.</p>
		<p>France buz gibi gözlerle kadına<a id="GBS.0132.03"/> baktı. Maud hemen, “Bizim çok eşyamız var, madam,” dedi. “Burada çok sıkışacağız, sizi de rahatsız edeceğiz.”</p>
		<p>“Ah yok!” dedi kadın, “Hiç de rahatsız olmam. Ben yanımda arkadaşlar olmasından hoşlanırım.”</p>
		<p>Kapı vuruldu ve kamarot girdi. Maud, “Zarlar atıldı!” diye düşündü. Çantasından dudak rujuyla pudriyerini çıkardı, aynaya sokuldu, dikkatle boyanmaya başladı.</p>
		<p>France, “Kaptandan rica eder<a id="GBS.0132.04"/> misiniz,” dedi, “acaba Baby’s Orkestrası’ndan Matmazel Maud Dassignies’yle beş dakika, önemli bir iş için görüşmeyi kabul edebilir mi?”</p>
		<p>“Hayır,” dedi, “hayır, sizinle bahse girişebilirim.”</p>
		<p>Hasır koltuklar, çınarların gölgesi. Daniel, çok uzak, tatsız anılarla haşır neşirdi: 1920’de, Vichy’de, bir hasır koltukta uyukluyordu, Park’ın ulu çınarlarının gölgesinde, dudaklarında aynı nazik gülümseme<a id="GBS.0132.05"/> vardı, annesi yanında yün örüyordu. Marcelle yanında oturmuş çocuk için yün patik örüyordu, savaşı düşünüyor, çevresine bakmıyordu bile. İri karasineğin bitmeyen, sonsuzluğa dek sürecek vızıltısı, Vichy’den bu yana ne kadar zaman geçti ve karasinek hâlâ homurdanıyor, hâlâ vızıldıyordu, hava nane nane kokuyordu orada, otelin salonunda biri piyano çalıyordu, yirmi yıldan beri, yüz yıldan beri.<a id="GBS.0133.01"/> Parmaklarının üzerindeki tüyleri kıvıl kıvıl parlatan korkak bir güneş; korkak bir güneş boş fincanın dibinde kalmış küçücük bir kahve gölünü ve esmer, pütür pütür bir şeker parçasının binbir parlak tepeciğini ısıtıyor. Daniel, kaşığın altında o gevşek, kumlu ezilmeyi duymak, bu iç sıkıcı duygunun tadını çıkarmak için kaşığı aldı, şekeri bastırarak ezdi. Bahçe kendini koyvermiş, nehre doğru yavaşça<a id="GBS.0133.02"/> uzanmıştı, ılık ve ağır su, güneşle ısınmış otların kokusu ve Mösyö de Lestrange’ın, emekli albayın masada unuttuğu <em>Revue de deux Mondes</em>. Ölüm, sonsuzluk, kurtulmanın olanağı yoktu, o yumuşak, tatlı, sokulgan sonsuzluktan kurtulunmazdı; başlarının üstünde yeşil ve tozlu yapraklar; ilk hazan yapraklarının sonsuz, ölümsüz yığını. Emile, kestane ağaçlarının altında toprağı kazıyordu, tek canlıydı<a id="GBS.0133.03"/> orada. Emile patronun oğluydu, yere, yanına, hendeğin kenarına kül renkli torbayı bırakmıştı. Keten torbada Zizi vardı, ölmüş köpeği: Emile köpeğin mezarını kazıyordu, başında kocaman bir hasır şapka vardı; ter sırtından benek benek fışkırmıştı. Kaba saba, çıplak bir oğlan, kaba saba, göz yerlerinde enine ve boğum boğum iki yarık bulunan, kayadan yontulmuş gibi bir yüz, oğlan on yedi yaşındaydı,<a id="GBS.0133.04"/> kızların peşinde dolaşmaya başlamıştı bile, kasabanın bilardo şampiyonuydu ve sigar içiyordu: ama hiç de hak etmediği, güzel, kusursuz bir bedeni vardı.</p>
		<p>“Ah,” dedi Marcelle, “sana inanabilsem...”</p>
		<p>Tabii. Tabii inanamazdı. Peki, ama bu kadının nesine gerekti, savaş olmuş, olmamış, ona neydi? Kasabanın birinde, her gün biraz daha yağlanarak pineklemekte devam edecekti nasıl olsa. Ayağını küreğe<a id="GBS.0133.05"/> dayıyor ve bütün gücüyle bastırıyordu, sonra ellerini koltuklarına koyup hafifçe doğruluyor, küreğe bastırırken, hafif hafif, bir masajcı ustalığıyla, sırt kaslarının kabarıp inişini elleriyle okşuyor, parmaklarını koltuk altlarının ıslak karanlığına daldırıyordu; teri dereotu gibi kokuyordu. Bir yudum <em>marc</em><a class="si-noteref" epub:type="noteref" href="#f8" id="ref_f8">8</a> içti.</p>
		<p>Marcelle, “İnanılmayacak kadar güzel bir şey olurdu,” dedi. “Ama bakın, seferberlik<a id="GBS.0134.01"/> ilan edildi bile.”</p>
		<p>“Marcelle’ciğim, bunlara, bu masallara nasıl inanabiliyorsun? Home Fleet,<a class="si-noteref" epub:type="noteref" href="#f9" id="ref_f9">9</a> Kuzey Denizi’nde küçük bir gezintiye çıkacak, Fransa’da iki bin kişiyi silah altına çağıracaklar, Hitler, Çek sınırına dört zırhlı tugay getirip yığacak. Bundan sonra sayın baylar, vicdan rahatlığıyla bir masanın çevresinde toplanıp konuşmaya başlayacaklar...”</p>
		<p>Kadın bedenleri, avucunu doldurur insanın.<a id="GBS.0134.02"/> Lastik! Kemikleri ayıklanmış et! Elinize, avucunuzun içine, her zaman arzuladığınızdan daha fazlası dolar. Oysa bu kusursuz, bu nefis beden, bir heykeltıraşın usta ellerini çağırır gibidir, bu bedene bakmak, onu örnek almak ister insanın canı. Daniel birden doğruldu, ateş saçan gözlerle Marcelle’e baktı. Hayır, hayır, sakın, bunu istemem, bu şaşkın, bu budala günahı istemem, daha o yaşa gelmedim.<a id="GBS.0134.03"/> Bir kadeh <em>marc</em> içiyorum, ciddi bir sesle, yaklaşan savaştan söz ediyorum ve bu sırada, gözler, hazin bir özlemle genç ve çıplak bir sırtı, biraz gergin, biraz terli bir boynu kaçamak bakışlarla seyrediyor, yaz ikindilerinin insanlara sunduğu bütün bu umulmadık sunulardan çöpleniyor. Gelsin! Gelsin artık, şu savaş gelsin, gözlerimi korkutmaya, göz oyukları içinde sindirip dehşete düşürmeye gelsin,<a id="GBS.0134.04"/> bu gözlere parçalanmış, kanlı, doğranmış gövdeler göstersin, beni o aşağılık, küçük ve bitmeyen arzulardan, gülümseyişlerden, yapraklardan, karasineklerin vızıldamasından, hepsinden, hepsinden koparıp alsın, bir ateş gayzeri göğe yükseliyor, gözleri ve yüzü yakan bir alev, insan yanaklarının sökülüp çıkarıldığını sanır, gelsin artık, hiç, hiçbir şey hatırlatmayan o isimsiz, o anlatılmaz an gelsin<a id="GBS.0134.05"/> artık.</p>
		<p>Marcelle yumuşak bir serkeşlikle, “Ama Almanya artık geri dönemez değil mi?” dedi. Politikacıların ustalığına güvenemezdi hiçbir zaman. “Biz ise, biz ise artık verebileceğimiz kadar ödün vermiş, sınıra gelmiş haldeyiz. O halde?”</p>
		<p>Daniel acı bir sesle, “Korkma!” dedi. “Mümkün olduğu kadar ödün vereceğiz, bu işin sınırı yoktur. Hem sonra Almanya geri çekilmek gibi bir lüksü de deneyebilir<a id="GBS.0135.01"/> pekâlâ. Kim buna geri çekilme adı verebilir zaten? Buna, cömertlik derler, iyi niyet derler, olur biter!”</p>
		<p>Emile doğrulmuştu, alnını elinin tersiyle siliyordu, koltuk altı güneşte alevlenmiş gibiydi, gülümseyerek gökyüzüne bakıyordu, genç bir tanrı! Genç bir tanrı! Daniel’in parmakları hasır koltuğu sımsıkı kavradı, tırmaladı; kaç kez, kaç kez, güneşin kör edici aydınlığında genç bir çocuğu<a id="GBS.0135.02"/> seyrederken kaç kez bunu söylemişti: genç bir tanrı! Evde kalmış ihtiyar kız lafları; homoseksüelim ben, bunu da söylüyordu ve bu da bir laftı, sözcüklerden ibaretti, ona yalnızca dokunup geçiyordu ve birden, “Savaş gelsin isterse, neyi değiştirecek savaş?” diye düşündü. Orada, bir dinlenme sırasında, siperde, hendeğin kenarında oturmuş olacak, toprağı kazan ya da çamaşırında bit var mı diye bakan<a id="GBS.0135.03"/> genç bir askerin çıplak sırtına bakacaktı ve dudakları, bu sözlere hazırlıklı dudakları, mırıldanacaktı: genç bir tanrı! İnsan her yere kendisiyle birlikte gider.</p>
		<p>Birden, “Eh, ne olacak yani?” dedi, “Burada oturmuş kafa patlatıyoruz: Savaş olacak mı, savaş olacak mı? Ben şuna inanıyorum ki bir kere başlasa şu iş, katlanması kolay olur, üst yanı... her şeye katlanıldığı gibi.”</p>
		<p>Marcelle gerçekten<a id="GBS.0135.04"/> şaşırmıştı.</p>
		<p>“Ah, Daniel!” dedi. “Nasıl dilin varıyor? Bu... Bu çok müthiş bir şey olur...”</p>
		<p>Sözcükler. Her zaman, her zaman yalnızca sözcükler.</p>
		<p>Daniel gülümsedi.</p>
		<p>“Asıl korkunç olan şu ki,” dedi, “hiçbir şey, asla gerçekten korkunç değildir. Bir son sınır, bir uç yoktur insan için.”</p>
		<p>Marcelle ona şaşkınlıkla, solgun, anlamsız ve kızarmış gözlerle bakıyordu; Daniel, uykusu bastırıyor<a id="GBS.0135.05"/> diye düşündü ve keyiflendi.</p>
		<p>“Bu sözlerinle manevi acıları kastediyorsan, sana hak veririm. Ama, Daniel, maddi acılar da var.”</p>
		<p>Daniel parmağını sallayarak, “Ha!” dedi. “Anlaşıldı, şimdiden gelecek acıları, ağrı sızıları düşünüyorsun. Öyleyse sırası gelince göreceksin! Göreceksin! Bu bile çok dışta kalacak, gerçeğe inmeyecek...”</p>
		<p>Marcelle, esnemesini örtmeye çalışarak gülüyordu.</p>
		<p>Daniel<a id="GBS.0136.01"/> kalktı.</p>
		<p>“Hadi hadi,” dedi, “şimdiden düşünüp keyfini kaçırma. Bak, uyku vaktin geldi, geçiyor bile. Yeteri kadar uyumuyorsun, senin şimdi çok çok uyuman lazım.”</p>
		<p>Marcelle hem esneyerek, hem gülerek, “Ben mi,” dedi, “ben mi uyumuyorum? Aksine, o kadar çok uyuyorum ki utanç duyuyorum sanki, hiçbir şey okumaz oldum, bütün günü yatakta geçiriyorum.”</p>
		<p>Daniel kadının parmak uçlarını öperken.<a id="GBS.0136.02"/> “Neyse ki!” diye düşündü. Sonra, “Nesine istersen bahse girerim ki bu hafta annene mektup yazmadın sen,” dedi.</p>
		<p>“Sahi, ben kötü bir kızım.” Esnedi ve devam etti: “Uyumadan oturup yazarım şimdi.” Daniel heyecanla, “Hayır hayır,” dedi, “Hemen yat uyu. Ben yazarım.”</p>
		<p>Marcelle, utangaç ve mutlu, “Ah Daniel,” dedi; “ne kadar övünecektir şimdi: damadından mektup!”</p>
		<p>Sonra sallana sallana yokuşu<a id="GBS.0136.03"/> tırmandı. Daniel döndü geldi, hasır koltuğa oturdu. Esnedi, zaman usul usul aktı ve birden piyanoyu dinlediğini fark etti. Saate baktı: Üçü yirmi beş geçiyordu. Marcelle saat altıda, günlük gezintisini yapmak üzere aşağı inecekti. Belirsiz bir kaygıyla, “Önümde iki buçuk saat var,” diye düşündü. İşte, eskiden yalnızlık ciğerlerine doldurduğu hava gibiydi. Kullandığını fark etmezdi bile. Şimdi soluk<a id="GBS.0136.04"/> soluğa yaşadığı, küçücük zaman parçaları halinde veriyorlardı ve Daniel bu yalnızlığı ne yapacağını bilemiyordu. “İşin kötüsü, Marcelle’le beraberken daha az sıkılıyorum şimdi. Sen istedin bunu,” dedi, “sen, kendin istedin!” Kadehin dibinde azıcık <em>marc</em> kalmıştı, dikip içti. O haziran gecesi, onunla evlenmeye karar verdiğinde, kaygıyla, azapla boğuluyordu; böylece, nefretlerle dolu karanlık bir<a id="GBS.0136.05"/> cehenneme gömülüp kaybolacağına inanmıştı. Bütün bunlar buraya, bu hasır koltuğa, bu ağzındaki hafifçe bozulmuş <em>marc</em> tadına, bu terli, çıplak sırta varmak içindi demek. Savaş... Savaş da böyle olacaktı. O nefretlerle dolu karanlık cehennem hep bir gün sonrası içindi. Evli, ben; asker, ben; hep, yalnızca kendimi buluyorum. Hatta ben bile değil; ayrı ayrı merkezlerin çevresinde dönenip duran, hep<a id="GBS.0137.01"/> içten dışa, merkezden çevreye savrulan küçük, önemsiz eylemlerin yarattığı bir acayip bütün; bütünün merkezi yok... Hayır, merkez var, gerçekte bir merkez var. Bu merkez: ben! Ben ve nefretlerle dolu karanlık cehennem, merkezde. Başını kaldırdı, karasinek gözlerinin hizasında vızıldıyordu, eliyle kovaladı. Gene bir kaçak. Küçük bir el hareketi, hemen de bir hiç ve şimdiden sıyrılmış, kaçıyordu;<a id="GBS.0137.02"/> şu sinekten bana ne aslında? Bir taş olmak, kıpırtısız, duygusuz, ne bir hareket, ne bir ses, kör ve sağır, sinekler, kulağakaçanlar, hanımböcekleri bedenimde bir aşağı, bir yukarı dolaşacak, bembeyaz gözlü, tüyler ürpertici bir heykel, ne geleceğe ait bir düşünce, ne bir kaygı; belki de kendi kendime uymayı, kendi içime yerleşmeyi başarabilirim. Kendimi bütünümle kabullenmek için değil, hayır, asla!<a id="GBS.0137.03"/> Yalnızca kinimin, nefretimin tek ve gerçek hedefi olabilmek için. Bir yırtılma oldu, bir polonezden dört nota, do’nun parlayıp sönüşü, şurada avucunda, başparmağın etli kökünde bir kaşınma ve sonra tekrar kendine geldi. Neysem o olmak, homoseksüel olmak, bir kötü, bir korkak, bir alçak olmak, var olmayı bile başaramamış bir süprüntü olmak. Bacaklarını bitiştirdi, ellerini apaçık, dizlerine koydu,<a id="GBS.0137.04"/> içinden gülmek geliyordu; ne kadar uslu akıllı görünüyorum kim bilir, omuz silkti: sersem budala! Nasıl göründüğümü hiç düşünmemek, kendimi seyretmemek, hele sakın durup kendime bakmamak; kendime bakarsam iki oluveririm hemen. Olmak! Karanlıkta, körlemesine. Homoseksüel olmak, bir zincirin zincir olduğu gibi. Sönmek! İçimde dışa bakan gözleri söndürmek. “Söndürmek,” diye düşündü. Sözcük gökgürültüsü<a id="GBS.0137.05"/> gibi yuvarlandı ve kocaman, insansız boşluklarda yankılar bıraktı. Sözcükleri kovmak; sözcükler kısacık, küçücük vadeler niteliğinde, kum gibi kaynaşıyor, her biri kendinin bitim noktasında ona randevu veriyor sanki... Yeni bir yırtılma oldu, Daniel kendini, içi sıkkın, uyuklayan ve önünde yalnızca iki saatlik zamanı olan, bu iki saatlik yalnızlığını gücü neye yeterse öyle kullanacak olan Daniel’i,<a id="GBS.0138.01"/> hasır koltukta oturur buldu. Onlar beni nasıl görüyorlarsa öyle olmak. Mathieu’nun beni gördüğü gibi, Ralph’in iğrenç küçük kafasında beni gördüğü gibi olmak; sözcükleri sinek kovar gibi kovmak; içinden saymaya başladı: Bir-iki ve sözcükler ağır ağır geldi: Karısını kaplıcaya getirmiş bir adamın eğlencesiydi bu. Gitgide daha hızlı saydı, zincirin halkaları gitgide yaklaştı birbirine ve sözcükler<a id="GBS.0138.02"/> aradan geçemez oldu. Beş-altı derin denizlerin dibi, orada bir görüntü vardı; iki büklüm, çirkin, derin deniz diplerinin iyi tanıdığı bir görüntü bir deniz örümceği, açılıyor, gelişiyordu; yirmi iki-yirmi üç, Daniel soluğunu tuttuğunu fark etti, kendini koyverdi, soluğu bıraktı, yirmi yedi-yirmi sekiz, çocuk hâlâ toprağı kazıyordu, yukarıda, suyun yüzünde; görüntü apaçık, korkunç bir yaraydı,<a id="GBS.0138.03"/> zehir gibi bir ağızdı, kanıyordu, bu “ben”im, ben birbirinden koparılmış sanılan bir çift dudağım, dudaklar arasından dalga dalga sızan kanım, otuz üç, görüntü çok tanıdıktı onun için, ama bu görüntüyü ilk kez böylesine bir araya getirip kuruyordu, üst üste getirip tamamlıyordu. Görüntüleri de kovmak: Tuhaf ve ağırlıksız bir korku birden onu pençesine almıştı. Kaymak, uyumak istediği zamanki gibi<a id="GBS.0138.04"/> kendini kapıp koyuvermek. Ama uyuyorum ben! Silkindi, suyun yüzüne çıktı. Dışarıda öylesine bir sessizlik ki bu; kendinde, kendi içinde boşuna aradığı o ezici, öldürücü sessizlik, o yarı ölüm orada, dışarıdaydı ve korkutuyordu insanı. Güneşin dağınık ışığı toprağı, kımıldayan, sallanan uçuk renkli yuvarlaklarla benekliyor, ölmüş köpek, ağaçların tepesinde bir nehir hışıltısı, çıplak sırt, öylesine<a id="GBS.0138.05"/> yakın, öylesine uzak; kendini birden öylesine korkunç bir uzaklıkla yabancı hissetti ki, ürktü, benliğini kapıp koyverdi, arkaya doğru kaykıldı, şimdi bahçeyi başının üstünde görüyordu, tıpkı suya daldıktan sonra başını kaldırıp suyun derinliğinden göğe bakan bir dalgıç gibi. Gürültüsüz, sessiz, çevresinde, üstünde, altında tereddütsüz bir sessizlik, ortada yalnız o, küçük, boş, bomboş geveze.<a id="GBS.0139.01"/> Bir-iki-üç, sözcükleri kovmak, yok etmek ve bahçedeki sessizliğin içimden gelip geçmesi, beni alması, alıp götürmesi, benliğimle birleşmesi için kendimi bu sessizliğe vermek yalnızca, sessizlikten başka her şeyden boşalmak, soluklarımla içime yalnızca sessizliği çekmek; ağır ağır, derin derin, öylesine çekmek ki her hava sütunu içimde bir yerlerde doğmaya çabalayan sözcükleri bir piston gibi ezsin,<a id="GBS.0139.02"/> yok etsin. Bir ağaç gibi olmak, çıplak sırt gibi, pembe toprakta oynaşan ışık halkaları gibi olmak. Gözlerimi kapayabilseydim: Gözler çok uzağa götürüyor, zamanın dışına, ötesine, benim dışıma, şimdiden orada, yapraklarda, bu çıplak sırtta; kapana sıkışmış, korkak, her an kaçmaya hazır bakışlar, her an kendinin en ucunda, dışında, uzaktan yokluyor, elliyor, deniyor. Ama gözlerini kapamaya cesaret<a id="GBS.0139.03"/> edemedi. Emile arada yukarı doğru, ona doğru bakıyordu mutlaka; böylece ona yemekten sonra koltuğunda uyuklamış bir ihtiyar gibi görünürdü. Bakışlarını herhangi bir şeyin büyüsüne kapıp koyuvermek daha iyi, bir şeye bakmak, bakışlara yemini vermek, beslemek ve bir şeye bağlamak sımsıkı; sonra kendi içine, derinliklerine, bakışlardan kurtulmuş olarak, kendi içindeki karmakarışık geceye doğru inmek,<a id="GBS.0139.04"/> kaymak; gözlerini yol kenarındaki ağaççıklara dikti, solda, kocaman, yemyeşil ve donup kalmış bir hareket; gürleyip çatladığı, binbir parçaya ayrılıp dağıldığı an yakalanıp öylece dondurulmuş bir dalga; şaşkın, bitmeyen bir koşu halinde yapraktan yaprağa atlayan, gidip gelen, bu yeşil ve canlı kalabalıkta eriyen bakışlar. Bir (soluk alma) iki (soluk verme) üç (soluk alma) dört (soluk verme).<a id="GBS.0139.05"/> Döne döne iniyordu, içine doğru, geçerken gıcıklayan, kıvıl kıvıl canlı bir gülme arzusuna rastladı; dervişlere benzedim, dilimi yutmasam bari! Şimdiden benliği onun üstündeydi, iniyor, inerken yukarı, yüzeye çıkmakta olan bölük pörçük sözcüklere, korkuya, isyana rastlıyor ve gene iniyor, derinliklere gömülüyordu. Saydam göğe yükselen bir isyan; bunu, biçimden, sözcüklerden kopmuş, çıplak düşünüyor,<a id="GBS.0140.01"/> sözcük geliyor ve karanlık, iğrenç bir ağız gibi açılıyor. Göğün mavisi altında acı bir sesleniş, boş, umutsuz bir yalvarma, <em>Eli, Eli, lamma sabacthani</em>,<a class="si-noteref" epub:type="noteref" href="#f10" id="ref_f10">10</a> bunlar, bu hava kabarcıkları gibi hafif, yüzeye yükselen sözcükler onun rastladığı son sözcükler oldu; ağaççığın yeşil karışıklığı oradaydı, görülmemiş ve adlandırılmamış, gözlerinin karşısında bir varoluş bütünü halinde, geliyor, geliyor, üstüne<a id="GBS.0140.02"/> üstüne. Bu onu bir dev orak gibi ikiye biçiyordu; görülmemiş, umutsuz, nefis, nefis bir şeydi bu. Açılmış, açılmış, kabuk çatlıyor, açılmış, açılmış, ağzına dek dolmuş, ben, kendim, sonsuzluğa dek, homoseksüel, kötü, korkak, alçak. Beni görüyorlar; hayır! Hatta, bu beni görüyor, bile değil. O bir bakışın hedefiydi. Ta içine, derinliklerine kadar sokulan, araştıran bir bakış, benliğine bıçak<a id="GBS.0140.03"/> gibi saplanan ve kendinin olmayan bir bakış; orada, kendinde, kendi içinin derinliğinde bekleyen ve onu kendi kendisi olmaya, sonsuzluğa dek bir alçak, bir korkak, sinsi ve homoseksüel olmaya mahkûm eden donuk, bulanık bir bakış, gecenin ta kendisi. Kendi kendisi, bu bakış altında çırpınan ve bu bakışa isyan eden kendisi, bu bakış altında çırpınan ve bu bakışa isyan eden kendisi. Bakış. Gece. Sanki<a id="GBS.0140.04"/> gece bakışmış gibi... Görülmüşüm ben. Bir yanından öbür yanı görünen, cam gibi, bakışlarla delik deşik edilmiş. Ama kimin tarafından? Daniel yüksek sesle, “Yalnız değilim,” dedi. Emile doğrulmuştu:</p>
		<p>“Ne var, Mösyö Sereno?”</p>
		<p>“İşiniz çabuk bitecek mi diye sordum,” dedi Daniel.</p>
		<p>Emile, “Bitiyor,” dedi, “iki dakikada tamam.”</p>
		<p>Toprağı yeniden kazmaya koyulmakta acele etmiyordu, Daniel’e küstah<a id="GBS.0140.05"/> bir merakla bakıyordu. Ama bu insanca bir bakıştı, içine bakılabilen bir bakış. Daniel kalktı, korkudan titriyordu.</p>
		<p>“Bu güneşte toprakla uğraşmak sizi yormuyor mu?” dedi.</p>
		<p>“Alışkınım,” dedi Emile.</p>
		<p>Çok güzel bir göğsü vardı, biraz toplu, iki küçük pembe tepeciğiyle; küreğe, kışkırtıcı, baştan çıkarıcı bir eğilişle yaslanıyordu; iki adım atsa... Ama bu bütün tutkulardan, bütün şehvetlerden<a id="GBS.0141.01"/> daha açgözlü, daha hırslı olan zevk vardı, bu bakış vardı.</p>
		<p>“Hava bana göre değil,” dedi, “çok sıcak, gidip biraz uzanacağım.”</p>
		<p>Başını hafifçe öne eğdi ve yokuşu tırmandı. Ağzı kurumuştu, ama kararlıydı: Odasında, perdeler çekilmiş, kepenkler kapalı, bir kere daha deneyecekti.</p>
		<p>17.15’te Saint-Flour’da. Madam Hannequin kocasını istasyona kadar uğurluyordu, kestirmeden sapmışlardı. Mösyö Hannequin<a id="GBS.0141.02"/> spor elbisesini giymiş, torbasını sırtına vurmuştu; ayağında, ayaklarını acıtan yeni kunduraları vardı. Yarı yolda Madam Calvè’ye rastladılar. Madam Calvè noterin evi önünde biraz dinlenmek için durmuştu.</p>
		<p>Hannequinleri görünce, “Vah bacacıklarım... diye sızıldandı. “Artık ihtiyarlıyorum ben.”</p>
		<p>Madam Hannequin, “Her günkünden daha genç görünüyorsunuz,” dedi. “Bu dik yokuşu durup soluk almadan<a id="GBS.0141.03"/> tırmanmak kolay değil hani.”</p>
		<p>Madam Calvè, “Nereye böyle, koşa koşa?” diye sordu.</p>
		<p>“Ah! Jeanne’cığım,” dedi Madam Hannequin, “kocamı yolcu edeceğim. Gidiyor, çağırdılar onu.”</p>
		<p>“Olur şey değil, sahi mi? Bilmiyordum. Hey Tanrım...” Madam Hannequin’e kadın kendisini tuhaf bir ilgiyle seyrediyormuş gibi geldi. Madam Calvè başını sallayarak devam etti. “Kolay olmasa gerek,” dedi, “böyle güzel<a id="GBS.0141.04"/> bir günde gitmek.”</p>
		<p>Mösyö Hannequin, “Yok canım,” dedi, “yok canım...”</p>
		<p>“Çok cesurdur,” dedi Madam Hannequin.</p>
		<p>Madam Calvè, gülümseyerek Madam Hannequin’e baktı.</p>
		<p>“Hayırlısı,” dedi. “Dün kocama söylüyordum: Fransızların hepsi cesaretle gidecekler, diyordum.”</p>
		<p>Mösyö Hannequin birden kendini genç ve cesur hissetti.</p>
		<p>“Affedersiniz,” dedi, “gitmemiz gerek. Geç kalmayalım.”</p>
		<p>“Öyleyse<a id="GBS.0141.05"/> güle güle,” dedi Madam Calvè, “güle güle gidin, güle güle gelin!”</p>
		<p>Madam Hanneqin başını salladı.</p>
		<p>“Güle güle gelin...” diye mırıldandı. “Güle güle gelin...”</p>
		<p>Mösyö Hannequin heyecanla, “Tabii,” dedi, “gideceğim ve geleceğim!”</p>
		<p>Tekrar yokuşu tırmanmaya koyuldular. Mösyö Hannequin hızlı adımlarla yürüyordu, kadın, “Yavaş, François,” dedi; “ben o kadar hızlı yürüyemem, kalbime dokunur benim.”</p><div style="display:none;"><a id="GBS.0142.01"/></div>
		<p>Sonra Marie’ye rastladılar, Marie’nin oğlu askerliğini yapıyordu. Mösyö Hannequin bağırdı:</p>
		<p>“Hey, Marie, oğlunuza söylenecek bir şey var mı? Belki rastlarım ona, yeniden asker olduk biz.”</p>
		<p>Marie şaşırmış göründü, ellerini kavuşturarak, “İsa hakkı için,” dedi, “İsa hakkı için...”</p>
		<p>Mösyö Hannequin başıyla hafifçe selam verdi ve istasyona girdiler.</p>
		<p>Biletlere bakan Charlot’ydu.</p>
		<p>“Eee,<a id="GBS.0142.02"/> Mösyö Hannequin,” dedi, “bu sefer gerçekten bom bom, ha?”</p>
		<p>Mösyö Hannequin bileti uzatırken, “Hem de zim bom bom,” dedi, “zim bom bom, samba, rumba...”</p>
		<p>Mösyö Pinaud, noter, istasyondaydı. Uzaktan, “Paris’e para yemeye gidiyoruz, ha?” diye bağırdı.</p>
		<p>“Evet,” dedi Hannequin, “daha doğrusu, Nancy’ye, beynimize bomba yemeye.” Sonra ciddi bir sesle ekledi: “Çağırdılar beni.”</p>
		<p>“Ya, öyle ha?”<a id="GBS.0142.03"/> dedi noter. “Sizin kurayı çağırdılar demek...”</p>
		<p>“Evet ya!”</p>
		<p>“Hadi hadi,” dedi noter. “Yakında gene kavuşuruz size; bütün bunlar danışıklı dövüş.”</p>
		<p>Mösyö Hannequin sertçe, “Sanmam,” dedi. “Politikada, bilirsiniz ya, çok zaman işler şaka diye başlar, sonra kan gövdeyi götürür.”</p>
		<p>“Peki, ama... size nasıl geliyor; yani, Çekler uğruna dövüşmek?..”</p>
		<p>Mösyö Hannequin, “Çek, mek, ne olursa olsun!<a id="GBS.0142.04"/> Her seferinde Prusya Kralı için dövüşüyoruz,” dedi.</p>
		<p>Güldüler ve selamlaştılar. Paris treni perona giriyordu, ama Mösyö Pinaud, Madam Hannequin’in elini öpecek vakit bulabildi.</p>
		<p>Mösyö Hannequin hiçbir yere tutunmadan, bir sıçrayışta vagona girdi. Gözüne kestirdiği bir yere torbasını bıraktı, koridora çıktı, pencerenin camını indirdi ve karısına gülümsedi.</p>
		<p>“Hu hu, buradayım! Çok rahatım,”<a id="GBS.0142.05"/> dedi, “bol bol yer var. Böyle giderse bacaklarımı uzatıp mışıl mışıl uyuyabileceğim.”</p>
		<p>“Yo!” dedi karısı. “Clermont’da dolarlar.”</p>
		<p>“Der misin...”</p>
		<p>“Bana yazacaksın ama,” dedi kadın, “her gün, iki satırcık. Uzun olması şart değil.”</p>
		<p>“Olur olur.”</p>
		<p>“Yün kuşakları sarmayı unutma, n’olur, hatırım için.”</p>
		<p>Hannequin gülünç bir somurtkanlıkla, “Söz verdim sana,” dedi.</p>
		<p>Sonra doğruldu, koridoru<a id="GBS.0143.01"/> geçti, perona indi.</p>
		<p>“Öp beni kadınım,” dedi.</p>
		<p>Kadının şişman yanaklarını öptü. O usulca ağlıyordu.</p>
		<p>“Tanrım,” dedi, “bu... sanki bunlara ne lüzum vardı? Çok mu lazımdı!”</p>
		<p>Hannequin sözünü kesti:</p>
		<p>“Hadi hadi, şişşt, şişşt, ama bak! Ama bak...”</p>
		<p>Sustular. Adam gülümseyerek bakıyor, kadın gülümsüyor, azıcık da ağlıyordu, birbirlerine söyleyecek hiçbir şeyleri kalmamıştı. Mösyö Hannequin<a id="GBS.0143.02"/> trenin bir an önce kalkıp gitmesini istiyordu.</p>
		<p>On yediyi elli iki geçe, Niort’da. Saatin kocaman iğnesi her dakika başında sıçrayarak yer değiştiriyor, biraz titriyor, sonra duruyordu. Tren simsiyahtı, istasyon simsiyahtı. Kurum siyahı. Gelmek istedi. Görevini yapmış olmak için. Ona, “Gelmene gerek yok,” dedim. Çok şaşmış göründü. “Aaa! Nasıl olur George,” dedi, “öyle şey olur mu?” Ona, “Çok<a id="GBS.0143.03"/> kalma bari,” dedim “küçüğü evde tek başına bırakamazsın.” O, “Cornu Nine’yi çağırırım,” dedi, “beş dakika, gider haber veririm. Küçüğü bekler.” Şimdi burada, kompartımanın penceresinden sarkmış, ona bakıyorum. Canım bir sigara içmek istiyor, ama bunu saygısızca bulduğum için cesaret edemiyorum. Elini gözlerine siper ederek, çünkü çok güneş var, istasyonun öbür ucuna bakıyor. Ve ara sıra benim orada<a id="GBS.0143.04"/> bulunduğumu ve bana bakmak gerektiğini hatırlıyor. Başını kaldırıyor, bana bakıyor, gülümsüyor, bana söyleyebileceği hiçbir şey yok. Aslında ben şimdiden gitmiş gibiyim.</p>
		<p>“Yastıklar, battaniyeler, portakal, limonata, sandviç.”</p>
		<p>“George!”</p>
		<p>“Canım?”</p>
		<p>“Portakal ister miydin?”</p>
		<p>Çantam çatlayacak kadar dolu. Ama o bana bir şeyler vermek istiyor. Çünkü gidiyorum ben. İstemezsem, üzülecek,<a id="GBS.0143.05"/> hatta küsecek. Portakalı hiç sevmem.</p>
		<p>“Hayır, mersi.”</p>
		<p>“Aaa, istemiyor musun?”</p>
		<p>“Hayır canım. Çok düşüncelisin.”</p>
		<p>Uçuk renkli bir gülümseme. Az önce bu güzel, yuvarlak yanakları, bu gülümseyişin ucundaki dudakları öptüm. O beni öptü ve ben biraz utandım: Hay Tanrım, bunca hikâyeye ne gerek var? İşi bu kadar uzatmaya? Gidiyorum diye mi? Benim gibi giden başkaları da var. Gerçekten, onları<a id="GBS.0144.01"/> da öpüyorlar. Trenin penceresinden sarkmış bir adama, çizgilerine bir gülümseme deseni işlenmiş yüzlerini kaldırarak, duman ve is arasında, batıya yaklaşan güneşte, ayakta bekleyen başka güzel kadınlar, ne çok... Eee, peki sonra? Biz, biz biraz gülüncüz herhalde: o fazla güzel, fazla soğuk, ben çok çirkinim.</p>
		<p>“Bana yaz!” diyor Bunu daha önce söylemişti, ama zamanı doldurmak gerek. “Ne kadar<a id="GBS.0144.02"/> sık yazabilirsen yaz. Çok uzun yazmana gerek yok...” Çok uzun olmayacak. Söyleyecek bir şeyim olmayacak, başıma bir şey gelmeyecek, başıma hiçbir zaman bir şey gelmez benim. Hem sonra ben onun mektup okuduğunu gördüm daha önce. O önemli, dikkatli, sıkkın hali; gözlüğünü burnunun ucuna iliştiriyor, mırıldanarak okuyor, kendisi dinliyor ve o arada satırları atlamanın çaresini de buluyor.</p>
		<p>“Eh,<a id="GBS.0144.03"/> canım sevgilim, sana veda edeyim artık. Bu gece biraz uyumaya gayret et.”</p>
		<p>Evet, tabii, mutlaka bir şeyler bulup söylemek gerek. Ama o pek iyi biliyor ki, ben asla uyuyamam trenlerde. Bu sözleri birazdan Cornu Nine’ye de tekrarlayacaktır. “Gitti, tren tıklım tıklımdı. Zavallı George, inşallah biraz uyur da dinlenir gene de.”</p>
		<p>Mutsuz gözlerle çevresine bakınıyor, geniş kenarlı hasır şapkası<a id="GBS.0144.04"/> sallanıyor. Genç bir adamla genç bir kadın yanında durdular.</p>
		<p>“Gitmeliyim artık. Küçük için tabii.” Bunu yüksek sesle söylüyor, genç kadınla genç adam için, onlar utandırıyor onu, çünkü ikisi de çok güzel. Ama onlar yanlarındaki genç kadına bakmıyorlar bile. </p>
		<p>“Tabii canım. Güle güle! Artık eve dön. Fırsat bulur bulmaz yazarım sana.”</p>
		<p>Ama gene de iki-üç damla gözyaşı. Neden, Tanrım neden?<a id="GBS.0144.05"/> Kararsız. Tereddüt ediyor. Birden kollarını bana uzatabilse, bana, “Seni seviyorum,” diyebilseydi, “bu bir yanlışlık yalnızca, beni yanlış anladın, seni seviyorum,” diyebilseydi.</p>
		<p>“Soğuk alma sakın!”</p>
		<p>“Hayır hayır. Hoşça kal!”</p>
		<p>Gidiyor. Elin küçücük bir hareketi, berrak bir bakış ve işte gidiyor, yavaş adımlarla, güzel dik bedeniyle usul usul salınarak, on yediyi elli beş geçiyor. Canım<a id="GBS.0145.01"/> sigara içmek istemiyor artık. Genç adamla genç kadın peronda duruyorlar. Onlara bakıyorum. Adamın elinde bir torba var ve Nancy’den söz ediyorlar; o da gidiyor, çağrılmış. Konuşmuyorlar, bir şey söylemiyorlar, birbirlerine bakıyorlar yalnızca. Ve ben ellerine bakıyorum, parmaklarında hiçbir halka görülmeyen güzel ellerine. Kadın solgun, incecik, siyah saçlarıyla, dağınık; adam, boylu ve sarışın, yüzü<a id="GBS.0145.02"/> güneş yanığı rengiyle yaldızlı, çıplak kolları mavi ipek gömleğinden tunç sütunlar gibi çıkıyor. Kapılar gürültüyle açılıp kapanıyor, onlar duymuyorlar bile; artık birbirlerine de bakmıyorlar, birbirlerine bakmak zorunda değiller, onlar içlerinden beraberler çünkü.</p>
		<p>“Paris yolcuları vagonlara.”</p>
		<p>Kadın tek kelime söylemiyor, yalnızca ürperiyor. Adam öpmüyor onu, güzel, çıplak kolları omuzlarından<a id="GBS.0145.03"/> iri elleriyle kavrıyor, bu elleri ağır ağır kollar boyunca indiriyor, ta bileklere kadar. Bileklerde duruyor. Zayıf ve kırılıverecekmiş korkusu veren bilekler. Bilekleri tüm gücüyle sıkıyor gibi. Kadın ses çıkarmıyor, bileklerini adamın güçlü ellerine bırakmış, kolları hareketsiz, kımıldamıyor, yüzü uykuda sanki.</p>
		<p>“Vagonlara.”</p>
		<p>Tren sarsılıyor, adam basamağa atlıyor, orada, deri halkalara<a id="GBS.0145.04"/> tutunmuş duruyor. Kadın ona dönmüş, güneş yüzünü bembeyaz bir aydınlığa boğuyor, gözlerini kırpıştırıyor, gülümsüyor. Bu öylesine sıcak ve geniş bir gülümseme ki, öylesine inanmış, huzur dolu, öylesine yumuşak; olamaz ki, olamaz bu, bir erkek, ne kadar güzel, ne kadar güçlü olursa olsun, böylesine bir gülümsemeyi yalnızca kendi için, yalnızca kendisine alsın, alsın götürsün, olamaz bu! O beni görmüyor<a id="GBS.0145.05"/> bile, yalnızca erkeği görüyor, gözlerini kırpıştırıyor, onu bir saniye daha görebilmek için güneşle baş etmeye çabalıyor. Ben gülümsüyorum ona, onun tebessümüne karşılık verir gibi. Saat on sekiz. Tren istasyondan ayrıldı, güneşe daldı, tüm camlar pırıl pırıl. Kadın peronun taşları üstünde duruyor, küçücük, koyu bir gölge. Çevresinde sallanan, çırpınan mendiller var. O kımıldamıyor, mendil sallamıyor,<a id="GBS.0146.01"/> kolları iki yanında, hareketsiz sarkmış, ama gülümsüyor, sanki gülümseyerek sönüyor, yok oluyor. Şimdi de gülümsüyordur mutlaka, ama artık tebessümü görünmüyor. Hayır, görünüyor. Kadın orada, genç adam için, bütün gidenler için, benim için. Karım o huzur ve barış dolu evde, evimizde, küçüğün yanında oturmuş, sessizlik ve barış çevresinde yeniden doğuyor ve oluşuyor. Ben, gidiyorum, güneşte<a id="GBS.0146.02"/> gidiyor, uzaklaşıyorum, zavallı George, bari biraz uyuyabilse, gidiyorum ve istasyonun taşları üzerinde kalan küçük, koyu renkli bir gölgeye bütün gücümle gülümsüyorum.</p>
		<p>On sekizi on geçiyor. Pitteaux, Casette Sokağı’nda bir aşağı, bir yukarı dolaşıyor, saat on sekizde bir randevusu vardı, kol saatine baktı, on sekizi on geçiyor, beş dakika sonra çıkarım yukarı. Paris’in beş yüz yirmi sekiz<a id="GBS.0146.03"/> kilometre güneydoğusunda, George, pencerenin demirine yaslanmış, saman yığınları arasından kayıp gidiyor, telgraf direklerine bakıyor, gülümsüyor ve terliyordu, Pitteaux, “Bu Tanrı’nın belası ne halt karıştırdı acaba?” diye düşünüyordu. Birden şiddetli bir istek, bir anda yukarı fırlamak, kapıyı yumruklayıp, “Söyleyin, ne halt etti? Ben o işin içinde yokum!” diye bağırmak isteği başını döndürdü. Ama<a id="GBS.0146.04"/> şöylece bir dönmekle yetindi, oraya, o havagazı musluğuna kadar gideceğim, yürüdü, her şeyden önce telaşlı görünmemek gerek, hatta şimdi buraya geldiği için kendine kızıyor, lanet ediyordu, antetli bir kâğıda yazarak yanıt vermesi gerekti oysa, “Madam, görüşmek isterseniz ben her gün saat ondan on ikiye kadar büromdayım,” demesi gerekti. Sırtını döndü ve istemediği halde adımları sıklaştı. Paris,<a id="GBS.0146.05"/> beş yüz on sekiz kilometre; George alnını kuruladı, Paris’e doğru kayar gibi gidiyordu, yan yan, yengeç gibi, Pitteaux, “Bu boktan bir iş,” diye düşünüyordu, ardında trenin gürültüsüyle hemen de koşarak yürüyordu, Rennes Sokağı’na saptı, yetmiş bir numaraya daldı, üçüncü kata çıktı ve kapıyı çaldı; Paris’e altı yüz otuz sekiz kilometre uzakta Hannequin karşısındaki kadının bacaklarına bakıyordu,<a id="GBS.0147.01"/> bunlar azıcık tüylü, naylon çorap içinde biraz şişman, ama güzel bacaklardı; Pitteaux kapıyı çalmış, bekliyordu sahanlıkta, alnını kuruluyordu, George travers gürültüleri arasında alnını kuruluyordu, ne bok yemiş olabilir bu, amma berbat iş ha! Pitteaux yutkunmakta zorluk çekiyordu, midesi, hele o boş ve guruldayan midesi; ama Pitteaux, başı inatla dikilmiş, burun delikleri açılmış, dimdik duruyordu,<a id="GBS.0147.02"/> dudaklarını tuhaf bir çarpıtışla büküyordu, o korkunç dudak büküşüyle. Kapı açıldı, Hannequin’in treni tünele girdi, Pitteaux serin ve kokulu bir loşluğa girdi, hizmetçi kadın, “Lütfen buyurun!” dedi, toparlak ve kokulu bir kadın, çıplak ve yumuşak, kırkında bir kadının taze ve tatlı gevşekliğiyle yumuşak kolları, siyah saçlarının arasında bir tutam beyaz saçıyla Pitteaux’ya doğru yürüdü, adam<a id="GBS.0147.03"/> onun olgun kokusunu duydu.</p>
		<p>“O nerede?”</p>
		<p>Pitteaux eğildi, kadın ağlamıştı. Hannequin’in karşısındaki kadın bacak bacak üstüne attı ve Hannequin çorabın üzerinden bacağının bir kısmını gördü, Pitteaux o korkunç dudak büküşüyle yüzünü buruşturdu ve sordu:</p>
		<p>“Kimden söz ediyorsunuz madam?”</p>
		<p>Kadın, “Philippe’ten,” dedi.</p>
		<p>Pitteaux içinde bir şeylerin yumuşadığını hissediyordu, belki de kadın,<a id="GBS.0147.04"/> güzel kollarını bükerek, indirip kaldırarak ağlayacaktı karşısında, onun gibi bir kadın mutlaka koltuk altlarını tıraş etmiş olurdu.</p>
		<p>Bir erkek sesi duyarak korkuyla irkildi, ses yan odadan geliyordu.</p>
		<p>“Şekerim, boşuna vakit kaybediyoruz. Mösyö Pitteaux odama gelmek lütfunda bulunursa, kendisine her şeyi anlatırım.”</p>
		<p>Tuzağa yakalanmıştı! Öfkeden kendini kaybedecekti neredeyse, hırstan titreyerek<a id="GBS.0147.05"/> girdi, beyaz aydınlığa daldı, tren tünelden çıkıyordu, beyaz bir ışık oku pencerelerden içeri daldı. Onlar, sırtlarını ışığa vermiş, oturuyorlar, ben tam aydınlıktayım, ışığın ta karşısında. İki kişiydiler.</p>
		<p>Üniforma giymiş olan şişman adam, “Ben General Lacaze,” diye kendini tanıttı. Yanında oturanı, melankolik yüzlü bir dev adamı göstererek, devam etti:</p>
		<p>“Mösyö Jardies, ruh hastalıkları<a id="GBS.0148.01"/> uzmanı,” dedi. “Philippe’i muayene ve tedavi etmesini rica ettik kendisinden.”</p>
		<p>George kompartımana girdi ve oturdu, küçük, ufak tefek bir esmer adam öne eğilmiş, konuşuyordu, İspanyol’a benziyordu daha çok. “Patronunuz yardım edecek demek,” diyordu, “bu çok iyi bir şey, memurlar ve öteki çalışanlar için çok iyi bir şey bu. Benim belli bir işyerim yok, garsonum ben. Bahşiş alıyoruz tabii, ama<a id="GBS.0148.02"/> işte o kadar. Bunun çok sürmeyeceğini, herifleri korkutmak için gittiğimizi söylüyorsunuz, eh, diyelim ki öyledir, ama bir de bakarsınız iki ay-üç ay sürmüş. Bizim karı ne bulup da yiyecek o zaman?”</p>
		<p>General, “Philippe, üvey oğlum, bu sabah erkenden, bize haber vermeden çıkıp gitmiş, evi terk etmiş kısacası,” dedi. “Saat altı civarında annesi yemek odasındaki masanın üzerinde mektubunu bulmuş.”<a id="GBS.0148.03"/> Yazı masasının üstünden bir zarf uzatarak otoriter bir sesle devam etti: “Açın okuyun, rica ederim.”</p>
		<p>Pitteaux mektubu istemeyerek aldı, bu düzensiz, küçük, pis yazı, sivri sivri harfler, silintiler ve mürekkep lekeleri. Geliyordu, saatler boyunca bekliyor, onun odada bir aşağı bir yukarı dolaştığını duyuyordum, sonra önüne neresi gelirse oraya, yere, sandalyenin üzerine, kapının altına, buruşuk,<a id="GBS.0148.04"/> pis ve bu sinek pisliğine benzer yazılarla dolu kâğıtlar bırakıyordu, Pitteaux bu yazılara okumadan, sanki bunlar anlamsız ve saçma, göre göre bıkılmış biçimlerden ibaretmiş gibi, midesi bulanarak bakıyordu. Bunları asla, bir daha, hiçbir yerde görmemeyi isterdim.</p>
		<p>“Benim küçücük, tatlı anneciğim, şimdi dönem, canilerin dönemi. Ama ben, kurbanlar sırasında olmayı arzuluyorum. Belki birazcık<a id="GBS.0148.05"/> acı çekeceksin benim için: Ben, bunu da arzuluyorum.</p>
		<p>“Philippe.”</p>
		<p>Pitteaux mektubu masaya bıraktı, gülümsedi.</p>
		<p>“Canilerin dönemi!” dedi. “Rimbaud’nun etkisi korkunç yıkıntılar yaparak sürüyor demek ki.”</p>
		<p>General ona bakıyordu.</p>
		<p>“Biz de az önce bazı kimselerin yapabildiği yıkıcı etkilerden söz ediyorduk,” dedi. Sonra birden sordu: “Oğlumun nerede olduğunu biliyor musunuz?”</p>
		<p>“Nereden<a id="GBS.0149.01"/> bileyim?”</p>
		<p>“Onu son olarak ne zaman görmüştünüz?”</p>
		<p>Pitteaux, “Vay vay vay!” diye düşündü. “Sorgu başladı!” Madam Lacaze’a döndü ve yakın bir dost tavrıyla, “Doğrusu, kesin olarak bilmeyeceğim,” dedi. “Galiba, sekiz gün kadar oluyor.”</p>
		<p>Generalin sesi bu defa yandan çarpıyordu ona.</p>
		<p>“Size niyetinden söz açmış mıydı?” diye sordu.</p>
		<p>Pitteaux, anneye gülümseyerek, “Hayır,” dedi. “Philippe’i<a id="GBS.0149.02"/> bilirsiniz. Aklına eseni, aklına estiği anda yapar. Yemin edebilirim ki dün gece, bu sabahki hareketini düşünmemişti bile.”</p>
		<p>General ısrar etti:</p>
		<p>“Peki, son görüşmenizden sonra size telefon etti mi ya da mektup falan yazdı mı acaba?”</p>
		<p>Pitteaux tereddüt etti, ama el, şimdiden işe koyulmuştu, söz dinleyen, uslu akıllı, yardım etmeye hazır bir el, ceketin iç cebine daldı; karar sonra geldi<a id="GBS.0149.03"/> ve el kâğıt parçasını uzattı. Madam Lacaze açgözlü bir ihtirasla atılıp kâğıdı aldı. Artık ellerime hükmedemiyorum ben. Yüz çizgilerine hükmedebiliyordu, dudaklarını bükerek yüzünü buruşturdu, o korkunç dudak büküşüyle, bir kaşını hafifçe yukarı kaldırarak.</p>
		<p>“Bu sabah aldım bunu.”</p>
		<p>Madam Lacaze dikkatle okudu:</p>
		<p>“<em>Loetus et errabundus</em>. Barış için!”</p>
		<p>Tren homurdanarak gidiyor, vapur sallanıyor,<a id="GBS.0149.04"/> Pitteaux’ nun midesi sesleniyor, kendini zorlayarak ayağa kalktı.</p>
		<p>“Bu, mutlu ve haydut, demektir,” diye nezaketle açıkladı Pitteaux, “Verlaine’in şiirlerinden birinin adı!”</p>
		<p>Ruh hastalıkları uzmanı ona kaçamak bir gözle baktı.</p>
		<p>“Biraz tuhaf bir şiir,” dedi.</p>
		<p>“Bu kadarcık mı?” dedi Madam Lacaze.</p>
		<p>Kâğıt parçasını parmaklarında evirip çeviriyordu.</p>
		<p>“Evet, ne yazık ki bundan ibaret.”</p><div style="display:none;"><a id="GBS.0149.05"/></div>
		<p>Generalin keskin sesini duydu:</p>
		<p>“Daha ne istiyorsun, güzelim? Bu mektubu son derece açık ve anlamlı bulmuyor musun? O kadar açık ki, Mösyö Pitteaux’nun buna karşın Philippe’in niyetinden haberi olmadığını söylemesi bana çok tuhaf görünüyor.”</p>
		<p>Pitteaux ani bir hareketle generale doğru döndü, üniformaya baktı yüzüne değil, üniformasına ve kan beynine çıktı.</p>
		<p>“Mösyö,” dedi, “Philippe haftada<a id="GBS.0150.01"/> en az iki-üç kez bana bu çeşit mektuplar yolluyordu. Öyle ki sonunda artık okumaz, okusam da önem vermez oldum. Size özür dileyerek şunu hatırlatmak isterim ki mösyö, benim Philippe’in mektuplarından başka düşüncelerim, işlerim de vardır.”</p>
		<p>“Mösyö Pitteaux,” dedi general, “1937’den beri <em>Pacifiste</em> adlı bir derginin sahibisiniz. Bu dergide, açıkça savaşın, hatta yalnızca savaşın değil, Fransız<a id="GBS.0150.02"/> ordusunun karşısında görünüyorsunuz. Oğlumla, 1937’de, bilmediğim şartlar altında tanıştınız, onu da kendi cephenize kazandınız. Oğlum, sizin etkinizle subay olduğum için bana, bir subayla evlendiği için annesine karşı affedilmeyecek, hoş görülmeyecek bir tutum içine girdi. Açıktan açığa, herkesin gözü önünde, ordu ve askerlik düşmanı olduğunu belli etti. Bugün, evimizi terk ediyor uluslararası krizin<a id="GBS.0150.03"/> en tehlikeli bir döneme girdiği sırada ve bize, kendi gözlerinizle gördüğünüz gibi, barışın kurbanı olmak için bizi terk ettiğini söylüyor. Siz otuz yaşındasınız, Mösyö Pitteaux, Philippe ise yirmi. İşte bu nedenle, size, oğlumun bundan böyle başına gelebilecek her felaketten yalnızca sizi suçlandıracağımı söylerken, haksız hareket etmiş olmuyorum.”</p>
		<p>Hannequin, karşısında oturan kadına, “Eh,<a id="GBS.0150.04"/> ben, kendimi anlatayım size,” dedi. “Savaşa gidiyorum.” Kadın, “Hiii, aman Tanrım!” dedi. George garsona bakıyor onu sevimli buluyordu; ona: Ben de gidiyorum, senin gibi, demek istiyordu, ama cesaret edemedi utandığından, tren çok sarsıyordu, “Tekerlek üstünde oturuyorum herhalde,” diye düşündü.</p>
		<p>Pitteaux sert bir sesle, “Böylesine bir suçlamayı kesin olarak reddederim,” dedi. “Hiçbir sorumluluk<a id="GBS.0150.05"/> kabul edemem. Acınıza saygı duyarım, ama bu hiçbir zaman herhangi bir suçu yüklenmemi gerektirmez. Philippe Grésigne, 37 Eylülü’nde gazetedeki büroma geldi, bunu kabul ediyorum. Geldi, bize çok şeyler vaat eden güzel bir şiirini getirdi, şiiri kasım sayımızda yayınladık. O günden sonra sık sık gazeteye uğrar oldu, biz kendisine, nezaketle, artık kendisinden faydalanamayacağımızı anlatmaya uğraştık.<a id="GBS.0151.01"/> Bize göre çok fazla heyecanlıydı ve açıkça söylemek gerekirse, onunla nasıl başa çıkacağımızı şaşırmıştık.” (Kaba etlerinin ucuyla bir yere ilişiyor, çok mavi ve korkutucu gözlerini Pitteaux’ya dikiyor, onun içkisini yudumlayışına, sigarasını içişine bakıyordu, dudaklarının hareketlerine bakıyordu, o sigara içmiyordu, içki içmiyordu, ara sıra, burnuna parmağını sokuyor ya da serçeparmağının<a id="GBS.0151.02"/> tırnağıyla dişini karıştırıyordu, ama gözünü ondan ayırmıyor, ısrarla, inatla bakıyordu.)</p>
		<p>Madam Lacaze birden, “Ama nereye gitmiş olabilir?” diye bağırdı. “Nereye gitmiş olabilir? Ne yapıyor? Ondan, sanki ölmüş gibi söz ediyorsunuz!”</p>
		<p>Sustular. Kadın, korkuyla ve kinle dolu bir yüzle, öne eğilmişti; Pitteaux sivri yakasının ucundan göğsünün ikiye ayrıldığı noktayı görüyordu; general, koltuğunda<a id="GBS.0151.03"/> dimdik oturmuştu, bekliyordu, bir annenin haklı acısına saygı göstererek birkaç dakika susmayı doğru buluyordu. Ruh doktoru Madam Lacaze’a, sanki hastalarından biriymiş gibi, yumuşak bir gülümsemeyle bakıyordu. Sonra kocaman, melankolik kafasını salladı. Pitteaux’ya dönerek, suçlamayı sürdürdü.</p>
		<p>“Philippe’in bütün fikirlerinizi anlamamış, inançlarınızı paylaşmamış olduğunu kabul edelim, Mösyö<a id="GBS.0151.04"/> Pitteaux,” dedi. “Ama onun, her tür etkiye fazlasıyla açık, çocuk denecek kadar genç bir insan olduğunu ve size büyük bir hayranlıkla bağlı olduğunu da siz kabul edin lütfen.”</p>
		<p>“Bunda benim suçum yok herhalde.”</p>
		<p>“Belki de suçunuz yok. Ama etkinizi kötüye kullandığınızı inkâr edemezsiniz.”</p>
		<p>Pitteaux, “Rica ederim!” diye bağırdı. “Madem Philippe’i muayene etmiştiniz, onun hasta olduğunuzu<a id="GBS.0151.05"/> bilmeniz gerekir.”</p>
		<p>Doktor gülümseyerek, “Tam da hasta denemez,” dedi. “Soydan gelen epeyi yüklü bir sorunlar mirası olduğu muhakkak.” Doktor, yan gözle generale bakarak ekledi: “Babadan gelen arızalar. Ama tam bir psikopat değildi. Yalnız, içedönük, çevresine uyamayan, tembel ve kendisine gerektiğinden fazla önem veren bir çocuktu. Bu arada tikler, fobiler ve özellikle cinsel yaşamıyla ilgili<a id="GBS.0152.01"/> bazı ters alışkanlıklar vardı tabii. Son günlerde, sık sık beni görmeye geliyordu. Uzun uzun konuşuyorduk, bu arada bana... şeyi itiraf etti. Nasıl açıklayabilirim bilmem?” Madam Lacaze’a dönerek, “Bir doktorun fazla açık sayılacak konuşma biçimini affedeceğinizi umarım,” dedi. “Kısacası, sık sık ve düzenli arayla gelen cinsel krizleri oluyordu. Birçok meslek arkadaşım bu krizleri bir sonuç olarak<a id="GBS.0152.02"/> kabul ederler, ben ise burada bir sonuç değil, bir neden görürüm daha çok. Yani, tek kelimeyle, Philippe, Mendousse’un tatlı bir deyim kullanarak, ergenlik çağındakilerin kararsızlık krizi dediği o yıpratıcı kriz dönemlerinden birini yaşıyordu: Bir yol göstericiye ihtiyacı vardı. Siz, kötü bir çoban oldunuz Mösyö Pitteaux, çok kötü bir çoban oldunuz.”</p>
		<p>Madam Lacaze’ın Pitteaux’ya dönük olan<a id="GBS.0152.03"/> bakışları orada gelişigüzel duruyormuş gibiydi, ama bunlar taşınması zor ağırlıkta bakışlardı. Pitteaux dürüstçe doktora bakmayı tercih etti.</p>
		<p>“Madam Lacaze’dan özür dilerim,” dedi. “Ama, madem beni suçluyorsunuz, açıkça konuşmak zorundayım ben de. Ben tanıdığım günden beri Philippe’i kesin bir dejenere olarak kabul ettim. Eğer bir yol göstericiye ihtiyacı var idiyse, bu görevi siz niçin üzerinize<a id="GBS.0152.04"/> almadınız? Mesleğiniz bunu gerektirmiyor muydu?”</p>
		<p>Ruh doktoru kederle gülümsedi ve içini çekerek dilini dudaklarında gezdirdi. Genç kadın gülümsüyordu, kamaranın kapısına yaslanmıştı, tüyleri diken dikendi, çekici bir ifadeyle gülümsüyordu.</p>
		<p>“Pekâlâ, bebeğim,” dedi kaptan, “akşam dokuzda bana gelirsiniz, sizi ve arkadaşlarınızı rahat ettirmek için ne yapabileceğimizi konuşuruz o zaman.” Açık<a id="GBS.0152.05"/> renk ve bomboş gözleri vardı, yüzü çok kırmızıydı, göğüslerini, boynunu okşayarak gülümsedi ve tekrarladı: “Unutmayın: Bu gece, saat dokuzda, burada randevumuz var.”</p>
		<p>“General Lacaze bana Philippe’in anı defterini verdi ve içinden bazı sayfaları okumama izin verdi. Bu itirafları bilmek zorundayım, meslek icabı tabii. Mösyö Pitteaux, bu yazılardan çıkardığım sonucu size açıklamak isterim: Siz<a id="GBS.0153.01"/> bu bahtsız çocuğa şantaj yapıyormuşsunuz, Mösyö Pitteaux. Sizin kendisini beğenmenizi ne kadar kuvvetle arzuladığını biliyor ve bu aşırı bağlılıktan, ondan birtakım isteklerde bulunmak için faydalanıyormuşsunuz. Bu isteklerin ne olduğunu açıklamamış. Son günlerde size karşı koymaya kalkışmış ve siz onu öylesine küçük düşürecek biçimde karşılamış, ona öyle ezici bir dille hakaret etmişsiniz ki çocuk<a id="GBS.0153.02"/> derin bir umutsuzluğa düşmüş...”</p>
		<p>Bunların bildikleri bir şey mi var? Ama öfke ağır bastı, dudaklarını bükerek gülümsedi. Maud gülümsüyor eğilerek selam veriyordu, poposu şimdiden kapının dışında, açık ve temiz havadaydı, gövdesi eğiliyor, selam verirken kamaranın sıcak ve kokulu havasına dalıp çıkıyordu.</p>
		<p>“Tabii, tabii, kaptan. Tam saat dokuzda, değil mi? Tamam, tamam.”</p>
		<p>“Onu umutsuzluğa<a id="GBS.0153.03"/> iten kim aslında? Her gün hırpalayan, ezen, onu küçük düşüren kim? Geçen cumartesi, sofrada, yemekte, herkesin içinde onu tokatlayan ben miyim? Onu bir ruh hastası olmaya zorlayan, doktor doktor gezdiren ve bir genç erkeğe çok ağır gelecek en çirkin sorularla onu didikleyen, sıkıştıran kim?”</p>
		<p>Garson, “Sizi de mi çağırdılar?” diye sordu.</p>
		<p>George kederli bir yüzle gülümsedi, ama konuşmak, genç<a id="GBS.0153.04"/> kadınların sorularını yanıtlamak gerekti.</p>
		<p>“Hayır,” dedi, “Paris’e bir iş için gidiyorum.”</p>
		<p>Madam Lacaze’ın çığlığa benzer sesiyle birden irkildi:</p>
		<p>“Susacak mısınız siz? Susacak mısınız? Ona saygısızlık ediyorsunuz! Yirmi yaşında bir çocuk, onu soydunuz siz, kirlettiniz, yetmiyor mu? Bana saygı gösterin hiç olmazsa, anasına. Şu anda belki kendini Seine’e attı bile, siz oturmuş suçu birbirinize<a id="GBS.0153.05"/> atmakla oyalanıyorsunuz! Hepimiz, hepimiz suçluyuz, bize, ‘Beni çileden çıkarmaya hakkınız yok,’ diyordu. Biz onu çileden çıkardık, deli ettik onu.”</p>
		<p>General kıpkırmızı olmuştu. Maud kıpkırmızı olmuştu.</p>
		<p>“Oldu,” dedi. “Gelip valizlerimizi alacaklar. Bu gece ikinci sınıfta yatacağız.”</p>
		<p>“Şekerim,” dedi France, “gördün mü, bak? Gözünde büyütüp duruyordun. Ama hiç de sandığın kadar zor olmadı<a id="GBS.0154.01"/> bu iş, değil mi?”</p>
		<p>Adam sesini yükseltmeden, taş gibi gözlerle kadına bakarak, “Rose!” dedi.</p>
		<p>Kadın ürperdi, ağzı açık, şaşkın gözlerle kocasına baktı.</p>
		<p>“Ne... ne ayıp!” dedi. “Utanıyorum. Utanıyorum.”</p>
		<p>İri, güçlü elini uzattı ve karısının çıplak kolunu kavradı, tekrarladı:</p>
		<p>“Rose!” Sesi bomboştu. Madam Lacaze birden gevşedi, ağzını kapadı, başını salladı ve uyanır gibi oldu, generale<a id="GBS.0154.02"/> baktı, general ona baktı, gülümsedi; her şey yeniden düzene sokulmuştu.</p>
		<p>General, “Ben,” dedi, “karımın korkularını paylaşmıyorum. Üvey oğlum anasının çekmesindeki on bin frangı çalarak evden kaçmıştır. Bu durumda onun canına kıymak isteyeceğine asla inanmıyorum.”</p>
		<p>Bir sessizlik oldu. Vapur dalgaların tepesinde dans etmeye başlamıştı; Pierre kendini lapa gibi çökmüş, gevşemiş hissediyordu,<a id="GBS.0154.03"/> yatağının başucunda mıhlanmış gibi duruyordu, sonra valizini açtı, valizden bir lavanta, diş macunu ve pipo tütünü kokusu yayılarak midesini alt- üst etti, düşündü: Kamarot söylemişti zaten, adamakıllı deniz yiyeceklerdi yolda! General soğukkanlılığını toplamıştı, Madam Lacaze uslu bir çocuk gibiydi şimdi, Pitteaux anlamıyordu, midesi gurulduyor, başı çatlayacak gibi ağrıyordu, anlayamıyordu; yükseliyor,<a id="GBS.0154.04"/> yükseliyor, sonra hop! Bir şey burnunu gıcıklıyor sanki, ayaklarının altında tahtalar gıcırdıyor, inliyor. Hava sıcak ve tozluydu, generale bakıyor ve ondan nefret edecek gücü bulamıyordu kendinde.</p>
		<p>General, “Mösyö Pitteaux,” dedi, “konuşmamızı bir sonuca bağlayalım. Anlaşılıyor ki siz üvey oğlumun bulunması işinde bizimle işbirliği yapmak zorundasınız. Şu âna kadar polisi işe karıştırmamaya<a id="GBS.0154.05"/> çalıştım. Ama önümüzdeki kırk sekiz saat içinde Philippe’i bulmayı başaramazsak durumu arkadaşım Savcı Drénet’ye bildirmek ve işi ona bırakmak zorunda kalacağım. Bu fırsattan faydalanarak ona, resmî makamların, <em>Pacifiste</em> gazetesinin sermayesini ve kaynaklarını daha dikkatli bir gözle incelemesi gerektiğini de hatırlatacağım tabii.”</p>
		<p>“Ben... yardım etmek isterim tabii. <em>Pacifiste</em>’in hesapları<a id="GBS.0155.01"/> herkese açıktır. İsteyen gelip didikleyebilir. Gerekirse her türlü hesabı göz önüne serebilirim.”</p>
		<p>Vapur dalıp çıkıyordu, sanki bir lunaparktaki cambaz vagoncuklara binmişlerdi. Kuruyan boğazından zor çıkan bir sesle, “Size yardım etmeyi kabul ediyorum,” dedi. “Tabii... yalnızca insanlık görevi olarak.”</p>
		<p>General başını eğdi, “Sizden beklediğim buydu zaten,” dedi.</p>
		<p>Ağır ağır yükseliyor, ağır<a id="GBS.0155.02"/> ağır, sinsi sinsi, gene öyle, sinsi sinsi alçalıyor, iniyor, insan yatağa ya da lavaboya, inen ya da çıkan bir şeyleri yakalayabilmek için bakmaktan kendini alamıyor, ama hiçbir şey görünmüyordu, lomboz penceresinin iç kenarında, bazı bir an görünüp kayboluveren biraz eğri, biraz bulanık, koyu mavi bir gölgeden başka, gölge camı bir an yalıyor, sonra hemen gözden kayboluyordu; bu capcanlı ve ürkek<a id="GBS.0155.03"/> bir küçük hareketti, bir kalbin atışıydı, Pierre’in kalbi aynı iniş çıkışa ayak uydurarak çarpıyordu; saatler ve saatler boyu inip çıkmaktan vazgeçmeyecekti, Pierre’in dili ağzının içinde kocaman, bol sulu bir meyveydi; her boşluğa yuvarlanışta, kulaklarının içinde, bir yerlerinde hafif, kıkırdağımsı bir çatırtı duyuyordu, sonra şakaklarını mengene gibi sıkan o demir çember ve o doymayan esneme<a id="GBS.0155.04"/> arzusu vardı. Ama çok rahattı, insan ancak kendi isterse deniz tutardı adamı. Şöyle bir doğrulması, kamaradan çıkması, güvertede bir dolaşması yeterdi, hemen kendine gelir, bu hafif, iç ezici, bayıltıcı acayip duygu yok olurdu. “Gidip Maud’u göreyim,” dedi. Valizi bıraktı, yatağın kenarında dimdik ve kıpırtısız duruyordu, bu bir uyanış gibiydi. Şimdi vapur ayakların altında çıkıyor ve iniyordu,<a id="GBS.0155.05"/> ama midesi ve kafatası kurtulmuştu, özgürdü; Maud’un suçlayan gözleri gene göründü; korku, sonra utanç. Ona, “Hastaydım,” diyeceğim, “çok içmiştim,” diyeceğim. Anlatmam, açıklamam gerek, o konuşacak, kadın ona, içine dalan, delip geçen gözleriyle bakacaktı, ne yorucu bir şeydi bu. Zorlukla yutkundu, tükürüğü boğazından aşağı korkunç yumuşak bir gıdıklanmayla kayıp gitti, şimdiden yavan, bez gibi<a id="GBS.0156.01"/> su ağzını doldurmuştu; yorucu, yorucu; düşünceleri kaçıştı, dağıldı, geriye kocaman, kendi alın yazısına terk edilmiş bir yumuşaklık kaldı yalnızca, düzenli aralıklarla inmek, çıkmak isteği, usul usul, dakikalarca, saatlerce kusma isteği başını yastığa koyverip uzanmak isteği kaldı; hooop hop, hooop hop! Beyninde tek düşünce olmadan, dünyanın dev hareketiyle birlikte sürüklenerek birden, tam zamanında<a id="GBS.0156.02"/> kendini yakaladı, insan isterse ancak deniz tutar adamı. Kendini olduğu gibi buldu, baştan aşağı, bütünüyle, dimdik ve kuru, bir korkak, bir alçak, hor görülmüş bir âşık, geleceğin bir savaş kurbanı, gelecekteki bir ölü, bütün o aydınlık, apaçık ve buz kesilmiş korkusunu buldu yeniden. Üst yataktan ikinci valizi aldı, alt yatağa koydu ve açmaya karar verdi. Eğilmeden, dimdik duruyordu, hatta<a id="GBS.0156.03"/> valize bakmadan, parmakları, tutulmuş, katılaşmış parmakları kilidi gelişigüzel, körlemesine karıştırıyordu; değer miydi? Dövüşmeye değer miydi? Dev bir yumuşaklıktan başka bir şey olmayacaktı, artık hiçbir şey düşünmeyecek, korkmayacaktı, kendini koyuvermek yeterdi. “Gidip Maud’u görmem gerek.” Bir elini kaldırdı ve boşlukta, titrek ve biraz ciddi bir salıntıyla dolaştırdı. Yumuşak hareketler, kirpiklerimin<a id="GBS.0156.04"/> yumuşak kırpışması, ağzımdaki yumuşak tat, lavantanın ve diş macununun yumuşak kokusu, vapur yumuşaklıkla yükseliyor, yumuşak bir kaymayla iniyor; esnedi ve zaman yavaşladı, duruldu, çevresinde kıvamlandı, yapış yapış oldu; doğrulmak, dikilmek ve kamaradan iki adım dışarı çıkmak yeterdi, dışarı, serin havaya. Ama niçin, ne yapmak için? Korkuyu bulmak için mi gene? Valize elinin tersiyle<a id="GBS.0156.05"/> vurarak savurdu ve boylu boyunca yatağa serildi. Kıvamlı, yapış yapış bir şey, bir şurup. Şekerli bir şurup artık korkmuyordu, artık utanç duymuyordu, deniz tutması ne güzel şeydi.</p>
		<p>Rıhtımda, taşların üzerine oturmuş, ayaklarını suyun üstüne doğru sarkıtmıştı, yorgundu. “Bu kadar çok ev olmasa,” dedi, “şu Marsilya hiç de kötü bir yer olmayacak hani.” Az ötesinde gemiler sallanıyordu, azıcık,<a id="GBS.0157.01"/> çok değil, bunlar küçük gemilerdi, yan yana, dolu, kenarlarında çiçekten süslerle, güzel kırmızı perdeler ve çıplak heykelciklerle.</p>
		<p>Gemiler vardı, kimi gemi vardı, keçi gibi sıçrıyordu, kimi kımıldamıyordu bile, masmavi suyu ve ileride, uzakta demir köprüyü görüyordu; uzakta olana bakmak keyif verir insana, dinlendirir. Gözleri acıyordu: Bir vagonun altına girmiş uyumuştu, sonra adamlar gelmişlerdi,<a id="GBS.0157.02"/> ellerinde fenerlerle, ortalığı aydınlatmış, çok zoruna giden sözler söyleyerek kovmuşlardı onu; bundan sonra bir kum yığını bulup kıvrılıp yatmıştı, ama bir daha uyku girmemişti gözüne. Kendi kendine, “Ya bu gece nerede zıbarıp yatacağım, ha?” diye söylendi. Mutlaka rahat, insansız bir yerler vardı, şöyle azıcık çimenli bir yerler. Ama bilmiyordu ki nerede olduğunu: Zenci’ye sorması gerekti<a id="GBS.0157.03"/> bunu. Acıkmıştı, kalktı, dizleri katılaşmıştı, kalkarken çatır çutur etti. “Yiyecek bir şeyim kalmadı,” diye söylendi kendi kendine, “bir han bulmalı.” Yeniden yola koyuldu, bütün gün yürümüştü, içeri giriyor, soruyordu: “Bana bir iş var mı?” ve gene yola koyuluyordu: Zenci söylemişti:</p>
		<p>“İş yok!”</p>
		<p>Kentlerde, yürümek zordu, koca koca kaldırım taşları yüzünden. Rıhtımı, kenardan, ağır adımlarla,<a id="GBS.0157.04"/> tramvaylardan korunabilmek için dikkatle sağına soluna bakarak geçti, tramvayların çan sesini duyunca korkuyordu, bu ses dehşete düşürüyordu onu. Sokaklarda bir sürü insan vardı; yerde bir şey arar gibi hep ayaklarına bakarak hızlı hızlı yürüyen sıska, bodur adamlar vardı; yanında geçerken ona çarpıyorlar, sonra başlarını kaldırıp bakmadan “Pardon!” diyorlardı; onlara bir şeyler söylemek isterdi,<a id="GBS.0157.05"/> ama o kadar güçsüz, o kadar zayıf, dokunsan kırılıverecek gibi görünüyorlardı ki laf atmaya cesaret edemiyordu. Kaldırıma çıktı ve güzel teraslarıyla kahveler gördü, sonra oteller vardı, lokantalar vardı, ama girmedi, masaların üzerinde örtüler vardı, örtüler; her zaman lekeleyebilirdi insan. Islak ıslak kokan karanlık bir ara sokağa saptı. “Peki ama,” diye söylendi, “biz karnımızı nerede doyuracağız?”<a id="GBS.0158.01"/> Sonra birden ne yapmak gerektiğini anladı: Karşıda, alçak yapılı bir evin önünde tahtadan yapılmış beş-on ufak, yuvarlak masa vardı, sonra çevreyi çok da aydınlatacağa benzemeyen yuvarlak lambalar vardı, üstelik örtü de yoktu. Masalardan birinde uslu görünen bir kadınla oturan bir adam, yemeğe başlamıştı bile. Koca Louis yaklaştı, adamla kadının masasının yanındaki masaya oturdu, onlara<a id="GBS.0158.02"/> gülerek selam verdi. Kadın ona ciddi gözlerle baktı, sonra sandalyesini biraz geriye çekti. Koca Louis garson kızı çağırdı, azıcık kansız, ama kalçaları diri diri, oynak oynak bir küçük kızdı bu.</p>
		<p>“Ne yiyeceğiz bakalım, küçük kız?”</p>
		<p>Kız güzeldi, güzel kokuyordu, ama Louis’yi gördüğüne memnun olmamış gibi bir hali vardı. Masadaki bir kâğıdı işaret ederek, “Liste burada,” dedi.</p>
		<p>“Ha, peki,”<a id="GBS.0158.03"/> dedi Koca Louis.</p>
		<p>Kâğıdı aldı ve bakar gibi yaptı, ama yazıları ters tutacağından korkuyordu. Garson kız uzaklaşmıştı, kapı aralığında dikilmiş duran bir adamla bir şeyler konuşuyordu. Kapıdaki adam başını sallayarak dinliyor ve Koca Louis’ye bakıyordu. Sonunda adam kızı kapıda bırakarak yürüdü, Koca Louis’nin yanına geldi, kederli bir yüzle, “Ne istiyordun kardeşim?” diye sordu.</p>
		<p>Koca Louis<a id="GBS.0158.04"/> şaşmıştı.</p>
		<p>“Ne mi,” dedi, “ne isteyeceğim, yemek istiyorum. Bir çorba, bir de kocaman bir parça domuz. Çorbanız vardır değil mi?”</p>
		<p>Adam kederle başını salladı.</p>
		<p>“Hayır,” dedi, “çorbamız yok.”</p>
		<p>“Param var benim,” dedi Koca Louis, “veresiye istemiyorum.”</p>
		<p>Adam, “Tabii, biliyorum,” dedi. “Ama siz yanlış gelmişsiniz. Burada rahat edemezsiniz, üstelik, siz rahatsız olunca biz de rahatsız<a id="GBS.0158.05"/> oluruz...”</p>
		<p>Koca Louis adama dikkatle baktı, “Burası lokanta değil mi?”</p>
		<p>Patron, “Evet, evet, lokanta,” dedi. “Ama burada bizim belli müşterilerimiz vardır... Siz, Canebier’ye doğru bir dolaşsanız, orada birçok küçük lokanta bulabilirsiniz, tam istediğiniz gibi lokantalar.”</p>
		<p>Koca Louis kalkmıştı. Şaşkın bir tavırla alnını kaşıyordu.</p>
		<p>“Param var,” dedi, “isterseniz göstereyim.”</p>
		<p>Adam<a id="GBS.0159.01"/> telaşla, “Hayır, hayır,” dedi, “sözünüze inanıyorum.”</p>
		<p>Koca Louis’yi kolundan tuttu ve sokakta birkaç adım beraber yürüdü onunla.</p>
		<p>“Şu tarafa gidin,” dedi, “rıhtıma çıkarsınız. Sonra sola doğru yürüyün, yolu kaybetmenize olanak yok.”</p>
		<p>Koca Louis şapkasına dokunarak selam verdi.</p>
		<p>“Çok iyisiniz,” dedi, “mersi.” Kendini suçlu hissediyordu.</p>
		<p>Kendini gene rıhtımda, bacaklarının arasında dolaşan,<a id="GBS.0159.02"/> koşuşan kara suratlı, sıska, küçücük adamların ortasında buldu, bu küçük adamlardan birini çiğneyivermek korkusundan çok ağır adımlarla yürüyordu, birden içine bir keder çökmüştü; şu saatlerde o Canigou’dan Villefranch’a doğru inerdi, sürü önü sıra koşuşur, arkadaşlık eder insana, sık sık yol üstünde Vetil Çiftliği’ne doğru tırmanan Mösyö Pardoux’ya rastlardı, Mösyö Pardoux ona bir sigara<a id="GBS.0159.03"/> vermeden geçmezdi, sırtına iki de yumruk indirirdi, dağ kıpkırmızı ve dilsizdi, vadinin dibinde Villefranch’ın ince ince tüten dumanları görünürdü. Burada kaybolmuştu, bütün bu insanların acelesi vardı, onları yalnızca başlarının üzeriyle ya da şapkalarının tepesiyle görebiliyordu, ufacık ufacık şeylerdi hepsi. Veledin biri bacaklarının arasından sıvıştı, sonra arkadaşına dönerek alayla bağırdı:</p><div style="display:none;"><a id="GBS.0159.04"/></div>
		<p>“Yuuu! Şuna bak! Yukarıda tek başına için sıkılmıyor mu, ha?”</p>
		<p>Koca Louis artlarından baktı, birden kendini suçlu hissetmişti, bu kadar iri, bu kadar uzun olduğu için utandı. “Kendi arkadaşları var tabii,” diye düşündü, duvara yaslandı, durdu. Kederli ve yumuşaktı, hasta olduğu günlerdeki gibi kederli ve yumuşak. Zenci’yi düşündü, o kadar güler yüzlü, o kadar neşeli olan Zenci’yi, tek arkadaşını.<a id="GBS.0159.05"/> “Onu bırakmayacaktım,” diye düşündü. “Bırakmayacaktım.” Sonra birden, daha az kederli bir olasılık geldi aklına: Bir Zenci ta uzaktan görünür, onu bulmak zor olmaz, demek arasa bulabilir onu; yeniden yürümeye başladı, şimdi daha az yalnızdı sanki, gözleriyle çevreyi araştırıyor, düşünüyordu: “Bir bardak bir şey ikram edeyim ona.”</p>
		<p>Hepsi meydanda toplanmıştı, yüzleri batan güneşle kırmızı kırmızıydı.<a id="GBS.0160.01"/> Jeanne vardı, Ursule vardı, Clapot kardeşler vardı, Marie vardı, ötekiler vardı. Önce evlerinde beklemişler, sonra saatlerin öylece gelip geçtiğini fark edince çıkmışlar, yeniden meydanda toplanmışlardı, bekliyorlardı. Donuk, cilasız camların arkasından, dul Tremblin’in kahvesinde ilk lambanın yanışını gözlemişlerdi; camlı kapının üstünde üç buğulu, dağınık ışık lekesi yapmıştı lambalar.<a id="GBS.0160.02"/> Bu lekeleri gözlemişler ve içlerine kederin dolduğunu duymuşlardı; Tremblin Ana boş, insansız kahvesinde lambaları yakmıştı, mermer masalardan birinin önüne çökmüş, elişi sepetini mermerin üzerine bırakmış, pamuklu çoraplarını kaygısızca onarmaya başlamıştı, kaygısızdı, çünkü duldu o. Ama ötekiler, onlar dışarıda duruyorlar ve erkeklerini bekliyorlardı, artlarında boş, insansız evlerin ve gölgelerin<a id="GBS.0160.03"/> ağır ağır yayıldığı mutfakların varlığını duyuyorlardı, önlerinde bu upuzun, korkulu yol ve yolun ucunda Caen vardı. Marie kilisenin kulesindeki saatte baktı, Ursule’a, “Saat neredeyse dokuz oluyor, onları gene de tuttular orada herhalde,” dedi. Belediye başkanı olmaz öyle şey, demişti ama, o her şeyi biliyor muydu sanki, kentlerin ne yapacağını o da ancak ötekiler kadar biliyordu. Kendiliklerinden<a id="GBS.0160.04"/> gelip kapıya dayanmış aslan gibi adamları geri yollarlar mıydı hiç? Belki de onlara, “Eh, madem geldiniz...” demişlerdi... sonra da alıkoymuşlardı. Küçük Rose koşa koşa geldi, soluk soluğaydı, bağırdı: “Geliyorlar! Geliyorlar!” ve kadınlar hep birden koştular, Darbois’nın çiftliğine kadar koştular, oradan yolun epeyi bir kısım görünürdü ve uzaktan, bembeyaz yolun üzerinde, tarlalar arasında onları<a id="GBS.0160.05"/> gördüler, gittikleri gibi dönüyorlardı peş peşe, ağır ağır şarkı söylüyorlardı. Chapin en öndeydi, arabanın üzerinde yığılmış gibiydi, iri elleri dizgini gevşek gevşek tutuyordu, uyuyordu ve at alışkın ayaklarla yürüyordu; Marie adamın bir gözünün iyice morarmış olduğunu fark etti, “Gene dövüşmüş,” diye düşündü. Onun ardından arabada ayakta durmuş, şarkı söyleyen Renaud geliyordu, ama çok da<a id="GBS.0161.01"/> keyifli görünmüyordu nedense, hepsi, şimdiden apaydınlık olan gökte siyah gölgeler gibiydiler. Marie, Clapot’ya döndü. “Bunların hepsi sarhoş,” dedi, “bir bu eksikti.” Chapin’in arabası ağır ağır, gıcırdayarak ilerliyordu, kadınlar yol vermek için iki yana çekildiler. Araba geçti ve Loise Chapin bir çığlık kopardı: “Hiii! Aman Tanrım! Hayvanın birini getirmiş. Öteki... onu şarap almak için satmış.”<a id="GBS.0161.02"/> Renaud ayakta, bağıra çağıra şarkı söylüyor, arabası bir hendekten öbürüne yalpalıyordu, ardında ötekiler vardı, ayakta, kamçılar ellerinde, bağıra çağıra şarkı söylüyorlardı. Marie erkeğini görmüştü, sarhoşa benzemiyordu, ama yakından, suratının halini görünce içtiğini ve çıngar çıkarmaya hazırlandığını anladı. İçi daralarak, “Bu, hayvanı satmaktan beter,” diye düşündü. Ama gene de döndüğü için<a id="GBS.0161.03"/> mutluydu, ara sıra, cumartesileri örneğin onu pataklasa da zararı yoktu, dönmüştü, işleri yapacaktı ya gene. Kahvelerden birinin önündeki masaya oturmuş, bir şarap istemişti, ona küçücük bir bardağın içinde azıcık beyaz şarap getirmişlerdi, bacaklarını olduğu gibi duyuyordu, bacaklar masanın altındaydı, pabuçlarının içinde ayak parmaklarını oynatıyordu. “Boktan iş,” diye düşündü. İçti ve, “Boktan<a id="GBS.0161.04"/> iş, o kadar da aradım onu,” diye düşündü. Onu karşısına oturtacak, o siyah, tatlı suratına bakacaktı; görür görmez gülmeye başlamıştı, Zenci de gülmüştü, güvenen, inanan bir bakışı ve bir hayvanınki gibi yumuşak gözleri vardı. “Ona sigarayla, içecek bir bardak bir şey vereceğim,” dedi kendi kendine.</p>
		<p>Yan masadaki ona bakıyordu. Beni tuhaf buluyor, çünkü kendi kendime konuşuyorum; yirmi yaşında<a id="GBS.0161.05"/> var yok bir çocuktu, vaktinden önce uzamış, çok zayıf, bir küçük kız teniyle taptaze bir küçük çocuk, esmer, yakışıklı sayılacak bir adamla oturmuştu, adamın boksörlerinkine benzeyen bir burnu, kulaklarından fışkıran kara tüyleri ve iri kolunda çapa biçimi bir dövme vardı. Koca Louis onların, bir acayip dille kendisinden söz ettiklerini anladı. Onlara bakarak gülümsedi ve garsonu çağırdı:</p>
		<p><a id="GBS.0162.01"/>“Arkadaş, bana bir bardak daha. Eğer azıcık daha büyük bardağın varsa korkma, getir, ha?”</p>
		<p>Garson kımıldamadı, hiçbir şey demiyordu, ama ona gene de bir şeyler dermiş gibi bakıyordu. Koca Louis cüzdanını çıkardı, masanın üzerine koydu.</p>
		<p>“N’oluyor, arkadaş? Cebi delik mi sandın bizi, ha? İşte, al bak, para verelim istersen.”</p>
		<p>Cüzdandan üç binlik banknotu çıkardı, garsonun burnuna doğru uzattı:</p><div style="display:none;"><a id="GBS.0162.02"/></div>
		<p>“Beğendin mi, ha, yeter mi? Hadi getir bakalım, o şarap mıdır ne halttır o getirdiğinden bir bardak daha!”</p>
		<p>Cüzdanı cebine koydu ve yan masadaki kız gibi kıvırcık oğlanın kendisine tatlı bir gülümsemeyle baktığını gördü.</p>
		<p>Çocuk, “N’aber?” dedi.</p>
		<p>“Ha?”</p>
		<p>“Ne var ne yok dedik...”</p>
		<p>“İyi,” dedi Koca Louis. “N’olucak? Bizim zenci arkadaşı arıyorum.”</p>
		<p>“Buralı değilsiniz galiba?”</p>
		<p>Koca<a id="GBS.0162.03"/> Louis güldü.</p>
		<p>“Yok,” dedi, “buralı değilim. Bir bardak bir şey içmez misin? Benden tabii.”</p>
		<p>Kız gibi kıvırcık çocuk, “Eh,” dedi, “bu teklif reddedilmez. Arkadaşı da getireyim mi?”</p>
		<p>Kendi dillerinde yanındaki adama bir şeyler söyledi. Adam gülümsedi, ses çıkarmadan kalktı. Geldiler. Koca Louis’nin karşısına oturdular. Kıvırcık çocuk mis gibi kokuyordu.</p>
		<p>“Karı gibi kokuyorsun,” dedi Koca<a id="GBS.0162.04"/> Louis.</p>
		<p>“Berbere gittim.”</p>
		<p>“Ha! Ondan. Adın ne arkadaş?”</p>
		<p>“Mario,” dedi kıvırcık çocuk, “arkadaş İtalyan’dır. Adı Starace, tayfayız biz.”</p>
		<p>Starace güldü, ses çıkarmadan başıyla selam verdi.</p>
		<p>Mario, “Fransızca bilmez,” dedi, “ama matrak heriftir. İtalyanca bilir misin sen?”</p>
		<p>“Hayır,” dedi Koca Louis.</p>
		<p>“Boşver, zarar yok, öyle de olsa matraktır, göreceksin ya!”</p>
		<p>Aralarında İtalyanca<a id="GBS.0162.05"/> konuştular. Bir güzel dildi bu, şarkı söyler gibi. Koca Louis onlarla beraber olduğu için mutluydu azıcık, ne olsa bir ahbaplıktı bu, ama için için kendini yalnız hissediyordu.</p>
		<p>“Ne içeceksin?”</p>
		<p>“Eh,” dedi Mario, “birer kadeh <em>pastis</em><a class="si-noteref" epub:type="noteref" href="#f11" id="ref_f11">11</a> içeriz.”</p>
		<p>Louis, “Üç <em>pastis</em>,” dedi. “Nedir bu, şarap gibi bir şey mi?”</p>
		<p>“Hayır, değil, daha da iyi bir şey, şimdi içince anlarsın.”</p>
		<p>Garson üç kadehe <em><a id="GBS.0163.01"/>pastis</em> koymuştu, Mario kadehlerin üzerini suyla doldurdu ve <em>pastis</em> beyaz, dalga dalga bir sisi haline geldi.</p>
		<p>“Merhaba!”</p>
		<p>Ağzını şapırdatarak içti, sonra dudaklarını gömleğinin koluyla sildi. Koca Louis de içti, fena değildi, anason kokuyordu.</p>
		<p>“Starace’a bak,” dedi Mario, “bak, ne yapacak şimdi. Kırılırsın gülmekten.”</p>
		<p>Starace gözlerini şaşılatmıştı: O sırada burnunu da buruşturuyor, dudaklarını<a id="GBS.0163.02"/> uzatıyor, kulaklarını tavşan kulağı gibi oynatıp duruyordu. Koca Louis güldü, ama kendini şaşkın, azıcık da bozuk hissediyordu, birden, Starace’ı sevmediğini düşündü. Mario katıla katıla gülüyordu.</p>
		<p>Gülerken, “Sana dedimdi ya,” diyordu. “Matraktır bizim oğlan. Şimdi sana tabak numarasını yapacak, bak!”</p>
		<p>Starace kadehini masaya bıraktı, tabağı aldı, kocaman avucunun içine oturttu, sonra öbür<a id="GBS.0163.03"/> elini üç kez tabağın üstünden geçirdi. Üçüncü seferden sonra tabak yok olmuştu. Koca Louis’nin şaşkınlığından faydalanan Starace, elini onun bacaklarının arasına daldırdı; Louis sert bir şeyin bacaklarını dolaştığını duydu, sonra el, parmaklarının arasında az önce kaybolan tabakla meydana çıktı. Koca Louis isteksiz isteksiz güldü, Mario gülmekten bayılacak gibiydi, gözlerinden yaşlar akıyor, ağlıyormuş<a id="GBS.0163.04"/> gibi hıçkırıyor, Louis’nin dizini yumrukluyordu.</p>
		<p>İki hıçkırık arasında, “Ah seni!” dedi. “Ah seni namussuz seni! Ne ittir o, sana söylememiş miydim?”</p>
		<p>Usul usul sakinleşti, sustu ve üç adamın üstüne ağır bir sessizlik çöktü. Koca Louis, onları tuhaf bir biçimde sıkıcı buluyor, için için defolup gitmelerini istiyordu, ama havanın karardığını, neredeyse gecenin bastıracağını, gene o gölgelerle<a id="GBS.0163.05"/> dolu, tenha, karanlık sokaklarda başıboş dolaşmak zorunda kalacağını, gene karnını doyuracak, sonra da üç-beş saatçik bir uyku çekecek yer arayacağını düşündü, birden üç <em>pastis</em> daha ısmarladı. Mario ona doğru eğildi ve Louis, çocuğun kokusunu içine çekti.</p>
		<p>“Demek buradan değilsin ha?” diye sordu Mario.</p>
		<p>“Buradan değilim, kimseyi de tanımıyorum,” dedi Louis. “Tanıdığım bir tek arkadaş vardı.<a id="GBS.0164.01"/> Onu da bulamadım. Belki de siz tanırsınız, zenci o.”</p>
		<p>Mario belirsiz bir ifadeyle başını salladı.</p>
		<p>Birden, gözlerini kırpıştırarak Louis’ye sokuldu.</p>
		<p>“Marsilya matrak kenttir,” dedi. “Marsilya’yı bilmiyorsan, ömründe matrak geçmemişsin demektir.”</p>
		<p>Koca Louis yanıt vermedi. Villefranch’ta epey kepazelik yapmıştı. Sonra Perpignan kerhanelerinde, askerliğini yaptığı zaman; ama hesabı kapamıştı<a id="GBS.0164.02"/> artık. Hem Marsilya’da adamın kurtlarını nasıl dökebileceğini göz önüne getiremiyordu bir türlü.</p>
		<p>“Canın eğlenmek istemiyor mu?” diye sordu Mario. “Şöyle güzel, fıstık gibi kızlar... sevmez misin yoksa, ha?”</p>
		<p>“Ondan değil,” dedi Koca Louis. “Ama şimdi bir şeyler bulup yemek isterdim. Han gibi bir yer biliyorsanız gidelim, yemekler benden.”</p>
		<p>Gecenin karanlığı çökerken maddeler buharlaşmış,<a id="GBS.0164.03"/> uçmuş, yok olmuştu; şimdi yalnızca sınırları belirsiz, sisli yığınlar ve karanlık, simsiyah sisler kalmıştı geriye; hızlı hızlı yürüyordu, başını eğmiş, omuzlarını kısmıştı; birden bir halata takılıp kösteklenmekten korkuyor, duvara yapışarak yürüyordu; kendini gecenin kemiren, yok eden pençesine koyuvermek, bu dev buharın içinde, boşlukta asılı kalmış bir dumandan, bir buğudan ibaret olmak, kenarları<a id="GBS.0164.04"/> boyunca usul usul yenmek, didiklenmek, bir kocaman pamuk yumağı gibi lif lif olup dağılmak. Ama beyaz elbisesinin bir uzak deniz feneri gibi gecede parladığını biliyordu. İkinci sınıf güverteyi geçti, hiç ses duymadı, çıt yoktu, denizin bitmeyen çalkantısından başka; ama her yanda, denizin yayvan siyahına karışmış, sessiz, kıpırtısız insanlar vardı, insanların gözleri vardı; bir an sivri, küçük<a id="GBS.0164.05"/> bir ateş geceyi deliyor, bir insan yüzünü kızıllaştırıyordu, gözler parlıyor, ona bakıyor ve yok oluyordu, ölebilmek isterdi.</p>
		<p>Bir merdiven inmek gerekti, üçüncünün koridorunu geçmek, sonra bir merdiven çıkmak, dimdik ve bembeyaz boyalı bir merdiven; beni bir gören olursa, düşünmez bile, kamarası yukarıda, yalnız onun kamarası, adamın işi vardır, bütün gece alıkoyamaz beni. Onun bu işten hoşlanmasından<a id="GBS.0165.01"/> ve o Rum kaptanın yaptığı gibi, her gece salona bir kamarot yollayıp kendisini çağırtmaya kalkışmasından korkuyordu; ama hayır, sanmam, onun gibi şişko bir ihtiyar herif için fazla sıskayım ben, hayal kırıklığına uğrayacak herhalde, nereye el atsa yalnız kemik bulacak bende. Kapıyı vurmaya gerek kalmadı, kapı aralıktı, karanlıkta bekliyordu:</p>
		<p>“Gelin, güzelim,” dedi.</p>
		<p>Kadın bir an, gırtlağında<a id="GBS.0165.02"/> bir yumrukla, kararsız, durdu; sonra bir el onu yakaladı, içeri çekti, kapıyı kapadı; birden, kocaman bir göbeğe yapıştığını duydu, ihtiyar, lastik lastik kokan bir ağız dudaklarını ezdi. Kendini bırakmıştı, gururlu bir boyun eğişle, “Bu da iş,” diye düşünüyordu, “işimin devamı...” Kaptan elektrik düğmesine uzandı ve yüzü karanlıktan kurtuluverdi, gözlerinin akı mavimsi ve sütlüydü, sol gözünün<a id="GBS.0165.03"/> akında kırmızı bir benek vardı. Kadın gülümseyerek saçlarını düzeltti; şimdi birden her şey çok daha zor olmuştu, ışık yanalı beri, o âna kadar adamı kocaman, bilinmedik bir yığın olarak farz edebiliyordu, ama şimdi o en basit, en çirkin ayrıntısına kadar var olmuştu karşısında. Şimdi Maud, dünyadaki bütün varlıklar gibi belli ve tek, bir tek olan bir varlıkla sevişecekti; bu gece, dünyaya inen<a id="GBS.0165.04"/> bütün geceler gibi belli ve tek olacaktı, tek ve tekrar yaşanması olanaksız bir aşk gecesi, yaşanmış, tüketilmiş, yitmiş bir gece. Maud gülümsüyor ve, “Bir dakika kaptan, bir dakika,” diyordu, “çok acelecisiniz: Biraz tanıyalım birbirimizi.”</p>
		<p>Ne oluyor? Dirseğine dayanarak doğruldu, yüzünde kaygılı bir ifadeyle dinledi: Vapur birden durmuş gibiydi. Üst üste üç-dört kez geğirdi, berbat bir şeydi<a id="GBS.0165.05"/> bu, hele biri ta burnuna kadar ekşi ekşi geldi, içini boşalmış hissediyordu. Ama zihni berrak, apaçıktı. Ve bir an sonra kendini, alnını çepeçevre saran demir çemberle ve o artık çok iyi tanıdığı, kalbini burkan korkuyla, yatağın kenarına oturmuş buldu. Zaman yürümeye başlamıştı, acımak nedir bilmeyen, kesik kesik, duraklaya duraklaya dönen bir çark gibi; her saniye onu bir dev testerenin dişi<a id="GBS.0166.01"/> gibi yırtıyor, koparıyor, her saniye onu Marsilya’ya, üzerinde can vereceği o balçık renkli toprağa yaklaştırıyordu. İşte yeniden dünya orada, kamarasının çevresindeydi, istasyonlarla, sigara dumanlarıyla, üniformalarla, insanlarından boşalmış tarlalarla dokunmuş korkunç bir dünya, o Flandre’da kendisini bekleyen delikle, içinde yaşaması ya da bırakıp çıkması olanaksız dünya. Bir korkak, bir alçak,<a id="GBS.0166.02"/> bir askerin, dövüşmekten korkan oğlu: Kendinden nefret ediyor, iğreniyordu. Ama buna karşın hayata yapışıyordu gene de. Bu daha da iğrenç bir şeydi. Hayır, yaşamak istemesi, kendini yaşamaya değer bulduğundan değildi; bu... hiçbir şey için değildi; hiçbir şey için değildi, çünkü yaşıyordu. Canını kurtarmak için her şeyi göze alabileceğini biliyordu, kaçabilirdi, yerlere diz çöküp yalvar yakar olabilir,<a id="GBS.0166.03"/> hatta belki ihanet edebilirdi ve bütün bunların yanı sıra, yaşama gerçekten böylesine bağlı da değildi. Kalktı: Ona ne diyeceğim? “Bana güneş çarpmıştı” mı diyeceğim? “Sıtma nöbetim tutmuştu” mu diyeceğim? “Doğal halimde değildim” mi diyeceğim? Sallana sallana aynaya kadar yürüdü ve yüzünün limon renginde olduğunu gördü. Tamamdı şimdi: Suratıma da güvenemem bu durumda. Bu yetmiyormuş gibi<a id="GBS.0166.04"/> herhalde ağzım da kusmuk kokuyordur. Yüzüne kolonya sürdü, Botot suyuyla gargara yaptı. Sinirlenerek, “Ne uzun işler,” diye düşündü. İlk kez bir karı hakkımda şunu bunu düşünür diye tasalanıyorum. Bir orospu bozuntusu, bir sokak çalgıcısı, ne kadınlar gelip geçti elimden, aile kadınları, evli barklı kadınlar. Ceketini sırtına geçirirken, “Onun elindeyim artık ben,” diye düşündü. “Çünkü o biliyor.”</p><div style="display:none;"><a id="GBS.0166.05"/></div>
		<p>Kapıyı açtı ve çıktı; kaptan anadan doğma çıplaktı, derisi balmumu sarılığında, düzgündü, tüysüzdü, göğüslerindeki seyrek, beyaz üç-beş tüyden başka tüyü yoktu, ötekiler ihtiyarlıktan dökülmüştü anlaşılan. Gülüyor, şişman, kocaman, komik bir bebeğe benziyordu. Maud parmaklarının ucuyla adamın şişman, parlak kalçalarına dokundu, sonra gülmekten katılarak iki büklüm oldu.</p>
		<p>“Gıdıklanıyorum, yapma!”</p><div style="display:none;"><a id="GBS.0167.01"/></div>
		<p>Kamara numarasını biliyordu: 27’ydi; önce sağdaki koridora, sonra soldaki koridora saptı, duvara sağır darbelerle, değişmeyen bir tempoyla vuruluyordu, 27, burasıydı. Genç bir kadın, ölü gibi bembeyaz, yataklardan birinde yatıyordu; ihtiyar bir kadın, yatağına oturmuş, kıpkırmızı ve şiş gözleriyle, peynirli çörek yiyordu.</p>
		<p>“Ha,” dedi, “üç genç hanım, değil mi? Çok nazik insanlardı doğrusu.<a id="GBS.0167.02"/> Gittiler, ama ikinciye geçtiler sanıyorum; çok arayacağım onları.”</p>
		<p>Ona şaşkın gözlerle baktı, elini kalça kemiğinde gezdiriyordu.</p>
		<p>“Küçücük bebek yüzünüzle pek güzelsiniz,” dedi, “ama o kadar zayıfsınız ki.”</p>
		<p>Kadın gülüyordu: Kalça kemiğine dokundular mı, gülmesi gelirdi.</p>
		<p>“Zayıflardan hoşlanmıyor musunuz, kaptan?”</p>
		<p>Adam acele, “Aaa, yooo, beğenmez de değilim hani,” dedi, “beğenmez<a id="GBS.0167.03"/> de değilim.”</p>
		<p>Koşar adımlarla merdiveni çıktı: Maud’u görmesi gerekti. Şimdi ikincinin koridorundaydı, güzel bir halı vardı yerde, kapılar, duvarlar güzel bir gümüş rengine boyanmıştı. Şansı yardım etti. Birden karşıdan Ruby göründü, elinde valizlerle kamarot ardı sıra yürüyordu.</p>
		<p>“Merhaba,” dedi Pierre, “ikinciye mi geçtiniz?”</p>
		<p>“Ya, evet!” dedi Ruby. “France hastalanırım diye korktu. Hepimiz<a id="GBS.0167.04"/> hak verdik ona: İnsanın sağlığı söz konusu olunca azıcık fedakârlık yapılır. Öyle değil mi?”</p>
		<p>“Maud nerede?”</p>
		<p>Maud kolunun üzerine doğru yatmıştı, kaptan elini nazik, ama dalgın okşayışlarla kalçalarında, kaba etlerinde gezdiriyordu; kadın kendini alçalmış, küçük düşmüş, hakarete uğramış hissediyordu. “Benden hoşlanmadıysa, kendini benimle yatmak zorunda sanmasın,” diye düşündü. Adamın nezaketine<a id="GBS.0167.05"/> karşılık elini uzattı, kalçalarını okşadı: Yıpranmış, eskimiş bir deriydi bu.</p>
		<p>Ruby keskin bir sesle, “Maud mu?” dedi. “Ne bileyim, kim bilir nereye gitti? Bilirsiniz onu: Birden aklına esti, çıktı, tayfalarla çene çalıyordur, belki de subaylardan birini yakalamıştır, ne bileyim? Vapur yolculuğuna bayılıyor. Güverteden içeri girmek istemiyor.”</p>
		<p>“Küçük yaramaz!” dedi kaptan. Güldü ve kadının<a id="GBS.0168.01"/> elini yakaladı, “Şimdi bir şeyler yaptıracağım sana!” Ve gözleri, ilk kez, pırıl pırıl yandı. Maud elini adamın eline koyverdi, utanıyordu, ama kamarayı değiştirdiklerine göre adamın ücretini alması gerekti, şöyle ya da böyle, birden bu kadar zayıf olduğu için dertlendi, hile yapmış, adamı aldatmış gibi hissediyordu kendini; kaptan gülümsüyor, gözleri kapanıyordu, şimdi tuhaf bir biçimde çocuksu,<a id="GBS.0168.02"/> suçsuz ve kendi içinde kaybolmuş anlamlar vardı yüzünde, Maud’un elini sımsıkı yakalamış, bu eli kararlı bir yumuşaklıkla hareket ettiriyordu. Maud mutluydu: “Madem canı çekti, yapmamak olmaz, o kadar başını ağrıttık adamın. Üstelik çok sıskayım ben de...”</p>
		<p>“Mersi, mersi!”</p>
		<p>Başını salladı ve yürüdü. Maud’u bulması gerekti, güvertedeydi mutlaka. İkinci sınıf güverteye tırmandı, gece simsiyahtı,<a id="GBS.0168.03"/> insanları birbirinden ayırt etmek olanaksızdı, ta burnunun ucuna kadar sokulup bakmadıktan sonra. Ne aptalım, şurada beklerim, olur biter, ne yandan gelirse gelsin, bu merdivenden gelecek nasılsa. Kaptan gözlerini uyur gibi kapamıştı artık, Maud’u mutlu eden sakin ve huzurlu bir hali vardı, bileği yorulmuştu, ama ona zevk verebildiği için mutluydu, üstelik, kendini yalnız hissediyordu, tıpkı<a id="GBS.0168.04"/> küçücük bir kızken, Theneveur Dede’nin onu dizlerine oturttuğu ve sonra başını ağır ağır öne arkaya sallayarak uyukladığı günlerdeki gibi. Pierre denize bakıyor ve, “Korkağın biriyim ben,” diye düşünüyordu. Serin, taze bir rüzgâr yanaklarında dolaşıyor, alnına düşen perçemiyle oynuyordu, denizin iniş çıkışına bakıyordu, şaşkın bir korkuyla kendine bakıyor ve düşünüyordu: “Korkak! Asla aklıma getirmezdim<a id="GBS.0168.05"/> bunu.” Acınacak kadar korkak. Kendi gerçek benliğini keşfetmesi için bir gün yetmişti; bu savaş rüzgârları olmasaydı, asla, hiçbir şey bilmeyecekti. 1860’ta doğuvermiş olsaydı örneğin. Yaşamın içinde huzurlu bir inançla dolaşacaktı; başkalarının korkaklığını acımadan ayıplayacak ve hiç, ama hiçbir şey onu gerçek benliğiyle yüz yüze getiremeyecekti. En küçük bir olasılık yoktu. Bir gün, tek<a id="GBS.0169.01"/> bir gün: Şu anda biliyordu ve yapayalnızdı. Otomobiller, trenler, vapurlar bu berrak ve karanlık geceyi delik deşik ediyor, hepsi Paris’e doğru, hepsi aynı noktaya doğru yol alıyor, kendisi gibi genç bir sürü insanı alıp götürüyordu, hepsi uykusuz, küpeştelerden sarkmış ya da karanlık camlara yüzlerini yapıştırmış bir sürü genç insan. “Haksızlık bu,” diye düşündü. Mutlu çağlarda yaşamış, binlerce,<a id="GBS.0169.02"/> hatta milyonlarca insan vardı ki hiçbiri kendi gerçek sınırını bilmemişti, onlara bilgisizliğin ayrıcalığı tanınmıştı. Alfred de Vigny bir korkaktı belki. Ya Musset? Ya Baudelaire? Hepsine kaderleri yardım etmişti. Ayağını yere vurarak, “Halbuki ben...” diye düşündü. “Maud asla bilmeyecekti bunu, bana o hayran gözleriyle bakmakta devam edecekti ve ötekilerden fazla sürmeyecekti o da, iki ay, üç ay<a id="GBS.0169.03"/> sonra onu da bırakıp gidecektim ben. Ama şimdi o biliyor. Biliyor. Orospu bozuntusu, o benden üstün şimdi.”</p>
		<p>Dışarıda gece simsiyahtı, ama barın içinde öyle çiğ bir aydınlık vardı ki Koca Louis’nin gözleri kamaştı. Bu acayip bir şeydi, çünkü lambalar görünmüyordu: Tavanın dört yanını dolanan ince uzun, kırmızı bir tüp vardı, bir de beyazı vardı, ışık oradan geliyordu; her yana aynalar yapıştırmışlardı,<a id="GBS.0169.04"/> aynada Koca Louis kendi kafasını olduğu gibi ve Starace’ın alnını görüyordu, Mario’yla Daisy, çok ufak oldukları için, aynada göremezdi onları. Yemeğin parasını ödemişti, dört kez de <em>pastis</em> içmişlerdi. Barın dibinde, tezgâhın önünde oturuyorlardı, insana ninni söyleyen o kocaman kocaman gürültülerle oturmak sıcak, yumuşak bir şeydi.</p>
		<p>Koca Louis keyifleniyor, açılıyordu, canı şu masanın üzerine<a id="GBS.0169.05"/> çıkıp şarkı söylemek istiyordu. Ama şarkı söylemeyi bilmiyordu. Şarkı söylemeyi canı çekmediği anlarda ise gözleri kapanıyordu, bir derin çukura doğru düşüyor ve kendini, sanki başına korkunç bir şey gelmiş gibi yorgun, bitkin hissediyordu, gözlerini açıp yeniden çevresine bakınıyor, başına ne geldiğini hatırlamaya çalışıyordu, oysa başına hiçbir şey gelmemiş oluyordu. Her iki halde de, rahattı,<a id="GBS.0170.01"/> rahat sayılırdı, yalnızca azıcık tedirgindi, ama keyifliydi. Uzun, iri bacaklarını masanın altına doğru uzatmış, birini Mario’nun bacaklarının arasından, ötekini Starace’ınkilerden geçirmişti, aynada kendi suratını görüyordu, buna gülüyordu, Starace’ın yaptığı o komik suratı yapmaya çalışıyordu, ama ne gözlerini şaşılatabiliyor ne de kulaklarını oynatabiliyordu. Aynanın altında küçücük bir kadın<a id="GBS.0170.02"/> oturuyordu, hiç de fena değildi, düşünceli bir yüzle sigara içiyordu, kadın Koca Louis’nin o acayip suratı kendisine yaptığını sanmıştı herhalde, çünkü ona bakarak dilini çıkardı, sonra sağ elinin bileğini sol eliyle avuçladı, sağ elini yumruk yaptı ve Koca Louis’ ye doğru salladı. Koca Louis kızararak başını çevirdi, kadını gücendirdiğini sanarak korkmuştu.</p>
		<p>Daisy küçücük, dik ve sıcak, karşısında<a id="GBS.0170.03"/> oturuyordu. Ama Louis’ye bakmıyordu bile. Güzel kokuyordu, çiğ çiğ renklerle, ne güzel boyanmıştı, kocaman da göğsü vardı, ama Koca Louis kızı çok fazla ciddi buluyordu, o, insana tuhaf tuhaf şakalar yapan, örneğin, kulağınıza doğru üfleyen, kulağınıza doğru sokulup o hemen anlayamadığımız açık saçık şeyleri fısıldayan daha bir fıkırdak kızlardan hoşlanırdı. Daisy heyecanlı ve ciddi görünüyordu,<a id="GBS.0170.04"/> Mario’yla savaşı konuşuyordu.</p>
		<p>“N’olacak yani,” diyor, “gerekirse, dövüşürüz, n’olacak?”</p>
		<p>Starace, Daisy’nin karşısında sandalyesinde dimdik oturuyordu, dikkatle dinler görünüyordu, ama nezaket olsun diye öyle görünüyordu, madem anlamıyordu söylenenleri. Koca Louis ondan hoşlanmaya başlamıştı, o kadar uslu uslu oturuyor, o kadar az kızıyordu ki. Mario Daisy’ye kurnaz bir ifadeyle bakıyordu,<a id="GBS.0170.05"/> başını salladı:</p>
		<p>“Hadi canım,” diyordu, “hadi canım.”</p>
		<p>Aklı yatmış görünmüyordu.</p>
		<p>“Ben grevdense savaşı yeğlerim,” dedi Daisy. “Sence savaş daha iyi değil mi yani? Şu dok işçilerinin grevine bir bak yeter, ne pahalıya oturdu, gördün değil mi, hepimize?”</p>
		<p>Daisy dikkatle ve üzgün bir sesle konuşuyordu; konuşurken başını yana eğiyordu. “Savaş başlayınca, grevlere paydos!” diye sertlikle devam<a id="GBS.0171.01"/> etti: “Herkes çalışır ister istemez. Ah, ah! 17’de neler oldu, görseydin, çok küçüktün herhalde, ben de küçüktüm, ama bak hatırlıyorum. Cümbüştü cümbüş, geceleri Estaque’a kadar ateşleri seyrediyordun. Sonra o sokaklarda rastladığın heriflerin suratları, adam nerede yaşadığını şaşırırdı, heyecanlanıyordu insan, o Bautherille Sokağı’nda kuyruğa girenler, İngilizler vardı, Amerikalılar vardı, İtalyanlar,<a id="GBS.0171.02"/> Almanlar vardı, hatta Hintliler bile vardı, ya! Anam neler toparlıyordu neler.”</p>
		<p>“Almanlar yoktu,” dedi Mario, “Almanlarla savaşıyorduk o zaman.”</p>
		<p>“Sana Almanlar da vardı, diyorum. Hem de üniformalı Almanlar, kasketlerinin üzerinde acayip bir şeyler vardı. Görmesem, vardı demem, değil mi?”</p>
		<p>“Ama onlarla savaşıyorduk,” dedi Mario.</p>
		<p>Daisy omuz silkti.</p>
		<p>“Eee, anladık, savaşıyorduk, ama<a id="GBS.0171.03"/> yukarıda, Kuzey’ de. Bunlar yukarıdan gelmiyorlardı ki, denizden geliyorlardı, alışveriş etmeye.”</p>
		<p>İri, kocaman bir kız geçiyordu, tereyağı gibi, sapsarı, tombul bir kız, ama o da fazla ciddi görünüyordu. Koca Louis. “Bunlar kentte oturdukları için böyle anlaşılan,” diye düşündü. İri, sarışın kız Daisy’ye doğru eğildi, canı sıkkındı.</p>
		<p>“Bana bak,” dedi, “ben savaşı sevmiyorum, anladın mı? Çünkü<a id="GBS.0171.04"/> korkuyorum, ödüm bokuma karışıyor, ağabeyim 1914’te savaşa gitmiş, bir anlatsın istersen sana, meraklıysan. Dinlemek ister misin, ha? Senin amcanın koskoca çiftliğini yakmadılar, değil mi? Ne biliyorsun ki sen?”</p>
		<p>Daisy bir an şaşırdı, sonra hemen toparlandı.</p>
		<p>“Ya, o halde grevleri seviyorsun, öyle mi?” dedi.</p>
		<p>Mario iri, sarışın kıza bakıyordu, kız yanıt vermeden başını salladı ve yürüdü,<a id="GBS.0171.05"/> gitti. Çok da uzağa gitmeden masalardan birine oturdu ve mahzun yüzlü ufak tefek bir adama heyecanla bir şeyler anlatmaya başladı, küçük adam ağzında bir saman çöpünü çiğneyip duruyordu. Sarışın, Daisy’yi göstererek, şaşılacak bir hızla konuşuyordu. Küçük adam yanıt vermiyordu, saman çöpünü dişlerinin arasında evirip çevirerek gözleri yerde, dinliyordu, hatta, dinler bile görünmüyordu.</p>
		<p>Mario,<a id="GBS.0172.01"/> “O kız Sedanlı,” diye anlattı.</p>
		<p>“Neresi o?” diye sordu Daisy.</p>
		<p>“Kuzeyde bir yer.”</p>
		<p>Daisy omuz silkti.</p>
		<p>“Eee, ne halt etmeye gelip kafa ütülüyor öyleyse?” dedi. “Kuzeyliyse, alışkındır dövüşe.”</p>
		<p>Koca Louis bütün gücüyle esnedi ve iri gözyaşları yanaklarından yuvarlandı. İçi sıkılıyordu, ama mutluydu, esnemeyi çok severdi. Mario kaçamak bir gözle ona baktı. Starace da esnedi.</p>
		<p>Mario,<a id="GBS.0172.02"/> Koca Louis’yi gösterdi.</p>
		<p>“Bizim oğlan sıkıldı artık,” dedi, “ona bir şeyler yap da keyiflensin Daisy.”</p>
		<p>Daisy Koca Louis’ye döndü, kolunu boynuna attı. Artık çok fazla ciddi görünmüyordu.</p>
		<p>“Sahi mi, sıkıldın mı koca bebek? Yanında fıstık gibi bir kız oturup dururken?”</p>
		<p>Koca Louis Zenci’yi gördüğü an ona yanıt vermek için ağzını açmıştı. Zenci tezgâhın önünde ayakta durmuş, bir bardaktaki<a id="GBS.0172.03"/> sarı bir içkiyi içiyordu. Üzerinde yeşil bir giysi ve başında rengârenk kurdelesiyle kocaman bir hasır şapka vardı. “Bak sen!” dedi Louis. Zenci’ye bakıyordu, mutluydu.</p>
		<p>Kız, “N’oluyorsun?” diye sordu.</p>
		<p>Başını kızdan yana, sonra Starace’dan yana çevirdi ve onlara hayretle baktı. Onlarla beraber olduğu için utanmıştı. Daisy’nin kolundan kurtulmak için omuzlarını şöyle bir sarstı, sonra, kalktı<a id="GBS.0172.04"/> sessiz adımlarla Zenci’ye doğru yürüdü. Zenci içiyor ve Koca Louis mutlulukla gülümsüyordu. Daisy ardından, zehir gibi bir sesle, “N’oluyor bu hayvana?” diye söylendi. “Sıktı artık.” Ama Koca Louis umursamadı bile: Mario’yla Starace’dan kurtulmuştu. Sağ elini Zenci’nin tepesine doğru kaldırdı ve sırtına, kürekkemiklerinin arasına müthiş bir yumruk indirdi. Zenci neredeyse boğuluyordu, kıpkırmızı,<a id="GBS.0172.05"/> öksürdü, hıçkırdı, tükürdü ve deli bir öfkeyle dönüp Louis’ ye baktı.</p>
		<p>“Benim,” dedi Koca Louis.</p>
		<p>Zenci, keskin bir sesle, “Oynattınız mı siz?” dedi.</p>
		<p>Koca Louis, “Benim işte, görmüyor musun?” diye tekrarladı.</p>
		<p>“Sizi tanımıyorum,” dedi Zenci.</p>
		<p>Koca Louis, Zenci’ye kederle baktı:</p>
		<p>“Unuttun mu? Dün beraber değil miydik, sen yüzmüş de yeni çıkmıştın hani?”</p>
		<p>Zenci öksürdü ve yeniden<a id="GBS.0173.01"/> tükürdü. Starace’la Mario kalkmışlar Louis’nin yanında dikilmişlerdi. Koca   Louis öfkeyle, “...tir olup gitmeyecekler mi bunlar?” diye düşündü. Mario onu usulca kolundan çekti.</p>
		<p>“Hadi, gel!” dedi. “Görüyorsun, seni istemiyor işte.”</p>
		<p>Koca Louis korkutucu bir sesle, “O benim Arap’ım ama,” dedi.</p>
		<p>Zenci, “Alın şunu be!” dedi. “Kaçta yatırıyorsunuz bunu?”</p>
		<p>Koca Louis Zenci’ye bakıyor ve kendini<a id="GBS.0173.02"/> çok bahtsız hissediyordu: Oydu işte, güzel hasır şapkasıyla ne güzel, ne keyifliydi gene. Neden sanki böyle sersem ve nankördü?</p>
		<p>“Sana şarap vermedim mi?” dedi.</p>
		<p>Mario, “Hadi, gel artık,” diye tekrarladı. “Bu senin Zencin değil. Hepsi birbirine benzer onların.”</p>
		<p>Koca Louis yumruklarını sıktı, Mario’ya döndü.</p>
		<p>“Rahat bırak ulan beni,” dedi, “çekil şuradan.”</p>
		<p>Mario bir adım geri çekildi.<a id="GBS.0173.03"/> Ürkek bir sesle, “Bütün zenciler birbirine benzer,” dedi.</p>
		<p>Daisy, “Mario,” diye haykırdı. “Bırak şunu, hayvanın biri.”</p>
		<p>Koca Louis saldıracakken kapı açıldı ve eşikte pembe giysisi ve renkli kurdeleli kocaman hasır şapkasıyla bir zenci daha göründü. Koca Louis’ye ilgisizce baktı, dans eder gibi yürüyerek masaların arasından geçti, geldi, tezgâha yaslanıp durdu. Koca Louis gözlerini ovuşturdu,<a id="GBS.0173.04"/> sonra iki zenciye ayrı ayrı baktı. Gülmeye başladı.</p>
		<p>“İkisi bir gibi be,” dedi.</p>
		<p>Mario yanaştı.</p>
		<p>“Eee, gördün ya?” dedi.</p>
		<p>Koca Louis utanmıştı. Ne Starace’dan hoşlanıyordu ne Mario’dan, ama şimdi kendini onlara karşı bir suç işlemiş hissediyordu. İkisini kollarından yakaladı.</p>
		<p>“Bunu benim Arap’a benzettim,” dedi.</p>
		<p>Zenci sırtını dönmüş içiyordu. Mario, Starace’a baktı, sonra ikisi birden<a id="GBS.0173.05"/> Daisy’ye baktılar. Daisy ayaktaydı, ellerini kalçalarına dayamış, onları bekliyordu. Çok da keyifli görünmüyordu.</p>
		<p>Mario, “Hımmm!” diye homurdandı.</p>
		<p>Starace, “Hımmm!” diye homurdandı.</p>
		<p>Birden döndüler, Louis’yi kollarından tutarak sürüklediler,</p>
		<p>“Gel, senin Arap’ı arayalım.”</p>
		<p>Sokak daracıktı, bomboştu, lahana gibi bir şey kokuyordu, çatıların üstünde yıldızlar parlıyordu. Koca Louis<a id="GBS.0174.01"/> kederle, “Hepsi birbirine benzer,” diye düşündü.</p>
		<p>“Çok var mı Marsilya’da?”</p>
		<p>“Çok var mı, ne?”</p>
		<p>“Zenciler.”</p>
		<p>Mario başını salladı, “Eh, az da sayılmaz,” dedi. Koca Louis, “Dut gibiyim,” diye düşündü. “Size yardım edeyim,” dedi kaptan, “oda hizmetçiniz olayım biraz.” Mario, Koca Louis’yi belinden sarılarak tutmuştu, kaptan kombinezonu askılarından tutuyordu, Maud kendini tutamayarak güldü,<a id="GBS.0174.02"/> “Ters tutuyorsunuz ama,” dedi, Mario, Koca Louis’nin beline sımsıkı sarılmıştı, kafasını midesine doğru vuruyordu: “Sen benim kardeşimsin be, ha, öyle değil mi Starace? Ha? Bu benim kardeşim değil mi? Biz birbirimizi seviyoruz be.” Starace sessiz sedasız gülüyordu, başı dönüyordu, dönüyordu, dişleri pırıl pırıl parlıyordu, korkulu rüyaydı bu, kafası çığlıklarla ve kör edici ışıklarla gümbürdüyordu,<a id="GBS.0174.03"/> başka çığlıklara, başka ışıklara doğru yürüyordu, gece onun peşini bırakmayacaklardı, Starace’ın gülüşü, inip çıkan esmer yüzü, Mario’nun küçük fare suratı, kusmak istiyordu. Deniz Pierre’in midesinde inip çıkıyor, yükselip alçalıyordu, Arap’ını bir daha asla bulamayacağını iyi biliyordu o, Mario itekliyordu, Starace çekiştiriyordu, Arap bir melekti, ben cehennemdeyim şimdi. Söylendi:</p>
		<p>“Arap’ım<a id="GBS.0174.04"/> melekti be.”</p>
		<p>Ve iki kocaman damla gözyaşı yanaklarından doğru süzüldü, Mario itiyor, Starace çekiyordu, sokağın köşesini döndüler, Pierre gözlerini kapadı; şimdi yalnızca kaldırımların üzerinde sokak lambasının parlayıp sönen ışığı ve denizin, geminin bordasında fışkıran köpüklü hışıltısı vardı.</p>
		<p>Panjurlar kapalı pencereler kapalı, oda toz ve formol kokuyordu. Adam pasaporta doğru eğilmişti,<a id="GBS.0174.05"/> mum kır saçlarını aydınlatıyor, masanın üstüne başının kocaman gölgesini gönderiyor. “Elektriği niye yakmıyor sanki? Gözleri kör olur bu gidişle.” Philippe boğazını temizledi: Kendini sessizlik ve yoklukta kaybolmuş hissediyordu; orada varım ben, nihayet varım, sağlamım, kendimi kabul ettiriyorum, kadın lokmayı yutamıyor, boğazında gözyaşlarından bir yumruk tıkalı sanki, öteki aptallaşmış, şaşkın,<a id="GBS.0175.01"/> bana kaldırdığı el kuruyor, kupkuru oluyor, benim böyle bir şey yapabileceğime asla inanmazdı, orada yeniden doğdum ben, ama burada, bu beni çoktan unutmuşa benzeyen, kır bıyıklı kıvırcık kafalı ihtiyarın önündeyim. Burada; burada! Burada, benim sağırlar ve körler arasındaki tekdüze varoluşum burada ve ben gölge halinde eriyorum. Ve orada, avizenin aydınlığında büfeyle berjerin arasında varım<a id="GBS.0175.02"/> ben, varım, kendimi kabul ettiriyorum. Ayağını yere vurdu, ihtiyar gözlerini kaldırıp baktı, haşin, çipil ve yorgun, miyop gözlerini.</p>
		<p>“İspanya’da bulundunuz mu?”</p>
		<p>“Evet,” dedi Philippe. “Üç yıl önce.”</p>
		<p>“Pasaportunuzun süresi geçmiş. Yenilemek gerek.”</p>
		<p>Philippe sabırsızlıkla, “Biliyorum,” dedi.</p>
		<p>“Benim için mesele değil,” dedi ihtiyar. “İspanyolca bilir misiniz?”</p>
		<p>“Anadilim gibi.”</p><div style="display:none;"><a id="GBS.0175.03"/></div>
		<p>“Kendinizi İspanyol olarak yutturabilirseniz şansınız varmış derim, bu sapsarı saçlarla...”</p>
		<p>“Sarışın İspanyollar da vardır.”</p>
		<p>İhtiyar omuz silkti:</p>
		<p>“Ben bunu... laf olsun diye...”</p>
		<p>Pasaportu dikkatle karıştırıyordu. “Ben buradayım, şu sahtekâr herifin önünde.” Bu, gerçeğe benzemiyordu. Bu sabahtan beri hiçbir şey gerçeğe benzemiyordu. Şu sahtekâr herif de bir sahtekâr herife benzemiyordu,<a id="GBS.0175.04"/> jandarmaya benziyordu daha çok.</p>
		<p>“Siz bir jandarmaya benziyorsunuz,” dedi.</p>
		<p>İhtiyar yanıt vermedi, Philippe’in birden rahatı kaçtı. Yokluk! Dünün o cam gibi saydam yokluğu geri gelmişti, buraya, o bakışların içinden gelip geçtiğim, o bir hamalın sırtında ince ince pırıldayan kocaman bir cam olduğum ve güneşin aydınlığı içinden gelip geçtiğim dünlerin yokluğu. Orada, şu anda ben ölüm kadar<a id="GBS.0175.05"/> donuk, kapkara ve belliyim; kendi kendine soruyor şimdi: “Nerede? Ne yapıyor? Beni birazcık düşünür mü acaba, arar mı beni?” Bu ihtiyar yeryüzünde benim bir kıymetli taş, bir mücevher gibi değerli olduğum bir köşenin bulunduğunu bilmiyor.</p>
		<p>“Evet?” diye sordu Philippe.</p>
		<p>İhtiyar ona bıkkın gözlerle baktı.</p>
		<p>“Sizi Pitteaux mu gönderdi?”</p>
		<p>“Üçüncü defadır aynı şeyi soruyorsunuz. Evet,” dedi<a id="GBS.0176.01"/> Philippe, “beni Pitteaux gönderdi.”</p>
		<p>İhtiyar, “İyi,” dedi. “Genellikle bunu bedava yaparım ben. Ama sizin için, üç bin franga ancak.”</p>
		<p>Philippe yüzünü, Pitteaux’un korkunç dudak büküşüyle buruşturdu.</p>
		<p>“Umarım ki öyle olsun,” dedi, “sizden bedava iş istemem.”</p>
		<p>İhtiyar alayla dudak büktü. Philippe, “Sesim bozuk çıkıyor,” diye düşünerek sinirlendi. “Daha, o doğuştan varolmuşa benzeyen küstahlığı,<a id="GBS.0176.02"/> korkusuzluğu edinemedim. Hele ihtiyarlarla konuşurken. Onlarla benim aramda, karşılıkları ödenmemiş tokatların hesabı duruyor daha. Onlarla aynı çizgide, teke tek konuşabilmek için bu hesabı sonuna dek görmem, kapamam gerek.” Birden heyecanlanarak, “Ama en sonuncusunun hesabını gördüm,” diye düşündü, “o sonuncunun defteri kapandı.”</p>
		<p>“İşte!”</p>
		<p>Sert bir hareketle elini cebime attı, cüzdanı aldı,<a id="GBS.0176.03"/> üç binlik çıkardı, masanın üzerine koydu.</p>
		<p>İhtiyar, “Küçük budala,” dedi. “Şimdi ben bu parayı cebime atar ve senin işini yapmayı da reddederim.”</p>
		<p>Philippe adama korkuyla baktı ve paraları almak ister gibi bir hareket yaptı. İhtiyar kahkahayla güldü.</p>
		<p>Philippe kekeliyordu:</p>
		<p>“Ben... sandım ki...”</p>
		<p>İhtiyar hâlâ gülüyordu, Philippe elini küskün bir tavırla çekti, sonra gülümsedi.</p>
		<p>“İnsanları<a id="GBS.0176.04"/> tanırım ben,” dedi, “sizin böyle bir şey yapmayacağımızı biliyorum.”</p>
		<p>İhtiyar birden ciddileşti. Yüzünde kötü, ama keyifli bir anlam vardı.</p>
		<p>“İnsanları tanırsın ha!” dedi. “E-he! İnsanları tanırmış! Ulan kılkuyruk, kalkmış ömründe hiç görmediğin bir adama gelmişsin, cebinden banknotları çıkarıp masanın üstüne atmışsın, kurbanlık koyun gibi karşıma dikilmişsin; bunun için adam öldürürler be!<a id="GBS.0176.05"/> Hadi hadi, bırak da işimizi görelim. Şimdi ben senin bin frangını keserim, bu da fikrinden caymayasın diye. Üstünü kâğıtları almaya geldiğin zaman verirsin.”</p>
		<p>Bir tokat daha, hepsini, hepsini ödeteceğim. Gözlerine yaşlar hücum etti. Şimdi öfkelenmeyi hak etmişti, ama duyduğu yalnızca aptalca bir şaşkınlıktı. Böylesine taş gibi olmayı nasıl başarabiliyorlardı, hiçbir zaman güçsüz olduklarını<a id="GBS.0177.01"/> görmemişti, hep tetikteydiler, ilk yanlışınızda üzerinize atlıyor, sizi eziyorlardı. Ne yaptım ben ona? Oradakilere, mavi salondakilere? Ben de bu oyunu oynamasını öğreneceğim, ama öğreneceğim, analarını belleyeceğim onların!”</p>
		<p>“Ne zaman hazır olur?”</p>
		<p>“Yarın sabah.”</p>
		<p>“Ben... daha çabuk olur sanıyordum.”</p>
		<p>“Ne?” dedi ihtiyar. “Ya damgalar? Damgaları parmağımla yapıyorum sanıyordun herhalde,<a id="GBS.0177.02"/> ha? Hadi, yallah, git bakalım şimdi. Yarın sabah gelirsin. Senin kâğıtları ancak yarın sabaha kadar oturursam tamamlayabilirim.”</p>
		<p>Dışarıda gece, korkulu yaratıklarıyla iğrenç ve ılık gece; arkanıza dönüp bakmaya cesaret edemediğiniz uzun, bitmek bilmeyen dakikalar boyunca ardınızda, Saint- Ouen’ın karanlık, insansız sokaklarında akseden ayak sesleri; bu sokaklarda korkar insan.</p>
		<p>Philippe renksiz<a id="GBS.0177.03"/> bir sesle sordu:</p>
		<p>“Saat kaçta geleyim?”</p>
		<p>“Kaçta istersen, sabah altıdan itibaren...”</p>
		<p>“Burada... Burada bir otel bulabilir miyim acaba?”</p>
		<p>“Saint-Ouen Caddesi’nde istediğinden âlâsını bulursun. Hadi şimdi git bakalım.”</p>
		<p>Philippe kararlı, “Sabah tam altıda burada olurum,” dedi.</p>
		<p>Bavulunu aldı, kapıyı arkasından kapadı ve merdiveni indi. Gözyaşları üçüncü kat sahanlığına sessizce yuvarlandı,<a id="GBS.0177.04"/> mendil almayı unutmuştu, peş peşe birkaç kez burnunu çekti, sonra gözlerini koluyla sildi, ben korkak değilim. Yukarıdaki hayvan herif onu korkak sanıyordu, hor gören, alay eden bakışları ardı sıra buralara kadar gelmişti. Bana bakıyorlar, hepsi! Philippe son basamakları koşarak indi. “Lütfen kapıyı kapayınız!” Kapı ılık ve kuşkularla dolu bir yarı karanlığa açılıyordu. Philippe bu bulaşık<a id="GBS.0177.05"/> suyuna daldı. “Ben korkak değilim, böyle bir şeyi ancak o ihtiyar, iğrenç herif düşünebilir. Zaten, artık o da düşünmüyordur,” diye karar verdi kendi kendine. “Beni düşünmüyordur, işe başlamıştır bile.” Ardı sıra gelen bakışlar söndü, Philippe adımlarını sıklaştırdı. “Ne o Philippe? Korkuyor musun yoksa?” “Hayır korkmuyorum! Ama yapamam bunu...” “Yapamaz mısın? Yapamaz mısın Philippe?” Duvara sırtını<a id="GBS.0178.01"/> dayamıştı, Pitteaux göğsünü, gömleğinin üzerinden memelerinin uçlarını okşuyordu. Sonra ani bir hareketle doğruldu ve sağ elinin parmak uçlarıyla Philippe’in ağzına bir tokat indirdi. “Hadi, çık git şimdi buradan. Güle güle, Philippe! Ben korkaklardan hoşlanmam!” Sokak o gecelere özgü taş kesilmiş gölgelerle doluydu, duvarlara yaslanmış, kıpırdamadan duran, bir şey söylemeden, sigara bile içmeden<a id="GBS.0178.02"/> sizin önlerinden gelip geçişinizi, gecenin çamuruna bulanmış gözleriyle seyreden insanlar. Kalbi deli gibi çarpıyor ve her an koşmaya hazır, hızlı adımlarla yürüyordu. “Bu suratla mı? Hadi canım sen de! Sen korkağın birisin!” Görecekler, görecekler hepsi, o da görecek, ötekiler gibi, bir gün adımı okuyacak. “Bak sen!” diyecek. “Bir muhallebi çocuğu, bir ana kuzusu için hiç de fena sayılmaz hani!”</p><div style="display:none;"><a id="GBS.0178.03"/></div>
		<p>Sağında ölü gözü gibi bir ışık, bir otel! Garson kapıda duruyor, şaşı gözleriyle bir yerlere bakıyordu: Acaba bana mı bakıyor? Philippe adımlarını sıklaştırdı, ama bir-iki adım fazla atmıştı, otelin kapısını geçti, garson şimdi şaşı gözleriyle arkasından bakıyordu mutlaka; artık geri dönemezdi. Şaşı garson ya da tepegözlerin dövüşü. Ya da şöyle denebilir: bir tepegözün inanılmadık serüveni.<a id="GBS.0178.04"/> Günün birinde şurada, elmacıkkemiklerinin üzerinde bir yerde bir kaşıntı duyuyor, aynaya bakıyor. Tekgözünün yanında ikinci bir göz, bir yeni göz çıkmış... Ne hayal kırıklığı! İki gözü bir anda, aynı tempoyla hareket ettirmek hemen de olanaksız, çünkü ilki yıllar yılı tek başına yaşamış, alışmış buna, kendi keyfine gitmek istiyor hep. Karşı kaldırımda bir otel daha var, tek katlı küçük bir otel, Concarneau<a id="GBS.0178.05"/> Oteli. “Oraya gidecek miyim? Ya belge sorarlarsa?” diye düşündü. Karşı kaldırıma geçmeye cesaret edemedi, dümdüz yoluna devam etti. Yürek isterdi buna, ama bu akşam bende yürek mürek yok, kalmadı, ihtiyar boşalttı, tüketti beni; sonra, kapının üzerindeki yazıya, “Kahve, şarap, likör” yazısına bakarak, “İki kadeh bir şey içmiş olsam,” diye düşündü. Kapıyı itti.</p>
		<p>Küçücük bir dükkândı bu, çinko<a id="GBS.0179.01"/> kaplı tezgâhla iki ufak masa. Taban tahtaları insanın ayaklarının altına yapışıyordu. Patron kuşkuyla baktı. Philippe, “Üstüm başım fazla temiz,” diye düşünerek sinirlendi.</p>
		<p>Tezgâha yaklaşarak, “Bir şarap lütfen,” dedi.</p>
		<p>Patron, tıpa yerinde maden borulu bir mantar olan şişeyi eline aldı. Kadehi doldurmaya koyuldu, Philippe bavulunu yanına yere bırakmıştı, adamı tuhaf bir keyifle seyrediyordu;<a id="GBS.0179.02"/> maden borudan incecik bir sütun halinde şarap akıyordu, sebzeleri sulayan havuz suyuna benziyordu. Philippe bir yudum aldı. “Pis bir şey herhalde bu,” diye düşündü. Hiç içmemişti şimdiye kadar bundan, bozulmuş şaraba benzer buruk bir tadı vardı, boğazını kavurdu; kadehi tezgâha bıraktı. Patron ona bakıyordu. Adamın sakin gözlerinde alaylı bir anlam var mıydı? Philippe kadehi tekrar eline aldı<a id="GBS.0179.03"/> ve ilgisiz bir tavırla dudaklarına götürdü: Genzi tutuşuyor, gözlerine yaşlar hücum ediyordu, içkiyi bir dikişte içip bitirdi. Kadehi bıraktığı sırada kendini hafif ve biraz da keyifli hissediyordu. “İşte çevreyi görmenin zamanı,” diye düşündü. On beş gün önce, birden, çevreyi gerçeğiyle görmeyi bilemediğini fark edivermişti; şairim ben, bilim adamı gibi incelemeyi bilmiyorum. O günden beri, fırsat<a id="GBS.0179.04"/> bulduğu her yerde, kafasının içinde, çevresinin bir çeşit defterini tutmaya, örneğin bir vitrinde gördüğü eşyanın hesabını tutup belleğinde bir sıraya koymaya başlamıştı. Çevreye bir göz gezdirdi, yukarıda, tezgâhın arkasında en üst raftaki şişelerden başlayayım. Dört şişe Byrrh, bir şişe Goudron, iki şişe Noilly, bir uzun testide rom.</p>
		<p>İçeri biri girmişti. Başı kasketli bir işçi. Philippe,<a id="GBS.0179.05"/> “Bu bir proleter işte,” diye düşündü. Bir proleterle karşılaşmak fırsatı çok da sık çıkmamıştı karşısına, ama onları düşündüğü çok olmuştu. Otuz yaşlarında bir adamdı, bedeni, fazla uzun kolları, çarpık bacaklarıyla, kasları güçlü, ama çirkindi, onu böyle çarpıtan, şeklini bozan, yaptığı işti herhalde; burnunun altında, dik dik, sarı kıllar vardı; kasketinde üç renkli bir kokart göze çarpıyordu, sinirli<a id="GBS.0180.01"/> ve rahatı kaçmış gibiydi:</p>
		<p>“Bize bir beyaz ver bakalım, patron, çabuk tarafından...”</p>
		<p>“Kapıyoruz,” dedi patron.</p>
		<p>İşçi, “Dövüşe giden bir adama bir bardak beyazı çok görmezsin sen,” dedi.</p>
		<p>Zor konuşuyordu, kısık, tıkanık bir sesle, sanki bütün bir gün bağırmış gibi. Sağ gözünü kırparak anlattı:</p>
		<p>“Yarın sabah gidiyorum.”</p>
		<p>Patron bir şişeyle bir kadeh aldı, kadehi tezgâhın üzerine koyarken<a id="GBS.0180.02"/> sordu:</p>
		<p>“Nereye gidiyorsun?”</p>
		<p>Adam, “Soissons’a,” dedi, “nakliyedeyim.”</p>
		<p>Kadehi ağzına doğru kaldırdı, eli titriyordu, şarap yere döküldü.</p>
		<p>“Karınlarını deşeceğiz onların...”</p>
		<p>“Hımmm!” dedi patron.</p>
		<p>Adam, sağ elinin içiyle sol elinin yumruğuna vurarak sırıttı:</p>
		<p>“İşte böyle!”</p>
		<p>“Ama,” dedi patron, “domuzlar güçlüdür ha!”</p>
		<p>“İşte böyle,” dedi adam. “Sen benim dediğime bak!”</p>
		<p>İçti,<a id="GBS.0180.03"/> dilini şaklattı, şarkı söylemeye başladı. Sinirli ve yorgun görünüyordu; her geçen saniyeyle yüzünün çizgileri gevşiyor, gözleri kapanıyor, dudakları sarkıyordu; ama hemen ardından, acımasız bir güç gözkapaklarını kaldırıyor, dudak uçlarını yukarı çekiyordu; bitmesini istemediği bir keyfin, bitmiş, yorulmuş kurbanıydı sanki. Philippe’e dönerek sordu:</p>
		<p>“Sen de gidiyor musun?”</p>
		<p>Philippe geri<a id="GBS.0180.04"/> çekildi.</p>
		<p>“Ha... hayır, daha gitmiyorum,” dedi.</p>
		<p>“Ne bekliyorsun? Karınlarını deşeceğiz domuzların.”</p>
		<p>Bu bir proleterdi; Philippe gülümsedi ve kendini adama yaklaşmaya zorladı.</p>
		<p>Proleter, “Sana bir bardak beyaz ısmarlıyorum,” dedi. “Patron, iki bardak doldur bakalım, bir tane sana, biri buna, bu seferki benden.”</p>
		<p>Patron, sertçe, “Ben içmem,” dedi. “Hem sonra kapanma vakti geldi: Ben<a id="GBS.0180.05"/> sabahın dördünde kalkıyorum.”</p>
		<p>Gene de bir kadeh doldurup Philippe’in önüne sürdü.</p>
		<p>“Hadi, tokuşturuyoruz,” dedi proleter.</p>
		<p>Philippe kadehini kaldırdı. Az önce bir üç kâğıtçı herifin odasında, şimdi meyhanede bir işçiyle kadeh tokuşturarak... “Beni bir görselerdi!”</p>
		<p>“Sağlığınıza!” dedi.</p>
		<p>“Zafere!” dedi işçi.</p>
		<p>Philippe adama şaşkın gözlerle baktı. Herhalde şaka ediyordu: İşçiler barıştan<a id="GBS.0181.01"/> yanaydı her zaman.</p>
		<p>“Hadi, benim dediğimi de!” dedi adam. “Zafere, de!”</p>
		<p>Ciddi ve somurtkan bir hali vardı.</p>
		<p>“Böyle demek istemiyorum,” dedi Philippe.</p>
		<p>“Nasıl demek istemiyorsun?” dedi proleter.</p>
		<p>Yumruklarını sıkıyordu. Bir geğirti sözünü kesti; gözleri gözkapaklarının altına doğru kaydı, çenesi bir an aşağı sarktı, başı ileri geri sallandı.</p>
		<p>Patron, “Dediğini yap!” dedi.</p>
		<p>Proleterin<a id="GBS.0181.02"/> geğirtisi durmuştu, burnuna kadar sokularak konuştu, leş gibi şarap kokuyordu.</p>
		<p>“Zafere, demeyeceğim ben.”</p>
		<p>“Zafere demek istemiyorum mu dedin? Ha? Bana mı diyorsun bunu? Bana, dövüşmeye giden bir işçiye? 38’de savaşa giden aslan Fransız askerine? Ha?”</p>
		<p>Proleter Philippe’i kravatından yakaladı ve kasaya doğru iterek tartakladı:</p>
		<p>“Bunu bana diyorsun, ha? Tokuşturmak istemiyorsun, ha?”</p>
		<p><a id="GBS.0181.03"/>Pitteaux olsaydı ne yapardı? O olsa, benim yerimde o olsa ne yapardı?</p>
		<p>Patron sert bir sesle, “Hadi, yap şunun dediğini,” dedi. “Burada gürültü istemiyorum ben; sonra da çekin gidin buradan. Ben sabahın dördünde kalkıyorum.”</p>
		<p>Philippe kadehini kaldırdı.</p>
		<p>“Zafere!” diye mırıldandı.</p>
		<p>İçti, ama boğazında bir yumruk tıkalıydı, yutamayacağım sandı. Adam yakasını bırakmıştı, kibirle doğruldu,<a id="GBS.0181.04"/> elinin tersiyle bıyıklarını silerek alayla bakıyordu. Patrona, “Zafere, demek istemiyormuş,” diye anlattı. “Bir yakaladım kravatından; sen bunu bana mı söylüyorsun, dedim, bana mı söylüyorsun, Fransızların en kötüsü, ha? Dövüşmeye giden bir işçiye, bir aslan askere, ha?”</p>
		<p>Philippe tezgâha parayı bıraktı, bavulunu aldı ve acele adımlarla çıktı, kapıyı kapadı. Sarhoşun biriydi, ona uyulmazdı.<a id="GBS.0181.05"/> Pitteaux da olsa uymazdı. Ben korkak değilim.</p>
		<p>“Hey, buraya bak, düdük!”</p>
		<p>Adam da arkasından çıkmıştı, Philippe patronun kapıyı kapadığını ve anahtarı kilitte çevirdiğini duydu; içinde bir şeyler buz kesti: Ona sanki onu, o herifle beraber bir yere kilitlemişler, kapamışlar gibi gelmişti.</p>
		<p>Adam, “Hey, kaçma bakalım,” diye sesleniyordu. “Karınlarını deşeceğiz domuzların, bak, bunu ben söylüyorum,<a id="GBS.0182.01"/> göreceksin bak!”</p>
		<p>Sonra Philippe’e yaklaştı ve kolunu onun boynuna doladı, Mario, Koca Louis’nin kolunu koltuğunun altına almış, usul usul okşuyordu, cehennemdi bu, karanlık sokaklarda yürüyorlar, yürüyorlar, durmak bilmiyorlardı, Koca Louis öleceğini sandı, içinden kusmak geliyor, kulakları uğulduyordu.</p>
		<p>Philippe, “Acele işim var,” dedi.</p>
		<p>Koca Louis, “Nereye gidiyoruz?” diye sordu.</p>
		<p><a id="GBS.0182.02"/>“Senin Arap’ı arayacağız.”</p>
		<p>“Jules’e gitmiyor muyuz, ha? İçkiler benden dedim mi, içeceksin anladın mı?”</p>
		<p>Koca Louis, Mario’ya baktı ve korktu. Mario, “Hadi hadi, bebeğim, koca bebeğim, yoruldun mu?” diyordu. Ama yüzü aynı yüz değildi şimdi, değişmişti. Starace sol kolunu yakalamıştı, cehennemdi bu. Sağ kolunu çekip kurtarmak istedi, ama dirseğinde keskin bir acı duydu.</p>
		<p>“N’apıyorsun, dur<a id="GBS.0182.03"/> be, kolumu kıracaksın,” dedi.</p>
		<p>Philippe ani bir hareketle daldı ve koşmaya başladı. Sarhoş herifin biriydi o, bir sarhoştan kaçmakta kötü bir yan yoktu. Starace birden sol kolunu bıraktı ve bir adım geri sıçradı. Koca Louis onun arkasında ne halt karıştırdığını görmek için dönmek istedi, ama Mario sol koluna asılmış, bırakmıyordu, Philippe ardında bir soluma duydu. “Ulan orospu çocuğu, fırlama!<a id="GBS.0182.04"/> Korktun mu ulan? Ulan ben senin ananı...” “N’oldun, bebek, koca bebek, artık kardeş değil miyiz yani?” Koca Louis, “Gebertecekler beni,” diye düşündü ve korku kemiklerine dek içini dondurdu; serbest eliyle Mario’yu gırtlağından yakaladığı gibi havaya kaldırdı; ama aynı anda kafası, ta çenesine kadar ikiye ayrılıverdi, Koca Louis, Mario’yu bıraktı, dizüstü yere çöktü, kan kaşlarından doğru boşanıyordu.<a id="GBS.0182.05"/> Son bir çabayla Mario’yu ceketinden yakalamak istedi, ama Mario bir adım geri sıçrayarak kurtuldu ve Koca Louis onu bir daha göremedi. Yerden bir karış havada, yere değmeden kayarak giden Zenci’yi gördü, hiç de öteki zencilere benzemiyordu, kollarını açmış, gülerek ona doğru geliyordu, Koca Louis ellerini uzattı, kafasında o feci, maden katılığındaki acı vardı, ona, “Yetiş!” diye bağırdı,<a id="GBS.0183.01"/> alnına bir korkunç darbe daha yedi ve burun üstü, kaldırımın kenarındaki ince, pis suya doğru yığıldı, Philippe hâlâ koşuyordu. Kanada Oteli. Durdu, soluk aldı, ardına baktı, ekmişti herifi. Kravatının düğümünü düzeltti ve ölçülü adımlarla otele girdi.</p>
		<p>Sağa, sonra sola. Sağa, sonra sola. Geminin sallantısı burgu burgu baldırlarına, sonra kalçalarına kadar çıkıyor, karnının altında bir yerlerde<a id="GBS.0183.02"/> kocaman titreşimler halinde ölüyordu. Ama kafası serbestti, yalnızca üç-beş geğirti, ekşi ekşi, o kadar; küpeştenin tahta kenarını sımsıkı tutmuştu. Saat on bir; gök, yıldızlarla kıvıl kıvıldı, uzaklarda, denizin üstünde kızıl bir ateş dans ediyordu; parçalanmış suratım, kopmuş çene kemiğimle, güllenin açtığı çukurun dibinde, pırıl pırıl göğün altında devrilmiş, yattığım zaman gözlerimde canlanan<a id="GBS.0183.03"/> son hayal bu olacak belki de ve orada, gözbebeklerimin içinde sonsuzluğa kadar asılı kalacak. Hurma yapraklarının hışıltısı ve kızıl ateşlerin ardında uzak, çok uzak olan insanlarıyla bu berrak, simsiyah hayal. Onları görüyordu, sırtlarında üniformaları fenerlerinin ardında balık istifi sıralanmış, ölüme doğru sessizce kayıp gidiyorlar. Onlar ona tek kelime söylemeden bakıyorlardı, kızıl ateş<a id="GBS.0183.04"/> denizin üzerinde kayıyordu, onlar kayıyorlar, Pierre’in önünden gelip geçiyor ve ona bakıyorlardı. Hepsinden nefret ediyordu, gecenin küçümseyen bakışları altında kendini yapayalnız ve inadına kararlı hissediyordu; onlara bağırdı: Haklı olan benim, haklı olan benim, korkmakta haklıyım ben, ben yaşamak için yaratıldım, yaşamak için! Yaşamak için! Ölmek için değil. Hiçbir şey, uğrunda ölmeye değecek<a id="GBS.0183.05"/> kadar vazgeçilmez değildir. Maud gelmiyordu; nereye gitmiş olabilirdi? Eğilerek bomboş merdivene baktı. Kaltak, beni böyle bekletmeyi göstereceğim sana! Modellerle, mankenlerle, nefis vücutlu kızlarla düşüp kalkmıştı, ama bu küçücük, sıska kız; vücudu bir boka benzemiyordu; o, böylesine tutkuyla arzuladığı, delice arzuladığı ilk kadındı. Ensesini okşamak, bayılır buna, siyah saçların başladığı yerden,<a id="GBS.0184.01"/> şehveti ağır ağır karından beyne çıkarmak, o küçücük, berrak düşüncelerini felce uğratmak, seni öpeceğim, öpeceğim, içinde beni küçümseyen, hor gören neyse, onun içine girecek ve onu yok edeceğim; benimle dolduğun, yalnızca benimle dolu olduğun, gözlerin gözkapaklarının altında kaybolurken, “Pierre’im!” diye inlediğin an beni küçümseyen, hor gören bakışların ne olacak, görelim bakalım, bakalım<a id="GBS.0184.02"/> o an bana korkak, diyecek misin gene?</p>
		<p>“Güle güle, güle güle canım, gene gelin!”</p>
		<p>Bu bir fısıltıydı, rüzgâr dağıtıp götürdü. Pierre başını çevirdi ve rüzgâr kulağına doldu. Orada, yukarıda, burun üstünde, kaptan kamarasının kapısındaki küçük lamba, rüzgârla balon gibi kabaran beyaz bir giysiyi aydınlattı. Beyaz giysili kadın yavaş adımlarla, korkuluğa tutunarak merdivenden iniyordu, çünkü<a id="GBS.0184.03"/> rüzgâr vardı ve gemi sallanıyordu; bir kabarıp şişen, bir bacaklarına yapışarak sönen giysisi ağır ağır sallanarak çalan bir çana benziyordu. Birden gözden kayboldu, güverteyi geçiyordu herhalde, gemi bir boşluğa düştü, deniz, simsiyah ve bembeyaz; başının üstündeydi, sonra zorlukla, inleyerek, yükseldi ve kadın tekrar alana çıktı, şimdi ikinci sınıf güvertenin merdivenindeydi. İşte kamarayı bunun<a id="GBS.0184.04"/> için değiştirmişlerdi! Kadın terli ve yapış yapıştı, saçları dağılmış, o dürüst ve önemli şeyler düşünür haliyle, Pierre’i görmeden, önünden gelip geçti.</p>
		<p>Pierre, “Orospu!” diye mırıldandı. İçini kocaman, sonsuz bir yavanlığın doldurduğunu hissetti, artık istemiyordu onu, yaşamayı istemiyordu artık. Gemi düşüyor, düşüyor, denizin dibine; Pierre, içindeki pamuğumsu yumuşaklıkla, düşüyordu; bir<a id="GBS.0184.05"/> an kararsız, durdu, sonra safranın ağzına dolmasını bekledi, küpeşteden siyah sulara sarktı ve kustu.</p>
		<p>Garson, “Şimdi şu küçük fişi,” dedi.</p>
		<p>Philippe bavulunu yere bıraktı, kalemi aldı, mürekkebe batırdı. Garson, elleri arkasında, onu seyrediyordu. Dudaklarında zaptetmeye çabaladığı esneme mi, yoksa gülme mi? Philippe öfkeyle, “Üstüm başım fazla temiz,” diye düşündü. Hepsi önce kıyafete bakarlar,<a id="GBS.0185.01"/> üst tarafı, üst tarafını görmezler bile. Kararlı bir elle yazdı:</p>
		<p>Isidore Ducasse</p>
		<p>Gezici tüccar.</p>
		<p>Garsonun gözlerinin içine bakarak, “Odamı gösterin lütfen,” dedi.</p>
		<p>Garson duvardan iri bir anahtar aldı, peş peşe merdiveni çıktılar. Merdiven loştu, mavi renkli ampuller uzak aralıklarla ortalığı aydınlatıyordu; garsonun terlikleri taş basamaklarda gürültü yaptı. Bir kapının ardında bir<a id="GBS.0185.02"/> çocuk ağlıyor, havada ağır bir hela kokusu dalgalanıyordu. “Oda oda kiralanan bir yer burası,” diye düşündü Philippe. Oda oda, sefil üç-beş eşyayla, sefil ve yoksul ailelere kiraya verilen bu otelden çok hana benzeyen binaları natüralist romanlarda çok okumuş ve her seferinde tiksintiyle ürpermişti.</p>
		<p>Garson anahtarı kilide sokarak, “İşte burası,” dedi.</p>
		<p>Yeri taş döşeli kocaman bir odaydı bu,<a id="GBS.0185.03"/> duvarlar yarıya kadar kirli bir toprak rengine boyanmıştı, yarıdan yukarısı, tavana kadar olan yeri acı sarıydı. Bir sandalye, bir küçük masa, bunlar da kocaman odada kaybolmuşa benziyordu; iki pencere, lavabodan çok mutfak yalağına benzeyen bir lavabo ve duvara dayanmış iki kişilik, geniş bir yatak. Philippe, “Zifaf yatağını mutfağa koymuşlar sanki,” diye düşündü.</p>
		<p>Garson gitmiyor, bekliyordu.<a id="GBS.0185.04"/> Gülümseyerek, “On franktır, beyim,” dedi. “Hemen ödemenizi rica edeceğim.”</p>
		<p>Philippe adama yirmi frank uzattı.</p>
		<p>“Üstü kalsın,” dedi. “Sabah beş buçukta beni uyandırın.”</p>
		<p>Garson heyecanlanmış görünmedi. Giderken, “Eyvallah, beyim,” dedi, “iyi geceler.” </p>
		<p>Philippe bir an durup kulak verdi. Terliklerin taş basamaklarda çıkardığı o gevşek, yumuşak gürültü duyulmaz olunca, kapıya gitti, anahtarı<a id="GBS.0185.05"/> kilitte iki kez çevirerek kilitledi, sürgüyü itti ve masayı usulca sürükleyerek kapının arkasına dayadı. Sonra bavulu masanın üzerine bıraktı ve kolları sarkmış, bakakaldı. Salonun avizesi söndürülmüş, pis korkunç ihtiyarın mumları sönmüştü; karanlık her şeyi yedi, yuttu. Adsız, sahipsiz, herkesin malı olan karanlık. Yalnızca bu kocaman, çırılçıplak oda karanlığın içinde pırıl pırıl parlıyordu,<a id="GBS.0186.01"/> tıpkı gece gibi adsız, sahipsiz, herkesin malı olan oda. Philippe, her tarafı uyuşmuş, işsiz güçsüz, amaçsız, masaya bakıyordu. Esnedi. Oysa uykusu yoktu, boşalmıştı, bomboştu. Kış başlangıcında, bütün öbür sinekler çoktan ölüp gitmişken uyanan ve uçmaya gücü olmayan zavallı, unutulmuş bir sinek. Bavula bakıyor ve, “Açmalı,” diyordu kendine kendine, “pijamamı çıkarmam gerek.” Ama istekler beyninin<a id="GBS.0186.02"/> içinde uyuşuyor, kolunu kaldırmayı bile başaramıyor. Bavula bakıyor, duvarlara bakıyor, düşünüyordu: “Neye yarar? Ölmemek için çırpınmak neye yarar, şu dokunulması, değiştirilmesi olanaksız duvar, sefaletin zaferini haykıran renkleriyle şu duvar karşımda dururken ölmemek neye yarar?” Artık korkmuyordu bile.</p>
		<p>Hoop, yükseliyor! Hoop, iniyor! Artık korkmuyordu bile. Küvet, içi köpük dolu, yükseliyor<a id="GBS.0186.03"/> ve iniyor; o da yükseliyor ve iniyor, sırtüstü uzanmış, korkmuyor bile artık. Kamarot gelince öfkeden kuduracak, yerlere kustum çünkü, ama umurumda bile değil. Her şey o kadar tatlı, o kadar yumuşaktı ki, ağzındaki su, kusmuk kokusu, göğsünün içinde o yumru, bütün bedeni, bir tatlılıktan, yumuşaklıktan ibaret, alnını ezerek, öğüterek dönen, dönen, dönen o tekerlek, onu görüyordu, ona bakarak<a id="GBS.0186.04"/> eğleniyordu, bu, eskimiş ve rengi bozulmuş lastiğiyle bir taksi tekerleğiydi. Tekerlek dönüyor, tanıdık düşünceler dönüyor, dönüyordu, ama vız geliyordu ona, sonunda, en sonunda! Sonunda vız gelebiliyordu; sekiz güne kalmaz, kurşunlarıyla delik deşik ederler beni, Argonne’da, biliyorum, ama vız gelir bana, o beni hor görüyor, küçümsüyor beni, benim bir korkak, bir alçak olduğuma inanıyor, ama bugün<a id="GBS.0186.05"/> artık umurumda değil, umurumda bile değil! Vız gelir, vız gelir bana, hiçbir şey düşünmüyorum artık, hiçbir şeyden korkmuyorum, hiçbir şey için pişman değilim.</p>
		<p>Ve hoop, çıkıyor, yükseliyor, hoop, iniyor! Dünyanın anasını satmak öyle güzel, öyle güzel ki.</p>
		<p>Saat on bir, sessizlikte on bir vuruş. Elini uzattı, bavulu açtı, sağ yanağı bir meşaleyle dağlanmış gibi yanıyordu; on bir, salondaki<a id="GBS.0187.01"/> avize karanlıkta yandı yeniden, kadın küçücük, yuvarlacık güzel, çıplak kollarıyla koltukta oturuyordu; sağ yanağı tutuşuyordu, işkence başlıyordu gene, el kalkıyor, yanağı tutuşuyordu, ben korkak değilim, pijamasını aldı; on bir, iyi geceler anne, generalin orospusunun kokulu yanaklarından öpüyorum, çıplak kollarına bakıyorum, önünde eğiliyorum, iyi geceler, baba, iyi geceler Philippe, iyi geceler<a id="GBS.0187.02"/> Philippe. Daha dün, dündü henüz.</p>
		<p>Aptalca bir şaşkınlıkla düşündü: daha dün. Ne yaptım ben, ne yaptım? Dünden bugüne ne olup bitti? Pijamamı bavuluma koydum, her günkü gibi dışarı çıktım ve her şey o anda değişmiş oldu. Kocaman bir kaya ardımda yola düştü ve onda bir uçurum açtı, şimdi artık geri dönemem. Ama ne zaman, ne zaman oldu bu? Bavulumu aldım, usulca kapıyı açtım, merdiveni indim...<a id="GBS.0187.03"/> Dün, dün daha. O koltukta oturuyordu, öbürü ayaktaydı, şöminenin önünde, duruyordu, dün. Salon aydınlık ve tatlı bir huzurla dolu, ben Philippe Grésigne’im, General Lacaze’ın üvey oğlu, edebiyat fakültesi mezunu, geleceğin şairi, dün, dün, sonsuzluğa dek sürecek dün. Soyunmuştu, pijamasını giydi; bu han bozuntusunda bunlar yeni, kararsız, acemi hareketlerdi, alışması gerekti. Rimbaud bavuldaydı,<a id="GBS.0187.04"/> almadı, canı okumak istemiyordu. Bir kezcik, bir kezcik inanmış olsaydı bana, güzel kollarını boynuma dolamış olsaydı, bana, “Sana inanıyorum, cesursun, güçlü olacaksın sen,” demiş olsaydı. Orospunun biri o, bana, odama generalin laflarını getiriyordu, ölmüş, kuruyup kalmış laflar, onları getirip bırakıveriyordu, çok ağırdı onun için bu laflar, taşıyamıyordu, laflar karyolanın altına yuvarlandı, beş<a id="GBS.0187.05"/> yıl boyunca onların orada kümelenip yığılmasına göz yumdum; karyolayı çekiversinler, hepsini orada bulacaklar, vatan, onur, ahlak, aile, hepsi, toz içinde, tekini bile kendi faydam uğruna bozmadım, baştan çıkarmadım, tekini bile. Yalınayak, taşlara basıyordu, aksırdı, soğuk alacağım, elektrik düğmesi kapının yanındaydı, söndürdü, sonra el yordamıyla yatağa doğru gitti, yerde böceklere basıvermekten<a id="GBS.0188.01"/> korkuyordu, adam parmakları gibi iri, kocaman ayaklarıyla, kesilmiş bir ele benzeyen o dev örümcek, o kara yer örümceği, ya varsa, ya burada, yerde varsa? Yorganın altına doğru sokuldu ve karyola gıcırdadı. Yanağı tutuşuyordu, gecenin karanlığında bir meşale, kızıl bir alev, yatağa doğru yapıştırıyordu. Yatıyorlardı, kadın dantelli pembe geceliğini giymişti. Bu gece, bunu düşünmek daha az acı<a id="GBS.0188.02"/> vericiydi, çünkü bu gece ona elini sürmeye cesaret edemezdi, utanırdı, kadın, o orospu da bu akşam ona el sürdürmezdi herhalde, çocuğu sokaklarda, soğuktan, açlıktan geberirken, beni düşünüyor, uyur gibi yapıyor, beni görüyor, solgun ve haşin, dudaklar kısılmış, gözler kupkuru, gece, yıldızların altında yürürken görüyor beni. Korkak değil o, çocuğum korkak değil benim, çocuğum, oğlum, yavrum benim.<a id="GBS.0188.03"/> Orada olsaydım, orada olabilseydim, yalnız onun için ve yanaklarından süzülen bu gözyaşlarını içmek, güzel, sevecen kollarını okşamak için orada olabilseydim, anneciğim, küçücük anneciğim benim. Acayip bir ses kulaklarına, “Sayın general,” dedi. Yeşil bir küçük üçgen koptu ve dönmeye başladı.</p>
		<p>Üçgen dönüyordu, Rimbaud’ydu bu, mantar gibi büyüyordu, kuruyor kabuklanıyordu, yanakta içi kan dolu<a id="GBS.0188.04"/> bir şişlik, zafere, zafere, ZAFERE. Philippe, sıçrayarak uyanırken, “Korkak değilim ben!” diye bağırdı.</p>
		<p>Yatakta, ter içinde, gözleri bir yerlere takıldı, oturuyordu, çarşaflar kükürt kükürt kokuyordu, ne hakla benim tanığım oluyorlar? Beni kendi yasalarıyla yargılıyorlar, ben kendi yasalarımı kabul ediyorum yalnızca. Mağrur, sefil ve rezil hayatım, benim! Gururum; benim! Ben hükmedenler soyundanım.<a id="GBS.0188.05"/> Ha ha, diye öfkeyle düşündü. Sonra! Sonra! Beklemek gerek. Sonra bu otelin duvarına mermer bir levha koyacaklar, Philippe Grésigne 23-24 Eylül 1938 gecesi burada kalmıştı. Ama ben ölmüş olacağım. Belli belirsiz ve yumuşak bir mırıltı kapının altından sızıyordu. Gece bir anda öldü. Geceye, mermer levhanın altında nutuk söyleyen siyah ceketli adamların gözleriyle, geleceğin içinden, derinliklerinden<a id="GBS.0189.01"/> bakıyordu. Her saniye, değerli ve kutsal, şimdiden geçmiş olarak karanlığın içinde akıp gidiyordu. Günün birinde bu gece geçmiş olacaktı, geçmiş ve zaferlerle dolu, Maldoror’un geceleri gibi, Rimbaud’nun geceleri gibi. Benim gecem. Bir erkek sesi, “Zézette,” dedi. Gurur sallandı, gelecek parçalandı, bu şimdiki zamandı yalnızca. Anahtar kilitte döndü, kalbi göğsünün içinde hopladı. “Hayır,<a id="GBS.0189.02"/> yandaki kapı.” Yan odasının kapısının gıcırdadığını duydu. “En az iki kişiler,” diye düşündü, “bir kadınla bir adam.”</p>
		<p>Konuşuyorlardı. Philippe ne konuştuklarını duymuyordu, ama adamın adının Maurice olduğunu anladı, bu onu biraz rahatlattı. Tekrar yatağa uzandı, bacaklarını uzattı, çarşafı, sivilce mivilce bir şey bulaşır korkusuyla çenesinden aşağı çekti. Küçücük, ince, tatlı bir şarkı duyuldu.<a id="GBS.0189.03"/> Tuhaf, tuhaf bir küçük şarkı.</p>
		<p>Adam, sevecenlikle, “Zırlama, zırlama şimdi,” diyordu, “yararı yok bunun.”</p>
		<p>Sıcak ve genizden gelen bir sesi vardı adamın, sözcüklere hırsla ve kesik kesik atılıyor, sözcükler boğazının derinliklerinden tutkuyla, heyecanla, bazen çok hızlı, bazen ağır ağır fışkırıyordu; ama hepsi yumuşak, kalın bir titreşimle yükseliyor, dağılıyordu sonra. Yumuşak, ince şarkı,<a id="GBS.0189.04"/> bir-iki fıkırdamadan sonra sustu. Adam kadına doğru eğiliyor, omuzlarından yakalıyordu. Philippe omuzlarında iki güçlü el hissediyordu, esmer, kuru bir yüz üzerine doğru eğildi. Esmer, kuru bir yüz, hemen de siyah, simsiyah, mavimsi yanaklar, bir boksörünkine benzer bir burun, acı, keskin bir güzel ağız, bir zenci ağzı.</p>
		<p>“Zırlama,” diye tekrar ediyordu ses, “canım yavrum, zırlama, sakin ol biraz.”</p><div style="display:none;"><a id="GBS.0189.05"/></div>
		<p>Philippe tamamen sakinleşmişti şimdi. Gidiş gelişlerini duyuyordu, sanki benim odamdalar. Odada ağır bir şey çekiyorlardı. Yatağı belki ya da bir sandığı. Sonra adam pabuçlarını çıkardı.</p>
		<p>Zézette, “Gelecek pazar,” dedi.</p>
		<p>Daha kaba hatlı, ama daha ahenkli bir sesi vardı. Philippe onu adam kadar kolaylıkla göz önüne getiremiyordu: Belki de bir sarışındı, ince, soluk yüzlü, <em>Suç ve Ceza</em>’daki<a id="GBS.0190.01"/> Sonya gibi.</p>
		<p>“Eee, ne olacak?”</p>
		<p>“Hiii! Maurice, unuttun mu? Hani Corbeil’e gidecektik, Jeanne’lara.”</p>
		<p>“Sen gidersin gene.”</p>
		<p>“Ben sensiz gidemem, gidecek gücü bulamam kendimde.”</p>
		<p>Sesleri alçalmıştı, Philippe ne dediklerini anlayamıyordu, ama kendini mutlu hissediyordu, çünkü kederliydiler onlar. Bunlar proleterlerdi. Gerçek proleterler. Öbürü sarhoştu, hayvanın biriydi.</p>
		<p>“Hiç Nancy’ye<a id="GBS.0190.02"/> gittin miydi?” diye sordu Zézette.</p>
		<p>“Eskiden, bir kez.”</p>
		<p>“Ne biçim bir yer?”</p>
		<p>“Fena değil.”</p>
		<p>“Bana bir sürü kartpostal yolla. Nerede olduğunu hayalimde tasarlayabilmek isterim.”</p>
		<p>“Bizi orada bırakmayacaklar, biliyorsun.”</p>
		<p>Gerçek bir proleter. Savaşmak istemiyordu bu yan odadaki, zaferi düşünmüyordu. Gidiyordu, içinde ölesiye bir hüzünle, gidiyordu, çünkü başka seçeneği yoktu, başka<a id="GBS.0190.03"/> türlüsü gelmiyordu elinden.</p>
		<p>“Kocaman adamım benim,” dedi Zézette.</p>
		<p>Sustular. Philippe, “Ne kadar kederliler,” diye düşündü ve tatlı gözyaşları göz kenarlarında birikti. İki yumuşak, kederli melek. Gireceğim, elimi uzatacağım, onlara, “Ben de kederliyim,” diyeceğim. “Sizin yüzünden, sizin için. Anamın babamın evini sizin için terk ettim. Sizin için ve sizin gibi savaşa gidenlerin hepsi için.”<a id="GBS.0190.04"/> İkimiz, Maurice’le ben, yan yana, ayakta duracağız, Zézette’in iki yanında, ben onlara, “Ben barışın kurbanıyım, barış için acı çekenim,” diyeceğim. Gözlerini kapadı, yorulmuş, bitmişti: Artık yalnız değildi, iki kederli melek uykusunda nöbet tutuyorlardı. Kurban, sırtüstü yatmış, uzanıp taş bir heykel gibi ve iki kederli melek, başucunda, ellerinde hurma yapraklarından yelpazelerle. Mırıldanıyorlardı,<a id="GBS.0190.05"/> kocaman adamım, kocaman adamım, beni bırakma, seni seviyorum, bir sözcük daha, tatlı ve değerli, bir başka sözcük, şimdiden ne olduğunu hatırlamıyordu işte, ama bu tatlı, çok tatlı, sözcüklerin en tatlısıydı, dönüyor, dönüyordu, ateşten bir taç gibi alevleniyordu ve Philippe onu uykusuna alıp götürdü.</p>
		<p>Koca Louis, “Bak sen şu işe!” dedi. “Bak sen şu işe!” Kaldırımın kenarına oturmuştu; başının<a id="GBS.0191.01"/> böyle bir sancıyla zonklayabileceği aklına bile gelmemişti şimdiye kadar, her yeni kımıldamada şaşkınlığı biraz daha artıyordu. “Ayyy!” dedi, “Ayyy, aman! Lanet olsun, lanet olsun!” Elini yanağına götürdü, tozluydu, kaşınır gibi, gıdıklanır gibiydi, kan olmalıydı bu. “Sarayım bari,” dedi. “Çantamı nereye koymuşlar be?” Eliyle çevresini yokladı, parmaklarına katı bir şey değildi, bu bir cüzdandı.<a id="GBS.0191.02"/> “Cüzdanlarını düşürmüşler,” dedi. Aldı, açtı baktı, bomboştu. Cebini karıştırdı, bir kibrit çıkardı, kaldırıma sürterek yaktı: Bu kendi cüzdanıydı. “Ah, iyi,” dedi, “şimdi işler daha iyi gibi.” Askerlik cüzdanı gömleğinin cebinde duruyordu, ama para cüzdanı boştu. “Ne halt edeceğim şimdi?” Ellerini hâlâ taşların üzerinde gezdiriyordu. Kendi kendine konuştu: “Jandarmaya gitmem. Yapılmaz öyle şey.”<a id="GBS.0191.03"/> Bir an gözlerini kapadı ve derin derin solumaya başladı; başı öyle kötü ağrıyordu ki, acaba beyninde bir delik mi açıldı, diye düşündü. Usulca alnına dokundu, delinmişe benzemiyordu, ama saçları yapış yapıştı, zamk gibi perçemlerle; sonra, üstelik, alnına doğru azıcık bastırdı mı, sanki biri kafasına keskiyle vuruyormuş gibi acıyordu. “Jandarmaya gitmek hoşuma gitmez,” dedi, “ama ne halt edeceğim<a id="GBS.0191.04"/> peki?” Gözleri karanlığa alışıyordu, az ötesinde, kaldırımın üzerinde daha da koyu bir yığın seçebildi: torbam! Dört ayak emekleyerek doğruldu, dikilip ayağa kalkması olanaksızdı. “Bu da ne?” Eli bir su birikintisine batmıştı. İçi ezilerek, “Şişemi kırmışlar,” diye düşündü. Torbayı aldı, sırılsıklamdı, şişe bin parçaya ayrılmıştı. “Bak!” dedi Koca Louis, “Şuna bak!” Torbayı elinden bıraktı, oracığa,<a id="GBS.0191.05"/> şarap gölünün ortasına çöktü, yolun ortasına ve ağlamaya başladı; hıçkırıklar burnundan doğru geçiyor, koca bedenini sarsıyordu, kafası çatlayacakmış gibi geliyordu ona: Kocakarının ölümünden bu yana hiç böyle ağlamamıştı. Charles, bacakları havada, çırılçıplaktı, altı başhemşire vardı başucunda, en yeşilleri kanatlarını çırptı ve gagasını oynattı, bu, iyi, işe yarar, demekti, Mathieu büzüldü<a id="GBS.0192.01"/> ve tostoparlak oldu. Marcelle bacaklarını iki yana açmış, onu bekliyordu, Marcelle bir lunaparkta, kocaman deliğinden içeri toplar atılıp oynanan bir dev oyuncaktı, Mathieu büzülüp tostoparlak olunca Jacques onu fırlattı, Mathieu dingilin hareketiyle yivlenmiş kapkara deliğe düştü, savaşa, savaşın içine düştü; savaş çılgın bir öfkeyle devam ediyordu, bir bomba camları paramparça etti ve yatağın ayakucuna<a id="GBS.0192.02"/> düştü, İviç doğruldu, bomba açıldı, açıldı, bir demet güldü bomba, içinden Offenbach çıktı. “Gitmeyin,” dedi İviç, “savaşa gitmeyin, giderseniz ben ne olurum?” Zafer, Philippe topun ağzına süngüyü taktı, “Zafer,” diye bağırdı, “zafer, zafer, zafere.” On iki çar, sürülüp gönderilmişlerdi hepsi, çariçe kurtulmuştu, çariçeyi bağlayan ipleri çözdü, çırılçıplak, ufacık ve tombuldu o, gözlerini<a id="GBS.0192.03"/> şaşılatmış, bakıyordu; şarapnellerle el bombaları, küçücük ayaklarının bütün gücüyle koşuyor, komutanın üstüne doğru gidiyorlardı, Pierre onları sırtlarından yakaladı ve çantasına doldurdu, emir böyleydi, ama dördüncüsü kaçmak istedi, Pierre onu tahta gibi sert kanatlarından tuttu, kanatlar çırpınıyor ve haşır haşır ses çıkarıyordu, Pierre kahkahayla güldü, sonra tahta gibi sert tüyleri yolmaya başladı,<a id="GBS.0192.04"/> komutan onu seyrediyordu, sırtüstü uzanmıştı, şarapneller yanaklarını, göz çukurlarını oymuştu, ama gözleri oldukları yerde duruyordu, hor gören, küçümseyen gözleri, Pierre tüm gücüyle koşmaya başladı, kaçıyordu, asker kaçağıydı o, kaçıyordu, kaçıyordu, çöllerde, Maud sordu: “Tabakları kaldırabilir miyim?” Viguier ölmüştü, kokuyordu; Daniel pantolonunu çıkardı, düşünüyordu: Bir bakış var,<a id="GBS.0192.05"/> bir bakışın karşısında duruyor, her şeyiyle, göz önünde, alçak, ahlaksız, homoseksüel, kötü; kafa tutar gibi. O beni görüyor, beni olduğum gibi görüyor. Hannequin uyuyamıyor, düşünüyordu. “Savaşa gidiyorum,” Bu ona tuhaf geliyordu, yanında oturan kadının başını omzunda olanca ağırlığıyla duyuyordu, yıkanmamış saç ve briyantin kokuyordu kadın, kolunu yanına salıvermişti, kadının kalçasını kolunda hissediyordu,<a id="GBS.0193.01"/> tatlı bir histi bu, ama azıcık da yorucuydu. Karın üstü düşmüştü, bacakları yoktu. “Sevgilim!” diye haykırdı. Uykulu bir ses, “Ne diyorsun?” diye sordu. “Rüya gördüm,” dedi Odette. “Uyu canım, uyu...” Philippe sıçrayarak uyandı, horozun sesi değildi bu, tatlı, çok yumuşak bir kadın sesiydi, inliyordu; aaah, aaah, aaaaah, önce ağlıyor sandı, ama yok, hayır! Bu inlemeleri iyi tanırdı o,<a id="GBS.0193.02"/> acı bir öfke ve buz gibi soğukla sapsarı, titreyerek, kulağı kapıya yapışık, çok dinlemişti bu sesi. Ama bu kez ses ona o dehşet dolu tiksintiyi vermiyordu. Bu yepyeni, yumuşak, sıcak bir şeydi. Meleklerin müziği.</p>
		<p>Zézette kısık bir sesle, “Aaah, ne çok, ne çok seviyorum seni,” diyordu. “Oh! Oh! Ohohoooh aaaah!”</p>
		<p>Bir sessizlik oldu. Kadının üzerine sert, haşin gövdesinin bütün ağırlığıyla<a id="GBS.0193.03"/> abanıyordu, o siyah saçlı, acı, haşin dudaklı güzel, gürbüz melek. Kadın ezilmiş, mahvolmuş, tükenmişti. Philippe ani bir hareketle kalktı oturdu, ağzının içi zehir gibiydi, içi kıskançlıkla kavruluyordu. Halbuki seviyordu Zézette’i.</p>
		<p>“Aaaah!”</p>
		<p>Philippe soluk aldı: Bu kesin, sonu dile getiren bir çığlıktı; bitirmişlerdi. Birkaç saniye sonra, ıslak ıslak ayak sesleri duydu; çıplak ayaklar taşlara<a id="GBS.0193.04"/> basarak koşuyordu, sonra musluk şarkıya başladı, dallar arasında bir küçük kuş ve bütün su boruları korkunç sarsıntılarla gümbürdedi. Zézette, taptaze, serin serin, buz gibi bacaklarıyla Maurice’e dönmüştü; karyola gıcırdadı, erkeğin yanına, alevli ve nemli yatağa sokulmuş, yatmıştı, ona sarılıyor, terinin kızılımsı kokusunu ciğerlerine dolduruyordu.</p>
		<p>“Sen ölürsen, ben de ölürüm arkandan.”</p>
		<p><a id="GBS.0193.05"/>“Öyle deme.”</p>
		<p>“Ben de ölürüm diyorum Momo.”</p>
		<p>“Yazık olur ama. Güzelsin, cesursun; güzel yemekleri seversin, öpüşüp sevişmeyi seversin: Bak ne çok şey kaybediyorsun! Ya!”</p>
		<p>Zézette, hırsla, “Seninle sevişmeyi seviyorum,” dedi, “seninle. Ama sen, aldırış bile etmiyorsun, gidiyorsun, üzülmüyorsun sen. Mutlusun.”</p>
		<p>“Hayır, mutlu değilim. Berbat şey gitmek, bombok bir şey...”</p>
		<p>Gidecek. Gidecek<a id="GBS.0194.01"/> buradan, Nancy trenine binecek, bir daha göremeyeceğim onları, hiç göremeyeceğim, yüzünü, o da benim kim olduğumu hiçbir zaman bilmeyecek. Ayaklarıyla çarşafı didikledi: Onları görmek istiyorum.</p>
		<p>“Gitmesen. Bir şeyler olsa da gitmesen...”</p>
		<p>Maurice tatlılıkla, “Deli deli konuşma,” dedi.</p>
		<p>Onları görmek istiyorum. Yataktan fırladı. Yer örümceği yatağın altına sinmiş, onu gözlüyordu, ama o daha<a id="GBS.0194.02"/> hızlı koştu, elektrik düğmesini çevirdi ve örümcek aydınlıkta yığılıp kaldı. “Onları görmek istiyorum.” Pantolonunu giydi, çıplak ayaklarına pabuçlarını geçirdi ve çıktı. İki mavi ampul koridoru aydınlatıyordu. On dokuz numaralı kapıya raptiyeyle bir kâğıt iliştirilmişti: “Maurice Gounod.” Philippe duvara tutundu, kalbi göğsünü parçalayacakmış gibi atıyor, uzun bir yolu koşmuşçasına sık sık soluk<a id="GBS.0194.03"/> alıyordu. Ne yapabilirim? Elini uzattı ve kapıya dokundu, oradaydılar, duvarın arkasında. Hiçbir şey istemiyorum, yalnızca görmek istiyorum. Eğildi ve gözünü anahtar deliğine yapıştırdı. Ta gözbebeğine buz gibi bir rüzgâr yedi, gözünü kırpıştırdı, bir şey göremedi: elektriği söndürmüşlerdi. “Onları görmek istiyorum,” diye düşünürken kapıyı vurdu. Ses çıkmadı. Boğazında bir şey düğümlendi ve tekrar,<a id="GBS.0194.04"/> daha hızlı vurdu.</p>
		<p>Ses, “Kim o?” diye sordu, sert ve kötüydü, ama değişecekti. Philippe kapıyı açacak ve ses değişecekti. Tekrar vurdu, konuşamıyordu.</p>
		<p>Ses sabırsızlandı:</p>
		<p>“Ne var? Ne istiyorsunuz?”</p>
		<p>Philippe elini çekti. Yüreği daralmıştı. Derin bir soluk aldı ve katılaşmış gırtlağını zorlayarak konuştu:</p>
		<p>“Sizinle bir dakika görüşmek istiyorum.”</p>
		<p>Uzun bir sessizlik oldu. Philippe<a id="GBS.0194.05"/> ani bir korkuyla kaçıp gidiyordu ki bir ayak sesi duydu, kapının hemen arkasında biri soluk aldı, sonra bir çıt sesi oldu: Elektriği yakmıştı. Ayak sesleri uzaklaştı: Pantolonunu giyiyor. Philippe geriledi, geriledi, duvara yapıştı, korkmuştu. Anahtar kilitte döndü, kapının aydınlığında sık, kızıl saçlar, kocaman, elmacıkkemikleri iri iri, derisi yer yer, ince ince kırışmış bir yüz göründü. Adamın<a id="GBS.0195.01"/> açık renk, kirpiksiz gözleri vardı; Philippe’e gülünç bir şaşkınlıkla bakıyordu.</p>
		<p>“Kapıyı şaşırdınız herhalde,” dedi.</p>
		<p>Ses o sesti, ama bu ağızdan çıkarken tanınmaz hale geliyordu.</p>
		<p>“Hayır,” dedi Philippe, “şaşırmadım.”</p>
		<p>“Eeee? Peki ne istiyorsun?”</p>
		<p>Philippe, Maurice’e bakıyordu. “Değmezmiş,” diye düşündü, ama iş işten geçmişti artık. Yanıt verdi:</p>
		<p>“Sizinle bir dakika konuşmak istiyorum.”</p><div style="display:none;"><a id="GBS.0195.02"/></div>
		<p>Maurice kararsızdı, zihninde bir şeyleri tartıyordu; Philippe adamın gözlerinden onun kapıyı kapamak üzere olduğunu anladı, atılarak kanada yaslandı.</p>
		<p>“Konuşmak istiyorum sizinle,” diye tekrarladı.</p>
		<p>Maurice, “Ben sizi tanımıyorum,” dedi. Açık renk gözleri katı ve kurnazdı. Banyoyu tamire gelen muslukçuya benziyordu.</p>
		<p>Zézette’in korkmuş sesi, “Ne var Maurice?” diye seslendi. “Ne istiyorlar?”</p><div style="display:none;"><a id="GBS.0195.03"/></div>
		<p>Ses gerçekti, görünmeyen, tatlı, yumuşak yüz gerçekti. Korkulu rüya olan, Maurice’in iri, etli yüzüydü. Bir korkulu rüya. Ses söndü; tatlı, yumuşak yüz karardı; Maurice’in başı karanlıktan sıyrılıp çıktı, olanca gerçekliğiyle, sert ve iri, “Tanımadığım bir adam,” dedi. Ne istediğini anlayamadım hâlâ.”</p>
		<p>“Size yardımım dokunabilir,” diye kekeledi Philippe.</p>
		<p>Maurice kuşkuyla bakıyor, onu tepeden<a id="GBS.0195.04"/> tırnağa süzüyordu. Philippe, “Flanel pantolonuma bakıyor,” diye düşündü, “dana derisi kunduralarıma bakıyor, siyah, Rus yakalı pijama ceketime bakıyor.”</p>
		<p>Payanda vurur gibi kapıya yaslanarak, “Ben yandaki... yandaki odadayım,” diye anlattı. “Hem... yemin ederim ki yardımım dokunabilir size.”</p>
		<p>Zézette, “Maurice, gel,” diye bağırdı. “Bırak şu adamı.”</p>
		<p>Maurice gözünü ayırmadan Philippe’e bakıyordu.<a id="GBS.0195.05"/> Bir an düşündü, sonra asık suratı aydınlanır gibi oldu.</p>
		<p>“Sizi Emile mi yolladı?” diye sesini alçaltarak sordu.</p>
		<p>Philippe gözlerini kaçırdı.</p>
		<p>“Evet,” dedi, “Emile yolladı.”</p>
		<p>“Eeee?”</p>
		<p>Philippe ürperdi:</p>
		<p>“Burada konuşamam.”</p>
		<p>Maurice tereddütle, “Emile’i nereden tanıyorsunuz?” diye sordu.</p>
		<p>Philippe yalvaran bir sesle, “Bırakın da gireyim içeri,” dedi. “Bir dakika beni içeri alsanız<a id="GBS.0196.01"/> olmaz mı? Ben burada, koridorda konuşamam.”</p>
		<p>Maurice kapıyı açtı.</p>
		<p>“Girin,” dedi. “Ama beş dakikadan fazla değil. Uykum var benim.”</p>
		<p>Philippe girdi. Oda tıpatıp kendisininkinin aynıydı. Yalnızca sandalyelerin üzerinde giysiler, çoraplar, bir külot ve yerde, kırmızı taş döşemede kadın ayakkabıları vardı. Karyolanın yanında; masanın üzerinde bir tencereyle bir gazocağı duruyordu. Oda ısıtılmış<a id="GBS.0196.02"/> yemek kokuyordu. Zézette yatağın içinde oturmuş, omuzlarına eflatun renkli yünlü bir şey örtmüştü. Yüzüne gömük ve çok hareketli gözleriyle çirkindi. Philippe’e düşman gözlerle bakıyordu. Kapı kapandı ve Philippe ürperdi.</p>
		<p>“Eeee! Emile ne istiyormuş bakalım?”</p>
		<p>Philippe Maurice’e korkuyla bakıyordu. Konuşamaz olmuştu, sesi çıkmıyordu.</p>
		<p>Zézette, “Hadi, çabuk olun azıcık,” diye öfkeli bir sesle<a id="GBS.0196.03"/> söylendi. “Yarın sabah gidiyor, şimdi gelip bizi rahatsız etmenin sırası mı?”</p>
		<p>Philippe, ağzını açtı ve tüm gücüyle zorlandı, ama hiç ses çıkmadı. Kendini onların gözüyle görüyordu şimdi, bu dayanılmaz, katlanılmaz bir şeydi.</p>
		<p>Zézette, “Fransızca konuşuyorum galiba,” dedi. “Size yarın sabah gidecek diyorum.”</p>
		<p>Philippe, Maurice’ten yana döndü ve boğulur gibi bir sesle, “Gitmemeli,” dedi.</p><div style="display:none;"><a id="GBS.0196.04"/></div>
		<p>“Nereye gitmemeli?”</p>
		<p>“Savaşa.”</p>
		<p>Maurice bir an ağzı açık, bakakaldı.</p>
		<p>Zézette keskin bir sesle, “Polis bu,” dedi.</p>
		<p>Philippe, kollarını sarkıtmış, kırmızı taşlara bakıyor, kendini uyuşmuş hissediyordu, bu hemen de zevkli bir uyuşukluktu. Maurice onu omzundan yakaladı, sarstı:</p>
		<p>“Bana bak, Emile’i tanıyor musun sen?”</p>
		<p>Philippe yanıt vermedi. Maurice onu daha şiddetle sallayarak tekrarladı:</p><div style="display:none;"><a id="GBS.0196.05"/></div>
		<p>“Yanıt vermeyecek misin? Sana soruyorum: Emile’i tanıyor musun?”</p>
		<p>Philippe ona umutsuz gözlerle baktı; alçak sesle, çabucak, “Sahte nüfus kâğıtları yapan bir adam tanıyorum,” dedi.</p>
		<p>Maurice birden omzunu bıraktı. Philippe başını önüne eğdi ve usulca ekledi:</p>
		<p>“Size de yapar.”</p>
		<p>Uzun bir sessizlik oldu, sonra Philippe, Zézette’in zafer çığlığını duydu:</p>
		<p>“Demedim mi sana, sivil polis işte,<a id="GBS.0197.01"/> demedim mi?”</p>
		<p>Gözlerini kaldırmaya cesaret edebildi, Maurice müthiş gözlerle bakıyordu ona. İri parmaklı, kıllı elini uzattı, Philippe bir adım geri sıçradı.</p>
		<p>“Doğru değil bu,” dedi, “doğru değil, ben polis falan değilim.” Dirseğini yüzüne doğru kaldırmış, tekrarladı: “Polis falan değilim.”</p>
		<p>“Öyleyse ne bok yemeye geldin buraya?”</p>
		<p>Philippe, neredeyse ağlayacakmış gibi, “Barışseverim ben,”<a id="GBS.0197.02"/> dedi.</p>
		<p>Maurice aptallaşmış gibiydi, şaşkınlıkla tekrarladı:</p>
		<p>“Barışsever mi?.. Barışsever! Vay canına!”</p>
		<p>Bir an duraladı, alnını kaşıyordu, sonra bir kahkaha attı:</p>
		<p>“Barışsevermiş! Bak bak, görüyor musun, Zézette, barışsevermiş!”</p>
		<p>Philippe bütün bedeniyle titremeye başlamıştı.</p>
		<p>Kısık bir sesle, “Gülmekten men ederim sizi,” dedi. “Men ederim...”</p>
		<p>Ağlamamak için dudaklarını ısırdı,<a id="GBS.0197.03"/> ıstırapla, “Siz barışsever olmasanız bile bana saygı göstermeniz gerekir,” dedi.</p>
		<p>“Saygı göstermek mi?” dedi Maurice. “Saygı göstermek, ha?”</p>
		<p>Philippe bir çeşit gururla, “Ben asker kaçağıyım, anladınız mı?” dedi. “Size sahte nüfus kâğıdı çıkarın diye teklif ediyorum, çünkü ben aldım. Öbür gün İsviçre’de olacağım.”</p>
		<p>Maurice’e tam karşıdan bakıyordu; Maurice’in kaşları birbirine değiyordu,<a id="GBS.0197.04"/> alnında kocaman bir Y belirmişti, düşünür gibiydi.</p>
		<p>“Benimle gelin,” dedi Philippe. “Size de yetecek kadar param var.”</p>
		<p>Maurice bir an müthiş bir tiksintiyle baktı, sonra, “Serseri, züppe!” dedi. “Şuna bak, Zézette, sırtındakilere bak şunun. Tabii, tabii ki savaştan korkarsın sen, faşistlerle dövüşmek istemezsin tabii. Ya? Değil mi? Bulsan, kucaklarsın faşistleri. Kucaklar da öpersin bile.<a id="GBS.0197.05"/> Haha! Senin paracıkların ancak onların işine yarayabilir, anladın mı, piç, zengin piçi!”</p>
		<p>“Ben faşist değilim,” dedi Philippe.</p>
		<p>“Yok, sen faşist değilsin, ben faşistim!” dedi Maurice. “Hadi, oldu, şimdi bas git bakalım, bas git. Elimden bir kaza çıkmadan defol şuradan, hadi.”</p>
		<p>Kaçmak, deliler gibi kaçmak isteyen Philippe’in bacaklarıydı, bacakları ve ayakları. O kaçmayacaktı. Ayaklarını<a id="GBS.0198.01"/> öne doğru, öne doğru sürerek Maurice’e yaklaştı, kendi kendine yukarı kalkan bu çocuksu dirseği zorlanarak indirdi. Maurice’in çenesine bakıyordu; gözlerini o soluk ve kirpiksiz gözlere kaldırmaya cesareti yoktu. Ona, “Gitmeyeceğim,” dedi.</p>
		<p>Bir an öylece, karşı karşıya durdular, sonra Philippe patladı.</p>
		<p>“Ne kadar katısınız,” diye bağırdı. “Ne kadar katı! Hepiniz! Hepiniz! Şuracıktaydım, konuştuklarınızı<a id="GBS.0198.02"/> duydum, sandım ki... ama siz de ötekiler gibisiniz, siz de duvarsınız, taş bir duvar. Hemen yargılarsınız hemen, sormadan, anlamaya çalışmadan: Benim kim olduğumu, ne biçim bir adam olduğumu biliyor musunuz? Yooo! Ben sizler için kaçtım evimden. Pekâlâ rahat rahat oturabilirdim, canımın çektiğini yiyip içtiğim, uşaklarla, hizmetçilerle, sıcak salonlarda keyif çattığım evimde ayağımı<a id="GBS.0198.03"/> uzatıp oturabilirdim. Ama ben bunların hepsini bırakıp çıktım. Sizin için, sizler için... ondan sonra siz, sizi mezbahaya boğazlanmaya yolluyorlar ve siz bunu kabul ediyorsunuz, beğeniyorsunuz, serçeparmağınızı bile kaldırmazsınız, tüfeği elinize tutuştururlar, siz de kendinizi kahraman sanırsınız, biri başka türlü hareket etmeye kalkışacak olsa, onu hemen zengin çocuğu diye, faşist diye, korkak<a id="GBS.0198.04"/> diye suçlarsınız; çünkü o herkes gibi yapmamıştır. Ben korkak değilim, yalan, faşist de değilim, anam babam zenginse kabahat bende mi? Yok efendim, yoksul çocuğu olmak çok daha kolay, çok, çok daha kolay.”</p>
		<p>Maurice renksiz bir sesle, “Sana defol git, diyorum,” dedi, “ben senin gibi ukala züppelerden hoşlanmam. Tepemi attıracaksın sonunda.”</p>
		<p>Philippe ayağını yere vurarak, “Gitmeyeceğim,” diye<a id="GBS.0198.05"/> bağırdı. “Bıktım artık, bıktım! Yanımdan gelip geçtiği halde beni görmemiş gibi bakan ya da karşıma geçip bana tepeden bakmaya kalkışan o heriflerden bıktım. Hem ne hakları var? Ne hakları var? Ben varım, yaşıyorum, en az sizin kadar ederim! Gitmeyeceğim, burada kalacağım, sabaha kadar burada kalacağım. Bir kez olsun beni anlamalarını istiyorum.”</p>
		<p>“Ya!” dedi Maurice. “Demek gitmeyeceksin, ha?<a id="GBS.0199.01"/> Gitmeyeceksin...”</p>
		<p>Philippe’i omuzlarından yakaladı ve kapıya doğru itti, Philippe debeleniyordu, umut kırıcı bir şeydi bu: Maurice öküz gibi güçlüydü.</p>
		<p>Philippe, “Bırakın beni,” diye bağırdı, “bırakın beni, beni bu odadan çıkarırsanız, kapının önünden adımımı atmam, bütün oteli başınıza geçiririm. Korkak değilim ben, beni dinlemenizi istiyorum.” Tekmeler savuruyordu: “Bırakın beni,” dedi,<a id="GBS.0199.02"/> “bırakın, bırak beni, hayvan!”</p>
		<p>Maurice’in havaya kalkan elini gördü ve kalbi durdu, atmaz oldu, “Yok, hayır!” dedi. “Hayır! Hayır!”</p>
		<p>Maurice elini şiddetle savurarak yüzüne iki müthiş tokat attı.</p>
		<p>Zézette, “Yavaş ol,” dedi, “çocuk daha o, küçük.”</p>
		<p>Maurice Philippe’i baraktı, bir çeşit şaşkınlıkla baktı ona.</p>
		<p>Philippe, “Nefret ediyorum...” diye mırıldandı. “Nefret ediyorum sizden, hepinizden...”</p><div style="display:none;"><a id="GBS.0199.03"/></div>
		<p>Maurice, kararsız, “Bak bana, oğlum,” dedi.</p>
		<p>Philippe, “Göreceksiniz!” diyordu. “Göreceksiniz, hepiniz! Utanacaksınız sonra.”</p>
		<p>Koşarak çıktı, odasına girdi ve kapıyı üst üste kilitleyerek kapadı. Tren döne döne gidiyor, vapur iniyor, sonra yükseliyor, Hitler uyuyor, İviç uyuyor, Chamberlain uyuyor, Philippe kendini boylu boyunca yatağa attı ve ağlamaya başladı, Koca Louis sendeliyordu, evler,<a id="GBS.0199.04"/> sonra gene evler, beyni bir ateşti, ama duramazdı, tuzaklarla, fısıltılar, belirsiz seslerle dolu korkunç gecede durmadan yürümesi gerekti, Philippe ağlıyordu, tüm gücünü yitirmiş, ağlıyordu, duvarın ardında fısıltılarını, belirsiz seslerini duyuyordu, onlardan nefret etmeyi bile başaramıyordu, ağlıyordu, yapayalnız, soğuk ve sefil gecede sokak aralarının kirli kül renkli gecesinde, Mathieu<a id="GBS.0199.05"/> uyanmıştı, kalktı ve pencereye gitti, denizin uzak, belirsiz fısıltısını duydu, süt kıvamındaki güzel geceye bakarak gülümsedi.</p>
	</section>
	<div style="display:none;"><a id="GBS.0199.06"/></div><div style="display:none;"><a id="GBS.0199.07"/></div><section class="si-footnotes" epub:type="footnotes">
	<aside class="si-footnote" epub:type="footnote" id="f5"><a class="si-backref" href="#ref_f5">5</a>. (Lat.) Göç. (Y.N.)</aside>	
	<aside class="si-footnote" epub:type="footnote" id="f6"><a class="si-backref" href="#ref_f6">6</a>. Hint keneviri benzeri bir bitki yaprağı. (Y.N.)</aside>			
	<aside class="si-footnote" epub:type="footnote" id="f7"><a class="si-backref" href="#ref_f7">7</a>. (İng.) “No man’s land” Harp içinde, iki cephe arasında, tek canlıya rastlanmayan, savaş dışı bırakılmış şerit bölgelere verilen milletlerarası addır. (Ç.N.)</aside>			
	<aside class="si-footnote" epub:type="footnote" id="f8"><a class="si-backref" href="#ref_f8">8</a>. Meyve posasından yapılan, alkollü ya da alkolsüz olabilen bir çeşit içki. (Y.N.)</aside>			
	<aside class="si-footnote" epub:type="footnote" id="f9"><a class="si-backref" href="#ref_f9">9</a>. 1902’den itibaren İngiliz Kraliyet Donanması’na ait olarak görev<div style="display:none;"><a id="GBS.0200.01"/></div> yapan filo. (Y.N.)</aside>			
	<aside class="si-footnote" epub:type="footnote" id="f10"><a class="si-backref" href="#ref_f10">10</a>. Hz. İsa’nın çarmıha gerildiğinde Tanrı’ya seslenişi: Tanrım, Tanrım beni niçin terk ettin? (Ç.N.)</aside>			
	<aside class="si-footnote" epub:type="footnote" id="f11"><a class="si-backref" href="#ref_f11">11</a>. Alkol ve anasondan imal edilmiş bir Fransız içkisi. (Y.N.)</aside>			
  </section>
  <div style="display:none;"><a id="GBS.0200.02"/></div></body>
</html>