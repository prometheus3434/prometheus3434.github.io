<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Tolstoy</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page {
    margin-right: 5pt;
    margin-top: 5pt;
    margin-left: 5pt;
    margin-bottom: 5pt;
    }
</style>
</head>

<body class="calibre">
  <h1 class="h1baslik1" id="calibre_toc_2">BELGELER: “GİZLİ MADDELER” VE P. A. TOLSTOY’UN CEVAPLARI</h1>

  <h2 class="h1baslik2" id="calibre_toc_5">BİRİNCİ MADDE<sup class="calibre3"><a href="../Text/bolum-2.html#footnote-688-167" id="footnote-688-167-backlink">[167]</a></sup></h2>

  <p class="normal">Sultanın sarayına gittiğin zaman sürekli gayret ve dikkat içerisinde etrafı gözlemle ve halkın durumunu,<sup class="calibre3"><a href="../Text/bolum-2.html#footnote-688-168" id="footnote-688-168-backlink">[168]</a></sup> esas yönetim şeklini, idarecilerin kimliklerini, diğer ülkelerle ilişkilerini, askerî ve siyasi yapılarını, devlet yönetimini, gelir elde etme yollarını, gizli savaş hazırlıklarını, karada mı denizde mi ve kime karşı savaşmak istediklerini araştır.</p>

  <h3 class="h2baslik" id="calibre_toc_27">BİRİNCİ MADDEYE CEVAP</h3>

  <p class="normal">Türk halkının durumu şu şekildedir: Onlar mağrur, gururlu, şöhreti seven bir halktır. Savaş yaptıkları zaman hiç kimseden yardım istemezler,<sup class="calibre3"><a href="../Text/bolum-2.html#footnote-688-169" id="footnote-688-169-backlink">[169]</a></sup> bütün komşularına karşı aynı tutum sergilerler. Hristiyan ve diğer dinde olan halklara karşı vahşice davranıyor ve kimse tarafından yenilmeyeceklerini zannediyorlar. Ne düşman korkusu, ne de halka karşı merhamet hissi taşırlar. Ancak her zaman kendilerini dokunulmaz addeder<sup class="calibre3"><a href="../Text/bolum-2.html#footnote-688-170" id="footnote-688-170-backlink">[170]</a></sup> ve gururları dolayısıyla ahlaki kurallara çok az dikkat ederler; kurnaz ve yüzsüzler; Hristiyanlara karşı ağır tutumları ve kurnazlıklarıyla övünmektedirler.<sup class="calibre3"><a href="../Text/bolum-2.html#footnote-688-171" id="footnote-688-171-backlink">[171]</a></sup> Ancak Türk halkının farklı sınıfları arasında sorunlar da yaşanmaktadır. Türk halkı inatçıdır ve kendilerinin hür halk olduğunu iddia ediyorlar. Onların üst düzey memurları tebaya karşı merhamet gösterir, ancak bunun sebebi muhabbet değil, onların isyan etmesinden korkmalarıdır. Onlar çoğu zaman üstlerine tabi olmaz ve isyan ederler.<sup class="calibre3"><a href="../Text/bolum-2.html#footnote-688-172" id="footnote-688-172-backlink">[172]</a></sup> Bundan başka Türk halkı nankördür. Şöyle bir âdetleri vardır: Birisine işleri düştüğü zaman onu sever ve hoş şeyler yaparlar. Ancak ondan istediklerini aldıktan sonra teşekkür etmek yerine onu hor görür ve kızdırırlar.<sup class="calibre3"><a href="../Text/bolum-2.html#footnote-688-173" id="footnote-688-173-backlink">[173]</a></sup> İstanbul Patriği Parfeniy ve Eflak Voyvodası Vasiliy’e yaptıklarını örnek olarak gösterebiliriz. Onlar Moskova’ya yalan dolu mektuplar yazdılar ve Hristiyan devletlerine iyilik arzu ettiklerini belirttiler. Ancak bunlar Türklere iyilik diliyorlardı. Moskova’da bu yazılanlara inandılar. Yazdıkları yalanlarla Azak’ı Moskova Devleti’nden alıp Türklere geri verdiler.<sup class="calibre3"><a href="../Text/bolum-2.html#footnote-688-174" id="footnote-688-174-backlink">[174]</a></sup> Türkler de onların yaptıkları iyiliği ödüllendirdiler. Patrik Parfeniy’i başına tahta ile darbe indirerek hayvan gibi denizde boğdular,<sup class="calibre3"><a href="../Text/bolum-2.html#footnote-688-175" id="footnote-688-175-backlink">[175]</a></sup> Voyvoda Vasiliy’i ise Yedikule’de<sup class="calibre3"><a href="../Text/bolum-2.html#footnote-688-176" id="footnote-688-176-backlink">[176]</a></sup> hapse attılar. Voyvoda, köpek gibi birkaç yıl hapis yattı.</p>

  <p class="normal">Türk halkı yukarıda da belirttiğim gibi, savaşa meyillidir. Din adamlarının tavsiyesi olmadan devlete karşı isyan edemiyorlar. Din adamlarının idaresinde imparatorlukta büyük isyan çıkarabilirler. Din adamları farklı sınıflar arasında sorun çıkarmak istedikleri zaman yasaya müracaat ediyorlar. Şayet yasal olarak halkın yapmak istediğine engel yoksa halka isteklerinin kanunlara ters olmadığını söylüyorlar.<sup class="calibre3"><a href="../Text/bolum-2.html#footnote-688-177" id="footnote-688-177-backlink">[177]</a></sup> Bunu sultan veya sadrazamı azletmek için yapıyorlar. Bunu 1687’de Macar toprağında çıkan son Türk isyanında da görüyoruz.<sup class="calibre3"><a href="../Text/bolum-2.html#footnote-688-178" id="footnote-688-178-backlink">[178]</a></sup> O zaman şimdiki sultanın babası Sultan [IV.] Mehmed’in<sup class="calibre3"><a href="../Text/bolum-2.html#footnote-688-179" id="footnote-688-179-backlink">[179]</a></sup> azledilmesini istediler. Bütün bunlar din adamlarının sultana karşı tutumlarından dolayı meydana geldi ki, din adamları o dönemde bazı hususlarda sultanın yaptıklarından rahatsızdılar.</p>

  <p class="normal">Türk halkı sarhoş değildir, içkiden uzak dururlar ve sarhoşluğu büyük günah, ayıp olarak addederler.<sup class="calibre3"><a href="../Text/bolum-2.html#footnote-688-180" id="footnote-688-180-backlink">[180]</a></sup> Sıradan halk idarecilerden korkarak içkiden uzak kalıyor. Çünkü sarhoşluğu merhametsiz bir şekilde cezalandırıyorlar. Dolayısıyla da korkudan, şarabı içmek isteyen de ondan uzak durmak zorunda kalıyor.</p>

  <p class="normal">Rumlardan olan tebaalarını büyük baskı altında tutuyorlar. Örneğin onlar, salınan büyük korkudan dolayı ters bir şey düşünmeye cesaret edemiyorlar. Onların silah taşımaları da yasaklanmıştır. Şimdi ise onlara kendilerinkine benzer elbise giymeleri de yasaklanmıştır ki, bunlar toplum içinde ayırtedilsinler. Onların dar gömlek giymeleri istenmiştir ki, bu da onların konumlarına rıza gösterdikleri anlamına gelmektedir.</p>

  <p class="normal">Tebaalarından olan Sırplar, Moldovalılar, Ulahlar, Araplar ve diğer Hristiyan halklar da onlardan inanılmaz baskı görüyor ve onların eziyetlerine tahammül ediyorlar. Çünkü bunlar hiçbir yerden yardım alamıyorlar. Hâlbuki halklar onların baskısından korkmasalar ve bir yerden Hristiyan yardımı geleceğini hissetseler onlara karşı gelebilirlerdi. Nitekim Macarlar Roma sezarından yardım alarak isyan ettiler.<sup class="calibre3"><a href="../Text/bolum-2.html#footnote-688-181" id="footnote-688-181-backlink">[181]</a></sup></p>

  <p class="normal">Hükümet başkanları ve onlara tabi olanlar aşağıdaki hiyerarşi şeklindedir: Devletin baş yöneticisi ve koruyucusu sadrazamdır. O, isteğini yapmakta serbestir ve sultandan başka kimse ona karşı gelemez. Sultan onun faaliyetlerini çok az takip ediyor. Sultan daha çok rahatına ve eğlenmeye bakmakta ve vezirin herşeyi doğru yaptığına inanmaktadır.<sup class="calibre3"><a href="../Text/bolum-2.html#footnote-688-182" id="footnote-688-182-backlink">[182]</a></sup></p>

  <p class="normal">Bununla birlikte sadrazam, önemli devlet ve sefaret işlerini sultanın izni olmadan yürütemiyor. Sadrazam; birinci vezir, eyalet yöneticisi,<sup class="calibre3"><a href="../Text/bolum-2.html#footnote-688-183" id="footnote-688-183-backlink">[183]</a></sup> yeniçeri ağası, kahyabey<sup class="calibre3"><a href="../Text/bolum-2.html#footnote-688-184" id="footnote-688-184-backlink">[184]</a></sup> ve diğer yetkilileri sultanın izni olmadan değiştiremez ve bunlar sadrazamın gazabına maruz kalamazdı. Ancak daha aşağı rutbeli memurları, örneğin şehir yöneticileri ve subayları sadrazam istediği gibi değiştirebiliyordu. Kadıaskerler<sup class="calibre3"><a href="../Text/bolum-2.html#footnote-688-185" id="footnote-688-185-backlink">[185]</a></sup> ise şehirdeki kadıları Osmanlı Devleti’nin dört bir tarafında tayin edebiliyorlar. Kimi zaman sadrazam da onlara görevler veriyordu. Sultan bazen kendi isteği, bazen de sadrazamın isteği doğrultusunda yukarıda belirtilen üst düzey memurlardan serasker, yeniçeri ağası ve diğerlerinden birisini değiştirmek isterse bu gizli bilgi, reis efendiden<sup class="calibre3"><a href="../Text/bolum-2.html#footnote-688-186" id="footnote-688-186-backlink">[186]</a></sup> başkasına bildirilmiyordu. Bunu zamanı gelmeden kimsenin bilmemesi gerekiyordu. Kimse sadrazamın izni olmadan bir mevkiye sahip olamıyordu. Sultan ve sadrazamın şöyle bir âdeti vardır: Birisini vazifeye tayin ettikten ya da ona görev verdikten sonra ne yaptığını takip etmezler. Çünkü bütün vezirlerin işlerini iyi yaptığını düşünüyorlar. Elbette ki yasalara karşı gelenler tespit edildiğinde bunlar idam ediliyor ya da hak ettiği şekilde cezalandırılıyorlar. Onların arasında rüşvet çok yaygındır ve hukuk rüşvetle sınırlandırılıyordu.</p>

  <p class="normal">Vezirler yasalara göre yetkilerinin olmadığı işleri sadrazama rapor ediyorlar. Sadrazam ise önemli işleri sultana rapor ediyor ve sadrazamdan başka kimsenin buna yetkisi yoktur. Devlet yönetimine ait olmayan işleri ise sultana danışmadan icra ediyor. Şöyle bir âdetleri de vardır: Sultan devleti idare etme vazifesini ve diğer işleri sadrazama devrederek kendisini usandırıcı isteklerden de uzaklaştırmaktadır. Şayet birisi herhangi bir konuda sultana ricada bulunmaya cesaret ederse o zaman sultan bu konuyu sadrazama aktarmaktadır. Sadrazam işleri yönetmek için Divan’da, başka bir ifadeyle rospravnaya palata’da [Bâbıâli] bulunuyor. Çünkü onların tüm işleri sadece bir kişiden yani sadrazamdan sorulur. Müracaat dilekçelerine hemen bakılmıyor. Sadrazam her ne kadar serbest ve geniş idari yetkilere sahip olsa da halkın, bazen de yeniçerilerin ayaklanmasından endişe ediyor. Türk halkının tamamı bütün iyi ve kötü işlerden sadrazamı sorumlu tutmaktadır. Yapılan hayırlı işler karşılığında onu övüyorlar. Aksi durumda ise işi yapanları değil sadrazamı sorumlu tutuyor ve ona suikast hazırlıyorlar.</p>

  <p class="normal">Sadrazamın yardımcıları vardır. Devlet işleri eski âdetlere, yani babalarından kalan sisteme göre yerine getirilmektedir. Gelirleri arttırma konusuna pek önem vermiyorlar. Bu konuda da eski âdetlerine göre hareket ediyor ve idareleri altında bulunan Hristiyanlardan gelecek paraya güveniyorlar. İstanbul ve Edirne gibi merkezler ve buralara komşu bölgelerden acımadan ve merhametsiz bir şekilde ağır vergiler topluyorlar. Kudüs, Mısır, Antakya, Makedonya, Suriye İskenderiye’si, Kahire çevresi ve Babil’de yaşayan Rum, Arap ve diğer Hristiyan halklardan ise karşı gelmelerinden korktukları için daha az vergi alıyorlar.<sup class="calibre3"><a href="../Text/bolum-2.html#footnote-688-187" id="footnote-688-187-backlink">[187]</a></sup></p>

  <p class="normal">Önceki sadrazam Alişan Hüseyin Paşa’nın<sup class="calibre3"><a href="../Text/bolum-2.html#footnote-688-188" id="footnote-688-188-backlink">[188]</a></sup> yerine gelen ve Daltaban<sup class="calibre3"><a href="../Text/bolum-2.html#footnote-688-189" id="footnote-688-189-backlink">[189]</a></sup> diye anılan sadrazam (bu sadrazam da artık boğularak öldürüldü<sup class="calibre3"><a href="../Text/bolum-2.html#footnote-688-190" id="footnote-688-190-backlink">[190]</a></sup>) siyasi bir şahıs değildi. Daha çok hizmet eden biri gibi gözüküyordu. Bu göreve şeyhülislam aracılığıyla getirilmişti. Osmanlı‘da şeyhülislamlık en üst dinî görevdir. Şimdiki işler şeyhülislamın görüşüne başvurulmaksızın uygulanamaz. Önceden reisülküttab olan şimdiki sadrazam [Rami Mehmed Paşa] ise<sup class="calibre3"><a href="../Text/bolum-2.html#footnote-688-191" id="footnote-688-191-backlink">[191]</a></sup> çok akıllı ve diplomat bir şahıstır. Tüm Hristiyan devletlerle yapılan barış anlaşmalarına bizzat katılmış ve siyaseti iyi öğrenmiştir.<sup class="calibre3"><a href="../Text/bolum-2.html#footnote-688-192" id="footnote-688-192-backlink">[192]</a></sup></p>

  <p class="normal">Şeyhülislam<sup class="calibre3"><a href="../Text/bolum-2.html#footnote-688-193" id="footnote-688-193-backlink">[193]</a></sup> ise her işe kendi aklı ile karar veren bir insandır. Sultan ona çok güveniyor. Sultanla başbaşa konuşabilir. Bu şeyhülislam yedi yıldan beri sultandan öyle bir güç aldı ki, bir zamanlar sultanın hocası idi. Sultan da onu o kadar çok sevmekte ve güvenmektedir ki, onun yerinde başka kimseyi hayal edemez. Şeyhülislamın da gerek kendisi, gerekse de oğulları ve bütün ailesi<sup class="calibre3"><a href="../Text/bolum-2.html#footnote-688-194" id="footnote-688-194-backlink">[194]</a></sup> çok büyük hazineler elde ettiler. Çünkü bazı oğulları da üst düzey makamlarda bulunuyorlar. Birinci oğlu [Fethullah Efendi] emirlerin yani Hz. Muhammed ailesinden olanların lideri [nakîbüleşraf] konumundadır. Sultanın çocuklarının okuduğu okulun hocası [şehzade hocası] tayin edilmiştir ve babası öldükten sonra onun yerine şeyhülislam olarak geçecektir.<sup class="calibre3"><a href="../Text/bolum-2.html#footnote-688-195" id="footnote-688-195-backlink">[195]</a></sup> O, çok açgöz ve cimri birisidir. Kendisine para toplamaktadır. Bu baba oğul, bütün Osmanlı Devleti’nin hazinesini ele geçirmekle suçlanabilirler, çünkü onların ambarı parayla doldurulmuştur.</p>

  <p class="normal">Kadılar onlardan rahatsızlar. Ancak aleyhlerinde birşey yapamıyorlar, çünkü çok akıllı değiller. İçerilerinde akıllı olanlar ve becerilerini ortaya koyabilecek olanların ise şansı yoktur. Çünkü şeyhülislam ve oğlu tarafından Edirne’den<sup class="calibre3"><a href="../Text/bolum-2.html#footnote-688-196" id="footnote-688-196-backlink">[196]</a></sup> uzaklaştırılmışlar. Görünen o ki, şeyhülislam ve onun evlatlarının bu saltanatına asker ve halk isyanlarından başka bir şekilde son verilemeyecektir.<sup class="calibre3"><a href="../Text/bolum-2.html#footnote-688-197" id="footnote-688-197-backlink">[197]</a></sup> Ancak isyanın Edirne’de olması mümkün değildir. Çünkü orada az sayıda devlet görevlisi yaşamaktadır. Büyük bir ihtimalle böyle birşey İstanbul’da gerçekleşebilir. Çünkü orada çok sayıda insan yaşıyor. Bundan dolayı yöneticiler burada yaşamıyor ve buradan uzaklaşıyorlar.</p>

  <p class="normal">Eski şeyhülislamlar siyasi işlere karışmaz, onları vezirlere bırakırlardı. Kendileri ise din işleriyle ilgilenirlerdi. Daha önceden aksi yaşansa da bu çok istisnaî bir durumdu. Ancak şu anki şeyhülislam, yeni sadrazam ve diğer akıllı vezirlerle birleşmiştir ve sultanın sarayında bulunan diğer memurlarına karşı, yani sultanın silahını taşıyan silahdara [Çorlulu Ali Paşa] (sultanın himayesinde bulunuyor, hayırlı iş de zararlı iş de yapabilen biri), kızlarağasına [Solak Nezir Ağa] (siyah hadım adam; bu da sultana yakındır ve sultanın merhametini üzerinde hissediyor) karşı kötülük yapabiliyorlar.</p>

  <p class="normal">Bundan başka sarayda süvari de bulunmaktadır. Merasimlerden sorumlu bu görevli, kapıcılar kethüdası olarak isimlendirilmiştir.<sup class="calibre3"><a href="../Text/bolum-2.html#footnote-688-198" id="footnote-688-198-backlink">[198]</a></sup> Sultana çok yakın birisidir ve yukarıda zikrettiğimiz silahdar ile arkadaştır. Onların hepsi şeyhülislam, sadrazam ve arkadaşlarına karşı ittifak yapmışlar. Gizli yollarla sadrazam ve şeyhülislamın sultanın gazabına uğraması için çalışıyorlar. Ancak bunu yapamıyorlar. Onlar böyle bir düşünceye daha önce belirtilen Sadrazam Daltaban’ı gördükten sonra vardılar. Daltaban, zayıf düşünceliydi ve siyasi işlerden anlamazdı. Dolayısıyla da ondan korkmazlardı. Ancak şimdiki sadrazam öncekilerin yaptıkları gibi onları kolayca sultanın yanından uzaklaştırabilir. Silahdar, kızlarağası, kapıcılar kethüdası ve yukarıda belirtilen üst düzey saray memurları sadrazam aleyhinde kötü düşünceye kapıldıklarında bunlar saraydan uzaklaştırılıyorlardı. Sadrazam güya onları sevdiğinden dolayı sultandan onlara saray dışında görev verilmesini, başka bir bölgeye gönderilmelerini (bu görevleri de kendileri istiyorlarmışçasına), böylece rahat bir hayat ve zenginliğe kavuşmalarını istiyordu. Bazen ise sadrazam bunları uzaklara gönderirken siyaset ve halkın bunu talep ettiğini yazmaktadır. Hatta bazen sadrazam onlara halkın, özellikle de yeniçerilerin onlardan rahatsız olduklarını ya da kendilerinin yanlış şeyler yaptıklarını ileri sürerek onları makamlarından uzaklaştırırdı. Bunu yaparken de kimseyle istişare etmek ihtiyacı duymazlardı. Dolayısıyla da sarayda kimse eski sadrazamlara karşı kötü bir şey yapmayı düşünmeye cesaret edemezdi. Şimdiki sadrazam ise eski sadrazam Daltaban’ın yapamadığını yapacak ki, Daltaban çok zeki olmadığından yukarıda belirtilen saray memurlarının kendisine karşı hareket etmelerini engelleyememiştir. Ancak şimdiki sadrazam, şeyhülislam ile birlikte bunların niyetini anlayacaktır. O artık gerçek manada sadrazamlık gücünü hissetmekte ve çok akıllıca ve kararlılıkla hareket etmektedir.</p>

  <p class="normal">Şimdiki sultanın annesi, eski sultanın hanımı [Gülnûş Emetullah Sultan] ise oğlunun yanında söz sahibidir. Ancak fermanlara karışmamaktadır.<sup class="calibre3"><a href="../Text/bolum-2.html#footnote-688-199" id="footnote-688-199-backlink">[199]</a></sup></p>

  <p class="normal">Türklerde başka bir rütbe daha vardır: yeniçeri ağası. O önemli güce sahiptir. Her iki tarafı da yani hem sadrazamın hem de silahdarın tarafını tutmaktadır. Anladığım kadarıyla yakında sadrazam onu koltuğundan ederek yerine kendi adamını getirecektir.</p>

  <p class="normal">Ayrıca kahyabey adlı bir görevli daha mevcuttur. Bu görevli yeniçeri ağasının yardımcısıdır. Yeniçeri birlikleri üzerinde büyük gücü vardır. Görünen o ki, bu makamda da değişiklik olacak ve sadrazam bu göreve de kendi adamını getirecektir.</p>

  <p class="normal">Reis Efendi [Reisülküttab] akıllı bir adamdır.<sup class="calibre3"><a href="../Text/bolum-2.html#footnote-688-200" id="footnote-688-200-backlink">[200]</a></sup> O, kâtip ve sultanın kalem müdürüdür. Dâhilî, yani sultanın, sadrazamların ve şeyhülislamların bütün sırlarına vâkıftır. O, sefaret idaresinin adamıdır ve sefaret işlerinde ona kâtip Aleksandr Skarlat [İskerletzâde Aleksandr Mavrokordato (1637–1709)]<sup class="calibre3"><a href="../Text/bolum-2.html#footnote-688-201" id="footnote-688-201-backlink">[201]</a></sup> yardım etmektedir. Bu iki görevliden başka sefaret işlerine kimse karışamıyor. Osmanlı Devleti’nde Aleksandr Skarlat’ın sefaret işlerine layık görülmesinin sebebi ise onun akıllı ve iyi siyasetçi olmasıdır. Kendisi Hristiyan olsa da amellerinde Hristiyanlığa ters tutumlar sergilemektedir. Basurmanların<sup class="calibre3"><a href="../Text/bolum-2.html#footnote-688-202" id="footnote-688-202-backlink">[202]</a></sup> gözüne girmek için herşeyi yapıyor. Karşılığında da saygı ve zenginlikle mükâfatlandırılıyor. Basurmanların zulmü altında olan Hristiyanların haklarını ise istediği takdirde savunabilir. Ancak basurmanlara yaranmak için bunu yapmıyor. Onun hakkında konuşulanlara göre, basurmanların aklî görevini yerine getiriyor ve eskiden başlayarak çok işler yapmıştır. Türklerin sefaret işlerini yürütmüştür. Türklere sefaret işlerinde barbar âdetlerini bıraktırmış ve yabancı devletlerle tüm işlerde siyasi hareket edilmesi gerektiğini öğretmiştir. İsmi belirtilen iki şahıs, reisülküttab ve Aleksandr tüm sefaret işlerini yürütüyor ve sadrazamla şeyhülislama rapor ediyorlar. Birisi şeyhülislam ile sefaret işleri hakkında konuşmak istese bu iki görevli aracılık yapmaktadır.</p>

  <p class="normal">Şimdiki sadrazamın kethüdası akıllı birisidir. Önceki sadrazam Daltaban’ın ise çok aptal bir kethüdası vardı. Ne kendisi, ne ağası (sadrazam) asilzâdelik kaidelerini bilirdi. Her ikisi de okuma ve yazma bilmezlerdi. Bunlar göz önünde tutulduğunda Osmanlı Devleti’nin ne hale geldiği ve onu kimlerin yönettiği tahmin edilebilir. Şeyhülislamın hem dinî hem de siyasi yönetici olması önceki sadrazam Daltaban döneminden itibaren gerçekleşmiştir. Şeyhülislam devletin iyi yönetilmesinden ziyade, kendi zenginliğini artırmak için çaba sarfetti.</p>

  <p class="normal">Diğer vezirlerin fazla bir gücü yoktur. Süvarilerin komutanı olan silahdar ağası ve onun gibi diğerleri de az bir yetkiye sahipler. Görevleri ancak askerlere maaş dağıtmaktır. Türklerde onların yetkisi o kadar da önemli sayılmamaktadır.</p>

  <p class="normal">Defterdar<sup class="calibre3"><a href="../Text/bolum-2.html#footnote-688-203" id="footnote-688-203-backlink">[203]</a></sup> diye isimlendirilen biri ise halkın tamamının gelirlerini toplar ve sadrazamın yerine giderleri de belirleyebilirdi. Şimdiki defterdar kendisi gibi düşünen iş arkadaşları edinmiştir ve onun para toplayan adamları hayduttur. Hepsi anlaşarak hazineyi yağmalıyorlar. Hazine-i Âmire’nin az olmasının da sebebi budur.</p>

  <p class="normal">Şu anda devletin giderleri, halktan gelen gelirlerle karşılanamıyor. Dolayısıyla da her sene hazinede geçen senenin borcu kalıyor. Bu tür para toplayanlar (daha doğru bir ifadeyle hırsızlar) yüzünden halktan toplanan vergilerin miktarı azalmaktadır. Onların Hristiyan tebaayı yağmalaması da yeterli olmuyor. Bu tür hırsızlık yüzünden önceki senelerden kalma devlet borçlarından Hazine-i Âmire kurtulamıyor.</p>

  <p class="normal">Şu anda Türklerin hiçbir tarafla savaş hazırlıkları yoktur. Bununla birlikte Türkler işleri gizli yaparlar ve bu gizliliği aşikâr etmek imkânsızdır. Kim ne kadar çaba sarfetse de onların düşüncesinin ne olduğunu anlayamaz. Ancak şimdi herhangi bir tarafa savaş açacak olsalardı, bunu gizli yapamazlardı. Bunun birçok nedeni mevcuttur. Şu anda karadan da denizden de bu tür hazırlıklar yapmaları mümkün değildir.</p>

  <p class="normal">Halk arasında güya Venedikliler’e karşı savaş hazırlığında olduklarına dair söylentiler dolaşmaktadır. Çünkü Venedik onlardan Mora’yı almıştı.<sup class="calibre3"><a href="../Text/bolum-2.html#footnote-688-204" id="footnote-688-204-backlink">[204]</a></sup> Ancak Akdeniz’de deniz kuvvetlerinin yeterli güce sahip olmadığı ve şimdilerde herhangi bir savaşa başlayamayacaklarını söylüyorlar. Muhtemelen bunun sebebi yeterli mali kaynağa sahip olmamalarıdır.<sup class="calibre3"><a href="../Text/bolum-2.html#footnote-688-205" id="footnote-688-205-backlink">[205]</a></sup> Şayet savaşa başlayacak olsalar parasız oldukları için çok zayıf kalacaklar. Savaşa başladıkları zaman ise bunun belirtileri aşikâr bir şekilde görünecektir.</p>

  <p class="normal">İlk önce para toplamaya başlayacaklar<sup class="calibre3"><a href="../Text/bolum-2.html#footnote-688-206" id="footnote-688-206-backlink">[206]</a></sup> ki, bunu da gizli yapamazlar. Merhametsizce Hristiyan halkı yağmalayacaklar, çünkü onlardan çok para talep edecekler. Altı, yedi aydan daha erken savaş hazırlıkları bitmez. Şehirlerdeki paşalara askerleri toplamaları ve belirtilen yerlerde hazır bulunmaları söyleniyor. Bu ise altı aydan daha kısa bir zamanda olamaz. Çünkü savaşan askerleri çeşitli eyaletlerde tutuyorlar.<sup class="calibre3"><a href="../Text/bolum-2.html#footnote-688-207" id="footnote-688-207-backlink">[207]</a></sup> Hızlı bir şekilde onların bir araya gelmeleri ise zordur, çünkü aralarındaki mesafe uzaktır. Dolayısıyla da süreyi uzun tutuyorlar ki, herkes zamanında toplanabilsin. Belirtilen yere zamanında gelmeyenlere ise ağır cezalar veriliyor. Hristiyanlarla savaş yapıldığı zaman belirtilen süreden önce gelenler ise karşılığında ödüllendiriliyorlar. Gelmeyenler ise Allahsız ilan ediliyorlar.<sup class="calibre3"><a href="../Text/bolum-2.html#footnote-688-208" id="footnote-688-208-backlink">[208]</a></sup> Yeniçeri belirtilen sürede gelmezse, onun rütbesine el konuluyor, vergiye tabi tutulmaya başlıyor ve bununla da izzeti nefsine dokunuluyordu. Yeniçeriler vergi vermezler. Ayrıca yeniçeri olmaktan da onur duyarlar. Gerek başkenttekilere gerekse de Edirne ve diğer şehirlerdekilere hepsine eşit düzeyde maaş veriliyor. Ancak onlar belirtilen yere altı aydan önce ulaşamıyorlar. Yeniçerileri şehirlerden gönderenler onların serdar diye isimlendirilen âmirleridir. Diğerlerine ise sultanın fermanını İstanbul’daki yeniçeri ağasının âmirleri ulaştırıyor ve daha sonra bunlar yeniçerileri belirtilen yere götürüyorlar.<sup class="calibre3"><a href="../Text/bolum-2.html#footnote-688-209" id="footnote-688-209-backlink">[209]</a></sup></p>

  <p class="normal">Sipahi<sup class="calibre3"><a href="../Text/bolum-2.html#footnote-688-210" id="footnote-688-210-backlink">[210]</a></sup> diye isimlendirilen süvari ordusu da altı aydan önce belirtilen yere gelemiyordu. Çünkü onlar sultandan maaş alıyorlar. Türkler âdetleri gereği orduyu barış zamanında hiçbir yerde hazır tutmazlar. Savaşmak istedikleri zaman yönetimlerinde olan yerlere Ekim ayında adamlar gönderiliyor. Onlar askerleri hazırlıyor ve zamanında belirtilen yere gelmelerini temin ediyorlar.</p>

  <p class="normal">Deniz harbinde de onların birliklerinin önceden hazırlanma gelenekleri var. Donanma barış zamanında başkentte bulunuyorsa o zaman savaş için herhangi bir hazırlıkları söz konusu değildir. Buna göre de önceden hazırlanmaya ihtiyaç duyarlar.</p>

  <p class="normal">Şayet paraları, gemileri, insanları olsa da onları başkentten beş aydan önce çıkaramazlar. Dolayısıyla da onların ne düşündüklerini bir ay içerisinde öğrenmek mümkündür.</p>

  <p class="normal">Hazırlandıkları zaman da bunu yapabilmek için büyük çaba sarfetmek zorundalar. Dolayısıyla da hazırlıklarını gizli ve ani yapamazlar. Para toplamaya başladıkları zaman düşünceleri aşikâr oluyor. Çünkü onlar bu işi büyük bir zorlamayla ve gayri-insani bir şekilde yapıyorlar.</p>

  <p class="normal">Yabancı ülkelerle siyasi ilişkilerinde gururlu davranıyorlar. Başkalarının anlattıklarına ve eskiden yazılan kayıtlara göre, eskiye nazaran şimdi daha yumuşak ve daha hoş bir politikaya öncelik tanıyorlar. Eskiden Hristiyanlara karşı kalplerinde hiddet ve alçak bir gurur hissi bulunmaktaydı. Yakın zaman içerisinde de bu durum değişmeyecek. Doğaları gereği Hristiyanlara özellikle de Rumlara<sup class="calibre3"><a href="../Text/bolum-2.html#footnote-688-211" id="footnote-688-211-backlink">[211]</a></sup> karşı barbarlık yapmaktalar. Bunun içindir ki, onlar Ruslardan, Ruslar da onlardan hoşlanmazlar. Onları hiç sevmez, her zaman güvenliklerini diğer Hristiyan halklardan daha fazla tehdit ettiklerini düşünürler. Söylediklerine göre, onların kitaplarında Türk devletine Rus halkı tarafından darbe vurulacak ve basurmanların iktidarına son verilecektir. Türklerin Ruslara kızmalarının bir başka nedeni, idarelerindeki Hristiyan halkların, yani Rumların ve diğerlerinin Rusların kendilerini basurmanların hâkimiyetinden kurtaracakları konusunda ümit beslemeleridir.</p>

  <p class="normal">Sultan yönetimi altında Çerkes ve Megrel<sup class="calibre3"><a href="../Text/bolum-2.html#footnote-688-212" id="footnote-688-212-backlink">[212]</a></sup> diye isimlendirilen halklar bulunuyor. Onları vahşi insanlar olarak görüyor ve onlara insani görevler vermiyorlar. Bu halklardan bir kısmı İran şahının yönetimi altında yaşıyor.</p>

  <p class="normal">Türkler Tatar hanını kendilerinin yakın dostu olarak addederler. Onu han ve Muhammedî inancın halifesi olarak görüyorlar. Sultan ile Kırım Hanı birbirine büyük bir yeminle bağlılar. Tehlike anında ki, tehlike kimden gelirse gelsin, biri diğerinin yardımına koşacaktır. Tüm Türk sultanlarının Tatarlara yardım etmeleri gerektiği –görevleri olduğu için değil, insanların birbirilerine yakın oldukları için– hususunda yeminleri var. Tatarlar ise Türk sultanını büyük imparator olarak görür ve onu Âli Osman Pâdişahı, inançlarının savunucusu, barışın koruyucusu, Mekke ve Medine’nin yöneticisi olarak isimlendirirler. Mekke ve Medine onların mukaddes gördükleri yerlerdir<sup class="calibre3"><a href="../Text/bolum-2.html#footnote-688-213" id="footnote-688-213-backlink">[213]</a></sup> ve orayı muhafaza eden Araplara büyük paralar veriyorlar. Bu paları da Mekke’yi ibadet maksadıyla ziyaret edenlerden alıyorlar.</p>

  <p class="normal">Tatarlar sultandan hiçbir zaman maaş almıyorlar, ancak hanlarından alıyorlar. Savaş zamanı sultana yardım ettiklerinde ele geçirdikleri ganimetler, esirler, paralar ellerinden alınmaz. Dolayısıyla da Tatarlar âdetleri gereği sükûnet içerisinde yaşayamaz, her zaman savaş ve kan dökmeyi arzu ederler. Yağmacılar savaş sayesinde zenginleşiyorlar. Ayrıca Türk sultanı onlara maaş vermese de hana her sene iaşe ve silah almak için 40 bin altın vermektedir. Bu altınlar savaş olduğu sene veriliyor. Çünkü o sene Türklere savaşta yardım ediyorlar. Savaşa gitmedikleri zamanda ise sultan onlara bir şey vermiyor. Onlar hem sultana hem de hana vergi vermiyorlar. Sadece savaştan elde ettikleri ganimetin onda birlik kısmını hana verirler. Bazı dağlarda yaşayan Tatarlar da var. Onlar her sene üç altın veriyorlar. Büyük bir halktan sadece bunu topluyorlar. O da az toplanıyor. Anlatıldığına göre, ok ve kılıçtan başka bir şeyleri yoktur. Ücretsiz olarak savaşa katılmak istiyor, kendileri de bir şey ödemek istemiyorlar.</p>

  <h2 class="h1baslik2" id="calibre_toc_6">İKİNCİ MADDE</h2>

  <p class="normal">Sultanın kendisi hakkında; durumu nasıl, neler yapıyor, askerî işler konusunda istekli midir, ev işlerinde [memleket meselelerinde], manevi (dinî) işlerde nasıldır, devletini barış içerisinde mi savaş içerisinde mi yaşatmak istiyor, devlet idaresinde kimi (kendine yakın olanları) hangi işlere tayin ediyor, ona yakın olan insanlar ne düşünüyor, savaş mı istiyorlar, barış içerisinde mi bulunmayı tercih ediyorlar, kendi işlerini sultana nasıl sunuyorlar, kendileri mi bunu yapıyor –bu konudaki âdetleri nedir– yoksa sultanın sevdiği insanları mı aracı ediyorlar?</p>

  <h3 class="h2baslik" id="calibre_toc_28">İKİNCİ MADDEYE CEVAP</h3>

  <p class="normal">Şimdiki Türk Devleti’nde sultan put gibi bir şeydir. Tüm işlerini sadrazama havale etmiş. Şimdiki sadrazam çok akıllı ve düşünceli birisi. Sultan, günlük hayatında çok gururludur. Onun faaliyetleri eski âdetlerinde olduğu [gibi] seremoni şeklinde gerçekleşiyor. Ne askerî, ne dinî işler, ne memleket meseleleriyle ilgileniyor. Ancak sarayda eğlencesine dikkat ediyor. Çok sayıda eşi var. Onlarla eğleniyor ve onlardan dört oğlu olmuştur. Vahşi hayvanları avlamayı seviyor. Bu konuda babasına<sup class="calibre3"><a href="../Text/bolum-2.html#footnote-688-214" id="footnote-688-214-backlink">[214]</a></sup> çektiği söyleniliyor. Çeşitli av merasimlerine büyük masraflar yapıyor. Bu harcamalar Hazine-i Âmire’ye ağır yük oluyor. Sarayda bulunan görevliler de merasimlerde ona eşlik ediyorlar. Bundan başka onlar da hazineyi yağmalıyor ve kendi istekleri doğrultusunda harcıyorlar.</p>

  <p class="normal">Eski âdetlerine göre, sadrazamın sultana sunduğu herşey değerlendirilmeli ve bu konuda ferman imzalanmalı idi. Şu anda ise sultan bunu yapmıyor.</p>

  <p class="normal">Devletinin barış içerisinde yaşamasını istiyor. Ancak onun bu isteği halkının refahını ve rahatını düşündüğü ve devletin yapılandırılması için değil, kendi eğlencelerine önem verdiği içindir. Askerî işler yüzünden rahatının bozulmasını istemiyor. Ancak onu savaşa tahrik etseler de bu, onun, diğer devlet başkanlarının istediği gibi devletinin sınırlarını genişletmek ve savaştan kendi devleti lehinde bir şeyler arzuladığı anlamına gelmemektedir.</p>

  <p class="normal">Ona yakın olan adamların devleti yönetmeleri konusuna gelince, onun adamları farklı yerlere tayin ediliyor. Ona yakın olan adamlar işleri hakkında sadece sadrazam vasıtasıyla haber verebiliyorlar. Bu konuda birinci maddeye cevap verilirken yazılmıştı.</p>

  <p class="normal">Türk yöneticilerinin tamamı devlet idaresini değil kendi zenginliklerini düşünüyorlar. Şu anda şöyle bir kanı hâsıl olmaktadır ki, Türk yöneticiler devlet hazinesini yağmalayarak zenginliklerini arttırmak için en uygun zamanı yakalamışlar. Sultanın dikkatsizliği yüzünden hazine boşalmıştır.</p>

  <p class="normal">Onların savaşa mı yoksa barışa mı daha istekli oldukları hakkında şu anda bir şey yazılamaz. Çünkü bu konuda kesin bir kararları bulunmuyor. Onlar barış anında mı, yoksa savaş anında mı daha fazla zenginlik elde edeceklerini düşünüyorlar. Şayet savaş başladığında daha fazla zengin olacaklarını anlasalar o zaman hemen hiçbir şey düşünmeden savaşırlar. Onlar zenginlik dışında bir şey düşünmüyorlar.</p>

  <p class="normal">Sultana sadrazam, memurlar ve halk tarafından büyük hürmet gösterilmektedir. Türk halkının hürmet göstermesinin sebebi ise sultanın mukaddes yerleri muhafaza ettiğini düşünmeleridir. Çünkü sultan, Mekke ve Medine’nin bakımını üstlenmiştir, oralara her sene önemli mali kaynak aktarmaktadır. Böylelikle onların hacılarının bu seneki ziyaretleri de gerçekleşmiş oldu. Ancak Türkler, Hz. Muhammed’in türbesinin bulunduğu yere sağ-salim ulaşmak için Araplara para verdiler.</p>

  <h2 class="h1baslik2" id="calibre_toc_7">ÜÇÜNCÜ MADDE</h2>

  <p class="normal">Sınır komşularından en fazla hangi devlete saygı duymaktadırlar? Hangi halkı en fazla seviyor ve gelecekte kimlerle barış hâlinde yaşamak, kimlerle savaşmak istiyorlar? Hangi sebeplerden dolayı bunu yapmaktalar? Hangi tarafta ve ne tür hazırlıklar yapıyorlar? Kimlerden intikam almayı düşünüyorlar?</p>

  <h3 class="h2baslik" id="calibre_toc_29">ÜÇÜNCÜ MADDEYE CEVAP</h3>

  <p class="normal">Sınır komşuları içerisinde en fazla Roma Çarlığı‘nı<sup class="calibre3"><a href="../Text/bolum-2.html#footnote-688-215" id="footnote-688-215-backlink">[215]</a></sup> önemsiyor, onları savaşta güçlü düşman, barışta da daimî dost olarak görüyorlar. Onlarla önemli bir sebep olmadan savaşmayacaklar. Yalnız onlara ani darbe indirmek imkânına sahip olduklarını görseler o zaman saldırabilirler. Ancak şu anda o da gözükmüyor. Roma halkına karşı kalplerinde sevgi beslemezler, kinlerini de belli etmezler. Roma halkını savaş zamanı güçlü ve becerikli olarak görürler.</p>

  <p class="normal">Büyük Rusya Çarlığı‘nı ise çok kuvvetli olarak görüyorlar. Ancak onlara göre, güya Rus halkı askerlik sanatında usta değildir. Kendi devletlerinin durumunun daha ileri düzeyde olduğunu düşünerek kendilerini tatmin ediyorlar. Türklere göre, Ruslar onlardan çok geridedir ve Azak’ın verilmesinde<sup class="calibre3"><a href="../Text/bolum-2.html#footnote-688-216" id="footnote-688-216-backlink">[216]</a></sup> suçlu olarak Tatarları görüyorlar. Azak’ı geri almayı düşünseler de, şu anda bu konuda kesin bir karar vermiş değiller. Moskova’nın yeni düzeni hakkında duyduklarından ise çok şaşkınlar. Özellikle de Çar hazretlerinin Moskova donanmasını<sup class="calibre3"><a href="../Text/bolum-2.html#footnote-688-217" id="footnote-688-217-backlink">[217]</a></sup> kurması onları korkutuyor. Rusların Karadeniz’den kendilerine ani bir şekilde saldıracaklarından korkuyorlar. Bundan dolayı dikkatlerini bu tarafa çevirmiş bulunmaktadırlar. Savunmalarını sağlam bir şekilde temin etmek için ellerinden geleni yapıyorlar. Çar hazretlerinden korkmalarının sebeplerinden biri de Rus Çarı‘nın muntazamlığı ve kendi içlerinde yaşayan Ruslarla aynı inanca sahip Hristiyanların bulunmasıdır. Osmanlı‘nın hâkimiyeti altında o kadar Hristiyan var ki, bir Türke on Hristiyan düşmektedir. Ancak bu Hristiyanlar basurman korkusu ile bastırılmıştır. Dolayısıyla da Türklerin kendilerini sürekli aşağılamasına ve kendilerine saldırmasına tahammül ediyorlar. Onların karşı geldikleri meseleler hakkında ise birinci maddenin cevabında yazdık. Türkler her zaman onları iç düşman olarak görürler. Onların korku içerisinde yaşadıklarına inanmıyorlar. Bunun için de Rusya’dan gelen mallara ihtiyaç duysalar da Rus halkı ile ticaret yapmayı kabul etmiyorlar.<sup class="calibre3"><a href="../Text/bolum-2.html#footnote-688-218" id="footnote-688-218-backlink">[218]</a></sup> Onların başka hiçbir yerden bulamayacağı mallar: samur, tilki ve sincap derisi, tavşan ve kedi derileri ile diğer ince hayvanların derisi. Bundan başka yuft,<sup class="calibre3"><a href="../Text/bolum-2.html#footnote-688-219" id="footnote-688-219-backlink">[219]</a></sup> deri ve balık kemiğine de ihtiyaç duyuyorlar. Şayet korkmasalar onların Azak’da büyük pazarı olmuş olurdu.<sup class="calibre3"><a href="../Text/bolum-2.html#footnote-688-220" id="footnote-688-220-backlink">[220]</a></sup> Hâlbuki buraya Karadeniz’den ulaşım kolay ve güzergâh da kullanışlı ki, Karadeniz sahillerinden buraya çok sayıda tüccar gelmektedir. Ancak Ruslarla ticaret yapmaktan çok korkuyorlar. Çar hazretleri tarafından donanmanın kurulduğunu, Moskova birliklerine deniz savaşı konusunda eğitim verildiğini duyduklarında onları büyük bir korku sardı. Rumlardan onların ateşli silahlar yaptığını duyduklarında da şaşırdılar. Çok kısa bir süre içerisinde Rusya Devleti’nden kendilerine büyük bir kötülük geleceğini düşünüyorlar.</p>

  <p class="normal">Lehler ve onların askerleri hakkında ise fazla güce sahip olmadıklarını düşünüyor ve onları Kırım Tatarları‘na bırakıyorlar. Onlarla bir daha savaşmayı düşünmüyorlar.</p>

  <p class="normal">Fransızları sevmiyorlar ve onlardan korktuklarını saklıyorlar. Bunun için de onlara iyi davranmaya devam ediyorlar. Fransızlar geçen savaşta, her ne kadar Türklere yardım etseler de,<sup class="calibre3"><a href="../Text/bolum-2.html#footnote-688-221" id="footnote-688-221-backlink">[221]</a></sup> Türkler onları dost olarak görmüyor. Türklerin çoğu Fransızların kendi çıkarları doğrultusunda yardım ettiklerini düşünüyor. Fransa Kralı onların ülkelerinden uzakta yaşadığı için kendilerine bir şey yapamayacağını düşünüyorlar. Hâlbuki İspanya topraklarını ele geçirdikten sonra<sup class="calibre3"><a href="../Text/bolum-2.html#footnote-688-222" id="footnote-688-222-backlink">[222]</a></sup> Fransızlar İspanyolların adıyla Türklerle savaşa girebilirler. Ancak bu tehdidin de yakın zaman içerisinde kaybolması onları rahatlattı. Bu konuda Fransız elçisini de bilgilendirdiler. İstanbul’da yaşayan Fransız elçi de her ne kadar Türklerin yanlışlarından rahatsız olsa da tahammül etti ve onlara bir miktar para vererek gönüllerini aldı.</p>

  <p class="normal">Hollandalıları ve İngilizleri severler ve dost olarak kabul ederler. Topraklarında ticaret yapan bu ülkelerin tüccarlarından da herhangi bir zarar geleceğinden endişe duymuyorlar.</p>

  <p class="normal">Venediklilere karşı büyük nefret hissi duyarlar. Çünkü Türk Hazine-i Âmiresi’ne büyük gelir sağlayan Mora onların eline geçti.<sup class="calibre3"><a href="../Text/bolum-2.html#footnote-688-223" id="footnote-688-223-backlink">[223]</a></sup> Türkler kalplerinde Venediklilerin onları aldattığını düşünüyor ve bunun için de her gün onlarla savaşmanın ve ani saldırının planları üzerinde duruyorlar. Venediklileri karada ve denizde yenerek Mora’yı geri almak istiyorlar. Venediklilerin tek başlarına onlara karşı gelecek güçleri bulunmamaktadır. Onların başka bir devlet ile ittifak hâlinde olması ve güçlerini ikiye katlaması gerekiyor ki, Türklere karşı gelebilsin ve kendilerini savunabilsinler.</p>

  <p class="normal">İranlıları ise ciddiye almaz ve sevmezler. Türkler, kendilerine ters inançlı olmalarına rağmen Hristiyanları İran Şahı‘na tercih ediyorlar. Onların inançlarının kâfirlerden daha kötü olduğunu düşünüyorlar. Türkler, İranlıları sıkıntıya sokmak için bahane arıyorlar. İranlılar ise kendilerini onların karşısında aşağılıyorlar. İran şahı sık sık Türk sultanına elçi ve hediyeler gönderiyor. Türkler onları denkleri olarak değil, tebaaları olarak görüyorlar. Ayrıca onların inançlarını da eleştiriyorlar. Onlar ise inançlarının Türklerle aynı olduğunu düşünüyor. Ancak onlar Hz. Muhammed’in mukaddesliğini kabul etmiyorlar.<sup class="calibre3"><a href="../Text/bolum-2.html#footnote-688-224" id="footnote-688-224-backlink">[224]</a></sup></p>

  <p class="normal">Bir de Mekke ve Medine civarındaki çöllerde yaşayan Araplar var. Onlar Türklere zarar veriyorlar.<sup class="calibre3"><a href="../Text/bolum-2.html#footnote-688-225" id="footnote-688-225-backlink">[225]</a></sup> Türkler ise onları düzene sokmakta zorlanıyor. Mekke’ye giden hacılara zarar vermemeleri için onlara para veriyorlar. Türkler Araplara para vermedikleri zaman ise onlar Türk hacılarını yağmalıyorlar. Araplar, yolları Türklerin oradan rahat bir şekilde geçemeyeceği şekilde ellerinde tutuyorlar.</p>

  <p class="normal">Savaş ve savaş hazırlıkları hakkında ise yukarıda yazıldığı üzere şu anda hiçbir tarafa savaş yapmak için hazırlık içinde değiller. Ellerine fırsat geçse iki devletten, Rusya ve Venedik’ten, intikam alacaklar. Şu anki durumları ise buna müsait değil. Çünkü onların hazinesinde şu anda yetecek para bulunmuyor.</p>

  <h2 class="h1baslik2" id="calibre_toc_8">DÖRDÜNCÜ MADDE</h2>

  <p class="normal">Sultan hazinesine dâhil olan devlet gelirleri hangi bölgelerden ve hangi miktarda geliyor? Savaştan önceki durum nasıldı, şimdi nasıl? Ödemeler para olarak mı, yoksa başka türlü mü yapılmakta? Bir yıl içerisinde toplam ne kadar gelirleri oluyor? Bu sene hazinenin durumu nasıl? Durumlarından memnunlar mı, yoksa eskisinden daha mı fakirler? Bunun sebebi nedir? Gelecekte fazla geliri nasıl elde etmeyi düşünüyorlar? Yoksa bu konuda herhangi bir düşünceleri yok mu? Özel olarak İranlılarla ticarete dikkat etmekle birlikte ipek ve diğer mallarla nereyle ticaret yapıyorlar? İpeği kim elde ediyor ve hangi şehirlerin üzerinden geçerek oralara ulaşıyor? Bu iş için deniz mi yoksa kara yolu mu kullanılıyor? Türklerin hangi şehirlerine daha fazla dışarıdan mal geliyor? Hangi mallar ve hangi miktarlarda geliyor?</p>

  <h3 class="h2baslik" id="calibre_toc_30">DÖRDÜNCÜ MADDEYE CEVAP</h3>

  <p class="normal">Şayet bir yıl içerisinde Türk Devleti’nin ne kadar gelir elde ettiğini hesaplamaya çalışsak bunun imkânsız olduğunu görürüz. Çünkü gelirler Osmanlı Devleti’nin çeşitli bölgelerine dağılmaktadır. Miktarının ne kadar olduğunu ise en önemli görevliler de bilmez. Bunun sebebi ya onların iyi uzman olmaması, ya durumdan memnun olmayarak çalışmak istememeleri, ya da bilinçli bir şekilde kayıt tutmamalarıdır. Maksatları ise Hazine-i Âmire’yi rahat bir şekilde hortumlamak ve yağmalamaktır.</p>

  <p class="normal">Gelirlerin harcanmasına ise sultandan başkası karar veremez. Hiçbir görevlinin böyle bir yetkisi yoktur.</p>

  <p class="normal">Onların çok fakir olduğu da söylenemez. İtaatlerindeki Hristiyan halktan büyük vergiler alıyorlar. Onlardan yıllık ne kadar vergi toplandığını da yazabilirim. Tahminen bir yılda para olarak 30.000 kese toplanıyor. Her kesede 500 levok vardır.<sup class="calibre3"><a href="../Text/bolum-2.html#footnote-688-226" id="footnote-688-226-backlink">[226]</a></sup> Giderleri defterdar kayıt altına alıyor. O, bütün halkın tanıdığı bir şahıs idi. Bütün halkın gelirlerini sayıyordu. Paraları toplayabilmek için de büyük yetkilere sahiptir. Onun her konuda sadrazamı bilgilendirme âdeti vardır. Böylece de yaptıkları, sadrazamın yönetimi ile daha da kuvvetleniyor. Gelirler ile giderler de bu şekilde belirleniyor. Her ikisi de defterdarın talimatıyla yapılıyor.</p>

  <p class="normal">Onların diğer vergileri de bulunmakta ve onu uzak bölgelerden tahsil ediyorlar. Uzak bölgelerden tahsil edilen vergiler Hazine-i Âmire’ye intikal etmez, muhafaza maksadıyla Avrupa ve Asya kalelerinde –hem karada hem de denizde– bulunan orduya dağıtılır.<sup class="calibre3"><a href="../Text/bolum-2.html#footnote-688-227" id="footnote-688-227-backlink">[227]</a></sup> Bunların toplanması ve giderlerine dair hesaplamalar defderdarda bulunuyor. Bu kayıtlar sadrazamın eline de ulaşıyor. Ancak o paraların kesin miktarını bilmemiz mümkün değildir. Fakat anlaşıldığı üzere o kadar büyük miktarda değildir. Kahirelilerin yani Babillilerin gelirleri Hazine-i Âmire’ye intikal etmiyor. Buranın geliri, 5.000 Türk kesesidir. Bunun üçte biri o bölgenin subaylarına, ikinci üçte biri sultanın iç hazinesine [Hazine-i Hassa],<sup class="calibre3"><a href="../Text/bolum-2.html#footnote-688-228" id="footnote-688-228-backlink">[228]</a></sup> sonuncu hissesi ise hayır işlerine, yani Mekke ve Medine’ye, oradaki halka dağıtmak üzere gönderiliyor. Onlar bu sadaka ile geçimlerini sağlıyorlar. Oradaki yerlerin geliri yoktur ve geçimlerini Mısır veya Babil gibi uzak bölgelerden gelen yardımlarla sağlıyorlar.</p>

  <p class="normal">Orada toplanan verginin belirli bir hissesi Kahire veya Babil’de sultanın fermanı ile maaş olarak dağıtılıyor. Oradaki halktan kime ve ne kadar verileceğine ise sultan kendisi karar veriyor. Bu eskiden kalma bir gelenektir.</p>

  <p class="normal">Kahire veya Babil’de başka büyük gelirler de mevcuttur. Sultan bu gelirlerden hiçbir şey almıyor. Eskiden burada yaşayan halkın ödediği vergilerle ilgili bazı belirsizlikler mevcuttu. Ancak birçok yönetici Türk Devleti’nin işlerine karışarak Kahire bölgesinde yeni vergiler başlatmıştır. Bu vergiler, verimli topraklardan elde edilen mahsullerden onda bir oranında alınan vergiler idi. Toplam ne kadar toplandığı belli değildir. Bu gelirler toplandığı zaman sahibi kimse onun eline geçiyor. Dolayısıyla da herkesin bu gelire el koyması ya da bu geliri kullanması mümkün değildir. Şayet bu işler iyi niyetli bir görevliye verilecek olsa o zaman zor da olsa miktarı belirlenebilir.</p>

  <p class="normal">Türk Devleti’nde ayrıca gelirleri cami ve medrese<sup class="calibre3"><a href="../Text/bolum-2.html#footnote-688-229" id="footnote-688-229-backlink">[229]</a></sup> olarak adlandırılmış manastırlar ile maretlere<sup class="calibre3"><a href="../Text/bolum-2.html#footnote-688-230" id="footnote-688-230-backlink">[230]</a></sup> bağışlanmış topraklar mevcuttur. Bundan başka bu tür toprakların gelirleri Türklerin şeyh ve derviş dedikleri insanların toplandığı yerler [tekkeler] için de kullanılmaktadır.</p>

  <p class="normal">Bunların sayısız gelirleri bulunuyor. Bir zamanlar bu gelirleri sultan şahsi tasarrufu ile onlara vermiştir. Hiç kimse bu konuda ona karşı gelemiyor. Bu tür işler her sene yapılıyor ve giderek artıyor. Her sultan tahta oturur oturmaz hemen herşeyden önce hayır işi yapıyor. Bazı yerler ve evler camilere veriliyor. Bu onların cömertliğini göstermektedir. Böylelikle de camiler çok sayıda gelir elde etmektedir.<sup class="calibre3"><a href="../Text/bolum-2.html#footnote-688-231" id="footnote-688-231-backlink">[231]</a></sup></p>

  <p class="normal">Gelir ve giderler hakkında kısaca şunlar söylenebilir: Üçte biri hazineye, diğer üçte biri din adamı olan memurlara, yani camilere ait karavuflara,<sup class="calibre3"><a href="../Text/bolum-2.html#footnote-688-232" id="footnote-688-232-backlink">[232]</a></sup> sonuncu hissesi vergiyi toplayan hortumcu görevlilere intikal ediyor.<sup class="calibre3"><a href="../Text/bolum-2.html#footnote-688-233" id="footnote-688-233-backlink">[233]</a></sup></p>

  <p class="normal">Burada şöyle bir şey anlatılıyor: Savaş başlamadan önce<sup class="calibre3"><a href="../Text/bolum-2.html#footnote-688-234" id="footnote-688-234-backlink">[234]</a></sup> Türklerin gelirleri hazineye toplama gibi bir âdetleri yoktu. Herkes de istediği gibi bu gelirleri çalıyordu. Savaş başladığında ve paranın yetersiz olduğu anlaşıldığında ise ortaya çıkan ihtiyaç [onları] eksikliklerini görmeye zorladı. O zamandan beri para toplama işlerini kontrol etmeye başladılar. Macaristan topraklarındaki Salankamen<sup class="calibre3"><a href="../Text/bolum-2.html#footnote-688-235" id="footnote-688-235-backlink">[235]</a></sup> savaşında öldürülen Köprülü Mustafa Paşa ismindeki sadrazam<sup class="calibre3"><a href="../Text/bolum-2.html#footnote-688-236" id="footnote-688-236-backlink">[236]</a></sup> yeni bir uygulama başlatarak Rum, Ermeni, Jidlerden<sup class="calibre3"><a href="../Text/bolum-2.html#footnote-688-237" id="footnote-688-237-backlink">[237]</a></sup> kişi başına gelir toplamaya başladı.<sup class="calibre3"><a href="../Text/bolum-2.html#footnote-688-238" id="footnote-688-238-backlink">[238]</a></sup> Bu gelir sadece ordunun giderlerine harcandı. Sonrasında hazinede 6.000 kese Türk parası kaldı. Eskiden ise sıkıntı oluyordu, gelirler camilere sadaka olarak veriliyordu.</p>

  <p class="normal">Bazı sınır bölgelerindeki askerlere ise ödeme yapılıyor, ancak onlardan bir fayda hâsıl edilemiyordu. Onların sadece isimleri askerdi. Fiiliyatta ise asker olmaktan çok uzak idiler. Şöyle bir iş yapılmıştı: gerçek bir evrakla askerlere ve hayır işlerine harcama yapılmıştı. Kurnazlık yapılarak gelirler hazineden saklanıyor ve bunu yapanlar başarılı da oluyorlardı.</p>

  <p class="normal">Bu sadrazam hakkında, kişi başına vergi geliri toplamanın onu cesaretlendirdiği ve sezar ile sekiz yıllık savaşı başlatmaya teşvik ettiği söyleniyor.<sup class="calibre3"><a href="../Text/bolum-2.html#footnote-688-239" id="footnote-688-239-backlink">[239]</a></sup> Sadrazamın ihdas ettiği yeni vergilendirme sisteminin başlatılmasına, yani 1690’nın yazına kadar gelirler artırılamıyordu.<sup class="calibre3"><a href="../Text/bolum-2.html#footnote-688-240" id="footnote-688-240-backlink">[240]</a></sup> Ayrıca onun memurlarının gerçek evrakları da bulunmuyordu. Ancak Mora kaybedildikten sonra gelirleri azaldı. Oradan her yıl 1500 keseden fazla gelir elde ediliyordu.</p>

  <p class="normal">Macar topraklarında ise gelir kaybına uğramadılar. Orada bulunan halk itaat ettiği müddetçe askerî hizmette olunanlar için onlara hazineden maaş veriliyordu. Oradan elde olunan gelirler askerlere maaş olarak ödeniyordu. Söylendiğine göre, Macar topraklarında Osmanlı‘nın sadece giderleri bulunuyor, buradan hiçbir gelir elde edemiyordu. Osmanlı Macaristan’ı kaybettiği zaman gelirlerini değil, sadece onurunu ve kahraman savaşçılarını kaybetti.<sup class="calibre3"><a href="../Text/bolum-2.html#footnote-688-241" id="footnote-688-241-backlink">[241]</a></sup></p>

  <p class="normal">Bundan başka Osmanlı İmparatorluğu ticaretten de gelir elde ediyordu. Bu gelirin miktarı hakkında bir şey söylemek mümkün değil. Çünkün bu vergi, bazen çok, bazen de az toplanıyordu. Ticaret her zaman büyük gelir sağlamıyordu.</p>

  <p class="normal">Türk Devleti’nde ham gümüşün çıkarıldığı yerler de var. Bakır ve demir kaynakları da vardı. Bunlar hem Avrupa’da hem de Asya’da vardı. Buradan vergi olarak ancak para alınıyordu. O da çok fazla değildi.</p>

  <p class="normal">Toprak sahiplerinden tahsil olunan onda bir vergisi ve diğer küçük gelirler de bulunmaktadır. Bundan başka halktan öşür ve diğer vergiler toplanıyordu. Bu vergiler yıllık olarak hem Avrupa’da hem Asya’da toplanıyordu. Ancak bunların da miktarı fazla değildir.<sup class="calibre3"><a href="../Text/bolum-2.html#footnote-688-242" id="footnote-688-242-backlink">[242]</a></sup></p>

  <p class="normal">Özellikle de Asya’da yaşayan ve ziraatle uğraşan Türklerden büyük vergiler toplanmaktadır. Orada Hristiyanlar yaşamıyor. Bu tür gelirler Şam, Halep, Suriye’nin Trablusşam, Sayda, Beyrut, Trablus çevresi, Akdeniz adaları, Kıbrıs ve Kandiye’nin [Girit Adası] şehirlerinden gelmektedir. Bundan başka İzmir’in uzak bölgeleri ile diğer adalardan da gelir elde edilmektedir. Oradan toplanan paralar hazineye intikal etmektedir.<sup class="calibre3"><a href="../Text/bolum-2.html#footnote-688-243" id="footnote-688-243-backlink">[243]</a></sup></p>

  <p class="normal">Şu anda Türklerin gelirleri artırma konusunda hiçbir fikirleri bulunmamaktadır. Önceden almamalarına rağmen şimdi kahve ve tütünden de öşür almaya başladılar. Şayet bu vergi şaraba da konulsaydı hazinede artış olabilirdi. Ancak onların yasalarına göre, sadece şarabı içmek değil, ondan bahsetmek dahi yasaktı.</p>

  <p class="normal">Gelirleri eskisine nazaran azalmaktadır. Sırp ve Boşnakların geniş toprakları şu anda iflas etmiş ve boş kalmıştır. Orada tebaadan da artık kimse yaşamıyor. Böylece büyük gelirler elden çıkmıştır. Halk fakirleşmiştir. Şu anda bu topraklar yeni yeni insanlarla dolmaya başlıyor. Bu yeni insanlar uzak ve gelirsiz yerlerden münbit yerlere getirilen Arnavutlardır. Bunların bir kısmı kendi rızalaları ile Arnavutluk dağlarını terketmiş ve Sırp yamaçlarına gelmişler. Şu anda onlardan gelir sağlanamıyor. Yakın gelecekte de, sağlam bir şekilde yerleşinceye kadar sağlanamayacaktır.</p>

  <p class="normal">Gelirlerin toplanması hakkında kısaca şu söylenebilir ki, Türk imparatorluğu iyi niyetle yönetilmiyor. Şayet vergiler toplandığı zaman görevliler hırsızlık yapmasalar ve dikkatli olsalardı o zaman 100.000 kese toplanabilirdi. Ancak bu da şu anda mümkün değildir. Çünkü gelirlerinin merkezine din adamları yerleşmiştir. Bu gelirleri onların ellerinden almak ise imkânsızdır.</p>

  <p class="normal">Hazineden ise askerlere, yeniçerilere, topçulara, topçubaşılara, süvari ve piyadelerin yedeklerine ki, bunlar sultanın ordusunun temelini oluşturmaktadır, maaş ödenmektedir. Bundan başka Akdeniz’de bulunan donanmaya, gemilerde ve kadırgalarda bulunan askerlere de maaş verilmektedir. Ayrıca sarayda bulunan çeşitli çavuşlara, aşçılara, seyislere ve diğer saray çalışanlarına da maaş veriliyor. Sultanın eğlenceleri için de harcamalar yapılıyor.<sup class="calibre3"><a href="../Text/bolum-2.html#footnote-688-244" id="footnote-688-244-backlink">[244]</a></sup> Yine uygunsuz yerlere harcamaların yapıldığı da bilinmektedir. Şu anda savaş durumunda olmasalar da gelirler giderleri karşılamamaktadır. Ancak herşey iş başına iyi niyetli bir sadrazam geldiği zaman düzeltilebilir. Böyle birisi büyük düzensizlikleri ortadan kaldırabilir. Bunu mevcut sadrazam yapamıyor.</p>

  <p class="normal">İranlılar ile ticaret hakkında: Onların, ipeği Türk topraklarına kara yoluyla Halep ve İzmir’e getirdikleri biliniyor. Bundan başka ipek az miktarda deniz yoluyla İstanbul’a getiriliyor. Ayrıca İranlıların az da olsa İstanbul’da Frenkler, Fransızlar, İngiliz ve Hollandalılarla da ticaretleri vardır. Yürürlükte olan para karşılığında ya da başka bir mal ile değişerek onlardan ipek alıyorlar. Bu konuda Türk yöneticiler çok dikkatsizler. Çünkü İranlılar büyük miktarlarda çeşitli altın ve gümüş paraları ülkeden çıkartıyorlar. Getirdikleri malın karşılığında mal almıyor, sadece para alıyorlar. Bu ise Türk Devleti’nin hazinesinin boşalmasına neden oluyor. Altın paraları Osmanlı topraklarına Frenkler kendi ülkelerinden getiriyorlar. Onların getirdikleri paralar ise İranlı tüccarlar tarafından ülkeden çıkartılıyor. Türkler ise buna dikkat etmiyorlar. İngilizler de İranlılarla Hint Denizi üzerinden ticaret yapıyorlar. Karşı taraftan onlar da ipek alıyor. İpekler ise çeşit çeşittir. Bazen ucuz, bazen orta, bazen de çok düşük fiyata olmaktadır. İpeklerin en pahalısı ise serbaftır. İranlılardan aldıkları malın önemli bir kısmı Hint malıdır. Onlarla diğer taraftan Basra Şehri’nin –Hellenlerde bu şehir eskiden “Teridon” diye isimlendiriliyordu. Denize çıkışı var. Şu anda Arap Pazuka’sı [Şattülarab] deniliyor. Dicle ve Fırat nehirleri de orada denize dökülüyor. Geniş alana sahiptir. Oraya Hindistan’dan gemiler dolusu mal gelmektedir. Araplar burayı Türklere hıyanet ederek İranlılara verdi. İranlılarsa Türklere verdi. Şu anda Türk sınırları içerisindedir– Arapları da ticaret yapıyor. Onlar Babil yollarında kervanlara engel oluyorlar. Kervanların da önemli bir kısmı Halep’e gidiyor ve oradan diğer ülkelere dağılıyor. İstanbul’a ise çoğu zaman İranlılar üzerinden Hint malları gelmektedir. Onların çoğu İstanbul’da dağıtılmaktadır. İranlılar Karadeniz üzerinden İstanbul’a az ticaret yapmaktadır. Karadeniz’i Türk askerî gemileriyle geçmekte ve mallarını böyle taşımaktadırlar. Bunlar kaba ve ucuz mallardır. Onlar Karadeniz ve Tuna kıyılarında ve Bulgaristan’da dağıtılmaktadır. Bu ticareti yapanların çoğu, Ermenidir. İranlılar ise kimliklerini saklamaya çalışıyorlar. Kimliklerini söyleyenler de Ali’ye<sup class="calibre3"><a href="../Text/bolum-2.html#footnote-688-245" id="footnote-688-245-backlink">[245]</a></sup> olan inançlarını saklıyor ve Türklerin kendilerini isimlendirdiği gibi “Muhammedî” oduklarını söylüyorlar.</p>

  <h2 class="h1baslik2" id="calibre_toc_9">BEŞİNCİ MADDE</h2>

  <p class="normal">Ordunun bulunduğu vaziyet nedir? Sayısı ne kadar? Nasıl bir düzen içinde? Ordu nerede hazır bulunuyor? Sultan hazinesinden orduya ne kadar ödeme yapılıyor? Her rütbe sahibinin maaşı ne kadardır? İleride ordunun sayısını artırmayı ve savaş başlatmayı düşünüyorlar mı? Bu savaş kiminle olabilir?</p>

  <h3 class="h2baslik" id="calibre_toc_31">BEŞİNCİ MADDEYE CEVAP</h3>

  <p class="normal">Türk ordusunda askerlerin sayısı belli bir düzene bağlı değildir. Anlatıldığına göre, Osmanlı‘da yüzlerce yeniçeri bulunmaktadır. Ancak onların bazılarının sadece isimleri yeniçeridir. Bunların bir kısmı bu isim altında saklanıyor, ancak savaşmayı dahi bilmiyorlar. Yeniçerilerin olmadığı köy ve büyük şehir bile yoktur. Bunların maaşı da yoktur. Sadece yeniçeri ismine sahipler. Onların başında ise küçük yerlerde çavuşlar vardı. Bunlar onların üstü olarak görev alıyordu. Bu yeniçeriler çavuşlara uyarak başka hiçbir şeyi düşünmüyorlar. Ne sultana, ne sadrazama, ne vezirlere, ne de herhangi bir yöneticiye hizmet etme gibi dertleri yoktur. Sadece kendi amirlerinin emirlerini dinlerler. Onlara ne emredilse hiç karşı gelmeden bu emirleri yerine getirirler. Savaşa hazırlık emri geldiği zaman ilk önce bu emir yeniçeri ağasına iletiliyor. O, tüm yeniçerilerin başıdır. Onun kahyabey [kul kethüdası] diye adlandırılan yardımcısı da bulunmaktadır. Onlara, sultanın 30.000 ya da 40.000 yeniçeriyi bir alayda toplamayı emrettiği bildiriliyor. Onlar ise hemen çok sayıda yeniçerinin bulunduğunu bildikleri tüm eyaletlere komutanlarını gönderiyor ve ilkbaharda İstanbul’da toplanmalarını emrediyorlar. Sonra ise onların içerisinden başkanlar ve alayda bulunmayı hak edenleri seçiyor, diğerlerini ise istedikleri yerlere bırakıyorlar. Bunu da herkese söylüyorlar. Önceki savaşta [yeniçerilerin] 25.000’den fazlasını toplayamadılar. Şayet paraları olsaydı 50.000’den fazla kişi toplayabilirlerdi. Paraları olduğunda yeniçerilere eski âdetlerine göre ulufe veriyorlar. Kişi başına günlük 3 aspra (akçe) ödüyorlar. Yeniçeriler bundan fazlasını alamazlar. 3 akçe Moskova parasıyla 3 poluşkidir. Bundan başka onlara günlük ikişer ekmek veriyorlar. Her ortaya günde 7 okka (21 funt) et veriyorlar. Etin her okkasına hazineden günlük 3 akçe ödenmesi gerekiyor. Ancak bu bir yeniçeri için yeterli değildir. Genellikle onların kamara diye isimlendirdikleri ortada da kendi aralarında topladıkları gelirleri bulunuyor. Bu da şöyle oluyor: Ortada olan zengin yeniçerilerden biri ölürse ve onun da vârisi yoksa, sahip olduğu şeyler ortaya veriliyordu. O paralar ise aralarında paylaştırılıyor, gerekli yerlere ortanın rahatlığı için harcanıyor. Tereyağı, buğday ve diğer ihtiyaç duydukları şeyler, yani at arabası, eşyalarını taşıyacak atlar alınıyor. Onlara eşyalarını taşımak için bir şey verilmiyor. Kendileri de yaya gidiyorlar. Sadece ağaları at üzerinde gidiyor. Alayda bulunan yeniçerilerin büyük çoğunluğu gıdalarını kendileri ticaret yaparak temin ediyor. Ellerine ne geçse alıyor ve satıyorlar. Bundan da gelir elde ediyorlar. Ağa sıraya dizilmelerini ya da savaşa başlamalarını emrettiği zaman bu emri hemen yerine getiriyorlar. Ulufeler eski âdetlerine göre ödenmektedir. Ancak şu anda zam yapılarak veriliyor. Türklerin söylediklerine göre, onların çeşitli eyaletlerde sürekli hazır bulunan 40 bin yeniçeri askeri var. Ancak bu, o kadar da inandırıcı değildir. Bu kadar ulufeli askerleri olamaz. Çünkü onlara her sene daha fazla ödemenin yapılması gerekiyor. Yukarıda belirtilen yeniçeri ulufeleri hakkındaki bilgiye şunun da ilave edilmesi gerekiyor ki, yeniçeriler savaşa gittiklerinde üç aylık maaşlarını ve ihtiyat gıdalarını önceden alıyorlar. Bazılarına eski âdetlerine göre 3 akçe ödeniyor. Diğerlerine ise artık daha fazla veriyorlar. 5, 6, 8 hatta bazen 16 akçe veriyorlar. Bu, kişiden kişiye ve kişinin yaptığı hizmete göre değişmektedir. İhtiyat gıdalarını ise kişi başına günlük yarım okka et ve yarım okka buğday şeklinde veriyorlar. Bundan başka 100 dram [dram= 110 funt] –Rus ölçüsüne göre yarım dram– tereyağı da veriliyor. Savaşta oldukları zaman ulufeleri her zaman üç aylık olarak veriliyor. Kuşatma ve çarpışma zamanlarında ise aylık ödeniyor. Tehlikeli hizmet ifa ettiklerinde 6 aya kadar maaşlar verilebiliyor. Evlerine döndükleri zaman yıllık ihtiyaçlarını karşılayacak kadar ulufe alıyorlar. Türkler yeniçerileri sağlam ve sadık adam olarak tutarlar. Yeniçeriler Akkerman (Belgorod), Bosna, Tımışvar ve tüm Türk eyaletlerinde bulunuyorlar. Onlar emre itaat eder ve sorun çıkarmazlar. Ancak bazen komutanları ya da çavuşları dikkatsiz davrandıkları zaman rahatsızlık çıkaranlar da olmuştur. O zaman yeniçeriler onlara karşı geliyor ve isyan ederek üzerlerine yürüyorlar. Türkler onlara yabancı ülke elçilerinin huzurunda ulufe ödeme geleneğine sahipler.<sup class="calibre3"><a href="../Text/bolum-2.html#footnote-688-246" id="footnote-688-246-backlink">[246]</a></sup> Bunu ise güçlerini göstermek için yaparlar. Güya onların çok sayıda askerleri ve paraları var. Şöyle bir âdetleri de var: Sultan savaş zamanı 40 bin yeniçeriye ulufe veriyor. Ancak komutanlar o paraları çalıyorlar. Çünkü resmi kayıtlarda gösterildiği kadar yeniçerileri bulunmuyor. Ellerinde olanlara karşı da hoşgörülü değiller. Çünkü komutanlarının başka maaşları ve gelirleri bulunmuyor. Hizmete gelmeyen yeniçerilerin maaşlarına el koyuyorlar ve kayda alınan herkesin gelmesi için de çaba sarfetmiyorlar. Kimin yeniçerisi gerçekte azsa onun geliri de fazla oluyor. Piyade ordusunun ne durumda olduğu hususunda bunları göz önünde tutarak kendiniz karar veriniz.<sup class="calibre3"><a href="../Text/bolum-2.html#footnote-688-247" id="footnote-688-247-backlink">[247]</a></sup></p>

  <p class="normal">Şu anda ise sultanın yanında bulunan yeniçeri sayısı fazla değildir. Onların çoğu Arnavut, Sırp, Boşnak ve Bulgardır. Avrupalı halklar cesur, Asyalılar ise o kadar değiller. Önceki savaş zamanı Arnavutluk’tan 5000 piyade getirdiler. Oradan 100.000 asker de getirebilirlerdi. Ancak onların sayısını artırmaya cesaret edemiyorlar. Çünkü onlar sinirli ve itaat etmeyen insanlar. Maaşları ya da erzakları yetersiz olduğu zaman çok az sabreder ve isyan çıkarabilirler. Denizde olsalar donanmaya büyük zarar verebilirler. Bunun için de onlardan çok adam almıyorlar. Savaşta oldukları zaman onlara kişi başına günlük 10 para ödeniyor (aylık toplam 25 levok) ve maaşları 6 aylık olarak veriliyor.</p>

  <p class="normal">Yeniçerilere ise para yetersizliği yüzünden bazen 6–8 ay maaş veremiyorlar. Onlar ise rıza ve sabır gösteriyor. Arnavutların ise bu tür bir geleneği yoktur. Bir gün bile tahammül etmezler. Bundan başka kendi halklarından olmayan komutana da bağlı olmazlar. Önceki savaşta Arnavutlara Boşnak piyadeler de katıldı ve onlarla beraber Macar topraklarında hizmet ettiler. Onlara da Arnavutlara verildiği gibi maaşları 6 aylık olarak ödendi. Sayıları 3.000 idi. Cesur ve yiğit insanlardı. Subaylarına karşı itaat gösterdiler. Yeniçerilerin çoğunun Macar topraklarında şımarıklık yaptığı söyleniyor. Boşnakların ise sayıları az idi ve bunların hepsi de öldü.</p>

  <p class="normal">Önceki Macar savaşına<sup class="calibre3"><a href="../Text/bolum-2.html#footnote-688-248" id="footnote-688-248-backlink">[248]</a></sup> Bosna eyaletinden olan başka başarılı yeniçeriler de katıldı. Onların sayısı 60 kişiydi.</p>

  <p class="normal">Onlar dragunı olarak da bilinen ve sekban diye isimlendirilen başka insanları da piyade ve süvari olarak hizmete alıyorlar. Talep ettikleri zaman şehirlere ve bölgelere para gönderiyor, gönüllüleri kayda alıyor, onlara maaş veriyor ve orduya katılmalarını sağlıyorlar.<sup class="calibre3"><a href="../Text/bolum-2.html#footnote-688-249" id="footnote-688-249-backlink">[249]</a></sup></p>

  <p class="normal">Türklerde süvariler birkaç çeşittir. Sipahi (saray memuru)<sup class="calibre3"><a href="../Text/bolum-2.html#footnote-688-250" id="footnote-688-250-backlink">[250]</a></sup> olarak isimlendirilenler, altı bölükten müteşekkiller. Onların dördü<sup class="calibre3"><a href="../Text/bolum-2.html#footnote-688-251" id="footnote-688-251-backlink">[251]</a></sup> (bazen hepsi, bazen de birkaçı) çeşitli yerlerde savaşa katılıyor. İlk iki bölük<sup class="calibre3"><a href="../Text/bolum-2.html#footnote-688-252" id="footnote-688-252-backlink">[252]</a></sup> ise katılmıyor. Bundan başka savaşa [Hz.] Muhammed’in sancağı<sup class="calibre3"><a href="../Text/bolum-2.html#footnote-688-253" id="footnote-688-253-backlink">[253]</a></sup> götürüldüğü ya da sultanın kendisi savaşa katıldığı zaman o iki bölük onlarla gidiyor. Türklerin iddiasına göre, bayrak bizzat Muhammed Peygamber’in sancağıdır. Dolayısıyla da ona büyük ihtiram gösterirler. Sultan savaşa katılmadığı zaman [Hz.] Muhammed’in sancağı sadrazama veriliyor ve ilk iki bölük<sup class="calibre3"><a href="../Text/bolum-2.html#footnote-688-254" id="footnote-688-254-backlink">[254]</a></sup> sadrazam ve sancağın peşinden gidiyor. Diğer dört bölüğün ise o kadar da fazla askeri bulunmuyor. Sipahilerin tamamı 10.000 kişiden oluşuyor. Alaybeyi diye adlandırılan öncü insanlara da sahipler. Onlara hazineden maaş veriliyor. Ancak onları sadece muhafaza maksadıyla tutuyorlar. Onlar kırlardaki arabaları, hazineyi ve [Hz.] Muhammed’in sancağını muhafaza ediyorlar. Son savaşlara bunlar katılmadılar. Bundan başka orduda çok sayıda isyan çıkarttılar. Bunun için de onlara güvenilmiyor. Hâlbuki eskiden bunların sayıları fazla, kendileri ise savaşcı bir ruha sahiptiler. Şu anda ise bir hayli zayıflamışlar. Maaş olarak onlara günlük kişi başına 6 akçe (3 para) ödeniyor. Hizmetlerine ve orduya erken katıldıkları için biraz zam da alıyorlar. Hatta bazen kişi başına 100 akçe, böylece toplam 8 altın 2 para almış oluyorlar. Onların atları için de günlük yem (arpa) veriliyor. Kendilerine ise kişi başına yarım okka et veriliyor. Ancak bunun için 3 akçe ödemek zorundalar. Arpa için de bir o kadar maaşlarından kesilmektedir.</p>

  <p class="normal">Hazine onlara fiyatı ne olursa olsun et, arpa ve ekmek bulmak zorundadır. Karşılığında onlardan yukarıda maaşlarından belirtilen miktarda para kesiliyor. Bunu onların sıkıntı çekmemeleri ve sıkılmamaları için yapıyorlar. Ulufeleri ise sadrazamın katılımıyla yeniçerilerin maaşıyla aynı zamanda ödeniyor.</p>

  <p class="normal">Yeniçeriler ise ulufelerini almak için sadrazama kadar gelmek zorunda değiller. Maaşlarını ağalarından da temin edebiliyorlar. Sultan yaşamları boyunca savaş da olsa barış da olsa onlara maaş veriyor. İsimleri defterlere kaydedilmiştir. Her zaman maaşları üç aylık olarak ödenmekte. Tüm bunlardan şöyle bir sonuca ulaşabiliriz ki, hazine yukarıda belirtilen iki gruba, yeniçeri ve sipahilere yıllık 9 ya da 10 kese Türk parası ödeme yapmaktadır.</p>

  <p class="normal">Yeni bir ordu kurma konusunda planlar yapıyorlar. Tekrar ordu toplamak istedikleri zaman, kışın başlarında, ordu toplamak istedikleri eyaletlere, yani Asya, İzmir yakınları, Arnavutluk ve Bosna’ya ferman gönderiyorlar.</p>

  <p class="normal">Onlar hiçbir zaman savaş ihtimali ile sürekli hazır birlik bulundurmayı akıl etmiyorlar. Aniden birileri onlara zarar verebilir düşüncesini taşımıyorlar. Onun için de herkes evinde rahat bir şekilde yaşamını sürdürüyor. Yalnız İstanbul’da yeniçerilerin bulunmak zorunda olduğu kışlalar vardır.</p>

  <p class="normal">Şayet hazinelerinde çok para olsa Türkler hemen daha fazla ordu tutmayı düşünürler. Herşey hazinenin durumuna bağlı. Onların Asyalı âdetlerine göre, orduya katılmak isteyen ve paraya ihtiyacı olan çok sayıda insanı vardır. Maaşsız hizmet etmezler. Evlerinde oturur ve çeşitli yollarla geçimlerini temin etmek için çalışırlar. Onlara para verilse hepsi savaşa katılmayı kabul eder. Kendi silahları da var. Bunun için de sultan barış zamanında çoğu bölüğe para vermek istemiyor. Sadece yukarıda bahsi geçen bölükler istisnadır. Paraları olsa, istedikleri zaman istedikleri kadar askere sahip olacaklarını biliyorlar.</p>

  <p class="normal">Gıdalarını kendileri temin eden diğer birlikler de var. Hazine onlara herhangi bir ödeme yapmıyor. Onların kendi kendilerini idare etmeleri gerekiyor. Onlara “kılıç” deniliyor. Timar sahibi zadegânlardan oluşuyorlar. Asya ve Avrupa’da yaşıyorlar. Onlardan 20.000 kişi toplanıyor. Tamamı süvaridir. Onlar devletin saygın kişileridir. Onlara öşür ve diğer ödemeler yapılmakta. Sadece sultana verilen vergiler onlara verilmiyor. Sultana kişi başına vergi ödüyorlar. Bu ise hazineye dâhil oluyor. Türkler bunları “timar sahibi” diye isimlendiriyor. Timar, babadan oğula miras olarak kalmaktadır. Nesilleri devam etmediği zaman ise mülk olarak başkalarına geçmektedir.<sup class="calibre3"><a href="../Text/bolum-2.html#footnote-688-255" id="footnote-688-255-backlink">[255]</a></sup></p>

  <p class="normal">Bunların arasında diğerlerinden fazla gelire sahip olan timarlı sipahiler de bulunmaktadır. Onlar savaşa hizmetçileri, atları ve mülk gelirleri<sup class="calibre3"><a href="../Text/bolum-2.html#footnote-688-256" id="footnote-688-256-backlink">[256]</a></sup> ile giderler. Onlar savaşcı ruha sahip ve itaat gösterirler. Hiçbir zaman isyan çıkarmazlar. Sultan nereye emretse oraya giderler. İskân ettikleri yerin paşaları ve eyalet başkanları [beylerbeyi] ile beraber giderler. Savaşa, paşaları ile birlikte katılırlar. Bu paşalar da eyaletlerinin gelirine göre yasalarda belirlenen sayıda asker getirmek zorundadır.<sup class="calibre3"><a href="../Text/bolum-2.html#footnote-688-257" id="footnote-688-257-backlink">[257]</a></sup> Ne kadar hizmetçi ve atla savaşa gideceklerine paşalar karar veriyor. Çalışanlarına daha fazla merhamet gösteriyor, onlara zulüm etmek istemiyor ve bazı ihtiyaçlarını karşılamak için onları evde bırakıyorlar. Onların yerlerine ise kendi paralarıyla tuttukları adamları götürüyorlar. Hazinenin bu konuda onlara maddi destek verip vermediği bilinmiyor. Savaşa katılmak için bir araya gelen yönetici ve paşalar toplam 30.000 kişi oluşturabilirler. Bunlara salyaneli eyaletlerin beylerinin getirdikleri de dâhildir. Yine Asya ve Avrupa’daki ülkelerin Türk yöneticileri de bu sayıya dâhildir.<sup class="calibre3"><a href="../Text/bolum-2.html#footnote-688-258" id="footnote-688-258-backlink">[258]</a></sup> Asya’da daha fazla Türk savaşçısı bulunuyordu. Avrupa’da ise bunların sayısı daha azdı. Ancak Avrupalılar seçilmiş, cesur ve savaşçı ruha sahip oluyorlar. Bundan başka 500 kişiden oluşan hayduk ya da sekban da toplanıyor. Onlar sadece sultanın katıldığı sefere katılıyorlar. Diğerleri ise sadrazam ile gidiyorlar. Sadrazamlar da 40 ya da 50 kişiden oluşan seçme genci savaşta kendilerine hizmet etmeleri için yanlarında bulunduruyorlar.<sup class="calibre3"><a href="../Text/bolum-2.html#footnote-688-259" id="footnote-688-259-backlink">[259]</a></sup></p>

  <p class="normal">Türk devleti işte böyle askerî kurallara sahiptir. Macar topraklarında gerçekleşen önceki savaş için Türkler 60000 veya 70000 asker toplayabileceklerini de gösterdiler.<sup class="calibre3"><a href="../Text/bolum-2.html#footnote-688-260" id="footnote-688-260-backlink">[260]</a></sup> Onlar da elbette ki denizde değil, karada savaşanlardı. O ordu yukarıda belirtilen çeşitli rütbelilerden oluşuyordu.</p>

  <p class="normal">Birkaç yıl barış içerisinde yaşadıktan sonra önceden savaşa asker götüren yöneticiler de değişecektir.</p>

  <p class="normal">Bunun sebebi onların önceki savaşta yeterince asker getirememesidir. Çünkü Asya bölgeleri boşalmış ve fakirleşmiştir. Dolayısıyla da insanlara tatmin olacakları kadar ödeyecek parayı bulamamışlar.</p>

  <p class="normal">Savaşa götürdükleri diğer alaylar da bulunmaktadır. Onlar köprüler inşa etmekte ve yolları tamir etmektedirler. Onlar Hristiyanlardır. Son savaşta Transilvanyalılar [Erdelliler], Bulgarlar, Ulahlar, Moldovalılar ve Kazaklar bu işi yapmıştır. Türkler onlara güvenmedikleri için savaşa katılmalarına müsaade etmediler. Sadece Albay Tökeli İmre<sup class="calibre3"><a href="../Text/bolum-2.html#footnote-688-261" id="footnote-688-261-backlink">[261]</a></sup> komutasındaki Macarlar, Türklerle birlikte aynı safta savaşmış, diğerleri ise diğer işlerde çalışmışlardır.<sup class="calibre3"><a href="../Text/bolum-2.html#footnote-688-262" id="footnote-688-262-backlink">[262]</a></sup></p>

  <p class="normal">Bundan başka savaşa katılan çok sayıda başka insan da vardı. Onlar farklı işlerde çalışıyor, siper kazıyorlar. Genellikle bu tür işleri Ermeniler yapıyorlar.</p>

  <p class="normal">Alaylarında askerî malzemeleri, kale savunma aletlerini ve ihtiyat malzemelerini taşımak için çok sayıda deve, eşek ve at bulunuyor. Bundan başka savaşta çok sayıda asker ve diğer insanlar da bulunuyor. Her kesimden çok sayıda insan bulunuyor. Anlattıklarına göre, Türkler eskiden alaylarında eğlenceler yapıyorlardı ve askerî anlamda bir şey yapmıyorlardı. Son savaş ise akıllarını başlarına getirdi, çünkü korkuya kapıldılar. Türkler, Ocak ayında sezar [imparator] ordusuna yenilince silahlarını ve diğer ağırlıklarını bırakarak geri çekildiler.<sup class="calibre3"><a href="../Text/bolum-2.html#footnote-688-263" id="footnote-688-263-backlink">[263]</a></sup> Götürebilecekleri herşeyi, sahip oldukları zenginliği, iaşelerini bırakıp gittiler. Herkes bu halkın toparlanamayacağını zanetti. Ancak bunlar daha aynı senenin Mayıs ayında yeni ordu hazırladılar, yeni elbiseler, her türlü askerî malzemeler, toplar, sağlam malzemeler, atlar, develer, eşekler ve arabalar getirdiler. Hepsi yeni idi. Yenildikten hemen sonra kazanacaklarını düşünüyorlardı ve savaşı durdurmadılar. Savaşı kazanan Hristiyanlar ise yorulmuşlardı. Türkler konumlarını güçlendirmeye devam ediyorlardı.</p>

  <p class="normal">Şu anda savaşa başlayacakları konusunda bir şey duyulmuyor. Yukarıda da belirtildiği gibi herhangi bir tarafa karşı savaş hazırlığı içerisinde değiller. Birileri ile savaşmayı düşünüyorlar, ancak daha bunun belirtileri aşikâr değildir. Belki de savaşmak istiyorlar, ancak yeterince paraları yoktur. Kısa bir süre önce tersane yapımı için çok para harcadılar.</p>

  <p class="normal">Şayet Daltaban<sup class="calibre3"><a href="../Text/bolum-2.html#footnote-688-264" id="footnote-688-264-backlink">[264]</a></sup> olarak isimlendirilen önceki sadrazam yaşıyor ve yönetimde olsaydı ki, o öldürüldü, savaşı seven bu asker sadrazam, maddi sorunlara aldırmaksızın istediği tarafa savaş başlatabilirdi. Ancak bu savaş zayıf olurdu. Öyle görülüyor ki, o zaman sultan da sadrazama çok kızardı.</p>

  <p class="normal">Şimdiki sadrazam<sup class="calibre3"><a href="../Text/bolum-2.html#footnote-688-265" id="footnote-688-265-backlink">[265]</a></sup> ise akıllı ve düşünceli biridir. Anlaşılan düşünmeden büyük bir işe kalkışmayacak. Barışın devam etmesine taraftardır.</p>

  <h2 class="h1baslik2" id="calibre_toc_10">ALTINCI MADDE</h2>

  <p class="normal">Deniz filosunun (gemiler ve kadırgaların) durumu, bunların sayısı, donanmanın eskiden olduğu gibi hazır olup olmadığı, hangi gemide kaç tane topun olduğu, donanmanın ve topların nasıl muhafaza edildiği, donanmada savaş zamanı cesur askerlerin bulunduğu, bunların hangi rütbelerde oldukları, bunlara sultanın hazinesinden aylık ya da yıllık ne kadar para ödendiği, eski donanmanın yenilenip yenilenmediği, yenilendiyse ne kadarının yenilendiği, hazırlanan gemilerin hangi denize çıkarılacağı, şu andaki kapudan paşanın kim olduğu, daha çok nelere meyilli olduğu, Karadeniz’de özel hazırlıkların yapılıp yapılmadığı, bu hazırlıkların savunma amacıyla mı yoksa taarruz amacıyla mı yapıldığı konularında gerçekleri yazmak ve güvenilir haberci ve insanlarla göndermek gerekiyor.</p>

  <h3 class="h2baslik" id="calibre_toc_32">ALTINCI MADDEYE CEVAP</h3>

  <p class="normal">Bu görevi yerine getirmek ve bu bilgileri elde etmek için sadece siyasete ihtiyaç yoktur. Bunları (elde edilen bilgileri) düzeltmek gerekmektedir ki, bunun için de hem zamana ihtiyaç var, hem de bir çıkarın olması gerekmektedir. Yukarıda belirtilen mevzuları aydınlatmak için ise ne birinci ne de ikinci imkâna sahiptim. Birçok sebepten dolayı ayrıntılı bir şekilde incelemenin, tasvir etmenin, herşeyi tartıp yerleştirmenin imkânı yoktu. Ancak yine de görevi ihmal etmeye cesaret edemem ki, bu görev bana mukaddes Çarım tarafından verilmiştir. Elimden geldiği ve Allah’ın da bana yardım edeceği kadar büyük bir gayretle sorularınızı cevaplandırmaya çalışacağım.</p>

  <p class="normal">Türklerin deniz filosu (gemiler ve kadırgalar) İstanbul tersanesinde<sup class="calibre3"><a href="../Text/bolum-2.html#footnote-688-266" id="footnote-688-266-backlink">[266]</a></sup> bulunmaktadır. Diğer yerlerde de silahlı ve silahsız 30 gemileri mevcuttur. Bunlardan ikisi ölçüsüz büyüklükteydi. Her geminin kendine özgü ismi bulunmuyor, bunların hepsinin genel bir ismi vardı. Gemiler sultana aittir. Onları savaşa hazırladıkları zaman her bir gemiye en az 600 asker yerleştiriyorlar. Bunlardan başka gemide deniz eri ve topçular da bulunuyordu. Büyük gemilere ise 1.200’den fazla asker yerleştirilmiyordu. Bazen gemilerde ancak 800 asker oluyordu. Şu anda ise gemilerde az sayıda asker tutuyorlar. Kaptan gemisindeki asker sayısı dahi 600’den azdır. Diğerlerinde ise 200 veya 200’den biraz fazla. İhtiyaçları olduğunda asker bulma konusunda sıkıntıları olmuyor. Deniz savaşı zamanı İzmir çevresinden asker topluyorlar. Burada işlerine yarayacak çok sayıda insan bulunmaktadır.<sup class="calibre3"><a href="../Text/bolum-2.html#footnote-688-267" id="footnote-688-267-backlink">[267]</a></sup></p>

  <p class="normal">Kaptan gemilerinde altmış, diğerlerinde ise kırk ya da otuz denizci bulunuyor.</p>

  <p class="normal">Donanmada bulunan gemiler aşağıdaki teçhizata sahip:</p>

  <p class="normal">Kaptan gemisi diye isimlendirilen birinci geminin 106 adet topu vardı. Şu anda bu gemi, eskimiş durumdadır ve onun yerine hazırlanan yeni geminin 110 topu var. Onun hakkında (eskisi hakkında da) aşağıda geniş bilgi yer alacak. Ancak eskisi tamir olunsa da ancak beş altı sene daha hizmet edebilir. Yeni kaptan gemisi üç ayrı kamaradan oluşmaktadır. Aşağıdaki bölüme 8 top yerleştiriliyor. Bu topların güllesi, mermerden yapılmıştır. Bu güllenin ağırlığı 44 okka idi. Toplam ağırlık 3 pud<sup class="calibre3"><a href="../Text/bolum-2.html#footnote-600-400" id="footnote-600-400-backlink">[*]</a></sup> 12 funttur<sup class="calibre3"><a href="../Text/bolum-2.html#footnote-600-401" id="footnote-600-401-backlink">[*]</a></sup>.Bu toplar, düşmanı rahatsız eden sesler çıkarıyordu. Aşağıdaki bölümdeki diğer topların sayısı şöyledir: 22 top var, her birinin güllesi yarım pud ağırlığındaydı. İkinci bölümde 30 top vardı. Bunların her birinin güllesinin ağırlığı ise 36 funt idi. Diğerlerinin ağrlığı ise 42 funttur. Üçüncü bölümde 30 top mevcuttu. Bu topların herbirinin güllesinin ağırlığı 24 funt idi. Üst bölümdeki 20 topun güllesinin ağırlığı ise en fazla 18 funt idi.</p>

  <p class="normal">Aynı kaptan gemisinde 2 uzun menzilli top daha mevcuttu. Bunların güllerinin ağırlığı 15’er funt idi. Uzak mesafeye ateş etmek için kullanılan bu toplara kolonborna deniliyordu.</p>

  <p class="normal">Aynı gemide farklı amaçlarda kullanılan çeşit çeşit sancaklar da vardı. Bunlarla ilgili donanmanın anlatıldığı bölümde bilgi verilecektir.</p>

  <p class="normal">Kaptan gemileri içerisinde Patrona ya da Zastupnitsa olarak adlandırılan bir gemi de bulunuyordu. Bu gemiye kaptan komutanlık ediyordu. Bu gemide büyüklü küçüklü 106 top var. Bu topların güllerinin ağırlığı 33, 21 ve 9 funttur. Bundan başka bu gemide çeşitli amaçlarla kullanılan farklı sancaklar da mevcuttu.</p>

  <p class="normal">Riyale ya da Amiralio diye isimlendirilen bir gemi daha var. Orada Canım Hoca Kaptan [Orsa Boca Canım Hoca Mehmed Kaptan] komutanlık yapmaktadır. Bu geminin büyüklü küçüklü 102 topu var. Topların güllerinin ağırlığı 33, 21 ve 9 funttur. Farklı amaçlarda kullanılan sancaklar da bulunmaktadır.</p>

  <p class="normal">Bunlardan başka 27 adet gemi daha var. Dokuz gemide yetmişer top, 11 gemide altmışar top, 7 gemide ellişer top bulunmaktadır. Topların ağırlığı 50 ve 60 pud idi. Bu topların güllerinin çapı ve ağırlığı daha sonra bildirilecektir. Türklerin top sıkıntısı olduğu söylenemez. Âdetleri gereği çok sayıda deniz teçhizatı da bulunmaktadır. Donanmanın silahlanması konusuna çok dikkat ediyorlar. Gemilerin sayısını artırmak için çabalıyorlar. Kadırgalara fazla önem vermiyorlar. Söylediklerine göre son zamanlarda bunlar beklentileri karşılamıyorlardı. Son deniz muharebesinde<sup class="calibre3"><a href="../Text/bolum-2.html#footnote-688-268" id="footnote-688-268-backlink">[268]</a></sup> de bunlar kullanılmış, Venedikliler kadırgaların onlara az zarar verdiğini görmüşlerdi. Donanmanın tamamı gemilerden oluşuyor ve bunlarla savaşılıyordu. Son yıllarda Türkler deniz savaşlarını kazanıyor, Venedikliler ise yeniliyorlardı. Venediklilerin söylediklerine göre bunun sebebi, kendileri arasında iyi yöneticilerin bulunmamasıydı. Önceleri ise onların çok iyi yöneticileri vardı.</p>

  <p class="normal">Bundan başka Türk donanmasında ateş gemisi (burlot) olarak adlandırılan gemiler de vardı. Yine 3-4 bastiment (askerî gemi) mevcuttu ki, bunların komutanları marinar kaptan olarak adlandırılmaktadır. Bunlar savaş zamanlarında hazır bulunmaktadırlar. Şu anda böyle bir gemi, silahlandırılmış bulunmaktadır. Bu gemideki denizci, asker ve topların sayısı çok azdı.</p>

  <p class="normal">Donanmalarında deniz seferlerinde az kullanılan eski gemiler de mevcuttu.</p>

  <p class="normal">Donanmalarındaki gemilerin hepsi, İstanbul’dan Karadeniz geçidiyle Karadeniz’e çıkabiliyordu. Bu geçitler çok derindi ve bu gemilerin geçmesi için hiçbir engel yoktu. Ancak söyleniyor ki, Karadeniz’de savaş zamanında büyük gemilerin bulunması, bir takım sorunlara yol açıyordu. Bu konuda aşağıda geniş bilgi verilecektir.</p>

  <p class="normal">Türk donanması bazen Midilli’de, bazen de Çanakkale’de bulunuyor. Şöyle bir gelenekleri var: Havalar iyi olsa da, olmasa da mukaddes çilekeş Dimitriy gününe (26 Ekim) kadar [Rûz-ı Hızırdan Rûz-ı Kasım’a kadar olan deniz mevsimi] donanmaları Akdeniz’den Çanakkale’ye değil de, belirtilen günde Gelibolu’ya geliyor ve orada bir müddet duruyor. Kapudan paşa, gemisine Gelibolu komutanını davet ediyor, ona filonun tüm bey ve subaylarının ismini ilân ediyor, isimlerinin listesini ona sunuyor. Kendisiyle kaç kişinin Çanakkale’ye geldiğini belirtiyor. Sonrasında donanma İstanbul’a geliyor [mutad levend yoklaması].</p>

  <p class="normal">Türkler yeni gemiler ya da askerî gemiler inşa etmeyi düşündüklerinde onu ya İstanbul’da ya da Karadeniz’de, Sinop yakınlarında bir yerde, yapıyorlar. Bazen de yine Karadeniz sahilindeki İzmit’te yapıyorlar. Türkler gemi inşaatında ahşap kullanıyorlar. Genellikle tüm kıyı bölgelerinde ormanlık alanları mevcut değildir. Ormanlar, Karadeniz kıyılarında, İstanbul sınırında bulunmaktadır. İstanbul tersanesine gemi ve askerî gemilerin inşaatı için ahşap Karadeniz’den getiriliyordu. Eğrisi olmayan ahşap ise Sinop’tan temin ediliyordu.<sup class="calibre3"><a href="../Text/bolum-2.html#footnote-688-269" id="footnote-688-269-backlink">[269]</a></sup> Gemi yapımındaki olmazsa olmaz eğri ağaçlara ise ihtiyaç vardı. Çünkü bu ağaçtan kendilerinde az bulunuyordu. Çok acil ihtiyaçları olduğunda bu ağaç İstanbul dışından, İzmit ve başka yerlerden, Bursa’dan temin ediliyordu. Ayrıca 100 adet askerî gemi yapmak istediler. Kıyı ormanlarını kullanabilirlerdi, ancak sonradan bu ormanlar ağaçsız kalacaktı.<sup class="calibre3"><a href="../Text/bolum-2.html#footnote-688-270" id="footnote-688-270-backlink">[270]</a></sup></p>

  <p class="normal">Onlar kadırga yapımında olduğu kadar gemi inşaatında başarılı değiller.</p>

  <p class="normal">Büyük gemiler hazırlamayı düşünüyorlar. 40 gemiden oluşacak ve Akdeniz’e çıkacak bir donanma oluşturmayı hedefliyorlar.<sup class="calibre3"><a href="../Text/bolum-2.html#footnote-688-271" id="footnote-688-271-backlink">[271]</a></sup> Çünkü Türklerin büyük gemilerle Karadeniz’e gelmeleri tehlikelidir ve onlar buna alışık değillerdir. Karadeniz’de donanma oluşturmayı kararlaştırdıklarında ise küçük gemiler (her birinde 40 ve daha az top olan, hatta 24 top olan ve ağırlıkları 26 pud olan), kadırgalar ve hafif guletler [bir çeşit yelkenli, hafif tekne] inşa etmeye başlayacaklar. Şu anda bu konuda çok az şey söylüyorlar. Bu konuda aşağıda yazılacaktır. Türklerin iddiasına göre, küçük askerî gemilerle Karadeniz’de yüzmek, büyük gemi ve kadırgalarla yüzmekten daha güvenlidir. Her ne kadar daha sağlam ve güçlü olsa da büyük gemilerle Karadeniz’de korkusuz yüzmek çok zordur. Çünkü Karadeniz küçük ve dardır. Ayrıca limanlarının sayısı da çok azdır. Mevcut olanlar da gemilerin girişi için uygun değildir. Fırtına zamanı korkuya sebep oluyor.</p>

  <p class="normal">Şu anda Türklerin İstanbul tersanesinde yeni inşa edilen 2 kalyondan başka 16 silahsız gemileri daha bulunmaktadır. Onları barış zamanında silahlandırmak ihtiyacı hissetmiyorlardı. Yeni gemi inşa etmeye başladıklarında da bu en az bir sene sürüyordu.</p>

  <p class="normal">Deniz kuvvetleri silahlandırılırken ve personele maaş ödemeleri yapılırken büyük paralar harcanıyordu. Aylık olarak görevlilere aşağıdaki maaşlar ödenmektedir:</p>

  <p class="normal">Kaptanlara, yıllık 500 levok [Hollanda levendalder para biriminin Slavcalaşmış şekli: 1 levok 15 altına eşittir].</p>

  <p class="normal">Sotto reislere [reis-i evvel, sani ve salis var; bu belki birinci reis anlamındadır], yıllık 365 levok.</p>

  <p class="normal">Topçubaşına, yıllık 365 levok.</p>

  <p class="normal">Gvardiyanlara [vardiyan] (özel hazırlanmış asker), yıllık 120 levok.</p>

  <p class="normal">Diğer subaylara ise yıllık 16-20 levok arasında farklı miktarlarda maaş veriliyordu.</p>

  <p class="normal">Timonerlere (kaptanlara), kişi başına günlük 10 altın.</p>

  <p class="normal">Boçkarlara [fıçı yapanlar] günlük bir grivna [Eski Rusya’da yaklaşık yarım funt değerinde bir para birimi].</p>

  <p class="normal">Saldal reis ya da gemi kaptanına, günlük 5 altın.</p>

  <p class="normal">Baş marangoz ve dülgerlere, günlük 5 altın.</p>

  <p class="normal">Kalfaya ve diğer dülgerlere, günlük 4 altın.</p>

  <p class="normal">Kalafatlara, günlük 5 altın.</p>

  <p class="normal">Hoca veya kâtiplere, günlük 2 grivna.</p>

  <p class="normal">Filuka cedeslere [filika kürekçileri] – her gemide onlardan 20 veya 12 kadar bulunuyor – kişi başına, günlük 3 altın.</p>

  <p class="normal">Yelkencilere, günlük 5 altın.</p>

  <p class="normal">Gemicilere, aylık 7 hatta 10 levok.</p>

  <p class="normal">Askerlerin hepsine, eşit olarak aylık kişi başına 7 levok.</p>

  <p class="normal">Humbaracılara, kişi başına aylık 10-16 levok.</p>

  <p class="normal">Topçubaşlarına [ser-topi-i evvel], günlük 10 altın.</p>

  <p class="normal">Küçük topçulara, günlük 5 altın.</p>

  <p class="normal">Bundan dolayı da şu anda Akdeniz’de bulunan gemiler fazla silahlandırılmamıştır. Mevcut silahlar askerî silahlanmanın yanında çok hafif kalıyor. Onlar barış zamanında da Akdeniz’de gemilere ihtiyaç duyuyorlar. Onların bir âdetleri var: Her zaman herkesle barış içinde olsalar da Akdeniz’de gemi tutuyorlar. Bunun sebebi, denizi korsanlardan kurtarmaktır ki, Mısır ve diğer ülkelerden buğday ve başka mallarla dolu olan ticaret gemileri İstanbul’a Akdeniz aracılığıyla gelmektedir. Bu, aynı zamanda adalardan haraç almak için de yapılmaktadır.</p>

  <p class="normal">Türk gemileri çok sağlamdır. Onlar da Fransız gemileri gibi büyük çivilerle yapılmaktadır.</p>

  <p class="normal">Eskiden, bundan 50 yıl önce Türkler 120 kadırga ve 40 orta büyüklükte gemi yaparlardı. Bunların yapımı sağlam olmazdı. Çünkü daha bu işlerde tecrübeli değillerdi. Ancak şu anda Akdeniz’de düşmanları ile başbaşa savaşabilecek kadar büyük gemiler hazırlıyorlar. Kadırgalar hakkında ise bir şey düşünmüyorlar. Eskiden donanmaya yapılan harcamalar hakkında malumat bulunmaktadır ki, yıllık 6000 Türk kesesi –her kesede 500 levok bulunmaktadır– paranın harcandığı bilinmektedir. Böylece yılda toplam 300.000 levok harcanmıştır. Her levok Moskova parası ile 15 altın değerindendir. Ancak şu anda donanma efradı devamlı değiştiğinden belli bir rakam vermek mümkün değildir. Ayrıca onların da hepsine eşit düzeyde maaş verilmiyor. Çünkü Türkler deniz subaylarına keyiflerine göre –iş becerisine, çabalarına göre– maaş veriyorlar. Bunun için de bunların maaşları bazen artıyor bazen de azalıyor.</p>

  <p class="normal">Deniz subayları ve kaptanları savaş sanatını iyi biliyorlar. Şimdi de eskiden de Venedik’ten hep üstün idiler. Yukarıda da yazmıştım. Günümüzde de deniz tatbikatlarında büyük başarılar elde ediyorlar. Zira sanat da bu insanları bilge haline getiriyor. Şu anda hepsi deniz kuvvetlerinin silahlanmasına büyük önem veriyor. Türkler, kapudan paşa ve gemi generali olan Afrikalı Askı Mehmed Fata Reis’i<sup class="calibre3"><a href="../Text/bolum-2.html#footnote-688-272" id="footnote-688-272-backlink">[272]</a></sup> görevden almak istiyorlar, çünkü onun seyrüseferde pek başarılı olmadığı söyleniyor. Bundan başka onun çalışmaktansa rahat yaşamayı tercih ettiği belirtiliyor. Avı çok sevdigi iddia ediliyor. Onun yerine ise tek bir kişinin Ahçi Mehmed’in<sup class="calibre3"><a href="../Text/bolum-2.html#footnote-688-273" id="footnote-688-273-backlink">[273]</a></sup> geçeceği söylenmektedir. Bunun sebebi ise onun bu işi hakettigi için değil rüşvet verdiği içindir. Şu anda o kaptandır. Onun iyi denizci, ancak deniz savaşlarında yetersiz olduğu iddia ediliyor. Bundan başka onların Afrika Berberi kökenli [Tolstoy, burada Kuzey Afrikalı Türk korsanlarını kastetmektedir.] kaptanları da vardı ki, onlar Moralı [Moreyli] denizcilerden daha yetenekliler.<sup class="calibre3"><a href="../Text/bolum-2.html#footnote-688-274" id="footnote-688-274-backlink">[274]</a></sup></p>

  <p class="normal">İstanbullular deniz işlerinde ve disiplinde de çok büyük beceriye sahipler. Şu anki deniz filosunun komutanlarının birçok konuda –donanmalarını deniz seferine çıkarmada, Hristiyanlarla yaptıkları deniz savaşında– ileri oldukları ileri sürülüyor. Eskiden onlar Hristiyanlarla deniz savaşı yapmaktan korkuyorlardı, ancak şu anda böyle korkuları mevcut değildir. Mora eyaletini geri almak için ellerinden geleni yapıyorlar. Bunun için de Akdeniz’i sürekli gözetiyorlar. Deniz filosunun patronları basurmandı, ancak Türk değillerdi. Hepsi de Hristiyanlıktan dönmüş Fransa, İngiltere, İtalya, Hollanda ve diğer ülkelerin vatandaşları idi. Onlar deniz işlerini çok iyi biliyorlar. Türklerin kendileri de bu işi onlardan öğreniyorlar. Deniz işlerinde zayıf olsalar ve denize çıktıklarında hastalansalar da eğitimi bırakmıyorlar. Zira ancak sürekli çalışma, insanı sanatta söz sahibi haline getiriyor.</p>

  <p class="normal">Bu eğitim Türklere çok fayda sağladı. Şu anda Türkler, Hristiyanlarla eşit değil, onlardan daha iyi konumdadırlar. Venediklilerle sürekli savaş hâlinde olan Türk donanması artık kendini göstermekten korkmuyor. Artık bir önceki savaşta kendilerine karşı koyan Venedik donanması, Türk donanmasına saldırmayı değil, kendisini savunmayı düşünmüştü. Şu andaki Türk donanmasının gemileri sultanların isimleriyle biliniyor. Kadırga ve büyük kalyonlar da bu şekildedir.</p>

  <p class="normal">Şu anda Türkler eski kapudan paşaları Mezomorta’nın<sup class="calibre3"><a href="../Text/bolum-2.html#footnote-688-275" id="footnote-688-275-backlink">[275]</a></sup> ölürken bıraktığı vasiyeti yerine getirmek için çaba sarfediyorlar. Onun çok titiz olduğu, donanmayı iyi yönettiği, çeşitli gemilerle katıldığı savaşlarda takdire şayan işler yaptığı söyleniyor. Şayet Osmanlı‘nın 50 askerî gemisi [donanma kalyonları] olmazsa denizde Osmanlı monarşisinin kuvvetli olamayacağı iddia ediliyor. Onun istekleri ve vasiyetleri şu anda yerine getiriliyor. Bu konuda aşağıda bilgi verilecektir.</p>

  <p class="normal">Herşeyden önce İstanbul tersanesinde iki gemi inşa edilmeye başlandı. Bu büyük bir iştir. Birinde 110 top var ve Kaptaniya [Kapudane] diye isimlendiriliyor. Bu konuda yukarıda da bilgi verilmişti. Diğerinde ise 50 top var. Gemilerde bulunan bakır toplar yeni hazırlanmıştır ve çeşitli ölçülerdedir. Topların güllelerinin ağırlığı 30 ile 40 funt arasında değişmektedir. Bu toplar yeni tarzda olup, Hristiyanlarda yoktur. Her iki gemi de Diamentin Kandioli [Mimarbaşı Agusto] diye isimlendirilen ve aslen (millî olarak da dinî olarak da) Rum olan birisinin aklı ve becerisinin neticesidir. O, bu konuda büyük yeteneğe sahiptir. Gemiler gerçekten de mükemmel bir şekilde hazırlanmış ve hoş bir şekilde süslenmiştir.</p>

  <p class="normal">Şu anda İstanbul’a, İstanbul tersanesinde 6 yeni geminin yapımına başlanmasını öngören bir ferman gönderildi. Gemilerden birinde 65, diğerlerinde ise 40 topun olması emredilmiştir. Bunlar derin olmayan sularda hizmet verecek şekilde inşa ediliyor. Bunların inşasının erken bitmesi için küçük askerî gemilerin hepsini geri bıraktılar. Adalar Denizi’ndeki (Artsipelak) küçük gemilerle kışın tamamında Asya’da gemilerin inşaası için gerekli ağaçlar taşındı. Bütün bunlar gemilerin erken hazırlanması ve ölen paşa Mezomorta’nın vasiyetini yerine getirmek için yapılmıştır. Bu konuda yukarıda yazmıştık.</p>

  <p class="normal">Türk filosunda köhne gemilerin sayısının sağlam gemilerle kıyaslandığında daha fazla olduğu söyleniyor. Çünkü savaşta bunların çoğu zarar görmüştür, kaptanlar da onlara fazla özenle bakmadılar. Kışın o gemilerden beşini Akdeniz’de bulunan deniz korsanlarını yakalamak için kalafatladılar. Farklı ülkelerden olan korsanlar denizde küçük askerî gemilerle gezerek insanlara zarar veriyorlardı.</p>

  <p class="normal">Sinop’ta 5 geminin yapıldığı ya da yapılacağından bahsediliyor. Onların büyük mü küçük mü olacağı henüz bilinmiyor. Onların fazla büyük olmayacağı, Karadeniz’de yüzebilecek şekilde hazırlanacağı söyleniyor.</p>

  <p class="normal">İstanbul’a altmış topu olan, firkateyne benzeyen ve Sinop’ta yapılan bir Osmanlı gemisi geldi. Ticaret maksadıyla gemi İskenderiye’ye gönderildi. İhtiyaç hâsıl olursa o da askerî maksatla hizmet verebilir. Sultan sadece ticari gemilerdeki eşyaların değil, gemideki insanların da sahibiydi. Bundan dolayı ihtiyaç duyulduğu takdirde ticaret gemilerinden dahi küçük olmayan bir filo oluşturulabilir.</p>

  <p class="normal">Türklerin hazır donanmayı denizde tutmadıkları söyleniyor. Hazır orduyu karada da tutmuyorlar. Ancak ticari gemilerden gelir elde etmenin mümkün olduğunu düşündükleri zaman –ganimet getirecek savaş yapabilecekleri zaman– hiç tereddüt etmeden devletin ticari gemilerinin tamamını orduya alıyorlar.</p>

  <p class="normal">Türk kalyonları hakkında şunları söylüyorlar:</p>

  <p class="normal">Akdeniz’deki kalyonlar, Adalar Denizi adalarında bulunan eşkıyaların küçük savaş gemilerini takip ediyor ve adalardan vergi topluyorlar. Bu gemiler beyler tarafından –kendi mallarını muhafaza etmek için– silahlandırılıyor. Sultan onlara kalyon, toplar, barut, gülle ve insanların beslenmesi için verdiği yıllık 12.000 veya 16.000 levok hariç başka birşey vermek zorunda değildi.</p>

  <p class="normal">Kalyonlarda beyler, köleler tutmak zorundaydılar. Sultan, İstanbul’da askerî gemileri silahlandırmak istediği zaman ve kendi kürekçileri yetersiz kaldığında Asya’dan Türk kürekçileri getiriliyordu. Bunlar kendi istekleriyle buraya geliyor ve 6 [ay] boyunca kalıyorlardı. 30-35 levok alıyorlardı. Onlara peksimetten başka bir şey verilmiyordu. Anlatıldığında göre, onların tutulduğu köle evlerindeki durum şimdi eskisi gibi iyi değildir. Eskiden kürekçilerın büyük bir kısmı Rus ve Kazaklardan oluşuyordu. Birkaç yıldır, bu tür insanların sayısı azalmaktadır. Şu anda ise İstanbul’a Rus köleler gelmemektedir.</p>

  <p class="normal">Şu anda onların kadırgalarının sayısı azdır. Beyler tarafından Akdeniz’de bulundurulan kadırga sayısı 24’den fazla değildir. 8 kadırga daha yapmayı düşünseler de, bu henüz gerçekleşmemiştir. Kadırgalarında bulunan topların güllelerinin ağırlığı 3.5-4.5 okkadır, yani 7.5-11.5 funttur. Bütün gemilerde uzun menzilli bir top bulunmaktadır. Bu topların güllelerinin ağırlığı 20 okka veya 1,5 puttur. Devletin her tarafında Karadeniz’de, Akdeniz’de, İstanbul’da, İzmir’de, Rodos’da, Kandiye’de, Kanneliya’da, Onivesiya’da ve diğer yerlerde –Eğriboz’da– de belirtilen sayıda kadırga bulunmaktadır. Onların her birinde 8’er, 10’ar veya 12’şer top bulunuyor. En büyük topun ismi ise Korsiya’dır. Güllesi, 18 okka yani 54 funt ağırlığındadır. Diğer toplar ise küçüktür. Şu anda bu kadırgaların çoğu teçhizatlı değildir. Gerekli olduğunda onların hepsini ihtiyaç duyulan yerde bir araya topluyorlar.</p>

  <p class="normal">Kadırgaların her biri beyin mülkiyetindedir. Onları gelirleri ile idare ediyor. Gelirleri ise ona sultan sağlıyor. Bey, kadırga yapmak, ona köleler almak, her sefer için onu hazırlamak, askerlere maaş vermek ve her sene yukarıda belirtildiği gibi kusursuz bir şekilde ihtiyaçları yerine getirmekle yükümlüdür.<sup class="calibre3"><a href="../Text/bolum-2.html#footnote-688-276" id="footnote-688-276-backlink">[276]</a></sup></p>

  <p class="normal">İstanbul’daki askerî gemilerin komutanı konumunda tersane kethüdası kapudan paşa bulunuyordu. Bu adam filoda emirler veriyordu. Rütbe olarak ondan sonra serdar, yani alay komutanı geliyordu. Bunlar küçük filoları idare ediyorlardı. Herkesin başında ise kapudan paşa bulunuyordu. Onların maaşları ise yukarıda belirtilen şekildedir.</p>

  <p class="normal">Türklerin Karadeniz’deki başarıları da büyüktü. Burada kadırgaları mevcuttu. Çeşitli yıllarda onlar burada 70 kadırga kaybettiler. Bunlardan kırkı fırtınalar sırasında yok oldu. Bu denizde beklenmedik hava değişimi yaşanmakta ve çok sayıda çeşitli gemi yok olmaktadır. Hatta Türkler arasında şöyle bir atasözü de bulunmaktadır, “Karadeniz burada yüzen gemilerin düşmanıdır.”</p>

  <p class="normal">Başka Türk kadırgaları hakkında şunlar yazılabilir:</p>

  <p class="normal">Türk filosundaki pek az donanmada mihferli kundak ve misket tüfekleri vardı. Bu donanmaların sayısını tespit etmek mümkün değildir. Onlar o kadar da fazla etkiye sahip değiller. Farklı yerlerde 15 teçhizatlı donanma bulunuyor ve bunlar da Adalar Denizi’nde Hristiyan korsanlarını takip ediyorlar. Gemiler, kapudan paşa, serdar ya da en kenardaki geminin komutanının emrine bağlılar. Bu komutanın adı “Muhammedî”, lakabı da Distaltsio idi. Yukarıda belirtildigi gibi, Türkler onu kapudan paşa yapmayı düşünüyorlar. O, gerçekten de Akdeniz’de büyük başarılar elde etmişti.</p>

  <p class="normal">Akdeniz ve Karadeniz’de toplam 150 veya 160 teçhizatlı geminin olduğu ve bunların ihtiyaç duyulduğu yerlere gönderildiği söylenmektedir.</p>

  <p class="normal">Firkatelerin sayısı ise 15’tir. Birkaç nehir firkateleri de var. Onları Tuna’da tutuyorlar. Bazıları çürüdü. Diğerleri de Tuna’nın kıyısından 30-40 mil uzaklıkta bekletilmektedirler.</p>

  <p class="normal">Türklerin bundan başka, tartan [Latin yelkeni olan tek direkli ve Akdeniz’e mahsus gemi] ismi verilen gemi ve başka gemileri de vardır. Kimse onlar hakkında geniş bilgi veremiyor. Çünkü çok az kişi bu konuda bilgi sahibidir. Bu gemiler çeşitli yerlerde bulunmakta ve sayılarının az olduğu belirtilmektedir.</p>

  <p class="normal">Türk donanması hakkında mümkün olan herşey anlatıldı. Şimdi ise askerlerin rütbeleri ve bu rütbelilerin görevleri ile ilgili bilgi verelim. Genellikle esas idari yük, yönetimin başında duran kapudan paşanın üzerindedir. Kapudan paşa Türk olduğunda kendi geleneklerine göre düzenleme yapıyor. Hristiyanlıktan çıkan Fransız, Hollandalı, Venedikli veya başka milleten olduklarında ise herkes kendi milletinin âdetine göre düzenleme yapıyor. Türkler tek bir kurala bağlı değillerdir. Herkes komutanının düşünce ve emirlerini sorgulamadan yerine getiriyor. Onlar komutanlarına bağlı olmakla tanınmaktadırlar. Bu husus, savaşta onların cesur davranmalarını ve hatalarının komutanları tarafından düzeltilmesini sağlar, Hristiyanlıktan çıkanların uyguladığı nizama uymalarını temin eder. Onların kendi inançlarında olmayan yeterince komutanları bulunuyordu.</p>

  <p class="normal">Türklerin eski kapudan paşalarından kalma yazılı yasaları bulunmaktadır. Orada donanmanın askerî faaliyetlerinden ve filonun düzeninden bahsedilmektedir. Bunu <span class="ideitalik">prikaz</span>larında, yani divanlarında, muhafaza ediyorlar. Kapudan paşalara da bu yazılı yasalardan veriliyordu. Söz konusu deniz yasalarında ise şunlar yazılmaktadır…<sup class="calibre3"><a href="../Text/bolum-2.html#footnote-688-277" id="footnote-688-277-backlink">[277]</a></sup></p>

  <h2 class="h1baslik2" id="calibre_toc_11">YEDİNCİ MADDE</h2>

  <p class="normal">Doğu ülkelerinde her şeyin istenilen şekilde yürüyüp yürümediği, sultanın hakimiyetine karşı İranlıların ya da diğer halkların isyan edip etmediği, isyanların hangi yerlerde ve ne sebeple olduğu, isyanların nasıl sonuçlandığı, bu eylemlerin gelecekte devam edip etmeyeceği, bunların devlete ne tür zarar vereceği ve yıkılışına yol açıp açmayacağı, sultanın isyanları bastıracağı ve bunu nasıl yapacağı, asilerin nasıl karşılık vereceği ve bu sürecin kolay olup olmayacağı sorularına cevap aranmaktadır.</p>

  <h3 class="h2baslik" id="calibre_toc_33">YEDİNCİ MADDEYE CEVAP</h3>

  <p class="normal">Sultan idaresindeki doğu bölgelerde, Babil civarlarında, Arap adlı halk yaşıyor. Bunlar çok sık Türklere sorun çıkartıyorlar. Türkler ise onların isyanlarına karşılık vermekte aceleci davranmıyor, sorunları barışçıl yollarla çözmek için onların yanına akıllı insanlar gönderiyor ve Arapları hoş bir dille yola getirmek istiyorlar. Ayrıca onlara çok sayıda hediye gönderiyorlar. Şayet bunlarla bir şey elde edemezlerse o zaman asker göndererek meseleyi böyle çözüyorlar. Arapların isyanları o kadar da uzun sürmez. Çünkü Türkler onlarla barış içinde yaşamak için ellerinden geleni yapıyorlar. Bunun için de önemli miktarda harcama yapmaktan çekinmiyorlar. Araplar ise parayı seviyorlar. Karşı gelmelerinin de sebebi Türklerden daha fazla para koparmaktır. Türkler ise bu konuda onların isteklerine uyuyorlar. Bazen, nadiren de olsa, ihtiyaç hâsıl olduğunda Türkler savaşmak için üzerlerine serasker gönderiyorlar. Ancak söylendiğine göre, Anadolu’daki büyük nehrin kıyısında Arap isyanlarını bastırmak için birkaç gemi bulundurmaktadırlar. Bu gemilerle adı geçen isyancı Araplara karşı hareket etmektedirler. Doğuda bulunan İran şahıyla ise şu anda aralarında barış hüküm sürmektedir. Orada kimseyle savaşmıyorlar.</p>

  <p class="normal">Yakın geçmişte doğu ülkelerinde isyanlar başladı. Olaylar şöyle gerçekleşti: Asya’da, Diyarbekir’de, yani Mezopotamya’da Mustafa isminde bir paşa vardı. Onun da yardımcısı iki paşa vardı. İlki, ölen sadrazamın kethüdası olan Hasan Paşa, diğeri ise Babil yakınlarında yaşayan Mehmed Paşa idi. Burada büyük isyanlar çıktı. Çünkü şimdiki sadrazam Bağdad’dan Edirne’ye sadrazamlık makamına geçmek için geldiği zaman yukarıda belirtilen iki paşadan memnun kalmayarak onlara çok kızmıştı. Edirne’ye gelir gelmez adı geçen bu paşaların yanına kapıcıbaşıyı gönderdi ve onları öldürmesini emretti. Bunu duyan paşalar büyük bir isyan çıkarttılar. Ancak sadrazam çok geçmeden isteğine ulaştı, isyanı bastırdı ve her üçünü de öldürttü.<sup class="calibre3"><a href="../Text/bolum-2.html#footnote-688-278" id="footnote-688-278-backlink">[278]</a></sup></p>

  <p class="normal">Şu anda ise Asya’da, Babil bölgesinde, İran sınırında olduğu gibi barış hüküm sürmektedir. Herhangi bir savaş ve isyan işareti dahi yoktur. Çünkü İran şahı Türklerle savaşmak istemiyor ve sürekli barış hâlinde bulunmayı arzu ediyor.</p>

  <p class="normal">İranlıların yönetimi altında bulunan Gürcistan bölgesinde eski yıllarda isyanların çıktığı bilinmemektedir. Oradaki halk isyan çıkarmış ancak kısa sürede İranlıların silahları onları huzura kavuşturmuştur. Şu anda da İran topraklarından ne savaş, ne de isyan haberi geliyor.<sup class="calibre3"><a href="../Text/bolum-2.html#footnote-688-279" id="footnote-688-279-backlink">[279]</a></sup></p>

  <p class="normal">Anlatıldığına göre, geçmişte Türkler Basra bölgesini geri almak istediklerinde İranlılar Türklere nasıl engel olabileceklerinin hesabını yapmaya başladılar. Ancak bu hareketlerini başka bir olayın altına gizlemeleri gerekiyordu. Sınır bölgesine birkaç bin kişiden oluşan İran ordusunu gönderdiler. Onlar sınırda bekliyor ve Türklerin Basra’da ne yapacağını gözlemliyorlardı. Türklerin Basra etrafını ele geçirdiklerini gördüklerinde ise hiçbir şey yapmadan kendi bölgelerine geri döndüler. Anlaşıldığı kadarıyla İranlılar Türklere kötülük yapmak istiyor, ancak zamanı gelmeden bunu gerçekleştirmeye cesaret edemiyorlardı.</p>

  <p class="normal">İranlılar şimdi de eskiden olduğu gibi, Basra yolu üzerinde, Babil topraklarında yaşayan Arapları Türklere karşı isyan çıkarmaları konusunda tahrik ediyorlar. Bunun için çeşitli yolları deniyorlar. Türklerin tüm bunlardan haberleri olmasına rağmen, bütün bunları bildiklerini belli etmiyorlar. Bu ağır yükü üzerlerine almak istemiyor ve böylelikle de aralarındaki dostluğu muhafaza etmiş oluyorlar.<sup class="calibre3"><a href="../Text/bolum-2.html#footnote-688-280" id="footnote-688-280-backlink">[280]</a></sup></p>

  <p class="normal">Türk-İran sınırında Türk yasalarına tabi olan başka bölgeler de mevcuttu. Buradaki Türkler veraset yoluyla bölgede hüküm sürüyor ve zaman zaman İranlılara kötü davranıyorlar. İranlılar da onları Osmanlı Devleti’ne şikâyet ediyorlar. Başkanlarının ismi Babek Süleyman Bey idi.<sup class="calibre3"><a href="../Text/bolum-2.html#footnote-688-281" id="footnote-688-281-backlink">[281]</a></sup> Onun belirtilen sınır bölgesinde önemli gücü var. Güvenli dağların arasında yaşamakta ve İranlılara zarar vermektedir. İranlılar ise ona engel olamıyor ve onu Osmanlı hükümetine şikâyet ediyorlar. Osmanlı Devleti ise bazen onu tehdit ediyor, bazen hoş sözler söylüyor ve netice itibariyle sakinleştirebiliyor. Şu anda onun herhangi bir eylemi hakkında bir şey duyulmuyor.<sup class="calibre3"><a href="../Text/bolum-2.html#footnote-688-282" id="footnote-688-282-backlink">[282]</a></sup></p>

  <p class="normal">Geçen senelerde İran Şahı, Osmanlı Devleti’ne iki elçi ile birlikte çok sayıda hediye gönderdi ve böylece Osmanlı Devleti’ni memnun etti.<sup class="calibre3"><a href="../Text/bolum-2.html#footnote-688-283" id="footnote-688-283-backlink">[283]</a></sup> Türkler müttefik orduları ile savaşta oldukları zaman onlara dostluk ve sevgilerini izhar ettiler. Türkleri Basra’yı almaları konusunda teşvik ettiler ve kendilerini gerçekten de iyi niyetli olarak göstererek Türklerden Basra’ya paşa tayin etmelerini ve onun da bölgeyi eski kurallara göre yönetmesini talep ettiler. Bu yönetimin kendilerine zarar vermemesini de istediler. Sonrasında ise verdikleri sözü tuttular. O zaman şimdiki sadrazam [Daltaban Mustafa Paşa], Babil hâkimi ve paşasıydı. Bölgede bulunan sultan ordusunun da serdarıydı. Dicle ve Fırat nehirlerini geçerek bölgeye sefer düzenledi. Nehrin kıyılarında yaşayan Araplar onlara karşı geldiler. Ancak Araplar onlara o kadar büyük engel teşkil etmiyordu ve Türkler sınıra karşı rahat bir şekilde ilerliyorlardı. Bunun için de şimdiki sadrazam bölge Araplarının isyanını ve İranlılarla savaşı ciddiye almıyor. Çünkü bölgeyi bizzat görmüş ve oranın işlerine vâkıf olmuştur. Onları çok iyi tanıyor.<sup class="calibre3"><a href="../Text/bolum-2.html#footnote-688-284" id="footnote-688-284-backlink">[284]</a></sup> Türkler de İranlıların arzuladığı gibi onlara sevgilerini izhar etmek için eski geleneklerine uygun olarak bir Türkü, elçi olarak gönderdiler. İranlı elçiler de onunla beraber döndüler.<sup class="calibre3"><a href="../Text/bolum-2.html#footnote-688-285" id="footnote-688-285-backlink">[285]</a></sup></p>

  <p class="normal">Babil topraklarında yaşayan Araplar şu anda Türklere itaat etmiyorlar.<sup class="calibre3"><a href="../Text/bolum-2.html#footnote-688-286" id="footnote-688-286-backlink">[286]</a></sup> Türkler onlarla anlaşma sağlayamıyor ve [onları] savaşla da dize getiremiyorlardı. Onları sadece para vererek sakinleştiriyorlardı. Bundan dolayı Babil halkı azap çekiyor, iaşe sorunu yaşıyordu. Burası büyük bir bölge olduğu için fazla miktarda iaşe tedarikine ihtiyaç vardı. Bölgede Araplara katılan çok sayıda insan vardı. Bunlar Türklere karşı kin besliyorlar ki, Türkler burada muhafız idiler. Burada yeniçeri ve diğer süvari birlikleri konuşlanmıştır. Ayrıca valinin ya da Babil paşasının sahip olduğu süvari birlikleri de mevcuttu. Onların süvari birlikleri, Avrupa ve Asyalı<sup class="calibre3"><a href="../Text/bolum-2.html#footnote-688-287" id="footnote-688-287-backlink">[287]</a></sup> askerlerden oluşuyordu. Bundan başka Türkmenler,<sup class="calibre3"><a href="../Text/bolum-2.html#footnote-688-288" id="footnote-688-288-backlink">[288]</a></sup> Kürtler ve Koyuncuk ile Mezopotamya’dan olan insanlar da var. Bölgenin önemli bir bölümü boşalmıştır. Koyuncuk’tan Babil’e kadar olan güzergâhta eskiden inşa edilen yirminin üzerinde şehrin olduğu anlatılıyor. Onlar Timur’un<sup class="calibre3"><a href="../Text/bolum-2.html#footnote-688-289" id="footnote-688-289-backlink">[289]</a></sup> tahribatı neticesinde boşaltılmıştır. Eskiden insanların yaşadıkları yerlerde şimdi vahşi hayvanlar, arslan ve diğerleri yaşıyor. Bölgeler kalabalık olmadığından bu Türk bölgelerinde son dönemde Araplar, Dicle ve Fırat nehirlerinden de güç alarak etkili konuma geldiler. Nehirlerin çeşitli körfezleri ve adaları bulunmakta. Yani Araplar güvenli yerlerde ikâmet ediyorlar. Onların fethedilmez kaleleri bulunduğu için Türkler onlara hiçbir zarar veremiyorlar. Onlara karşı savaşmak gerekiyor. Ancak Babil’den oraya giden yol, geçilmesi zor bir engeldir. Türklerin orayı geçmesi imkânsızdır. Çöl yolu da çok uzundur. En hızlı gidenler dahi bu çölü, otuz günden kısa sürede geçemiyorlar. Onun için Fırat Nehri yolu daha fazla kullanılmaya başlandı. Buradan geçmek isteyen herkes, güvenliği için bölgede bulunan Arap emirlerine haraç vermek zorundadır. Sadece bundan sonra rahat bir şekilde Basra’ya geçmelerine müsaade ediliyor. Başka türlü oradan, eskiden olduğu gibi, serbest geçmek mümkün değildir. Eskiden Araplar, Türklere karşı isyan etmeye korkuyorlardı. Bundan başka Arap emirleri kendi aralarında da sorun yaşıyor ve birbirilerini Türklere şikâyet ediyorlardı. Bazen Türklerle iyi geçinen biri, diğerine hıyanet ediyor, bazen de diğeri aynısını yapıyordu. Türkler orada böyle hileye başvuruyor ve Arapların kendi aralarında sürekli savaş hâlinde olmalarını sağlıyorlardı. Şu anda ise Araplar onların kurnazlığının farkına vardılar ve sıkı bir şekilde birleştiler. Türkler artık onların arasında sorun çıkaramıyor. Bundan başka yukarıda belirtilen bozkırlarda, Babil’in uzak köşelerinde ve Basra’da diğer özel Arap emirlerinden de 30 kişi vardı. Onlara urban deniliyordu.<sup class="calibre3"><a href="../Text/bolum-2.html#footnote-688-290" id="footnote-688-290-backlink">[290]</a></sup> Onların Araplardan oluşan 10.000 kişilik süvari ordusu var. Ateşli silahları bulunmasa da yeterince kılıç, mızrak ve oklara sahipler. Çok özel atlara sahip olduklarından durumlarından memnunlar.</p>

  <p class="normal">Anlatıldığına göre, bölgede Büyük Mustafa Paşa -ki o, siyaseten değil disiplini ve düzeni dolayısıyla yeniçeri ve gerçek bir asker idi- olmasaydı eskiden de Türkler burayı rahat bir şekilde ele geçiremez ve Basra’ya sahip olamazlardı. Araplar ona çok güveniyor, sözüne ve aklına itibar ediyorlardı. Bu paşa ise şöyle yapıyordu: Onların kendi aralarında isyan çıkarıyor, yalana başvurarak bunları karşı karşıya getiriyordu. Türkler bu tür işler sayesinde Arapları yenmeyi başardılar, Basra’yı ele geçirdiler ve bu önemli yere sahip oldular. Sonrasında ise şimdiki sadrazam geri gelir gelmez paşanın yönetimini gördü ve onun yaptıklarından şüpheye düştü. Küçük bir anlaşmazlıkta sultanın yönetimine bağladığı bölgeyi kendi yönetimi altına alacağından endişelendi ve Babil yakınlarında onu öldürdü. Bunu halkın çıkarı için yaptığını ilan etti. Araplar onun ölüm haberine üzüldüler. Sonradan ise Türklerin yalanlarını ve onların yönetim şekillerini anladıkları zaman isyan ettiler. Ancak şimdiki sadrazam onların isyanını bastırdı.<sup class="calibre3"><a href="../Text/bolum-2.html#footnote-688-291" id="footnote-688-291-backlink">[291]</a></sup></p>

  <p class="normal">Türkler Fırat ve Dicle nehirlerini birleştirmek için çaba sarfediyor ve bunun için çalışıyorlar. Nehirler Arapların bulunduğu bozkırlarda çeşitli yollara ayrılmaktadırlar. Ancak şu ana kadar bu düşüncelerini gerçekleştirmiş değiller. Çünkü nehirler çok hızlı akıyor ve çok derinler. Bu konuda uzman olan kişilerden nehri görenler, Türklerin bu düşüncelerinin gerçekleşmesinin imkânsız olduğunu düşünüyorlar.<sup class="calibre3"><a href="../Text/bolum-2.html#footnote-688-292" id="footnote-688-292-backlink">[292]</a></sup> Bunun için de oradaki Araplar Türklere fazla kötülük yapamıyorlar. Ancak tamamen onlara bağımlı olarak da kalamıyorlar. Bu ise Türkler için önemli bir sorundur. Bunun için de Türklerin orada pergendilerden oluşan filo tutmaları gerekiyor. Bu gemiler kürekle hareket ediyor ve o nehirlerde yüzüyorlar. Buradaki nehirlerin üzerinde köprülerin olmaması da bunların hareketlerini kolaylaştırıyordu.</p>

  <p class="normal">Belki de yukarıda sayılan sebeplerden dolayı Türkler Babil topraklarında yaşayan Arapları itaatleri altında tutamıyorlar. Şimdiki sadrazam<sup class="calibre3"><a href="../Text/bolum-2.html#footnote-688-293" id="footnote-688-293-backlink">[293]</a></sup> iktidarı döneminde onları iyilikten ziyade zulümle yönetti. Bunun için de eski sadrazamın<sup class="calibre3"><a href="../Text/bolum-2.html#footnote-688-294" id="footnote-688-294-backlink">[294]</a></sup> hükümeti tarafından yönetimden alındı. Şu anda orada bulunan paşa<sup class="calibre3"><a href="../Text/bolum-2.html#footnote-688-295" id="footnote-688-295-backlink">[295]</a></sup> ise âdil bir şekilde yönetiyor. Arapları kendine tabi etmek için her türlü kurnazlığa başvuruyor. Onun orada neler yaptığını bir tek Allah biliyor.</p>

  <p class="normal">Türklerin yönetiminde ayrıca İran sınırlarına yakın bölgelerde yaşayan halklar da var. Bunlar geçimlerini birbirlerini soymakla sağlıyorlar. Sayıları azdır. Onlara da Arap deniliyor.</p>

  <p class="normal">Bundan başka da hacıların –onların peygamberi [Hz.] Muhammed’in mel’un toprakları olan– Mekke ve Medine’yi ziyarete gittiği yolun üzerinde de Araplar yaşıyor. Bu Araplar onların idaresinde değiller. Ancak istedikleri zaman –Türkler onlara para gönderdiği zaman– Türklere tabi oluyorlar. Türkler ise her sene onlara hacılara zarar vermemeleri ve onlara su temin etmeleri için para gönderiyor. Su ise oradan geçmekte olan insanlar için hazırlanmıştır. O Araplar arasındaki bazı liderler geçmişte hacıların mallarına ve canlarına zarar vermiştir. Onlar Mekke’den gelen Hint malları ile dolu kervanları soymuşlardır. Türkler buna çok kızdılar. Geçen sene ise para göndererek oradaki Arapları sakinleştirdiler. Ancak orada yaşayan Arapların tamamı –Mekke ve Medine yolu üzerinde meskûn olanlar– Türk efendilerine karşı kalplerinde kin besliyorlar. Onlar, Türklerin, [Hz.] Muhammed’in dinini kılıç zoruyla kabul ettiklerini iddia ediyorlar. [Hz.] Muhhammed’in inancına hakiki bir şekilde kendilerinin bağlı olduklarını ve O’na önce kendilerinin iman ettiklerini ve onun öğretilerini ilk kendilerinin duyduklarını söylüyorlar. Bundan dolayı da dinleri ile ilgili hiçbir şüphelerinin bulunmadığını, Türkleri öldürmenin de günah olmadığını ileri sürüyorlar.</p>

  <p class="normal">Şu anda ise Türkler doğuda yaşayan ve onların imparatorluğuna zarar verebilecek halklardan şikâyetçi değiller. Yukarıda belirtilen Araplar ise bazen Babil civarında rahatsızlıklar çıkarsalar ve bazen büyük baskınlar yapsalar da, şu anda sakin bir şekilde yaşıyor ve isyan çıkarmıyorlar.</p>

  <p class="normal">Bundan başka doğuda yaşayan halklar hakkında yazılacak bir şey mevcut değildir.</p>

  <h2 class="h1baslik2" id="calibre_toc_12">SEKİZİNCİ MADDE</h2>

  <p class="normal">Sultanın sarayında hangi ülkelerin elçi ve temsilcileri bulunuyor? Onların hangisi dâimî, hangisi ise geçici olarak orada kalıyor? Kendilerine kimleri yakın görüyorlar? Hangi devlet adamı ile yakınlık kuruyor ve bundan nasıl bir çıkar elde etmeyi düşünüyorlar? Bundan başka hangi halkla ticarete eğilimliler? Onlara karşı dostlukları nasıl? Hangi ülkelerden mallar gelmekte ve hangi ülkelerin tüccarlar daha fazla gelir elde etmekte? Hangi malları kullanmayı tercih ediyorlar?</p>

  <h3 class="h2baslik" id="calibre_toc_34">SEKİZİNCİ MADDEYE CEVAP</h3>

  <p class="normal">Edirne’ye benim gelişimden önce burada diğer ülkelerin elçileri bulunmuyordu. Şimdi ise Habsburg imparatorunun elçisinin<sup class="calibre3"><a href="../Text/bolum-2.html#footnote-688-296" id="footnote-688-296-backlink">[296]</a></sup> geleceğine dair haberler duyuluyor. Onun kısa bir müddet sonra Edirne’ye gelmesi bekleniyor.</p>

  <p class="normal">Sayın elçiler İstanbul’da sürekli ikamet ediyor ve kendi ülkelerinin ticari çıkarlarını gözetiyorlar. Şu anda burada Fransa elçisi,<sup class="calibre3"><a href="../Text/bolum-2.html#footnote-688-297" id="footnote-688-297-backlink">[297]</a></sup> İngiltere elçisi,<sup class="calibre3"><a href="../Text/bolum-2.html#footnote-688-298" id="footnote-688-298-backlink">[298]</a></sup> Venedik elçisi,<sup class="calibre3"><a href="../Text/bolum-2.html#footnote-688-299" id="footnote-688-299-backlink">[299]</a></sup> Hollanda elçisi<sup class="calibre3"><a href="../Text/bolum-2.html#footnote-688-300" id="footnote-688-300-backlink">[300]</a></sup> bulunmaktadır. Bunların içerisinde Fransız elçisi en önemli yere sahiptir. Aslında Türkler ondan aşırı nefret ederler. Onun Fransız gururunun yüksek olması hasebiyle burada kalmasını tercih etmezler. Ona gösterdikleri ihtiram ise siyaset gereğidir. Fransızlar, Türklere kendi güçlerini göstermek için ellerinden geleni yapıyorlar. Ancak yine de güçleri ile Türkleri korkutamıyorlar. Başlangıçta şunu yaparlar: Elçileri Osmanlı sarayına geldiğinde kralın mektubunu getiriyorlar. Kral onlara güçlerini sergilemeyi, ancak Osmanlı Devleti’ni korkutmamayı emrediyor. Anlattıklarına göre, eskiden Fransız elçileri ile Türkler arasında şöyle bir olay meydana gelmiştir: Türkler yalanla onlara baskı uyguladılar. Venedikliler ile yapılan Girit (Kandiye) savaşında<sup class="calibre3"><a href="../Text/bolum-2.html#footnote-688-301" id="footnote-688-301-backlink">[301]</a></sup> Fransızlar önce hapse atılmış, sonra da aşağılanarak Osmanlı Devleti’nden kovulmuşlardır. Türkler ise suçu elçilerin üzerine atmış ve onları kendilerine karşı olumsuz eylemler içerisinde olmakla itham etmişlerdi. Fransız kralına kendilerini temize çıkaracak mektuplar yazdılar. Mektuplarda elçilere karşı yapılanların onların kötü niyetlerinden kaynaklandığı belirtildi. Osmanlı Devleti’nin ise sadece dostluk ve barış istediği ifade edildi. Anlattıklarına göre son sezar savaşında<sup class="calibre3"><a href="../Text/bolum-2.html#footnote-688-302" id="footnote-688-302-backlink">[302]</a></sup>, sekiz Fransız gemisi geldi ve Kuzey Afrika korsanlarını takip etti.<sup class="calibre3"><a href="../Text/bolum-2.html#footnote-688-303" id="footnote-688-303-backlink">[303]</a></sup> Bunlar Fransızlara büyük zarar veriyorlardı. Osmanlı limanlarında Fransız küçük gemilerini yağmalamışlardı. Fransızlar, [onları] Türklere şikâyet ettiklerinde ise karşı taraf hiçbir şey yapmamıştı. Dolayısıyla Fransızlar intikamlarını almaya karar vermişlerdi.</p>

  <p class="normal">Sultana ait Sakız limanında Trablus korsanlarına ulaşıldı.<sup class="calibre3"><a href="../Text/bolum-2.html#footnote-688-304" id="footnote-688-304-backlink">[304]</a></sup> Onlara çok sayıda topla ateş açıldı. Top ateşlerinden sadece Trablus limanının gemileri değil, şehrin kendisi ve Türk camileri de zarar gördü. Türkler bu taarruza müsamaha gösterdiler. Ancak yine de oraya 56 askerî gemi ile beraber kapudan paşa geldi. Gemilerle ahşap ve başka ihtiyaç olan malzemeyi getirdi. Getirilen malzemelerle Trablus gemileri tamir olundu. Fransızlar, kapudan paşaya padişahın donanmasına zarar vermek için gelmediklerini, düşmanları olan ve kendilerine büyük zarar veren Trablusluların peşinde olduklarını belirttiler. Bunun için de kapudan paşa arabuluculuk yapmaya karar verdi. Fransızlarla Trablus halkı arasında barış antlaşması sağlandı. Fransızlar bu barışa ihtiyaç duyuyorlardı.</p>

  <p class="normal">Cezayirliler diye isimlendirilen Kuzey Afrika korsanları da Fransızlara karşı savaştılar ve onlara büyük zarar verdiler. Fransız tüccarlarının birçok gemisini ele geçirdiler. Fransızlarla Cezayirliler arasında başka savaşlar da ortaya çıktı. Tüm bunlar, Fransa kralını bölgeye donanma göndermeye sevketti. Kral uzun süredir sağlam bir şekilde kendini savunan şehre ateş edilmesini emretti. Sonradan ise Türklerle Fransızlar arasında barış sağlandı. Tüm bunlar göz önünde tutulduğunda Fransızlarla Türkler arasında ne tür bir muhabbetin olduğu anlaşılmaktadır. Osmanlı Devleti zahirde onlara muhabbet gösteriyor. Ancak korsanlar ise zaman zaman Fransızlarla savaşıyor. Dolayısıyla da, Osmanlı Devleti’ne yakın olan Hristiyan ülkeleri ile korsanlar arasında bazen barış, bazen de savaş oluyordu. Henüz bir şeyi tam olarak anlamış değilim. Türklerin Fransızlar ile aralarındaki dostluğu sağlayabilecek belli başlı barış anlaşmaları var mı? İki devlet arasında önemli bir deniz bağı var. Orada ise bazen barış [oluyor], bazen de savaş çıkıyor. Ancak görünen o ki, Fransızlarla [aralarında bir] anlaşma var. Fransızlar, Cezayir, Trablus, Tunus korsanlarını olduğu gibi diğerlerini, yani Cebelitarık’ta bulunan Afrika Moritanyalılarını da tamamen imha etmemeyi aklettiler. Bunun sebebi ise yukarıda belirtilen korsanların Akdeniz’de seyreden İngiliz, Hollanda, Portekiz, Venedik, Ceneviz ve diğer küçük halklara zarar vermelerini sağlamaktı. Bununla da Fransız halkı –savaş hâlinde oldukları zaman da buna dahil– Doğu limanlarında serbest ticaret yapabilecekti. Anlatıldığı kadarıyla Fransızlar küçük ve büyük askerî gemileri ile toplu bir şekilde hareket ediyorlar. Kuzey Afrika korsanlarıyla barış içerisinde oldukları zaman korsanlar onları diğer halklardan daha fazla muhafaza ediyor. Çünkü Fransızlardan bombaları dolayısıyla korkuyorlar.</p>

  <p class="normal">Şu anda ise Fransızlar ve diğer halklar Akdeniz’de büyük korku yaşamadan seyredebiliyorlar. Çünkü Tunuslular karada Cezayirliler ile savaş hâlindeler. Bunun için de korsan gemilerini denize salmıyorlar. Berberistan’daki sorunlu bölgeler Trablus, Tunus, Cezayir, Moritanya, Fas gibi bölgeler idi. Paşalar buraya yukarıda belirtilen üç ülkeye olduğu gibi gönderilmiyor. Oradaki paşalar bölgenin önde gelenlerini satın alarak hükmediyorlar. Sultan onlardan hiçbir şey elde etmiyor. Sadece unvana sahiptir. Bunu da büyük bir onurla taşımakta. Bunun o bölgelerde büyük önemi var. Bölgeye gelen paşalar serbest yönetim hakkına sahip değildir. Osmanlı Devleti’nden gönderilen paşayı beğenmezlerse onu rezil-rüsva ederek kovuyorlar. Ancak devlet onların bu saygısızlığına tahammül gösteriyor.</p>

  <p class="normal">Bir zamanlar Osmanlı donanması Akdeniz’de korsanlarla beraber yüzmekteydi. Onlar bazen geliyor, bazen de inat ederek gelmiyorlar. Türkler onları buna zorlayamıyorlar. Ancak hoş sözlerle onları sultanın düşmanına karşı mücadeleye davet ediyorlar. Böylece bazen onlar 40 gemiyle katılıyorlardı. O gemiler her ne kadar sultanın İstanbul gemileri gibi silahlarla techiz olunmasalar da her gemide 36, hatta daha fazla top (bunların ağırlıkları da 56 ve daha fazla oluyordu) bulundurabiliyorlar. Topların tamamı demirdir. Bakır topa sahip değillerdi. Gemilerinde silahlı Afrika halkları ve Hristiyanlıktan dönmüş diğer halklar bulunuyor. Anlatıldığına göre, Berberistan’da Trablus’un 7, Tunusluların 7, Cezayirlilerin 27 gemisi vardı. Bahsedildiğine göre, Cezayirliler yalnız başına 40 gemi çıkarabilirler. Ancak onları deniz ve okyanustaki çeşitli yerlere gönderiyorlar. Orada İspanyollara, Portekizlilere, Cenovalılara, savaş zamanında ise İngiliz ve Hollandalılara da saldırıyorlar. Onlara hem okyanusta, hem de Akdeniz’de saldırıyorlar.</p>

  <p class="normal">Cebelitarık’da bulunan Moritanyalılar ise Akdeniz’e savaşmak için de çıkıyorlar. Gemilerinin çok sayıda olduğu söyleniyor. Ancak uzak bölgelerde onlardan bir şey duyulmuyor. Muhtemelen büyük güce sahip değiller. Ancak yine de denizde özellikle İspanyollara zarar veriyorlar.</p>

  <p class="normal">Berberilerin kendi aralarında şöyle âdetleri de bulunmakta: Örneğin şimdiki gibi Fransızlarla barış hâlinde oldukları zaman diğer halklarla savaşmak istiyorlar. Özellikle de Hollanda, İngiliz, sonra Portekiz, Venedik, Ceneviz ve diğer küçük halklarla savaşıyorlar. İngilizler ise gerçekten de denizde önemli güce sahipler. Zaman zaman yukarıda belirtilen korsanlarla barış sağlanıyor ve onların gemilerine askerî malzeme veriyorlar. Top, barut, halat temin ediyor ve diğer deniz ihtiyaçlarını gideriyorlardı. Hiç vicdanları sızlamıyor. Çünkü onlara denizde ihtiyaç duyulan askerî silahları vermek, belirtilen denizin korsanlardan hiçbir zaman yoksun olmayacağı anlamına gelmektedir. Bahsedildiğine göre, belirtilen denizlerde Hristiyan halklardan da korsanlar bulunmaktadır. Onların Berberi korsanlarına saldırdıkları çok az duyulmuştur. Hristiyan korsanlar, Malta, Fas, İspanya, Livorno [İtalya’nın Toscana bölgesindeki liman şehri] halklarından oluşuyor. Onların tamamının küçük askerî gemileri bulunmakta. Roma papasının da orada askerî gemileri bulunmaktadır. Ancak onlar korsanlık yapmıyorlar.</p>

  <p class="normal">Kısaca belirtmek gerekirse, duyduğuma göre Fransızlar 8 askerî gemileriyle Trablus’u ele geçirmek istiyorlar. Bu gemiler Sakız’da [Chios] Mösyö Dukassa’nın komutası altında bulunmaktadır.<sup class="calibre3"><a href="../Text/bolum-2.html#footnote-688-305" id="footnote-688-305-backlink">[305]</a></sup> Türkler de ellerine fırsat geçtiği için Fransızlar “aracılığıyla” askerî gemiler yaptılar. Önceden şu anda yaptıkları gibi büyük ve sağlam gemi yapmayı bilmezlerdi. Onlarla kendilerini Fransızlardan koruyabiliyorlar. Bunları Trablus önlerinde Fransız gemilerini gördükleri zaman yaptılar.</p>

  <p class="normal">Trablus savaşı dolayısıyla Türkler, Fransız elçisini İstanbul’a gönderdiler. Türkler bu elçi vasıtasıyla sultanın yakın adamlarına para ve mücevherler verdiler. 80.000 levoktan fazla harcama yaptılar. Anlatıldığına göre, bu harcama sadece onun ikameti için yapıldı. Bunun karşılığında Fransız elçisi iyi muamele görmek yerine, Sadrazam Kara Mustafa Paşa’nın bulunduğu yerde üç gün boyunca gözaltında tutuldu.<sup class="calibre3"><a href="../Text/bolum-2.html#footnote-688-306" id="footnote-688-306-backlink">[306]</a></sup></p>

  <p class="normal">Fransa kralı ise sonradan bunun intikamını aldı. Bunun için de Fransızların Türklerin aşağılamalarına karşılıklı bir şekilde tahammül ettikleri anlaşılıyor. Türkler de onlara tahammül ediyorlar.</p>

  <p class="normal">Fransız elçiler Osmanlı Devleti’nde bazen bir yıl, bazen iki yıl, bazen de Fransa kralı ve Türk sultanının takdirine göre daha fazla kalıyorlar.</p>

  <p class="normal">Bundan sonra ise İngiliz elçisini anlatalım: İngiltere’nin elçisi doğu şirketlerinden seçiliyor.<sup class="calibre3"><a href="../Text/bolum-2.html#footnote-688-307" id="footnote-688-307-backlink">[307]</a></sup> Şirketler de onun yıllık her türlü ihtiyaçlarını karşılıyorlar. Bunlara Osmanlı Devleti’ne verilen hediyeler de dâhildir. Devlet hazinesinden ise ona küçük bir ödeme yapılıyor. Sadece beş bin altın veriliyor. İngiltere kralı onu tayin ediyor ve name-i hümâyûnuyla beraber Osmanlı Devleti’ne –hem sultana, hem de sadrazama– gönderiyor. [Elçi] âdetleri gereği her sene Türk dinî bayramları yaklaştığı zaman sadrazam ve diğer vezirlere pahalı hediyeler gönderiyor. Sultana ise hediye gönderilmiyor. Sadece geldiklerinde sultana hediye veriliyor. Hediyelerin masrafı ise belirtilen şirketler tarafından her sene aynı tarihte gönderiliyor.</p>

  <p class="normal">Fransız elçisi de hediye gönderiyor. Ancak kral bu hediyeleri, sultan, sadrazam ve diğer vezirlere gönderiyor. Böylece onların gönülleri alınmaya çalışılıyor. Onun hediyeleri sıradışı saatlerden, çuha, altın ve ipeklerden oluşuyor.</p>

  <p class="normal">İngiliz elçisi Türkler tarafından hoş karşılanmaktadır. Onların hiçbir zaman Türklerle sorunu olmadığı anlatılıyor. Onlar da belirtilen denizlerde yüzüyorlar, ancak hiçbir zaman kötü bir şey yapmaz ve Türk halkına zarar vermezler. Bunun için de sevilir ve dost muamelesi görürler. Uzun yıllardır ki, Türkler onlara bir şey yapmıyor ve iyi muamele ediyorlar. Bunun için de onlar Osmanlı ile büyük ticari ilişkiler içindeler.</p>

  <p class="normal">Anlatıldığına göre, önceki sadrazam [Merzifonlu] Kara Mustafa Paşa halkın zenginleşmesi ve büyük ticari ilişkiler içerisinde olması için çaba sarfetti. Kendisi ise doğası gereği çok cimri birisiydi. Yalnız kendi halkı değil, diğerleri de onun bu özelliğini biliyordu. Hiçbir zaman zenginliğe doymadı. Bunun için de çeşitli bahaneler öne sürerek İngilizlerden önemli miktarda paralar kopardı. Onun sadareti zamanında İngilizlerin çok kızgın olduklarından bahsedilir. Ancak yine de ona tahammül etmişler.</p>

  <p class="normal">Kara Mustafa Paşa herkese karşı olumsuz tavır sergiler, halkları birbirinden ayırmazdı.</p>

  <p class="normal">O sadrazam öldükten sonra yönetimin başına kim geçerse geçsin İngilizlere hoş davrandı ve halklarına onlardan zarar gelmemesini sağladı. Her iş büyük bir şevkle yerine getirildi. Antlaşmalarda belirtilen şekliyle tüccarlar durumlarından memnundu.</p>

  <p class="normal">Yapılan anlaşmalara göre, Fransızlar doğuda ticaret yapabilmek, Fransa’ya getirdikleri ve Fransa’dan doğuya götürdükleri mallar için mallarının yüzde beşi oranında, İngilizler ise yüzde üç oranında vergi ödemek zorunda idiler. Fransızlar uzun bir süre yüzde beş oranında ödediler.</p>

  <p class="normal">Daha sonra 1675 yılının yazında Fransızlar da anlaşma sağlayarak İngilizler gibi ödemeyi yüzde üç oranına indirdiler. Şu anda da bu oranda ödeme yapıyorlar.</p>

  <p class="normal">İngiliz elçisinin ikamet ettiği ev İstanbul’dadır. İhtiyaç duyulduğu zaman –tüccarları ya da elçileri ile ilgili bir durum ortaya çıktığında– ise onun mütercimi Edirne’ye sadrazamın yanına gidiyor. Ancak İngiliz elçiler ticari konulardan başka Osmanlı ile işbirliği yapmadılar.</p>

  <p class="normal">Bu zamanlarda siyasi işleri de olmadı. Sadece daha önceki savaşlarda düşmanları ile Osmanlı Devleti arasında arabuluculuk yaptılar. Bunun için de herkes Türklerin İngilizleri sevdiğini biliyor. Aksi halde bu kadar önemli bir işte onlara güvenmezlerdi.</p>

  <p class="normal">Şöyle bir âdetin olduğu anlatılıyor: İstanbul’a gelen her elçi barış zamanlarında iki sene kalmakta, sonra ise yerine başkası gelmekteydi. İngiliz elçilerine askerî gemiler Çanakkale’ye, bazen de Akdeniz’e kadar eşlik ediyordu. Oradan İstanbul’a ise ticaret gemileri ile geliyorlardı. Âdet gereği askerî gemiler İstabul’a girmiyor, ancak o kadar da uzak olmayan bir bölgede duruyorlardı. Fransızların askerî gemilerle İstanbul’a geldikleri söyleniliyor. Ancak onları da toplarla selamlamıyorlar. Çünkü bunu İstanbul’da yapmazlar. İstanbul’da bulunan şu anki İngiliz elçi yanında dürüst ve akıllı adamlar bulunduruyor. Çeşitli dilleri bilen beş mütercimi de bulunuyor. Onların maaşlarını şirket ödüyor. Türklerin İngilizleri sevdiği, onların dostluklarına değer verdikleri için İngilizler de onlara zarar vermeyi düşünmüyorlar.</p>

  <p class="normal">Osmanlı Devleti’ne gelen son İngiliz elçileri kara yoluyla Çarın devletinden [Habsburg İmparatorluğu] –Viyana’dan– geçerek geldiler.</p>

  <p class="normal">Fransız elçisinin de Edirne’de sultanın sarayında tüm bölümler için bir mütercim bulundurma âdeti vardır. Kendi yanında ise beş mütercim bulunuyor. Bunların haricinde 15 veya daha fazla dürüst memur da yanındadır. Ayrıca başka tercüman ve kâtipleri de var. Çok sayıda adam ile kaldığı için kendi kralının şanını artırıyor. Osmanlı Devleti’ne gelen elçilerin tümünün önce saraya gelmesi gerekiyor. Önce sadrazamın, sonra sultanın huzurunda kabul ediliyor ve onlara namelerini sunuyorlar. Hediyeler de getiriyorlar. Bir işleri olduğunda bu merasimlerden sonra görüşmeler yapıyorlar. Sultan özel bir ziyafet veriyor. Sonra da kaldıkları yere gidiyorlar. İşleri bittiğinde ise, İstanbul’a gittiklerinde Osmanlı devlet görevlileri onlara hediye yerine 500 levok veriyorlar. Elçiler sadrazam ile buluşmak istedikleri zaman ya onun yanına gidiyor, ya da onun İstanbul’a yeni kaymakam tayin etmek için gelmesini bekliyorlar. O zaman önce Fransa elçisi, sonraki gün İngiltere elçisi, sonra Venedik, daha sonra da Hollanda elçisi yanına gidiyor. Sezarın elçisi geldiği zaman ise o hepsinin bir araya gelmesini söylüyor. Ancak bu çok sık olmuyor. Sezarın elçisi âdeti gereği sultanın sarayında kalmıyor. Onun elçileri sadece barış elde etmek ya da barışı onaylamak için geliyorlar. Sultan ise ihtiyaç duyulduğunda oraya elçi gönderiyor ve böylece sezara karşı saygılarını arz ediyor.</p>

  <p class="normal">Eskiden Çar [Avusturya imparatoru] Osmanlı Devleti’ne küçük elçi gönderirdi.<sup class="calibre3"><a href="../Text/bolum-2.html#footnote-688-308" id="footnote-688-308-backlink">[308]</a></sup> Onun işi her tarafta sultanı takip etmekti. Her zaman sarayda bulunuyor, adeta sultanın arkasından geziyordu. Fransız elçisiyle birlikte geziyordu ve aralarında tartışma çıkmaması için gayret ediyordu. Osmanlı‘ya gelen her elçi sardazam ve sultan tarafından kabul edildiğinde onlara hediye sunuyordu.</p>

  <p class="normal">Türklerin herşeyden önce şöyle bir âdetleri var: Sultana getirilen hediyelerin tamamı, muhteşem işlemeli gümüş kaplar vs. ertesi gün darphaneye gönderiliyordu. Bunlardan ya yeni paralar darpediliyor, ya da bunlar normal gümüş fiyatına satılıyorlardı. Elde edilen geliri ise hazineye veriyorlar. Bunu ise sadece gururlarından ve hediye aldıkları diğer devleti aşağılamak maksadıyla yaparlar. Bununla da sıradan bir hediye aldıklarını göstermek istiyorlar. Şu anda ise bundan büyük ölçüde sakınıyor ve siyasi tavır sergiliyorlar.</p>

  <p class="normal">Anlatıldığına göre, eski savaş Türklerin birçok düzenini değiştirmiştir. Bunun için de elçilere aşırı politik davranıyorlar. Doğalarındaki barbarlıktan dolayı bunlar önceden elçilere karşı gururlu bir şekilde hareket ediyorlardı. Bunlar görüşmeler yapılırken siyaseti öğrenmiş ve sevmişler. Ancak gururları tamamen kaybolmuş değil. Avrupalıların yaptığı gibi elçi ve rezidentleri başka saraylara göndermiyorlar. Anlaşma zamanı hem kendilerinin, hem de karşı tarafın zarar görmemesi için hoşgörülü davranmaktalar. Bahsedildiğine göre, Türkler hiçbir zaman şimdiki kadar Avrupalılara politik ve hoşgörülü davranmamış, elçiler ile barış anlaşmalarında müzakere etmemişlerdi. Şu anda ise müzakereyi kuralına uygun olarak yönetmek için tören düzenini iyi bilen özel bir veziri görevlendirdiler. Sonradan ise –şu anda da– bunu sayın Mavrokordato yapmaktadır.<sup class="calibre3"><a href="../Text/bolum-2.html#footnote-688-309" id="footnote-688-309-backlink">[309]</a></sup> Onun hakkında ben de çok zeki ve âlim birisi olduğunu söyleyebilirim. Önceden Hristiyanların bu kadar önemli bir makama gelmesi imkânsızdı. Onlar ne kadar sadık bir şekilde hizmet etseler de Türklerin zulmünden korkuyorlar. Çünkü Türkler kısa bir süre sonra sadık olduklarını unutuyordu. O da son savaştan önce büyük işkencelere maruz kaldığından bütün bunları çok iyi biliyordu. Kendisinin ve yakınlarının mal varlığına el konuldu, hapse atıldı. Gerçi sonradan eski görevine geri getirildi. Ancak yinede onun kendisi, ailesi ve malları için endişelendiğini ve korktuğunu söyleyebiliriz.</p>

  <p class="normal">Osmanlı Devleti’ne gelen elçilerin İstanbul’da da rezidansları mevcuttu. Bunların Adalar Denizi’nin çeşitli adalarında hâkim ve konsolosları da bulunuyordu. Bunlar Fransızlar, İngilizler ve Hollandalılardır. Venediklerin ise kendi konsolosları yoktu. En fazla Fransızların vardı. Fransızlar İzmir, Halep, Kahire, Trablus, Suriye, Sayda, Beyrut, Kıbrıs, Kandiye ve Adalar Denizi’nin diğer adalarında konsolos bulunduruyorlardı. Onlara geçimlerini sağlamak için şirketler ödeme yapıyorlardı. Bunlar, kendi halklarının hâkimi ve başkanları konumundalar ve kendi halkı arasında bir sorun çıktığında kendi yasalarına uygun bir şekilde çözüyorlar. Yani Türk hâkimlerine müracaat etmeden kendi hâkimlerine başvuruyorlar. Bu konsoloslar kendi yerlerinde rezidans yapmaktadırlar. Türkler ise onlara saygı duyar ve onları bu halkların veziri olarak kabul ederler. Ancak bunlar makam itibariyle elçilerin idaresinde idiler. Venedik elçisinin ikametgâhı İstanbul’dadır. Şöyle bir âdetleri var: Türkler ile Venedikliler arasında barış sağlanmak istendiği zaman bir Venedikli senator veya savcı geliyor. O olağanüstü yetkili elçi sayılıyor. Geldikten sonra ise barış tesis olunuyor. Antlaşma imzalandıktan ve müzakere bittikten sonra yerine balyos [metinde, baila] ismi verilen başka bir senator gelinceye kadar bir müddet bekliyor. Bu isim, daha Romalılar döneminde İstanbul’a gelen Venedikli elçilere verilen bir addır. Bunlar da eski gelenekleri muhafaza etme özelliğine sahiptir. Bunun için de elçilerine verilen eski ismi hâlâ muhafaza ediyorlar. Onlar diğer ülke elçilerinden başlarındaki taçlarla ayrılır ve bunlar bu taçla törenlere katılırlar.</p>

  <p class="normal">Adı geçen Venedik elçisi diğer elçilere göre daha fazla memur bulunduruyor. Çünkü Venedik Cumhuriyeti sefaret çalışanlarına önemli masraflar yapmakta. Sefarette çeşitli memurlar bulunuyor ve onlara yüksek maaşlar veriliyor. Onlar arasında on mütercim de bulunmakta. Onların da maaşları yüksektir.</p>

  <p class="normal">Türkler bu devletten nefret ediyor. Onlarla çok sayıda savaş yapmış ve büyük zarara uğramışlar. Özellikle de eski deniz savaşlarında. Şu anda ise Türklerin Venediklilerden nefret etmelerinin sebebi son savaşta onların düşman safında yer almaları, imparator ve Lehistanlılarla<sup class="calibre3"><a href="../Text/bolum-2.html#footnote-688-310" id="footnote-688-310-backlink">[310]</a></sup> müttefik olup Mora’yı ele geçirmeleridir. Bu, onların kalplerinde ağır bir yüktür. Türkler Mora’yı tekrar ele geçirmekten başka bir şey düşünemiyorlar.</p>

  <p class="normal">Venedik elçilerine ise Türkler saygı gösteriyor. Çünkü devlet sefarette akıllı ve hikmet sahibi görevliler bulunduruyor.</p>

  <p class="normal">Venedik elçisi Türklerle sınırları olduğu için sultanın sarayında sürekli mütercim bulundurmak zorundadır. Bu, sultanın istediği zaman İstanbul’da bulunan elçiye yazabilmesi içindir.</p>

  <p class="normal">Türkler Kandiye<sup class="calibre3"><a href="../Text/bolum-2.html#footnote-688-311" id="footnote-688-311-backlink">[311]</a></sup> savaşı zamanında Venedik elçilerini aşağıladılar ve onları hapse attılar.</p>

  <p class="normal">Son savaş<sup class="calibre3"><a href="../Text/bolum-2.html#footnote-688-312" id="footnote-688-312-backlink">[312]</a></sup> döneminde ise buradaki Venedik sefaretinde kimse bulunmuyordu.</p>

  <p class="normal">İstanbul’da ikamet eden balyoslar üç sene kalıyorlar. Sonra ise değişiyorlar. Yeni gelenler ise altından olan pahalı hediyeler getiriyor. Hediyeler sultana, sadrazama ve diğer vezirlere veriliyor. Getirilen hediyelerin kime verileceğine elçiler kendileri karar veriyorlar. Diğer elçiler de aynısını yaparak sultanın adamlarıyla yakınlaşmak istiyorlar.</p>

  <p class="normal">Şu anda anlatıldığına göre, Osmanlı Devleti’ne yeni Venedik elçisi gelecektir. Venedik elçisi veya balyosunun sultanın sarayında ikamet ettiği yer var. Orayı ticari işler için değil, daha çok durum değerlendirmesi ve barış anlaşmalarını yürütmek için kullanıyor. Bu elçiler kendi tüccarlarının Venedik’ten Osmanlı topraklarına getirdikleri mallar için fazla vergi ödemeleri konusuyla ilgilenmiyorlar. Eskiden olduğu gibi bunlar yüzde beş oranında vergi ödüyorlar. Venedikliler hiçbir zaman – Fransızların yaptıkları gibi– bunun azaltılması için çaba sarfetmediler ve Türklerle yapılan barış anlaşmaları sırasında bunu dile getirmediler. Söylendiğine göre, eskiden onlar Türklerle fazla ticaret yapmazlardı. Şu anda ise Venedik ticareti tamamen yabancıların eline geçti. Venedik tüccarlarına ise Türk topraklarında çok az rastlanıyor. Venedik mallarının büyük kısmını Türk topraklarına onlara bağlı olan Boşnak, Arnavut, Rum, Ermeni ve Yahudiler gibi halklar getiriyor. Bunun için de Venedikliler vergiyi azaltmak konusunda görüşme yapmak istemiyorlar. Dediklerine göre, ticaret için Venedik’e gelenlere çok seviniyorlar ve onlar için tüccarlarını Osmanlı‘ya göndermektense, mallarını Venedik’te satmak daha kârlıdır. Bundan dolayı onlar Türklerle ticaret yapmaktan vazgeçtiler. Anlatıldığına göre, altmış yıldan beri Venedikliler Türk topraklarına cila bezi getiriyorlardı. Ancak bu işi İngiliz ile Hollandalılar onların ellerinden aldılar. Şu anda ise Fransızlar, İngiliz ve Hollandalıların ticaretine zarar vermek maksadıyla cila bezi getirmeyi düşünüyorlar. Şu anki belirtiler Fransız ticari gemilerinin sayısının İngiliz ve Hollandalılardan daha fazla olduğunu gösteriyor. Fransızlar Türk topraklarında büyük ticarî faaliyetlerde bulunmak için yoğun çaba sarfediyorlar. Görünen o ki, onlar uzun süredir Türklerle ticaret yaptıkları için, bunun ne kadar gelir sağladığını anladılar. Türkleri aldatmaktan ise utanmıyorlar. Kendi ülkelerinde bastıkları paraları getiriyorlar. Paraların üzerinde Türk arması ve yazıları bulunuyor. Türkler ise bunu bilmiyorlar ve kör gibi görmüyorlar. Böylelikle de Fransızlar Türk topraklarını savaşsız, çatışmasız yağmalıyorlar.</p>

  <p class="normal">Fransızlar onlara karşı sahtekârlıklar yapıyorlar. Geldiklerinde mal getiriyor ve gittiklerinde de mal götürüyorlar. Ancak sahte paralar getiriyor, çeşitli bayraklar altında (Malta, Livorno, Mavritanya) gemilerini denizde yüzdürüyorlar. Kısacası ne zaman hırsızlık olursa, bunu Fransızlar yapmışlardır. Türkler ise buna tahammül ediyorlar. Çünkü onların Osmanlı Devleti’ne gelen elçileri söz oyunlarıyla yalanlarını gizliyorlar.</p>

  <p class="normal">Hollanda elçisi İstanbul’da doğu şirketlerinin çıkarlarını savunmak için bulunuyor. Hollanda baş eyaletleri arasından görevliler seçiliyor ve onlar name-i hümâyûnla sultan ve sadrazamın yanına geliyorlar. Âdet gereği hediyeler de getiriyorlar. İngilizler gibi bunlar da yanında dürüst adamlar bulunduruyorlar. Bunların hepsine yaşamlarını temin etmeleri, eğlenmeleri ve bütün ihtiyaçları için şirketler tarafından büyük ödemeler yapılıyor. Yanında üç mütercimi var. Bir mütercimi de diğer işler için sultanın sarayında bulunuyor. Bu mütercim de günlük işlerle ilgileniyor.</p>

  <p class="normal">Bunun görevi, ticari işlerde ve Türklerle yaptıkları görüşmelerde kendi tüccarlarının çıkarlarını savunmaktı. Türkler de onun dostluğuna değer veriyor ve onu diğerleri ile bir tutuyorlar. O da diğerleri gibi hediyeler getiriyor. Onun hediyeleri ise cila bezi, altın parçalar ve ipeklerden oluşuyor.</p>

  <p class="normal">Türkler, Hollandalıların sakin insan olduğunu ve onlarla tartışmadıklarını söylüyorlar. Onların korsanları da yok. Türkler, onların tüccarlarından da vergi alıyorlar. Bunun için de Türkler onları seviyor ve hiçbir zaman elçilerine kötü muamalede bulunuyorlar.</p>

  <p class="normal">Şu anki elçi yirmi yıldır İstanbul’da yaşıyor. Burada kendine ait evi var. Onun babası ise burada on yıl kaldı ve burada öldü. Sonra ise oğlu onun yerine geçti. Hollandalılar elçilerini çok sık değiştirmezler, çünkü Türklerle karşılıklı güven içindeler.</p>

  <p class="normal">Eskiden İstanbul’da bir âdet vardı. Hollanda topraklarından buraya gelen ilk elçi, elçi statüsü almaz ve küçük elçi olarak isimlendirilirdi. Bunlar ne elçiler, ne de Türkler arasında itibar görürdü. Şimdiki elçisinin babası ise eyaletlerden gelenlerin de elçi statüsü almasını temin etti. O zamandan sonra da bu statüde kaldılar. Şimdiki elçi ise çok iyi Türkçe biliyor. Türklerin Fransızlara güvenmemesi için büyük çaba sarfettiği söyleniyor.</p>

  <p class="normal">Anlatıldığına göre, bahsettiğimiz bu elçilerden başka ayrıca eskiden Osmanlı Devleti’nde Ragusa elçisi de bulunuyordu.<sup class="calibre3"><a href="../Text/bolum-2.html#footnote-688-313" id="footnote-688-313-backlink">[313]</a></sup> Diğerleri ile kıyaslandığında çok önemli biri olmasa da, Türkler onu eski devletin temsilcisi olarak görüyorlardı. Çünkü o, Türklere yıllık haraç getiriyor ve ülkeleri Türklere yakın bir yerde Venedik Denizi’nde bulunuyordu. Diğer elçiler gibi sultanın huzurunda bulunuyordu. Getirilen haraç da Ragusa topraklarında ticaret yapan Türk ve Osmanlı‘ya bağlı diğer tüccarlardan alınan vergilerden oluşuyordu. Bu tüccarlar İtalya, Venedik, Ankona, Napoli Krallığı‘ndan geçerek Ragusa topraklarına gidiyorlardı. Bu, onlar için önemli gelir kaynağıydı. Onun için de Türkler orayı ve elçilerini seviyor, onlarla ilgili hiçbir kuşkuya da kapılmıyorlardı. Küçük bir yer olduğu için Türklere zarar veremezler. Türk imparatorluğuna gelenler de sorun çıkartmıyorlardı. Yıllardır gelip gidiyorlar ve hiçbir sorunla karşılaşmadılar. Çünkü onları herkes ve herşeyden koruyorlar.</p>

  <p class="normal">Ragusa tüccarları Osmanlı topraklarında birçok imtiyaza sahipler. Özellikle de bu, vergide kendini göstermekte. Diğer ülkelerden gelen tüccarlarla kıyaslandığında mallarından daha az vergi alınıyor. Anlaşmaya göre onlar yüzde iki oranında vergi ödüyorlar.</p>

  <p class="normal">Şu anda ise sarayda Ragusa elçisi bulunmuyor. Anlatıldığına göre, geçen sene Osmanlı Devleti, haraç konusunda anlaşmak için Bosna sınırına elçilerini gönderdi. Çünkü son yirmi yıldır ki –son savaş başladıktan sonra– Ragusalılar Osmanlılara eskisi kadar vergi ödemiyorlar. Bunun sebebi de Batılıların onların topraklarına saldırmaları ve bundan dolayı ülke ticaretinin zarar görmesidir. Ticaretleri olmadığı için gelirleri de azaldı. Bahsedildiğine göre, eskiden savaş dönemlerinde Türkler onlardan elde ettikleri küçük bir gelirle –sultana gönderilen– de hoşnut oluyorlardı. Şimdi ise barış sağlandıktan sonra Türkler eskisi gibi ödeme yapılmasını talep ediyorlar. Devlet ise son savaştan sonra fakirleştiği için eskisi kadar ödeme yapacak durumda değil. Bunun için de Türklerin eskisinin yarısına veya daha azına rıza göstermesi için çaba sarfediyorlar. Şu anki görüşmeleri de bu doğrultuda yürütüyorlar. Muhtemelen anlaşmaya varacaklar. Türkler, Ragusa halkına bugün de iyi davranıyorlar. Türkler Ragusalıların Hristiyan komşularından daha fazla Ragusalılara yardım ediyorlar ki, onları bu hale getiren de söz konusu Hristiyan devletleri olmuştur.</p>

  <p class="normal">Her ne kadar Osmanlı Devleti’nde Hristiyan ülkelerin elçileri bulunsa da Türkler onları dost olarak görmüyorlar. Türkler, bazen onlarla barış hâlinde olsalar da, uygun bir zaman ve fırsat ellerine geçtiğinde Hristiyanlarla barışı bozuyorlar. Onların yasalarında şöyle bir madde vardır: dinleri için faydalı ve uygun şeyler yapılmalıydı. Onlar, Hristiyanların onlara dost olacağını düşünmüyorlar ve onları da kendi dinlerinin düşmanı olarak görüyorlar.</p>

  <p class="normal">Şu anda Fransızlardan oldukça korkuyorlar. Çünkü Fransızlar onlara denizde diğer Hristiyan devletlerinden, örneğin İspanyollardan daha fazla zarar verebilirler.</p>

  <p class="normal">Sezardan [Avusturya imparatorundan] ise korkmuyorlar. Çünkü onun kendi savaşı ile meşgul olduğunu ve bu savaşların onu yorduğunu görüyorlar.</p>

  <p class="normal">Rus Çarlığından da özellikle karada korkmuyorlar. Bu ülkenin uzakta olduğunu düşündükleri için kendilerine büyük zarar veremeyeceğini zannediyorlar. Ancak Moskova donanmasından ve Rusların Karadeniz’e olan ilgisinden endişe duyuyorlar. Venediklilerden ise hiç korkmuyorlar. Çünkü onlar barış sağlamaktan başka bir şey düşünmüyorlar.</p>

  <p class="normal">Diğer Asya ülkeleri hakkında ise az düşünüyorlar. Çünkü bu bölgedeki herkesle dostluk içindeler.</p>

  <p class="normal">Ticaret maksadıyla gelenlerin tamamı hoş karşılanmakta ve aralarında fark gözetilmemekte. Şu anda ise Türkler siyaseten Moskova tüccarlarını görmek istiyorlar. Onlar Türk topraklarında mallarını satmak için gelmeye başladılar. Onlar hakkında şunu söylüyorlar ki, Rusya tarafına ticaret için giden kendi halklarının gelirlerini ellerinden alıyor. Rumlar mümkün mertebe Moskova tüccarlarının deniz ticaretine engel olmaya çalışıyorlar. Bahsedildiğine göre, Karadeniz’deki ticaret düşük vergiler karşılığında yapılacak ve herkes serbest bir şekilde orayı kullanabilecek. Yakın geçmişe kadar herkes kara yoluyla geliyordu. Bu kadar uzun bir yolu katetmek ise zor ve masraflıdır. Bunun için de Moskovalı tüccarlar İstanbul’a mallarını Karadeniz üzerinden getirecekler. Bunun önünde önemli engeller teşkil edilecek ve sorunlar çıkarılacaktır. Türkler Moskova gemilerinin Karadeniz’de yüzme düşüncesine oldukça olumsuz bir şekilde yaklaşıyorlar.</p>

  <p class="normal">Eskiden diğer halklar da Karadeniz’de kendi küçük gemileriyle seyretmek istiyorlardı. Ancak bunu başaramadılar. Venedikliler Türklerle Kandiye [Girit] Adası hakkında anlaşmaya vardıktan sonra bir gemilerinin Karadeniz’deki Kefe kıyılarına yakın bir yere kadar gelmesi konudunda Türklerden izin almayı başarmışlardı. Ancak Türkler, bu olayı daha fazla inceledikten sonra fermanı ilga ettiler. Böylece Karadeniz’de Venedik gemilerinin yüzmesi tamamen yasaklandı.</p>

  <p class="normal">Anlatıldığına göre, yakın geçmişte Fransızlar da Karadeniz’de ticaret yapmak, gemilerinin orada seyretmesini temin etmek ve gemi yapımında kullanılacak ağaç ve çam sakızı ticareti yapmak için büyük çaba sarfetmişler. Ancak amaçlarına ulaşamadılar.</p>

  <p class="normal">Türkler, Rus tarafının onlarla Karadeniz üzerinden ticaret yapmak istediğini biliyorlar.<sup class="calibre3"><a href="../Text/bolum-2.html#footnote-688-314" id="footnote-688-314-backlink">[314]</a></sup> Osmanlı‘da şüphe uyandırmayacak Moskova mallarının Azak’tan başka bir yere gitmeyeceğini de anlıyorlar. Osmanlı Devleti’nin gönderdiği kendi malları da ancak Azak üzerinden Ruslara ulaştırılabilecektir. Çünkü her türlü silah Moskova’ya Azak’tan geçmeden gönderilemez. Ancak Moskova gemilerinden korktukları için Karadeniz üzerinden ticaret yapmak istemiyorlar. Türklerin elinde bulunan mallardan Hint keteninin imaline önemli masraflar sarfediliyor. Onlar İstanbul’da çok yaygındır.</p>

  <p class="normal">İranlılar da bunları imal ediyor. Ancak onların ketenleri kabadır. Asya’dan getirilen diğer mallar da sıradan halk tarafından alınıyor.</p>

  <p class="normal">Kahire veya Babil’den Türk topraklarına önemli miktarda kahve getiriliyor. Onu Eymen ya da Aymen (Yemen) diye isimlendirdikleri Babil eyaletindeki Türklerin hâkimiyetine bağlı olan topraklardan getiriyorlar. Oradaki mahalli idareciler ise verâset yoluyla yönetime geçiyor ve sultana bağlılıklarını bildiriyorlar. Kahire’den ise darı, şeker, baklagiller, keten ve sebze getiriliyor. Yukarıda belirtilen Babil mallarının tamamına Türk topraklarında, özellikle de İstanbul’da büyük ihtiyaç var. Ayrıca belirtilen mallar İskenderiye’den de getiriliyor. Kahire ve diğer doğu ülkelerinde bu malların Hristiyan devletlerine satılması yasaklanmıştır.</p>

  <p class="normal">Karadeniz üzerinden İstanbul’a getirilen ve Türk topraklarının tamamına gönderilen mallar şunlardır: buğday, arpa, yulaf, tereyağı, yağ, kenevir, bal, peynir, tuzlanmış et, deri, mum. Yün ve yün mamülleri de dahil olmak üzere bu mallar Hristayanlara da veriliyor. Şayet Karadeniz’den bir yıl bile bunlar gelmezse İstanbul aç kalıyor. Samur, sincap, tilki ve diğer hayvanların derisi ve kakum kürkü Moskova’dan getiriliyor. Bu mallar Türkler için büyük öneme haizdir. Çünkü Türkler arasında yaygın olarak kullanılıyor. Önemli bir kısmı İstanbul ve Edirne’de satılıyor. Fiyatları ise bazen yükseliyor bazen de çok getirildiği zaman, düşüyordu.</p>

  <p class="normal">İngiliz ve Hollanda topraklarından getirilen cila bezi ve diğer mallara Türk topraklarının tamamında ihtiyaç duyulmaktadır. Diğer ülkelerden bunları elde edemiyorlar. Oralardan ayrıca kurşun ve kalay da getiriliyor. Çünkü Türk topraklarında altın, gümüş, kurşun ve kalay madenleri bulunmuyor. Bir miktar bakırın olduğu tahmin ediliyor. Ancak onu da tüccarlardan alıyorlar. Altın ve gümüş Fransa, Lehistan, İtalya, İspanya ve İngiltere’den getiriliyor. Bakır ise Moldova [Boğdan] ve Vılah’dan [Eflak] geliyordu. Demir ise Türklerin kendilerinde, Bosna ve Makedonya’da bulunuyor. Çelik ise tüccarlar tarafından İngiltere, İtalya ve Fransa topraklarından getiriliyor. Yeşil bakır ise sıradan halk tarafından köy ve ormanlarda bolca kullanılıyor. İhtiyaç duyulduğunda halktan toplanıyor. Yeşil bakırın bir kantarının fiyatı 28-30 levok. Çeliğin kantarı 12 levok. Demirin kantarı 8-10 levok, kurşunun kantarı ise 30-35 levok idi. Bir kantar 44 okkadır. Moskova’da kullanılan şekliyle 3 pud 12 funta eşittir. 15 altın ise Moskova parasıyla 1 levoktur.</p>

  <p class="normal">Şu anda Fransızlar, İngiliz ve Hollandalıların getirdikleri malları getiriyor ve onlarla rekabet ediyorlar. Özellikle de cila bezi getiriyor ve Türk topraklarında satıyorlar. Çünkü Türklerin onlara büyük ihtiyacı var ve yaşamları onlarsız mümkün değildir. Bundan başka İtalya’dan mallar getiriliyor. Bunların başında Floransa kumaşı ve dikula ile obyari olarak adlandırılan başka kumaşlar gelmektedir. Messina ve Cenova’dan kadife getiriliyor. Bu mallara ihtiyaç duyulsa da, o kadar fazla değildir. İstanbul, Bursa ve Sakız’da ipek kumaş üretiliyor. Onlar da önemli ölçüde satış payına sahipler. Çünkü bunlar düşük fiyata satılıyor. O parçalar Hristiyan parçaları ile kıyaslanamaz. Ancak yine de Türklerin orta düzey insanlarına satılıyor.</p>

  <p class="normal">Türk topraklarına altın ve ipek mamüller İtalya’dan, Venedik işlemeleri olarak getiriliyor. Onlar çok temizler. Hiçbir yerde Venedik’te olduğu gibi, bu kadar temizini ve güzelini üretemezler. Bundan dolayıdır ki, bu ürünler Türk topraklarında pahalıya satılmaktadır.</p>

  <p class="normal">İran malları pahalı ve güzel işlenmiş olmalarına rağmen Türkler arasında Venedik malları kadar rağbet görmüyor. Bunun için de sultanın sarayı, sadrazamın evi ve diğer üst düzey Türk memurlarının evlerinde Venedik altın parçaları kullanılıyor. Bunlara büyük ihtiyaç duyulmakta. Şu anda ise Venedik tüccarları Türk topraklarında çok az veya hiç olmadıkları için Venedik malları Türk topraklarına yabancı tüccarlar tarafından getiriliyor.</p>

  <h2 class="h1baslik2" id="calibre_toc_13">DOKUZUNCU MADDE</h2>

  <p class="normal">Karadeniz’deki su kanalında (Kerç yakınlarında) kale inşa etmek istiyorlar mı? Duyduğun kadarıyla tam olarak neresinde? Kaleyi hangi ustalar inşa edecek? Yoksa burayı toprakla mı kapatacaklar? Bunu şimdi mi, yoksa savaş zamanında mı inşa edecekler?</p>

  <h3 class="h2baslik" id="calibre_toc_35">DOKUZUNCU MADDEYE CEVAP</h3>

  <p class="normal">Anlatıldığına göre, Türkler Azak’ı kaybettikten itibaren Karadeniz’de Kerç yakınlarında kale inşa etmeyi düşünüyorlar. Onu ya adada, ya da kayalar üzerinde yapmayı tasarlıyorlar. Ancak bu düşüncelerini gerçekleştiremiyorlar. Çünkü bunun için önemli bir mali kaynağa ihtiyaç duyulmakta. Şu anki fakirlik durumunda, halk da yıpranmış ve fakirleşmiştir, Türkler bu inşaata başlayacak durumda değiller.</p>

  <p class="normal">Söylendiğine göre, su kanalını toprakla kapatma düşüncesinden eski sadrazam<sup class="calibre3"><a href="../Text/bolum-2.html#footnote-688-315" id="footnote-688-315-backlink">[315]</a></sup> uzak duruyordu. Çünkü o buna gerek kalmayacağını düşünüyor ve Azak’ı geri almayı ümit ediyordu. Türkler Moskovalı elçinin Edirne’ye geldiği ve sultanın sarayında belirsiz bir müddet kalacağını duydukları zaman ki, sadrazam da hükümetten ayrılmıştı, onun Hristiyan halkı Müslümanlarla savaşmak üzere ayaklandırmak amacıyla geldiğini iddia etmeye başladılar. Güya elçi, Rumları İstanbul’a ani bir şekilde çok sayıda Moskova gemisinin geleceğine dair tahrik ediyordu. Bunun için de yeni sadrazam<sup class="calibre3"><a href="../Text/bolum-2.html#footnote-688-316" id="footnote-688-316-backlink">[316]</a></sup> o su kanalını toprakla kapatmaktan vazgeçti. Çünkü o zekasız, düşüncesiz ve savaş isteyen biriydi. Yakın adamlarının hediyeleri ve tahrikleriyle, oradaki kanalı kapattığı takdirde onun Moskova gemilerinden korktuğu, kendisinin de onlara karşı koyacak güce sahip olmadığının öne sürüleceği ve böylece rezil olacağı düşüncesine kapıldı. Bu ise onun kötü nam kazanması demektir. Vezir, halkın Moskova’nın savaş hazırlığı yaptığını görmemesine rağmen kendisinin hemen savunmaya geçtiği şeklinde düşünmelerinden de çekiniyordu. Bundan dolayı vezir, Karadeniz’deki su kanalını kapatmaktan vazgeçti ve orada şehir inşa etmeye karar verdi.</p>

  <p class="normal">Şayet deniz savaşı başlayacak olsa, Türkler oraya yakın bir yerde oldukları için oradaki su kanalını kapatacaklardı. Çünkü Moskova donanmasından çok korkuyorlar.</p>

  <p class="normal">Şayet yukarıda belirtilen yerde şehir inşa etmek isteseler bunu kendi ustaları ile yapacaklar. Çünkü kendilerinin Avrupa halklarından olan üst düzey ustaları bulunmaktadır. Bunlar arasında Fransız, İtalyan, İngiliz ve diğer eski Hristiyanlardan oluşan ustalar vardı. Önce Hristiyan olan bu ustalar, sonradan düşman safına geçerek sultana hizmet etmeye başlamışlardır.</p>

  <p class="normal">Bahsedildiğine göre, Türkler yukarıda belirtilen yerde, Karadeniz’in Kerç körfezinde<sup class="calibre3"><a href="../Text/bolum-2.html#footnote-688-317" id="footnote-688-317-backlink">[317]</a></sup> kale yapacak olsalar bunu eskiden İstanbul’un Karadeniz sahilinde bulunan kalelere benzer bir şekilde inşa edecekler.</p>

  <p class="normal">Bu kaleler ise şöyledir: Dört kale vardır. Birincisinin ismi, Kavak’tır [Anadolu Kavağı]. Onun eski duvarları Anadolu kıyısındadır. 18 topu vardı. Şu anda ise bir o kadar daha ilave edildi.</p>

  <p class="normal">İkincisi Avrupa yakasındadır. Buna İsarçikin Dirumeliya [Rumeli Kavağı] deniliyor. Kalede 12 adet top bulunuyordu. Şu anda ise 10 adet daha ilave edildi.</p>

  <p class="normal">Üçüncüsü yine aynı tarafta, iki dağ arasında yer alıyor. Bu kalenin ismi, Rumelihisarı. 10 topu vardı. 8 top daha ilave edildi.</p>

  <p class="normal">Dördüncüsü, üçüncüsünün tam karşısında yer alıyor. İsmi de Anadolu Hisarı‘dır. Kalede 9 top vardı. 13 top daha ilave olundu.</p>

  <p class="normal">Belirtilen kalelerin hepsi zayıf idi. Şu anda ise onları onardılar ve her ihtimale karşı ilave toplar yerleştirdiler. Bütün bunlar Azak’dan gelebilecek tehlike endişesiyle yapıldı. Ancak yine de onlar o kadar da sağlam değil ve İstanbul’un Karadeniz kıyılarını muhafaza edemezlerdi. Karadeniz halicinden İstanbul’a kadar 18 İtalyan milidir. Bir İtalyan mili 1000 İtalyan pası ya da sajendır. Onların her sajen ya da pası, Moskova ölçüsü olarak altı verstli üç arşınlı sajenden daha azdır. Netice itibariyle Karadeniz halicinden İstanbul’a kadar Moskova ölçüsü ile 15 verst<sup class="calibre3"><a href="../Text/bolum-2.html#footnote-688-318" id="footnote-688-318-backlink">[318]</a></sup> 750 sajendir.<sup class="calibre3"><a href="../Text/bolum-2.html#footnote-688-319" id="footnote-688-319-backlink">[319]</a></sup></p>

  <h2 class="h1baslik2" id="calibre_toc_14">ONUNCU MADDE</h2>

  <p class="normal">Süvari ve piyadelerini sezar ile yaptıkları savaştan sonra Avrupa kaidelerine uygun bir şekilde eğitiyorlar mı? Yoksa eski eğitim şekillerine mi devam ediyorlar?</p>

  <h3 class="h2baslik" id="calibre_toc_36">ONUNCU MADDEYE CEVAP</h3>

  <p class="normal">Türkler hiçbir zaman süvarilerini Avrupa kaidelerine uygun bir şekilde eğitmeyi düşünmediler. Kendi geleneklerine göre küçüklükten itibaren herkes ata binmeyi öğreniyor.</p>

  <p class="normal">Eğitimleri ise şu şekildedir: Küçükten itibaren çocuklarını ata binmeyi ve hızlı gitmeyi, cirit oynamayı, yani kısa oklar atmayı öğretiyorlar. Bu işte gerçekten de iyiler. Bu usülle de savaşa giderler. Süvari alaylarını eğitmek için başka bir kuralları ise bulunmuyor. Kılıçta yüksek beceriye sahip olanlar öne alınıyor. Diğerleri ise tüfek bulunduruyor ve düzen içerisinde yer almıyorlar. Daha doğru bir ifadeyle onların tüm askerî kurnazlığı ve güçleri, sayılarının çokluğudur. Anlatıldığına göre, Türk halkı savaş zamanı çok kızgın oluyor. Düşmanları üzerine taarruza geçtikleri zaman şayet geri çekilmek zorunda kalsalar sonradan bir türlü düzenlerini tekrar sağlayamayarak kaçıyor ve ölüyorlar. Çünkü düzenli savaşa alışkın değiller. Düşman onların peşinden yetiştiği zaman ise komutanlarını da bırakıyor ve arkalarına bakmadan kaçıyorlar. Güçlerini hemen toparlayamıyor ve düşmana yeniliyorlar. Kendileri de bu savaş tekniğinin yetersiz olduğunu görüyor, ancak yabancı eğitime başvurmuyorlar. Onlardan bir şey öğrenmek bir yana bunu duymak bile istemiyorlar. Sayılarının çokluğuna güveniyorlar. Bilindiği gibi Türklerin gerçekten de kalabalık ordusu var. Macar topraklarındaki son savaşın başında da böyleydi. Bu savaşa hazırlanırken de kendilerini birkaç yıl idare edecek teçhizat ve iaşe hazırladılar. O zaman Türkler iyi bir şekilde hazırlanmışlardı. Anlatıldığına göre, Türkler devletlerini kurduklarından itibaren hiçbir zaman bir savaşa bu kadar iyi bir şekilde hazırlanmamışlardı. Türk ordusunun toplam sayısının 400.000 olduğu bilinmektedir. Onlardan 150.000’i yeniçeriydi. Bundan başka bazı Hristiyan ülkelerini korku altında tutan Tatarlar da vardı.</p>

  <p class="normal">Süvari ordularında herhangi bir ayırım yapılmamaktadır. İster sultan, isterse de sadrazam veya başka yüksek rütbeli bir aileden olsun askerî bir rütbeye sahip değilse ordu içerisinde öneme haiz değildir. Askerî rütbeye sahip olanlar ise “komutan” diye isimlendiriliyor. Rütbeleri sadrazam tayin ediyor. Bu rütbeler kişinin soyuna göre değil liyakata göre veriliyor. Örneğin birisi ağanın kölesi olsa dahi rütbeye layık ise ona bu rütbe veriliyor ve sonrasında ise önemli birisi olarak kabul görüyordu. Bu konuda onlar ayırım gözetmiyorlar. Akli noksanlığı olan zengin birine saygı duyulmaz, ancak zengin olmayan birisi de zeki ise ona hürmet edilir. Şayet birisinin askerî hizmette bulunmak istemediğini görseler, onun askerî unvanını küçültüyorlar. Bu ise çok önemli bir cezadır. Bundan dolayı herkes ister kendi isteğiyle olsun, isterse de korkusunundan olsun, savaşa büyük önem veriyor.</p>

  <p class="normal">Piyade birlikleri süvarilerin arkasına yerleşiyor ve iddialara göre, düşmana büyük zayiat veriyor. Ancak piyadeler yalnız bırakıldığı zaman helak oluyorlar. Türklerin Hristiyanlara yenildiği diğer savaşlarda olduğu gibi son savaşta da böyle oldu. Bu savaşlardaki yenilginin sebebi süvarilerdi.</p>

  <p class="normal">Türk alaylarındaki temel sorun, süvarilerin düzene bağlı olmamalarıdır. Bundan dolayı piyadeler de zayiat veriyordu. Aynı sebepten dolayı toplar da arabalarla birlikte yok oluyordu. Bunun için de Türkler şu anda süvarilerine o kadar da güvenmiyorlar. Süvariler sipahi ve saray görevlilerinden oluşmaktadır. Görünen o ki, Türklerin komşuları ile barış içerisinde olduğu dönemde timarlı sipahiler ve sekbanlar da sipahilerin düzenine getirilecek. Onların içerisinden de savaşacak birlikler oluşturulacaktır. Muhtemelen onları da Avrupa eğitim tarzıyla değil kendilerine özgü Asya eğitim tarzıyla hazırlayacaklar. Onların atçılık ilmi kesinlikle mükemmel bir sanattır. Sultan ve sadrazamın önünde hizmetçilerinden oluşan iki takımın cirit oynadığını seyretmek oldukça zevklidir. Osmanlı topraklarının tamamında yaşayan Türkler küçük yaşlardan itibaren at üzerinde gezmeyi öğreniyor.</p>

  <p class="normal">Türklerin süvarileri hakkında bundan ziyade yazılacak bir şey bulunmuyor.</p>

  <p class="normal">Türklerin piyade birlikleri yeniçeriler ise eski eğitim şekliyle hazırlanıyor. Yeni bir şey öğrenmek için çaba sarfetmiyorlar. Onların savaşa hazırlık şekli ise Rusya topraklarında yeterince bilinmektedir. Çünkü onlarla çok sayıda savaş yapıldı. Bunun için de bu konuda yazmaya gerek yoktur.</p>

  <h2 class="h1baslik2" id="calibre_toc_15">ON BİRİNCİ MADDE</h2>

  <p class="normal">Dinyester’de bulunan Akkerman Şehri ile Özi (Açakov), Kili ve diğer şehirlerin savunma güçleri artırılmış mı? Eski kaidelere uygun olarak mı güçlendiriliyor, yoksa liman (kale) şeklinde mi? Şehrin kaleleri hangi ustalar tarafında inşa edilmiştir?</p>

  <h3 class="h2baslik" id="calibre_toc_37">ON BİRİNCİ MADDEYE CEVAP</h3>

  <p class="normal">Akkerman veya Belgorod olarak bilinen şehir, Dinyester Nehri’nin Karadeniz’e döküldüğü yerde, nehrin kıyısında bulunuyor. O şehrin bir tarafından belirtilen nehir akmakta. Orada şayka (sayki)<sup class="calibre3"><a href="../Text/bolum-2.html#footnote-688-320" id="footnote-688-320-backlink">[320]</a></sup> diye isimlendirilen ve Karadeniz’de yüzen küçük askerî gemiler bulunuyor, her tür ticaret yapan insanlar yaşıyor. Bunların arasında şehrin muhafazası için tayin edilmiş önemli miktarda yeniçeri de var. Çıkarları doğrultusunda ticaret yapıyorlar. Orada çok sayıda Ermeni ve Rum da yaşıyor. Onlar da ticaret yapıyor, oradan İstanbul’a çeşitli malzemeler, canlı hayvan ve öküz derisi götürüyorlar.</p>

  <p class="normal">Şehir ise eskidir. Şehrin kara tarafında hendek bulunuyor. Burçlar eskiden olduğu gibi çok yüksektir. Duvarları normal olup, dışarıdan toprakla desteklenmektedir. Önemli kaleleri bulunmuyor. Ancak çok sayıda top bulunuyor. Onları Kamaniçe’den [Kamensk Podolski]<sup class="calibre3"><a href="../Text/bolum-2.html#footnote-688-321" id="footnote-688-321-backlink">[321]</a></sup> getirmişler. Avrupalıların kaleleri gibi kale yapabilecekleri söyleniyor. O zaman çok sağlam olurdu. Ancak şu anda Türkler bu konuda bir şey söylemiyorlar. Yukarıda belirtilen şehir ise sağlam kalelerden yoksun bir şekilde muhafaza edilmektedir.</p>

  <p class="normal">Kili Şehri Tuna’nın Karadeniz’e döküldüğü yerde yer alıyor. Orada çok sayıda küçük askerî gemi bulunuyor ve bunlarla İstanbul’a Bucak ve Özi topraklarında yetişen mahsül götürülüyor. Şehrin bir tarafında su bulunuyor, diğer tarafında ise ne kale ne de başka bir şey bulunuyor. Bu taraf düz kırlarla çevirilidir. Bu tarafın duvarları sadedir, kuleleri küçüktür. Az sayıda top bulunuyor. Söylendiğine göre, onlar da hazırlıksız bir şekilde yere atılmıştır. Burası kalelerin inşası için müsaittir. Ancak şu anda Türkler bu kaleleri inşa etmeyi düşünmüyor. Türk tarafı Kili Şehri’nden Tuna’ya geçiyor. Bu güzergâh üzerinden de Bucak’a gidiyorlar. Tuna’dan Bucak’a kadar ise kara yoluyla üç günde gidiyorlar. Akkerman ve Özi şehirleri, söylendiğine göre Hristiyanların eskiden inşa ettiği şekilde kalmışlardır. Şu anda ise duvarlar tamir edilmek ve sağlamlaştırılmaktansa yıkılmış vaziyettedirler.</p>

  <p class="normal">O yerlerin muhafazası şehir halkına, yani tüccar ve diğerlerine bırakılmıştır. Onlar da yeniçeriler gibi düşmana gerekli cevabı verebilirler. Söylendiğine göre, şehirlerin her birinin muhafazası için 1000 yeniçeri de bulunuyor. Muhafızların sayısı şehir halkının durumuna göre değişmektedir.</p>

  <p class="normal">Bahsedildiğine göre, Türkler Dinyester Nehri yakınlarında yeni, büyük olmayan ve sınırlı bir yapıya sahip şehir inşa etmeye başlıyorlar. Yeni inşa olunan şehrin ismi Bender’dir. Eski üslupta kendi ustaları tarafından yapılmaktadır. Muhafazası için 500’den fazla yeniçeri bulunamayacaktır. Şu anda ise Türkler çok acil ihtiyaç olmadığı sürece yeni şehir inşa edemiyorlar. Mali imkânlarının kısıtlı olması buna müsaade etmiyor. İhtiyaç duydukları şehirleri ise eski üsluplarına uygun bir şekilde inşa edecek ve yeni bir şey düşünmeyecekler. Şehri ise hızlı ve düzenli bir şekilde inşa edemiyorlar. Bundan başka oraları akıllı bir şekilde inşa edilmiş kalelerle değil, insanların sayısının çokluğu ile muhafaza etmeyi tercih ediyorlar.</p>

  <h2 class="h1baslik2" id="calibre_toc_16">ON İKİNCİ MADDE</h2>

  <p class="normal">Humbaracı ve topçular eski güçlerinde mi? Yoksa yeni bir eğitime mi tabi tutuluyorlar? Onları kim eğitiyor? Hangi halktandır? Eski uzman mühendisleri kendi halklarından mı, yoksa yabancılar mı? Bunun için okulları mevcut mu?</p>

  <h3 class="h2baslik" id="calibre_toc_38">ON İKİNCİ MADDEYE CEVAP</h3>

  <p class="normal">Humbaracılar, topçular ve mühendisler çeşitli halklardan oluşmaktadır. Büyük çoğunluğu ise Türktür. Diğer haklardan olanlar ise din değiştirmiş eski Hristiyanlardır.</p>

  <p class="normal">Bundan başka yeni Hıristiyanlıktan çıkan Fransız ve İtalyan kökenli ustalar da mevcuttur. Bunlar arasında Katolik, Kalvin ve Lüteranlar da vardı.</p>

  <p class="normal">Türkler onlara karşı fazla sevgi göstermezler. Ancak Türkler bu işlerde kurnazlık bilmezler. Okullara da ustanın yanına işi öğrenmek için gençler gitmiyorlar. Bunu bir sanat olarak öğrenmeye eğilimli değiller. Topun hazırlandığı yerlere de gitmezler. Pratiğini ise diğerlerinden duyarak öğreniyorlar.</p>

  <p class="normal">Onların içerisinde bombalama sanatını az çok bilenler ise usta diye isimlendiriliyor. Topların ve güllelerin ölçüsünü alma ve ağırlığını tartma ile martir ve bombaları kullanma sanatına dair bilgiye sahip değiller. Daha doğru bir ifadeyle bu sanat konusunda pratikte daha çok başarılıdırlar.</p>

  <p class="normal">Türklerin içerisinde humbaracıbaşı ve topçubaşları bulunuyor. Ancak onlar da bunun ilmini bilmezler. Bazı incelikleri ise pratik yaparak öğrenmişlerdir.</p>

  <p class="normal">Bu ilmin okulu hakkında ise şimdilik bir şey duyulmuyor.<sup class="calibre3"><a href="../Text/bolum-2.html#footnote-688-322" id="footnote-688-322-backlink">[322]</a></sup> Şayet Hristiyanlıktan çıkıp yabancı halkdan birisi gelse ve yeni bir şey öğretmek (göstermek) istese o zaman bir gelişme olabilir. Ancak bu bilgiler Türklerin âdetlerine uymazsa, onu benimsemiyor ve bildiklerini uygulamaya devam ediyorlar. Eski ilimlerini bilenlerin sayısı da fazla değildir.</p>

  <p class="normal">Son savaşta Türkler için hizmet eden humbaracı, mühendis ve topçuların hepsi Hristiyandı. Çoğunluğu da Fransızdı. Söylendiğine göre ise şu anda onların sayısı azdır. Şu anda hayatta olanlar ve din değiştirenler ise sınırlara yerleştirilmişlerdir.</p>

  <p class="normal">Şu anda Edirne’de Flyandriya’dan gelen fakir bir insan yaşamaktadır. Önceleri Venediklilere mühendis olarak hizmet etti. Bilinmeyen bir sebepten iflas etmiştir. Henüz Hristiyanlıktan vazgeçmiş değildir. Ancak Türklere önemli bilgiler öğretmektedir. Bunun için de ona küçük de olsa maaş veriyorlar. Şu anda o çok yaşlıdır. Ancak ondan da düzenli bir şey öğrenmiyorlar. Az bir şey, onu da düzensiz bir şekilde öğreniyorlar.</p>

  <p class="normal">Türklerin humbaracı, topçu ve mühendisleri hakkında bundan başka yazılacak bir şey bulunmuyor.</p>

  <h2 class="h1baslik2" id="calibre_toc_17">ON ÜÇÜNCÜ MADDE</h2>

  <p class="normal">Bombalı gemileri ya da İtalyan topları var mıdır?</p>

  <h3 class="h2baslik" id="calibre_toc_39">ON ÜÇÜNCÜ MADDEYE CEVAP</h3>

  <p class="normal">Türkler’e göre, eskiden onların topları vardı. Öyle anlaşılıyor ki, eskiden bunlardan haberdar idiler.</p>

  <p class="normal">Şimdi ise bunların yerine büyük gemilerde martir kullanıyorlar. Her gemiye iki martir yerleştiriliyor.</p>

  <p class="normal">Şu anda toplara sahip olmayı isteyip istemedikleri konusunda bir bilgi yoktur.</p>

  <h2 class="h1baslik2" id="calibre_toc_18">ON DÖRDÜNCÜ MADDE</h2>

  <p class="normal">Kudüs patriğinden<sup class="calibre3"><a href="../Text/bolum-2.html#footnote-688-323" id="footnote-688-323-backlink">[323]</a></sup> başka, kendisinden bir şey öğrenebileceğimiz birisi bulunuyor mu?</p>

  <h3 class="h2baslik" id="calibre_toc_40">ON DÖRDÜNCÜ MADDEYE CEVAP</h3>

  <p class="normal">Bunun için çaba sarfediyorum ve bundan sonra da sarfetmeye devam edeceğim. Allah’ın yardımıyla bu konuda başarılı olacağım. Önümüzdeki günlerde gelişme yaşanabilir ve isimleri de belli olur.</p>

  <h2 class="h1baslik2" id="calibre_toc_19">ON BEŞİNCİ MADDE</h2>

  <p class="normal">Yabancı ülkelerin elçileri ile politik davranınız. Sarayda bulunan elçileri âdetlere uygun bir şekilde ziyaret edin ve yanınıza davet ediniz. Ancak dikkatli olunuz ve herhangi bir kızgınlık veya inatçılık ile Moskova Devleti’nin onuruna zarar vermeyiniz.</p>

  <h3 class="h2baslik" id="calibre_toc_41">ON BEŞİNCİ MADDEYE CEVAP</h3>

  <p class="normal">Şu anda Edirne’de sultanın sarayında benden başka hiçbir ülkenin elçisi bulunmuyor. Bundan dolayı bu konuda yazılacak bir şey de yok.</p>

  <h2 class="h1baslik2" id="calibre_toc_20">ON ALTINCI MADDE</h2>

  <p class="normal">Türk görevlileri ile görüşmeleriniz sırasında Kiev’e bir şey iletmek istediklerine dair bir belirtinin olup olmadığına dikkat ediniz. Bu konuda hemen bilgi veriniz. Bu tür adımlar, Ukrayna’da yeni anlaşmazlıklar çıkartır mı? Tatarlar sürekli Çarın halkına gizli baskınlar düzenliyor ve onları yağmalıyorlar. Bu konuda bilgi elde ederseniz Kiev valisini haberdar ediniz. Bu konu ile ilgili Çarın fermanı ona da gönderilmiştir.</p>

  <h3 class="h2baslik" id="calibre_toc_42">ON ALTINCI MADDEYE CEVAP</h3>

  <p class="normal">Bu konuyla ile ilgili Türk görevlileriyle konuşmadık. Çünkü bunun için müsait durum olmuyor. Şayet uygun bir zaman olursa bunları onlarla da görüşür ve size bilgi veririm.</p>

  <h1 class="h1baslik1" id="calibre_toc_3">P. A. TOLSTOY’UN F. A. GOLOVİN’E YAZDIĞI RAPORLARDAN BÖLÜMLER</h1>

  <h2 class="h2baslik1" id="calibre_toc_21">30 Ocak 1703 Tarihinde Yazdığı Mektuptan Bölümler</h2>

  <p class="normal">Eski sadrazam Amcazâde Hüseyin Paşa’nın<sup class="calibre3"><a href="../Text/bolum-2.html#footnote-688-324" id="footnote-688-324-backlink">[324]</a></sup> yerine Boğdan seraskeri<sup class="calibre3"><a href="../Text/bolum-2.html#footnote-688-325" id="footnote-688-325-backlink">[325]</a></sup> tayin edildi. O, çok cesur olsa da, zekâsı noksan ve düşüncesiz biriydi. Çar ile savaşmak istiyordu. Sultanın buna müsaade etmeyeceğini anladığı zaman çeşitli kurnazlıklar denemeye başladı. Bu amaçla da Kırım Hanı‘na elçiler göndererek ve mektuplar yazarak ondan Osmanlı Devleti’nin Rusya’ya karşı savaş başlatmasını talep etmesini istedi. Tüm bunları ise gizli olarak yapıyordu. Tatarlar taleplerini sultana ilettilerse de o, bu talepleri geri çevirdi. Benim Türk görevlilerle konuşmalarımdan anladığım kadarıyla sultan, hanın isteğini geri çevirdikten sonra hem hanı hem de onun vârisini görevden azletti, onların sürülmelerine hükmetti. Yeni Kırım Hanı olarak da eski hanı tayin etti.<sup class="calibre3"><a href="../Text/bolum-2.html#footnote-688-326" id="footnote-688-326-backlink">[326]</a></sup> Sadrazam ise isteğinin gerçekleşmediğini gördüğü zaman hileli bir planı gerçekleştirmek istedi. Gizli bir şekilde Tatarlara mektup yazarak onların Osmanlı‘nın bir parçası olmalarına rağmen rezil olduklarını yazmış ve onların sultana karşı isyan çıkarmalarını istemiştir. O ise güya isyanı yatıştırmak için ordu toplayarak Tuna’ya doğru hareket edecek ve orada Tatarlarla birleşerek Azak ya da Kiev’e giderek –en uygun hangisiyse– savaş çıkaracaktı. Tatarlar ise onun mektuplarını aldıktan sonra gerçekten de isyan ettiler. Sadrazam da düşündüklerini gerçekleştirmeye ve birçok bölüğü Tuna’ya göndermeye, ayrıca Edirne’de de orduyu hazırlamaya başladı. Tüm bunları ise Tatarların isyanlarını yatıştırmak için yaptığını ileri sürdü.<sup class="calibre3"><a href="../Text/bolum-2.html#footnote-688-327" id="footnote-688-327-backlink">[327]</a></sup> Onun niyeti hakkında bilgi sahibi olduktan sonra sultana yakın olan birçok kişi ile konuştum<sup class="calibre3"><a href="../Text/bolum-2.html#footnote-688-328" id="footnote-688-328-backlink">[328]</a></sup> ve bununla da onların bu haberi uygun bir şekilde sultana ulaştırmalarını istedim. Uzun süre bir sonuca ulaşamadım. Sonradan biraz hediye alarak, sultanın annesine<sup class="calibre3"><a href="../Text/bolum-2.html#footnote-688-329" id="footnote-688-329-backlink">[329]</a></sup> yakın olan adamlara verdim ve böylece sultanı sadrazamın düşüncelerinden haberdar ettim. Şeyhülislam aracılığıyla, şayet sadrazam istediğini yapacak olursa bunun sultan için de tehlike arzedeceğini anlattım. Çünkü o Tatarlar ile birleştikten sonra daha büyük makam isteyecekti. Tatarlar da açık bir şekilde Türklerin yönetimi altında bulunmak istemediklerini beyan ediyorlar. Sultanın annesi bunları duyduktan hemen sonra durumdan sultanı haberdar etti. Sultan, onu sadrazamı 13 Ocak’ta âdeti üzere yanına çağırdı. Güya bir mesele hakkında onun düşüncelerini öğrenmek istiyordu. Yanına geldikten sonra ise sadaret mührünü ve elinde bulunanları aldı. Sadrazamın yerine ise eski Reisülküttab [Rami] Mehmed Paşa’yı tayin etti.<sup class="calibre3"><a href="../Text/bolum-2.html#footnote-688-330" id="footnote-688-330-backlink">[330]</a></sup> Görevden azledilen sadrazamın ise hapse atılmasını ve gece öldürülmesini emretti. Sabah vakti cesedi hayvan leşi gibi meydana insanların önüne atıldı. Yeni sadrazam Mehmed Paşa ise göreve başlarken herkese karşı hoş ve dikkatli tavır sergiledi. O, çok akıllı bir insandır. 20 Ocak’ta yeni sadrazamı kutlamak için onun makamına gittim. O, benimle şahsen görüştü. Bana karşı çok yakın davrandı, resmî konuşmadı. Konuşmamızdan da memnun kaldı… Büyük çabalarımın neticesinde oluşan barışı ben mahvedemezdim.<sup class="calibre3"><a href="../Text/bolum-2.html#footnote-688-331" id="footnote-688-331-backlink">[331]</a></sup> O da kendi tarafından sultanın barışı bozmaması için elinden geleni yapacağını, Çar tarafından da buna uyulmasını istedi. Onun samimi olduğunu ya da yalan söylediğini ise bir tek Allah biliyor.<sup class="calibre3"><a href="../Text/bolum-2.html#footnote-688-332" id="footnote-688-332-backlink">[332]</a></sup> Şu anda sultanın buna karşı olmadığı anlaşılıyor. Şu Tatar meselesi bittikten ve birlikleri Tuna’dan evlerine gittikten sonra herşey anlaşılacaktır. Onlarda sadrazamın uzun süre görevde kalmadığı da unutulmamalıdır.</p>

  <p class="sagitalik">(Tsentralynıy Gosudarstvennıy Arhiv Drevnih Aktov,<br class="chapter" />
  Dosya 2 (1703), s. 43– 46; Dosya 3, s. 44– 46.)</p>

  <h2 class="h2baslik1" id="calibre_toc_22">12 Temmuz 1703 Tarihinde Yazdığı Mektuptan Bölümler</h2>

  <p class="normal">Temmuz’un 10’unda İstanbul’da yeniçerilerin isyan ettiklerine ve birçok dürüst adamın zarar gördüğüne, evlerinin yağmalandığına dair padişaha haber ulaştı.<sup class="calibre3"><a href="../Text/bolum-2.html#footnote-688-333" id="footnote-688-333-backlink">[333]</a></sup> İsyanın hedefinde şeyhülislam ve onun oğulları vardı.<sup class="calibre3"><a href="../Text/bolum-2.html#footnote-688-334" id="footnote-688-334-backlink">[334]</a></sup> Yeniçeriler artık sultana karşı da ayaklanmayı düşünüyor ve onu İstanbul’da yaşamaya davet ediyorlar. Çünkü İstanbul başkenttir ve barış zamanında sultanın orada bulunması gerekiyor.<sup class="calibre3"><a href="../Text/bolum-2.html#footnote-688-335" id="footnote-688-335-backlink">[335]</a></sup> Şayet İstanbul’a gelmezse yeni sultan ilân edeceklerini ifade ettiler. Sultanın küçük kardeşini tahta geçirmek istiyorlar. Şu anda Türk yöneticiler büyük bir korku içindeler ve isyanı bastırmak için çaba sarfediyorlar.</p>

  <p class="sagitalik">(Tsentralynıy Gosudarstvennıy Arhiv Drevnih Aktov,<br class="chapter" />
  Dosya 2 (1703), s. 462; Dosya 3, s. 404)</p>

  <h2 class="h2baslik1" id="calibre_toc_23">25 Temmuz 1703 Tarihinde Yazdığı Mektuptan Bölümler</h2>

  <p class="normal">12 Temmuz tarihinde yazmış olduğum mektubumda da belirttiğim gibi, yeniçeriler İstanbul’da isyan çıkarttılar. İsyan her gün daha da büyüdü ve büyük bir olaya dönüştü. Heyecan giderek artmaktadır. Sadece yeniçeriler değil, diğer memurlar da onlarla beraber hareket ediyorlar. İstanbul artık asilerle dolup taşmaktadır. Sayılarının 100 binden fazla olduğu söyleniliyor. Şu anda Edirne’de bulunan sultan ve sadrazam ise büyük bir korku içindedir. İsyana sebep olan şeyhülislam ve diğerleri de görevlerinden azledildiler, Edirne’ye yakın bir yerde hapiste tutuluyorlar. Şeyhülislamın evine ise mühür vurulmuş ve sultan tarafından el konulmuştur. İstanbul’daki asilerse kadıasker ve kaymakamdan yeni şeyhülislam seçtiler.<sup class="calibre3"><a href="../Text/bolum-2.html#footnote-688-336" id="footnote-688-336-backlink">[336]</a></sup> Onların isteğini –asileri oyalamak maksadıyla– sultan da onayladı ve İstanbul’a yeni şeyhülislam için kaftan gönderdi. Ancak onlar sultanın hediyesini geri çevirdiler ve kendisinin de İstanbul’a gelmesini talep ettiler. Kendilerine haksızlık yapan insanlar cezalandırıldığı takdirde de ona bir şey yapmayacaklarına dair söz veriyorlar. Sultan ise oraya gitmeye korkuyor ve onlara karşı kullanmak üzere Edirne’de ordu topluyor. Ancak onun bu önlemleri güvenilir değildir. Çünkü Edirne’de kendisine bağlı olan ve asileri bastırmak gücüne sahip olacak kadar asker bulunmuyor. Bu isyanın nasıl sonuçlanacağını sadece Allah biliyor. Edirne’de bulunan memurlar da sultana güvenmiyor. Sadrazam isyanı yatıştırmak için çaba sarfediyor ve bu konuda ümitlidir. Tüm bunların ne ile sonuçlanacağını şayet isyandan sağ salim çıkacak olursam sizlere yazacağım.</p>

  <p class="normal">Görünen o ki, yeni sultan iş başına gelecek ve tüm bunlar bitecektir.</p>

  <p class="normal">Beni ise halkın ithamlarından uzak tutmak için Edirne’den göndermek istiyorlar. Ancak bu konuda bana henüz bir şey söylemediler. İsyan bitinceye kadar benim hiçbir vezirle görüşme yapmam mümkün değildir. Çünkü vezirlerin hepsi ölüm korkusuyla yaşıyorlar. Onlarla Tatarlarla yapacağımız sınır paylaşımı konusunda görüşmek istedim.<sup class="calibre3"><a href="../Text/bolum-2.html#footnote-688-337" id="footnote-688-337-backlink">[337]</a></sup> Ancak isyan bitmeden onlarla bu konuyu konuşmam mümkün değil.</p>

  <p class="normal">Halk arasında, Tatar hanının Çerkeslerden oluşan büyük bir ordu meydana getirdiği ve Türklerin üzerine yürümek istediği şayiası dolaşmakta. Bunun ne kadar doğru olduğu bilinmiyor.<sup class="calibre3"><a href="../Text/bolum-2.html#footnote-688-338" id="footnote-688-338-backlink">[338]</a></sup></p>

  <p class="normal">İstanbul asileri yeni şeyhülislamın kışkırtmasıyla yeni sultanın tahta çıkmasını istiyorlar. Ve yeni sultan olarak da şimdiki sultanın 10 yaşındaki kardeşini tahta çıkarmak istiyorlar.<sup class="calibre3"><a href="../Text/bolum-2.html#footnote-688-339" id="footnote-688-339-backlink">[339]</a></sup></p>

  <p class="normal">Şimdiki sadrazam tarafından da onlar teşvik ediliyor olabilirler.<sup class="calibre3"><a href="../Text/bolum-2.html#footnote-688-340" id="footnote-688-340-backlink">[340]</a></sup> Çünkü sadrazam isyanı yatıştırmak için o kadar da istekli gözükmüyor. Çünkü asiler sadrazama engel teşkil eden şahısları görevden aldılar. Sadrazamın kendisi hakkında ise bir şey söylemiyorlar. Şayet bu olayın arkasında sadrazam varsa ve şimdiki sultan değişecek olsa ve onun yerine sultanın küçük kardeşi getirelecek olursa o zaman sadrazam sınırsız yetki sahibi olacaktır. Ancak şu an kimse gerçekleri bilmiyor. Sadrazam çok kurnazdır. Herşey olaylar bittikten sonra anlaşılacaktır. Zatı hazretlerin olayların gerçeğini öğrenmesi için şu anki olayları bilgilerinize sundum. Bütün bunların tersine dair haberler alırsan, onlara inanma…</p>

  <p class="sagitalik">(Tsentralynıy Gosudarstvennıy Arhiv Drevnih Aktov,<br class="chapter" />
  Dosya 3, s. 416-417; Dosya 2, s. 469-471.)</p>
</body>
</html>
