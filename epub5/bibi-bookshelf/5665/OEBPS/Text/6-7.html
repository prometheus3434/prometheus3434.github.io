<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-7.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-7.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabaslik" id="toc_marker-8">RENGEYİĞİ DAĞI</p>

      <p class="paragraf">Sara’nın büyük-büyükannesinin gelinliğini giyip dağda kaybolduğu yaz, Cilla on iki yaşındaydı. Yaz tatiliydi, haziran ortasıydı. Nadiren verdikleri tuvalet ve dondurma molalarıyla kesilen zorlu bir yolculuktu. Antika Saab’ın yolcu koltuğunda Cilla kitap okuyordu, Sara arka koltuğa yayılmıştı, anneleri arabayı sürüyordu. Gittikçe daralan yollarda, nehri takip ederek kuzeybatıya doğru ilerliyorlar, kasabalar küçülürken dağlara daha fazla yaklaşıyorlardı. Sonunda yaşlı Saab bir tepenin zirvesine ulaştı ve nehrin iki dağ arasında birikip bir göl oluşturduğu geniş bir vadiye indi. Cilla kitabını kenara bırakıp camdan baktı. Köy, alçak tepeleri koyu yeşil çamlarla kaplı Rengeyiği Dağı’nın koca kamburuyla göl arasında duruyordu. Gölün öbür tarafındaki dağ, adeta biri devasa bir elektrikli tıraş makinesiyle dalmış gibi, yer yer ormansızlaşmıştı. Onların ötesinde, buzul çağının törpüleyip yumuşattığı daha fazla şekil, dalga dalga ufka uzanıyordu.</p>

      <p class="paragraf">Sara, kulaklıklarından birini çekip çıkararak, “Neden dağda kimse yaşamıyor?” dedi birdenbire. Robert Smith’in<span class="dipp" style="font-size:0.82em;"><a class="footnote-link" href="#footnote-225-8" id="footnote-225-8-backlink">8</a></span> sesi arabanın içine yayıldı.</p>

      <p class="paragraf">“Buna pek elverişli değil herhalde,” dedi anne. “Yamaçlar çok dik.”</p>

      <p class="paragraf">“Ninem, bunun nedeni dağın vittra’ya<span class="dipp" style="font-size:0.82em;"><a class="footnote-link" href="#footnote-225-9" id="footnote-225-9-backlink">9</a></span> ait olması dedi.”</p>

      <p class="paragraf">“Öyle dedi ha.” Anne sırıttı. “Kulağa daha heyecan verici geliyor. Bakın!”</p>

      <p class="paragraf">Sağdaki dik yamacı işaret etti. Köyün dışındaki bir çayırlıkta, derme çatma iki katlı bir ev vardı. “İşte orada.”</p>

      <p class="paragraf">Cilla gözlerini kısıp eve baktı. Çayırlıkta dimdik duruyordu. Solmuş boyasına ve hafifçe bozulmuş açılarına rağmen, bir şekilde çok sağlam görünüyordu. “Oraya şimdi mi gidiyoruz?”</p>

      <p class="paragraf">“Hayır. Geç oldu. Doğrudan Hedvig Teyze’ye gidip yerleşeceğiz. Ama isterseniz yarın benimle gelebilirsiniz. Bütün kuzenler, ne yapılması gerektiğine bakmak için buluşacak.”</p>

      <p class="paragraf">“Hükümetin araziyi almasına izin vermenize inanamıyorum,” dedi Sara.</p>

      <p class="paragraf">“Onlara izin vermiyoruz,” deyip iç çekti anne. “Kamulaştırıyorlar.”</p>

      <p class="paragraf">“Bizi satmaya zorluyorlar,” dedi Cilla.</p>

      <p class="paragraf">“Ne anlama geldiğini biliyorum ukala,” diye homurdandı Sara ve yolcu koltuğunu arkadan tekmeledi. “Yine de fırsatçılık.”</p>

      <p class="paragraf">Cilla arkaya uzanıp onun bacağını çimdikledi. Sara onun elini yakalayıp, Cilla ciyaklayana kadar parmaklarını kıvırdı. Araba aniden fren yapınca donakaldılar. Anne kontağı kapatıp onlara dik dik baktı.</p>

      <p class="paragraf">“İnin,” dedi. “Hedvig’in kulübesi yolun yukarısında. Yolun kalanını yürüyebilirsiniz.” Cilla itiraz etmek için ağzını açınca, “Kimin başlattığı hiç umurumda değil,” diye devam etti. “İnin. Yürüyün bakalım.”</p>

      <p class="paragraf">Hedvig’in kulübesine vardıklarında, didişemeyecek kadar yorulmuşlardı. Ev köyün üstündeki bir bayırdaydı; kırmızıya boyalıydı, pencerelerinin çerçeveleri beyazdı ve küçük terası tepeden köye ve göle bakıyordu. Anne, Hedvig’le beraber mutfaktaydı. Dişlerinin arasında birer şeker parçasıyla, höpürdeterek kahve içiyorlardı.</p>

      <p class="paragraf">“Johann’la bir bakımevine taşınması konusunda konuştum,” dedi Hedvig, kızlar içeri girerken. “Buna tamamen karşı değil. Ama burada kalmak istiyor. Üstelik burada şey insanları… sinirsel sorunları olan insanları idare edecek hiç bakımevi yok. Otto’yla da sonsuza dek kalamaz.” Kafasını kaldırıp Cilla ile Sara’ya baktı, gözleri bir kırışıklık ağının içinde neredeyse kaybolarak gülümsedi. Nineyle anneye çok benziyordu, aynı geniş elmacıkkemikleri ve çekik gözleri vardı.</p>

      <p class="paragraf">“Şu güzel kızlarıma bir bakın hele!” dedi Hedvig, masadan kalkarak.</p>

      <p class="paragraf">Hafifçe kamburlaşmıştı ve çok zayıftı. Cilla onu kucaklayınca, hırkasının üstünden omurgasını hissetti.</p>

      <p class="paragraf">Hedvig, otursunlar diye onları hafifçe itekledi. Masaya bir tabak kurabiye koyarak, “Marketten aldım, kusura bakmazsınız umarım,” dedi.</p>

      <p class="paragraf">Hedvig’le anne, Johann’dan konuşmayı sürdürdü. Johann, Hedvig’le ninenin abisiydi, ailenin evinde kalan tek kardeşti. Kırk yıl orada bir başına yaşamıştı. Anne ve kuzenlerinin Johann’ı oradan çıkarmak ve yıkım ekibi gelmeden önce ne eşya kaldıysa kurtarmak için bir yazı vardı. Kimse evin içinin neye benzediğini bilmiyordu. Johann onlarca yıldır kimseyi içeri almamıştı.</p>

      <p class="bos"></p>

      <p class="paragraf"></p>

      <p class="paragraf">Kır evinde iki misafir odası vardı. Sara’yla Cilla saçağın altındaki bir odayı paylaştı; anne kızlarının her kavgasında hemen damlayacağı tehdidiyle diğer odayı aldı. Oda küçük ama rahattı, büyük boy bir bebek evindeki gibi beyaz dantel perdeleri ve zarif mobilyaları vardı: beyaz örtülü iki ensiz yatak, bacakları kavisli bir yazı masası, sırtı ince iki sandalye. Kuru çiçek ve toz kokuyordu. Evde tuvalet yoktu. Hedvig, şaşkına dönmüş Cilla’ya, küçük çimenliğin öbür tarafındaki tuvaleti gösterdi. Dışarıdaki tuvaletin içi temiz ve çıplaktı, küçük mumlar ve kibritler, hatta bir dergilik vardı. Çürüyen atığın ağır kokusu, burun direğini kırdı. Cilla, oturağın altında örümceklerle, kırkayaklarla ve kötücül palyaçolarla dolu devasa bir mağara olduğunu hayal ederek işini gördü.</p>

      <p class="paragraf">Döndüğünde, Sara’yı çoktan yatağa girmiş buldu; gözlerini kapatmış müzik dinliyordu. Cilla kendi yatağına girdi. Çarşaflar sertti, yastık kılıfına birinin adının baş harfleri işlenmişti. Komodinden kitabını aldı. Bu kitabı ikinci kez okuyordu; ağır ağır keyfini çıkarıyor, kahramanın balenli korsesini denediği sahneyi okurken çok zevk alıyordu. Bir süre sonra gözlüğünü çıkardı, lambayı söndürdü ve sırtüstü uzandı. Neredeyse gece yarısıydı ama perdelerden soğuk bir ışık süzülüyordu. Cilla tekrar oturdu, gözlüğünü taktı ve perdeyi açtı. Kasaba, gölün kıyısında küçücük ve sessiz duruyordu; güneşin esrarengiz ışığıyla arkadan aydınlanan ötedeki dağ, ufkun hemen altında köpük köpüktü. Cilla bu manzara karşısında ne adlandırabileceği ne de tarif edebileceği çok acı bir şey hissetti. Hasret çekmek gibiydi, şimdiye kadar yaşadığı her şeyden daha kötüydü ama bunun <span class="char-style-override-2">ne</span> olduğu konusunda hiçbir fikri yoktu. Ötelerde bir yerde muazzam bir şey, bekleme halindeydi. Muhteşem bir şey olacaktı ve o bunu kaçırmaktan çok korkuyordu.</p>

      <p class="paragraf">Sara uyumuştu, soluğu derin ve sabitti. Kulaklıklarından The Cure grubunun müziği sızıyordu. Bu Cilla’nın sevdiği bir şarkıydı. Tekrar yatağa girip gözlerini kapattı, Robert’ın gökyüzünde kilometrelerce uzanan ellerin şarkısını söylemesini dinledi.<span class="dipp" style="font-size:0.82em;"><a class="footnote-link" href="#footnote-225-10" id="footnote-225-10-backlink">10</a></span></p>

      <p class="paragraf"></p>

      <p class="bos"></p>

      <p class="paragraf">Cilla, çakılların üstünden katır kutur yürüyüp açık ön kapıya yönelen botların sesini duyduğunda mutfakta kahvaltı ediyordu. Annesi, rengi atmış kot pantolonu, sabo terlikleri ve kocaman gri hırkasıyla kapının önündeki basamakta oturuyordu; elinde bir kupa vardı. Elindekini yere bırakıp ziyaretçiyi karşılamak için ayağa kalktı. Cilla masadan kalkıp dışarı göz attı. Johann annesine çok yakın değildi ama uzun boyuyla ona hükmediyor görünüyordu. Yıpranmış mavi bir yağmurluk, ince gövdesinden gevşekçe sarkıyordu, kirden kabuk bağlamış iş pantolonunun paçaları yeşil lastik çizmelerinin içine tıkıştırılmıştı. Kayış gibi derin kırışıklıklarla kaplı yüzü, bir beyaz saç çalısıyla çerçevelenmişti. Cilla’nın eliyle ağzını ve burnunu kapatmasına yol açan ekşi, keçiye benzer bir koku yayıyordu. Annesi bundan rahatsız oluyorsa da belli etmiyordu.</p>

      <p class="paragraf"><span>“Dönmenin vakti gelmişti,</span> <span class="char-style-override-2">stå’års</span><span>,” dedi. Ona kız diye hitap etmişti. Daha önce kimse annesine kız diye hitap etmemişti. “Otuz yıl oldu. Bizi unuttun mu?”</span></p>

      <p class="paragraf"><span>“Elbette unutmadım amca,” dedi anne. “Sadece başka bir yerde yaşamayı seçtim, hepsi bu.” Ses tonunun doğal çıkmasına dikkat etmişti.</span></p>

      <p class="paragraf"><span>Johann anneye doğru eğildi. “Sadece evi yerle bir etmelerine yardım etmek için döndün. Nefret dolu küçük orospunun tekisin. Ailene hiç saygın yok.”</span></p>

      <p class="paragraf"><span>Annem kırıldıysa da belli etmedi. “Başka bir seçeneğimiz olmadığını biliyorsun. Ayrıca benimle böyle konuşman da hiç sorun değil Johann.”</span></p>

      <p class="paragraf"><span>Johann’ın gözleri yumuşadı. Bakışlarını çizmelerine indirdi. “Yorgunum,” dedi.</span></p>

      <p class="paragraf"><span>“Biliyorum,” dedi anne. “Otto’larda rahat mısın?”</span></p>

      <p class="paragraf"><span>Cilla bir ses çıkarmış olacak ki Johann başını ona doğru çevirdi. Elini uzatıp yavaşça salladı. “Ah, selam bakalım. İki çocuğu da getirdin mi Marta? Nasıllar? Birinde biraz tuhaflık var mı? Hani müzikle arası iyi olan? Tuhaf rüyalar gören? Yatağın altında canavarlar falan?” Sırıttı. Dişleri kahverengiye çalan sarı renkteydi.</span></p>

      <p class="paragraf"><span>“Artık gitmen gerek Johann,” dedi anne.</span></p>

      <p class="paragraf"><span>“Güneye taşınman bir şey ifade etmez,” dedi Johann. “Onu kanından söküp atamazsın.” Gitti, lastik çizmeleri çakıl döşeli yolda katır kutur sesler çıkardı.</span></p>

      <p class="paragraf"><span>Anne hırkasına daha sıkı sarınarak içeri girdi.</span></p>

      <p class="paragraf"><span>“Bu da neydi?” dedi Cilla.</span></p>

      <p class="paragraf"><span>“Johann’ın kafasında türlü çeşit fikir vardır.”</span></p>

      <p class="paragraf"><span>“Ailede neden bu kadar çok delilik olduğunu mu kastetti?”</span></p>

      <p class="paragraf"><span>“Johann bunun bir lanet olduğunu düşünüyor.” Anne, Cilla’ya gülümseyip yanağını okşadı. “O çok hasta. Çok hassas, hepsi bu. Kendimize dikkat etmeliyiz.”</span></p>

      <p class="paragraf"><span>Cilla alnını annenin omzuna yasladı. Hırkası yün ve soğuk hava kokuyordu. “Ya ben veya Sara hasta olursak?”</span></p>

      <p class="paragraf"><span>“O zaman üstesinden geliriz,” dedi anne. “Size bir şey olmayacak.”</span></p>

      <p class="paragraf"></p>

      <p class="bos"></p>

      <p class="paragraf">Herkesin bildiği şey şuydu: On dokuzuncu yüzyılın sonlarında bir zaman, Märet adında bir kadın dağdan inip Jacob Jonsson’la evlendi. Jacob’un ailesinin evine yerleştiler ve Märet ona birkaç çocuk doğurdu; biraz arazlı olmakla birlikte çoğu yetişkinliğe varabildi. Rivayete göre, Märet aklını kaçırmıştı. Tuhaf şeyler görüyordu, zaman zaman da tuhaf şeyler söylüyor ve yapıyordu. Märet’in çocuklarına ve dolayısıyla onların da çocuklarına, zayıf sinirler ve histeri musibeti bulaşmıştı; zaman geçtikçe insanlar bunlara daha modern isimler buldu.</p>

      <p class="paragraf">Diğer kardeşler arasında bir tek Cilla’nın annesinde bu belirtiler yoktu. Hiçbir garantisi yoktu elbette. Cilla bu hikâyenin gerçekte ne anlama geldiğini anlayacak yaşa geldiğinden beri, kendisinde ya da Sara’da onun, <span class="char-style-override-2">yani</span> hastalığın ortaya çıkmasını bekliyordu. Anne, babanın ailesinde hiçbir akıl hastalığı geçmişi olmadığı için aslında riskli bir durum bulunmadığını ve zaten istikrarlı bir çevrede büyümüşlerdi. İnsanın yetiştirilme biçimi, doğaya üstün gelirdi. Olumsuz düşünmeye izin yoktu. Yine de Sara geleneği sürdürebilirmiş gibi duruyordu.</p>

      <p class="paragraf"></p>

      <p class="bos"></p>

      <p class="paragraf">Sara yatak örtüsünün altında sırtını duvara dayamış oturuyordu, gözleri kapalıydı, kulaklıklarından Robert Smith sızıyordu. Cilla kapıyı kapatınca gözlerini açtı.</p>

      <p class="paragraf"><span>“Johann buradaydı.” Cilla burnunu kırıştırdı. “Keçi gibi kokuyor.”</span></p>

      <p class="paragraf"><span>“İyi,” dedi Sara. Gözleri azıcık parladı.</span></p>

      <p class="paragraf"><span>“Sen iyi misin?”</span></p>

      <p class="paragraf"><span>Sara gözlerini ovuşturdu. “Şu şey.”</span></p>

      <p class="paragraf"><span>Cilla yatakta Sara’nın yanına oturup elini tuttu. Üşümüştü, belli belirsiz nefes alıp veriyordu; Cilla onun bileğinde güm güm atan nabzını hissedebiliyordu. Sara her zaman biraz gergindi ama bazen daha kötü oluyordu. Çok kötü bir şeyler olacağını hissettiğini söylerdi ama tam olarak ne olduğunu bilemezdi, sadece içine doğan kötü bir his. Yaklaşık altı ay önce başlamıştı; ilk âdetini görmesiyle hemen hemen aynı vakitler.</span></p>

      <p class="paragraf"><span>“Annemi çağırmamı ister misin?” derdi Cilla, hep olduğu gibi.</span></p>

      <p class="paragraf"><span>“Hayır. O kadar kötü değil,” dedi Sara her zamanki gibi. Gözlerini kapatıp sırtını duvara yasladı.</span></p>

      <p class="paragraf"><span>Sara bir defasında annenin önünde kendini kaybetmişti. Anne bunu iyi karşılamadı. Sara’ya kendine gelmesini, hiçbir şeyi olmadığını, sadece histerik davrandığını söyledi. Bu olaydan sonra, Sara onu kendine sakladı. Cilla, hiçbir şeyde olmasa da bu konuda onun sırdaşı olabilmişti. Bir bakıma anne haklıydı: Paranoyid şizofreniyle karşılaştırılınca, birazcık anksiyeteye delilik denmezdi. Ama bu bilgi Sara’nın pek işine yaramıyordu.</span></p>

      <p class="paragraf"><span>“Kendini daha iyi hissettirecekse beni çimdikleyebilirsin.” Cilla serbest duran kolunu uzattı. Sara’yı avutmak için bunu hep yapardı.</span></p>

      <p class="paragraf"><span>“Arsız.”</span></p>

      <p class="paragraf"><span>“Göt.”</span></p>

      <p class="paragraf"><span>Sara azıcık gülümsedi. Cilla’nın kendi elleri arasındaki eline baktı, onu aniden burkup çevirince el kız kardeşinin kucağına düştü.</span></p>

      <p class="paragraf"><span>“Ne diye kendine vurup duruyorsun? Kendine vurmayı kes!” diye bağırdı korkutucu biçimde dalga geçerek.</span></p>

      <p class="paragraf"><span>Kapı çalındı. Anne yanıt beklemeden açtı. Lastik çizmeler giymiş, hırkasının üzerine parlak sarı bir yağmurluk geçirmişti. “Şimdi eve gidiyorum, eğer gelmek isterseniz.”</span></p>

      <p class="paragraf"><span>“Hadi bakalım, arsız,” dedi Sara, Cilla’nın elini bırakarak.</span></p>

      <p class="bos"></p>

      <p class="paragraf"></p>

      <p class="paragraf">Eve uzanan araba yolu, yabani otların altından zar zor seçiliyordu. Rüzgârlık ve lastik çizme giymiş iki orta yaşlı adam ön bahçede bekliyordu. Anne, parmağıyla onları işaret etti.</p>

      <p class="paragraf"><span>“Bunlar Otto’yla Martin!” Anne pencereden onlara el salladı.</span></p>

      <p class="paragraf"><span>“Burada oturan altı kuzen olduğunu sanıyordum,” dedi Sara.</span></p>

      <p class="paragraf"><span>“Öyle zaten,” dedi anne. “Ama diğerleri iyi değil. Bugün sadece Otto’yla Martin olacak.”</span></p>

      <p class="paragraf"><span>Arabadan soğuk, ıslak havaya çıktılar. Cilla kalın kot pantolonla örgü süveter giydiğine birden memnun oldu. Annesinin verdiği (aptal ve utanç verici) süveterlerden giymeyi reddeden Sara, siyah taytı ve uzun kollu ince gömleği içinde titriyordu.</span></p>

      <p class="paragraf"><span>Kuzenler beceriksizce kucaklaşarak birbirlerini selamladı. Otto’yla Martin ellili yaşlardaydı, ikisinde de süzgün Jonsson tipi vardı: uzun boy, ıslak mavi gözlerle dinç bir görünüm, uzun bir çene ve geniş elmacıkkemikleri. Martin biraz daha kısa ve daha gençti, sağlıklı siyah saçları kafasından karahindiba gibi fışkırmıştı. Kelleşen ve dalgın görünen Otto sadece başını salladı, el sıkışmadı.</span></p>

      <p class="paragraf"><span>Bu kadar yakından bakınca, ev yıkılmaya hazır görünüyordu. Kırmızı boyası kalın tabakalar halinde pul pul olmuştu, ön kapıya çıkan basamaklar eğri büğrüydü. Pencere camlarından bazıları beyaz naylonla ve koli bandıyla kaplıydı.</span></p>

      <p class="paragraf"><span>Anne elini eve doğru salladı. “Johann sizinle değil mi?”</span></p>

      <p class="paragraf"><span>Martin omuz silkti, cebinden bir dizi anahtar çıkardı. “Bunun için buraya gelmek istemedi. Pekâlâ. Teker teker odaları elden geçirmekle başlayalım, bakalım neler kurtarabileceğiz. Liste yapmak için Otto’da kalem kâğıt var.”</span></p>

      <p class="paragraf"><span>“Bu zamana kadar buraya gelmediniz mi?” dedi anne.</span></p>

      <p class="paragraf"><span>“Biraz temizlik yaptık. Johann odalardan sadece birkaçını kullanıyordu ama kötü haldeydi. Kokunun artık daha katlanılabilir olması lazım.”</span></p>

      <p class="paragraf"><span>Otto kapıyı açtı. Yıkanmayan Johann’ın pis kokusu ekşi bir dalga halinde yayıldı. “Zamanla alışıyorsun.” Başını eğip üst pervazın altından geçti ve içeri girdi.</span></p>

      <p class="paragraf"><span>Johann zemin kattaki iki odayı ve mutfağı kullanmıştı. Ne Cilla ne de Sara içeri girmeye cesaret edebildi; pisliğin ve çürümenin kokusu öyle ağırdı ki öğürdüler. Kapıdan giren ışık sayesinde, Cilla paçavralara, gazete yığınlarına ve dağınık mobilyalara benzeyen bir şeyler gördü.</span></p>

      <p class="paragraf"><span>“Yerde, süt ve mısır gevreği kutularından ta şu yükseklikte bir tabaka vardı,” dedi Martin, dizini işaret ederek. “En diptekiler yetmişlerden kalmaydı.”</span></p>

      <p class="paragraf"><span>“Pek başka bir şey yediğini sanmıyorum,” diye tamamladı onu Otto. “Benim evimde de mısır gevreği ve sütten başka her şeyi reddediyor. Diğer bütün yiyeceklerin zehirli olduğunu söylüyor.”</span></p>

      <p class="paragraf"><span>Otto, Martin ve anne birbirlerine baktı.</span></p>

      <p class="paragraf"><span>Anne omuz silkti. “O böyle biri işte.”</span></p>

      <p class="paragraf"><span>Otto büzdüğü dudakları arasından havayı içine çekti, hafif bir</span> <span class="char-style-override-2">.jo</span><span class="dipp" style="font-size:0.82em;"><a class="footnote-link" href="#footnote-225-11" id="footnote-225-11-backlink">11</a></span> <span>ile onu onaylayıp konuyu kapattı.</span></p>

      <p class="paragraf"><span>Evin diğer kısımlarında koku o kadar kötü değildi; belli ki Johann kendini iki odayla sınırlamıştı. Oturma odasına dokunulmamıştı. Günışığı kirli pencere camlarından içeri süzülüyor, el yapımı ve çok eski olduğu görülen mobilyayı aydınlatıyordu: çiçek desenleriyle bezeli dolaplar, oturma yeri yıpranmış ahşap bir kanepe, üstüne O.J. harfleri ve 1898 tarihi kazınmış bir sallanan sandalye.</span></p>

      <p class="paragraf"><span>“Biz çocukken nasılsa aynen öyle görünüyor,” dedi anne.</span></p>

      <p class="paragraf"><span>“Değil mi?” dedi Otto.</span></p>

      <p class="paragraf"><span>Cilla girişe döndü, bir üst kata çıkan merdivenlerden yukarı baktı. “Ya üst kat? Yukarı çıkabilir miyiz?”</span></p>

      <p class="paragraf"><span>“Kesinlikle,” dedi Martin. “Dur önden ben çıkayım da ışık tutayım.” Cebinden bir el feneri çıkarıp, merdivenleri tırmanırken yolu aydınlattı. Sara’yla Cilla onun peşinden gitti.</span></p>

      <p class="paragraf"><span>Merdiven, dar bir koridora çıkıyordu; bu koridordaki kapılar bir ebeveyn yatak odasına ve her birinde ikişer yatak olan iki daha küçük odaya açılıyordu.</span></p>

      <p class="paragraf"><span>“Kaç kişi yaşıyordu burada?” Cilla ebeveyn yatak odasına göz gezdirdi.</span></p>

      <p class="paragraf"><span>“Hangi zamanı kastettiğine bağlı,” diye yanıtladı Martin. “Büyükannenin dört çocuğu vardı. Ayrıca en azından bir veya iki kuzenleri de hasat zamanı onlarla birlikte burada kalıyordu galiba.”</span></p>

      <p class="paragraf"><span>“Ama sadece dört tane tek kişilik yatak var,” dedi Sara, başka bir odanın kapı eşiğinden.</span></p>

      <p class="paragraf"><span>Martin omuz silkti. “İnsanlar yatakları paylaşır.”</span></p>

      <p class="paragraf"><span>“Ama sen hep burada oturmadın, değil mi?”</span></p>

      <p class="paragraf"><span>“Hayır, hayır. Annem evlenince buradan taşınmış. Ben şehirde büyüdüm. Johann’dan başka herkes taşındı buradan.”</span></p>

      <p class="paragraf"><span>“Şurada başka basamaklar var,” dedi Sara, ileriyi işaret edip.</span></p>

      <p class="paragraf"><span>“Orası tavan arası,” dedi Martin. “Oradaki eşyaların listesini yapmakla başlayabilirsiniz.” Cilla’ya el fenerini, bir kalem ve bir tomar kâğıt verdi. “Bastığınız yere dikkat edin.”</span></p>

      <p class="bos"></p>

      <p class="paragraf"></p>

      <p class="paragraf">Evin üstünü tamamen kaplayan tavan arası iki bölüme ayrılmıştı. Her bir bölüm eşyalarla tıka basa doluydu: kutular, mobilyalar, eski kayaklar, kızaklar, bir bisiklet. Küçük pencerelerden gelen ışık ve zayıf ampul onlara yetiyordu, el feneri kullanmaya ihtiyaç duymadılar. Cilla tavan arasının bir ucundan, Sara diğer ucundan, tasnif etmekten ziyade altını üstüne getirerek çalışmaya başladılar. Bir süre sonra anne yukarı çıktı.</p>

      <p class="paragraf"><span>“Burada kocaman bir sandık var,” dedi Sara biraz sonra, kutulardan oluşan yığını kenara iterek.</span></p>

      <p class="paragraf"><span>Cilla kendi listesini bırakıp bakmak için onun yanına gitti. Bombeli bir kapağı olan, mavi masif bir sandıktı; rengi solmuştu ve üstünde çiçek desenleri vardı.</span></p>

      <p class="paragraf"><span>“Açılın da bakayım,” dedi anne onların arkasından.</span></p>

      <p class="paragraf"><span>Anne öne çıktı, sandığın önünde diz çöküp açtı, kapak gıcırdayarak kalktı. Üstüne güve ilacı serpiştirilip düzgünce katlanmış beyaz keten kumaşlarla neredeyse ağzına kadar doluydu. Bir kenarında, pelür kâğıda sarılmış birtakım paketler duruyordu.</span></p>

      <p class="paragraf"><span>Anne el fenerini sandığın içine tuttu. “Çeyiz sandığına benziyor.” Pelür kâğıdı dikkatle açınca ortaya kırmızı yün çıktı. El fenerini Cilla’ya verdi, iki eliyle kumaşı tutup kaldırdı. Uzun bir etekti, haşarat kumaşa zarar vermemişti.</span></p>

      <p class="paragraf"><span>“Güzelmiş,” dedi Sara. Eteği alıp kendi beline tuttu.</span></p>

      <p class="paragraf"><span>“Sandıkta dahası da var,” dedi anne, pelür kâğıdı kenara itip. “Bir gömlek, bir önlük, bir de şal. Tam takım. Märet’in olmalı.”</span></p>

      <p class="paragraf"><span>“Evlenirken bunu mu giymiş yani?” dedi Cilla.</span></p>

      <p class="paragraf"><span>“Olabilir,” dedi anne.</span></p>

      <p class="paragraf"><span>“Tam benim bedenim,” dedi Sara. “Deneyebilir miyim?”</span></p>

      <p class="paragraf"><span>“Şimdi olmaz. Liste yapmaya devam edin.” Anne eteği geri aldı, dikkatle katlayıp tekrar sandığa koydu.</span></p>

      <p class="paragraf"><span>Sara, sabahın geri kalanında sandığa bakıp durdu. Cilla onun bakışını yakaladığında, Sara ortaparmağını kaldırıp ona hareket çekti.</span></p>

      <p class="paragraf"><span>Daha sonra akşamüstü, anne bir mukavva kutuyu boşaltıp çeyiz sandığının içindekileri ona doldurdu. “Bunu Hedvig’lere götüreceğim. Eminim kime ait olduğunu bize söyleyebilir.”</span></p>

      <p class="bos"></p>

      <p class="paragraf"></p>

      <p class="paragraf">Anne akşam yemeğinden sonra çeyiz sandığının içindekileri Hedvig’in mutfağına boşalttı. İçinde toplam altı parça vardı: kırmızı bir etekle ona takım korsesi, kırmızı bir şal, beyaz keten bir kombinezon, kırmızı-siyah çizgili uzun bir önlük ve üstüne kırmızı çiçekler işlenmiş siyah bir para kesesi. Hedvig para kesesini alıp parmağını taçyapraklarda gezdirdi.</p>

      <p class="paragraf"><span>“Bu Märet’in.” Hedvig gülümsedi. “Bir defasında bana bunu göstermişti, ölmeden önce. Dağdan geldiğinde üstünde bu varmış,” dedi. “Kaybolduklarını sanıyordum. Bulmana çok sevindim.”</span></p>

      <p class="paragraf"><span>“Öldüğünde kaç yaşındaydın?” dedi Sara.</span></p>

      <p class="paragraf"><span>“1921’deydi, yani ben on dört yaşındaydım. Korkunçtu.” Hedvig başını sağa sola salladı. “Büyük amcalarınızın en küçüğü Nils’i doğururken öldü. O zamanlarda hâlâ sık oluyordu böyle şeyler.”</span></p>

      <p class="paragraf"><span>Cilla eteğe parmaklarıyla dokundu. Açık havada, gün ışığında kırmızı yün, temiz kan gibi parlak ve göz alıcı görünüyordu. “Nasıl biriydi?”</span></p>

      <p class="paragraf"><span>Hedvig para kesesini okşadı. “Märet… özel bir kadındı,” dedi sonunda.</span></p>

      <p class="paragraf"><span>“Gerçekten deli miydi?” dedi Cilla.</span></p>

      <p class="paragraf"><span>“Deli mi? Öyleydi galiba. Kesinlikle bir şeyi miras bıraktı. Johann buna lanet diyor. Ama bu çok saçma. Biliyorsun, o buraya hasada yardım etmeye geldi ve büyük-büyükbabana âşık oldu. Büyük-büyükbaban onun hakkında pek bir şey bilmiyordu. Onun kuzeydoğudan bir yerden olduğundan başka kimsenin pek bir şey bildiği yoktu.”</span></p>

      <p class="paragraf"><span>“Dağdan geldi sanıyordum,” dedi Cilla.</span></p>

      <p class="paragraf"><span>Hedvig gülümsedi. “Evet, havasında olduğunda böyle söylerdi.”</span></p>

      <p class="paragraf"><span>“Peki ya şu şeyler?” dedi Sara. “Onlar peri mi?”</span></p>

      <p class="paragraf"><span>“Ne?” Hedvig ona boş boş baktı.</span></p>

      <p class="paragraf"><span>“Vittra,” dedi Cilla yardımcı olmak için. “Dağda yaşayan şeyler.”</span></p>

      <p class="paragraf"><span>“Eh,” dedi Hedvig. “Periler çimenliklerde hoplayıp zıplayan küçük sevimli şeylerdir. Vittra insana benzer ama daha uzun boyludur ve daha güzeldir. Üstelik dağın üstünde değil,</span> <span class="char-style-override-2">içinde</span> <span>yaşarlar.” Görünür biçimde yüzüne renk geldi, konuşurken daha canlı bir tavır takındı. “Vittra’nın orada yaşadığına dair hikâyeler anlatılır hep. Bazen kasaba halkından alışveriş yapmak için aşağı inerler. Yine de onlara karşı dikkatli olmalısın. Kızdırırsan seni lanetleyebilir ya da öldürebilirler. Gel gör ki en şişman inekler ve en iyi yün onlardadır, güzelim gümüş mücevherler de öyle. Ah, bir de kırmızı giymeyi severler.” Hedvig, Cilla’nın kucağındaki eteği gösterdi. “Bazen de kasabanın yerlisi genç erkek ve kadınlarla dans etmeye gelirler, hatta birini evlenmek üzere alıp götürürler. Bir çocuğun sinirsel sorunları olduğu ortaya çıkarsa da bunun sebebinin, birinin aileye vittra kanı bulaştırması olduğunu söylerler…”</span></p>

      <p class="paragraf"><span>“Peki, hiç onlardan biriyle tanıştın mı?” deyiverdi Sara.</span></p>

      <p class="paragraf"><span>Hedvig güldü. “Elbette tanışmadım. Kasabada onların eşyalarını satarak hava atan birkaç acayip tip vardı ama bunlar çoğunlukla Norveçliydi ya da herkesin elinin herkesin götünde olduğu,kuzeydeki şu</span> <span class="char-style-override-2">gerçekten</span> <span>çok küçük köylerdendi.”</span></p>

      <p class="paragraf"><span>Sara kıkır kıkır gülmeye başladı.</span></p>

      <p class="paragraf"><span>“Teyze!” Anne utanmış görünüyordu.</span></p>

      <p class="paragraf"><span>Hedvig elini ona doğru öylece sallayıverdi. “Yetmiş sekiz yaşındayım. Ne istersem söylerim.”</span></p>

      <p class="paragraf"><span>“Peki ya Märet?” Cilla öne doğru eğildi.</span></p>

      <p class="paragraf"><span>“Annem, evet.” Hedvig yeni bir fincan kahve doldurdu, kolu termosun ağırlığıyla titredi. “Galiba biraz acayip biriydi.</span> <span class="char-style-override-2">Gerçekten</span> <span>de uzun boylu bir kadındı ve yanlış zamanda tuhaf şeyler söylerdi, hayvanlarla konuşurdu falan. İnsanlar vittra kanıyla dalga geçer.”</span></p>

      <p class="paragraf"><span>“Sen ne düşünüyorsun?” dedi Sara.</span></p>

      <p class="paragraf"><span>“Bence çok zor bir hayat geçirmiş olmalı, ailesinden kaçmış ve onlarla bir daha asla görüşmemişti.” Hedvig yumuşak bir hareketle eteği Cilla’dan alıp katladı.</span></p>

      <p class="paragraf"><span>“Ama kırmızı…”</span></p>

      <p class="paragraf"><span>Hedvig başını sağa sola sallayıp gülümsedi. “O zamanlar bu pahalı bir renkmiş. Birinin kırmızı giydiğini söylemek, onların zengin olduğu anlamına gelirmiş. Bu herhalde Märet’e bayağı pahalıya patlamıştır.” Giysileri tekrar mukavva kutuya koydu ve kapağını kapattı.</span></p>

      <p class="paragraf">Cilla herkesin yattığından emin oluncaya dek uyanık kaldı. Çok uzun sürdü. Sara saat bire kadar günlüğünü yazmış, sonra da uykuya dalması biraz zaman almıştı, Robert Smith hâlâ kulağında mızırdanıyordu.</p>

      <p class="paragraf"><span>Mukavva kutu mutfaktaki koltuğun üstündeydi, yanında bir pelür kâğıt yığını vardı. Cilla kapağı kaldırınca, alacakaranlıkta parlayan kırmızı yün açığa çıktı. Kombinezonla etek çok uzundu ve karnını sıkıca sarıyordu. Eteğin düğmelerini iliklemedi, belini kıvırdı, etek ucu ayağına takılmasın diye iyice yukarı çekti. Her şeyi tutsun diye önlüğü sıkıca beline dolayıp bağladı ve para kesesini önlüğün ipine tutturdu. Korse onun düz göğsünde çok gevşek durdu, beli kapanacak gibi değildi, bu yüzden açık bıraktı ve şalı omuzlarına attı.</span></p>

      <p class="paragraf"><span>Dışarısı sakindi, ufuk olağanüstü bir altın renginde parlıyordu, göğün kalan kısmı yer yer mavi ve yeşil renkteydi. Kuşlar sessizdi. Ay yukarıda, göğün ortasında küçücük bir hilal halinde duruyordu. Hava soğuk ve nemliydi; hışırdayarak eteğe sürünen çimler, yünün üstünde parlayan ıslaklıklarını bıraktı. Cilla aşağıda göle ve yukarıda dağa uzanan yolu tamamen görebiliyordu. Gözlüklerini çıkarıp para kesesine koydu. Şimdi o da dağdan inmiş nehre giden vittra’dan biriydi. Uzun boylu ve endamlıydı, adımları sessizdi. Yürürken çimenlerin üstünde çıplak ayakla dans etti.</span></p>

      <p class="paragraf"><span>Ufkun üstünden şöyle bir bakan bir güneş dilimi büyüyü bozdu. Cilla’nın ayakları birden soğuktan hissizleşti. Eve dönüp her şeyi gerisingeri çıkardı, gözlüklerini para kesesinden aldı ve giysileri katlayıp mukavva kutuya koydu. Yün iyi kaliteydi; çiy eteğe işlemeden silkelenebiliyordu. Keten, soğuk ayak tabanlarında sıcak ve yumuşacık bir his bırakıyordu.</span></p>

      <p class="paragraf"></p>

      <p class="paragraf">Ertesi gün aile evine döndüler. Sara, tavan arasındaki enkazın içinde eşinmenin aptalca olduğuna karar verdi ve dışarıda bir sandalyede surat asıp oturdu. Cilla günü başka listeler yazarak geçirdi. Daha fazla kayak, birkaç kar ayakkabısı, bir krema makinesi, bebekler, yarım bir çekyat ve neredeyse mükemmel durumda bir dikiş masası buldu.</p>

      <p class="paragraf">Johann öğleden sonra çıkageldi. Martin’le Otto’nun onun olay çıkaracağını düşündükleri belliydi, çünkü dışarı yürüyüp onu araba yolunun ötesinde karşıladılar. Sonunda, neredeyse şaşırmış bir şekilde, Johann’la birlikte yürüyerek geri döndüler, elleriyle onun sırtını sıvazlıyorlardı. Cilla onu tekrar gördüğünde, Sara’nın yanında bir sandalyede oturuyordu. Sara burnuna ve ağzına gömleğin bir kolunu bastırmıştı ama kendini kaptırmış halde, dikkatle onun konuşmasını dinliyordu. Johann kısa bir süre sonra tekrar gitti. Sara, Cilla’ya ne konuştuklarını anlatmadı ama gözleri normalden biraz daha kocaman açılmıştı ve bir şeylere çarpıp durdu.</p>

      <p class="paragraf"></p>

      <p class="bos"></p>

      <p class="paragraf">Hedvig’in evine döndüklerinde Sara, Märet’in elbisesini denemeye karar verdi. Etek onun üstüne fazla uzun ya da fazla dar değildi; beline tam oturdu, düzgünce bileğine kadar uzandı. Korse de terzide onun için özel yapılmış gibi, omzundan kalçasına uzanan güzel sırt kıvrımını sararak tam uydu. Kesinlikle bir masaldan çıkmış gibi görünüyordu. Bu manzara Cilla’nın göğsünde bir boşluk hissi yarattı.</p>

      <p class="paragraf"><span>Sara aynadan onun bakışını yakaladı ve yüzünü buruşturdu. “Aptalca görünüyor.” Eteği çekiştirdi. “Kırmızı aşırı parlak. Siyaha boyanabilir mi acaba? Çünkü o zaman muhteşem görünür.”</span></p>

      <p class="paragraf"><span>Cilla, Sara’nın kırmızı ihtişamının gerisinde zar zor seçilen kendi yansımasına baktı. Kısa boylu ve tıknazdı, gözlüklerinin ardındaki gözleri küçücüktü. Kazağında yemek lekeleri vardı. “Gerçekten aptal</span> <span class="char-style-override-2">görünüyorsun</span><span>,” diyebildi.</span></p>

      <p class="paragraf"><span>Cilla aşağı indiğinde, anne mutfakta ovalaya ovalaya patates yıkıyordu.</span></p>

      <p class="paragraf"><span>“Elbiseyi kim alacak, anne? Çünkü Sara onu siyaha boyamak istiyor.”</span></p>

      <p class="paragraf"><span>“Öyle mi?” dedi anne. “Muhtemelen yapamayacak, çünkü elbise onun değil.”</span></p>

      <p class="paragraf"><span>“Ben alabilir miyim?” Cilla ağırlığını bir ayağından diğerine verdi. “Ben ona hiçbir şey yapmam.”</span></p>

      <p class="paragraf"><span>“Hayır, canım. Elbise Hedvig’in.”</span></p>

      <p class="paragraf"><span>“Ama o</span> <span class="char-style-override-2">yaşlı</span><span>. Giymez ki.”</span></p>

      <p class="paragraf"><span>Anne dönüp Cilla’ya uzun uzun baktı, kaşları hafif çatıktı. “Elbise onun</span> <span class="char-style-override-2">annesinin</span><span>, Cilla. Benim gelinliğimi bulmuş olsaydın ve başkası onu tutup bir akrabaya verseydi nasıl hissederdin?”</span></p>

      <p class="paragraf"><span>“Hepsi onun zaten,” dedi Cilla. “Büyük-büyükannenin hiçbir şeyi yok bende.”</span></p>

      <p class="paragraf"><span>“Eminim evden bir şey buluruz,” dedi anne. “Ama elbise olmaz. Hedvig için onun anlamı büyük. Bir kez olsun başka birinin duygularını düşünsen.”</span></p>

      <p class="paragraf"><span>Biraz sonra Sara aynı istekle aşağı indi. Anne ona bağırdı.</span></p>

      <p class="bos"></p>

      <p class="paragraf"></p>

      <p class="paragraf">Belki de annenin patlaması yüzünden, Sara akşamleyin daha da gerginleşti. Sonunda yürüyüşe çıkmakla ilgili bir şeyler mırıldandı ve ceketini giydi. Cilla bir an tereddüt ettikten sonra onun peşinden gitti.</p>

      <p class="paragraf"><span>“Siktir git,” diye homurdandı Sara, Cilla koşarak arkasından gelince kafasını çevirmeden.</span></p>

      <p class="paragraf"><span>“Hayatta olmaz,” dedi Cilla.</span></p>

      <p class="paragraf"><span>Sara iç çekip gözlerini devirdi. Cilla’nın hafiften koşturmasına yol açacak şekilde adımlarını hızlandırdı. Gölün kıyısına inene dek hiçbir şey konuşmadılar; yuvarlak nehir taşlarından oluşan kıyı şeridi, Cilla’nın ayaklarının altında birbirine çarpan bilardo toplarının sesini çıkarıyordu.</span></p>

      <p class="paragraf"><span>Sara daha büyük kayalardan birinin üstüne oturdu, cebinden onluk bir sigara paketi çıkardı. İçinden bir tane çekip yaktı. “Anneme söylersen seni öldürürüm.”</span></p>

      <p class="paragraf"><span>“Biliyorum.” Cilla onun yanına oturdu. “Niye böyle tuhaf davranıyorsun? Johann’la konuştuğundan beri böylesin.”</span></p>

      <p class="paragraf"><span>Sara sigarasından bir fırt çekti ve dumanını burnundan çıkardı. Omuz silkti. Gözleri nemlenmiş görünüyordu. “Bazı şeyleri anlamamı sağladı, hepsi bu.”</span></p>

      <p class="paragraf"><span>“Ne gibi?”</span></p>

      <p class="paragraf"><span>“Deli olmadığım gibi. Hiçbirimizin öyle olmadığı gibi.” Gölün üstünden uzaklara baktı. “Burada kalmalıyız. Belki sağ çıkabiliriz.” Gözleri şimdi gerçekten ıslaktı. Boştaki eliyle gözlerini sildi.</span></p>

      <p class="paragraf"><span>Cilla soğuk havanın sırtından aşağı indiğini hissetti. “Sen neden söz ediyorsun?”</span></p>

      <p class="paragraf"><span>Sara alnını ovuşturdu. “Hiç kimseye söylemeyeceğine söz vermelisin, çünkü söylersen kötü şeyler olacak, tamam mı? Sırf ben</span> <span class="char-style-override-2">sana</span> <span>söyledim diye boktan şeyler olacak. Ama sana söyleyeceğim, çünkü sen benim küçük kardeşimsin.” Eliyle vurarak, bacağının üstünde hızlı bir ritim tutturdu. “Pekâlâ. Mesele şu ki yakında dünyanın sonu gelecek. Doksan altıda yok olacak.”</span></p>

      <p class="paragraf"><span>Cilla gözlerini kırpıştırdı. “Nereden biliyorsun?”</span></p>

      <p class="paragraf"><span>“Gazetelerde görebilirsin, dikkatli bakarsan. Körfez Savaşı var, değil mi? İşte o zaman başladı. Saddam Hüseyin intikam alacak ve nükleerleri gönderecek, sonra da ABD ona nükleerle karşılık verecek ve Rusya da olaya atlayacak. Ondan sonra nükleerler her yerde olacak, biz öleceğiz. Veya nükleer kışta</span><span class="dipp" style="font-size:0.82em;"><a class="footnote-link" href="#footnote-225-12" id="footnote-225-12-backlink">12</a></span> <span>öleceğiz, çünkü İsveç’e nükleer atmayabilirler ama bizim için geriye hiçbir şey kalmayacak.” Sara’nın gözleri biraz fazla açılmıştı.</span></p>

      <p class="paragraf"><span>“Tamam,” dedi Cilla yavaşça. “Ama bunların olacağını</span> <span class="char-style-override-2">sen</span> <span>nereden biliyorsun?”</span></p>

      <p class="paragraf"><span>“İşaretleri görebiliyorum. Gazetelerde. Hem sadece… biliyorum. Biri bana söylemiş gibi. Doksan altının yirmi üç şubatı, dünyanın sonu o zaman gelecek. Peki, sen bir şeylerin gerçekten</span> <span class="char-style-override-2">ters gittiğini</span> <span>fark etmedin mi?”</span></p>

      <p class="paragraf"><span>Cilla ayak parmağını taşların arasına gömdü. “Tam aksine.”</span></p>

      <p class="paragraf"><span>“Ne?” Sara’nın ses tonunda hiçbir soru işareti yoktu.</span></p>

      <p class="paragraf"><span>“Bence her şey harika,” dedi Cilla. Yanakları ısınmıştı. Bakışlarını ayak parmağına dikti.</span></p>

      <p class="paragraf"><span>“Tam bir geri zekâlısın.” Sara abartılı bir hareketle arkasını dönüp yeni bir sigara yaktı.</span></p>

      <p class="paragraf"><span>Cilla’nın onu beklemeye hiç niyeti yoktu. Eve tek başına döndü.</span></p>

      <p class="bos"></p>

      <p class="paragraf"></p>

      <p class="paragraf">Yaz Ortası arifesinde küçük bir ziyafet düzenlediler. Salamura ringa balığı, taze patates, somon füme, taze çilekle krema, anne ile Hedvig için baharatlı şınaps vardı. Cilla Sara’yı kolundan çekiştirdiğinde, saat onu geçiyordu.</p>

      <p class="paragraf">“Gidip yedi çeşit çiçek toplamamız gerek,” dedi.</p>

      <p class="paragraf">Sara gözlerini devirdi. “Çocukça bir şey. Başım ağrıyor,” deyip ayağa kalktı. “Ben yatmaya gidiyorum.”</p>

      <p class="paragraf">Cilla masada annesi ve büyük teyzesiyle kaldı, dudaklarını ısırıyordu.</p>

      <p class="paragraf">Annesi bir kolunu onun omzuna atıp sarıldı. “Yedi çiçek toplamak eski, çok eski bir gelenektir,” dedi. “Aptalca hiçbir tarafı da yoktur.”</p>

      <p class="paragraf">“Artık istemiyorum,” diye geveledi Cilla.</p>

      <p class="paragraf">Anne hafif bir kahkaha attı. “Eh, eğer fikrini değiştirirsen, bu gece istediğin kadar geç yatabilirsin.”</p>

      <p class="paragraf">“Sadece dikkatli ol,” dedi Hedvig. “Etrafta vittra olabilir.” Komplocu bir ifadeyle Cilla’ya göz kırptı.</p>

      <p class="paragraf">Hedvig’in bu soğuk şakasının üstüne Cilla birden neyin özlemini çektiğini tam olarak anladı; o harika <span class="char-style-override-2">şeyin</span> oralarda bir yerde olduğunu yani. Masada kaldı, annesiyle Hedvig aynı anda yatma kararı alana dek zor sabretti.</p>

      <p class="paragraf">Anne Cilla’yı alnından öptü. “Mutlu Yaz Ortası canım. Kurabiyeleri dışarıda bırakacağım.”</p>

      <p class="paragraf">Cilla annesinin bu kibirli lafına gülümsedi ve evin uykuya dalmasını bekledi.</p>

      <p class="bos"></p>

      <p class="paragraf">Bu sefer elbiseyi elinden geldiğince daha düzgün biçimde giydi ve yedi çeşit çiçeği sol elinde sımsıkı tuttu –düğünçiçeği, yonca, ıtır, yapışkanotu, çançiçeği, sıçankulağı ve papatya. Evin arkasında, dağa nazır bayırda dikildi. Vakit gece yarısını henüz geçmişti, yer yer yeşile ve altın sarısına çalan gökyüzü masmaviydi. Havada keskin bir ot kokusu vardı. Çok sessizdi.</p>

      <p class="paragraf"><span>Cilla kollarını kaldırdı. “Hazırım,” diye fısıldadı. Bunu izleyen sessizlikte, kesik kesik müzik sesleri duyduğunu sandı. Gözlerini kapatıp bekledi. Tekrar açtığında, vittra gelmişti.</span></p>

      <p class="paragraf"><span>Çam ağaçlarının arasından, çiftler halinde yürüyerek geldiler, hepsi de kırmızı-beyaz giyinmişti: Kadınların üstünde kırmızı etek ve şal vardı, erkekler uzun kırmızı paltolar giymişti. Aralarından ikisi kemanla minör anahtarda, yavaş ve tüyler ürperten bir melodi çalıyordu.</span></p>

      <p class="paragraf"><span>Uzun boylu bir adam kafilenin başında yürüyordu, bembeyaz giyinmişti. Uzun, koyu renk ve çok güzel saçları vardı. Yüzünde ve gözlerinin yarı saydam mavisinde tanıdık bir şeyler seçiliyordu. Bu gözler bir an doğrudan Cilla’nınkilere dikildi. Elektrik şokuna maruz kalmak gibiydi; bu his midesine kadar indi. Daha sonra adam bakışını onun arkasına, gözlerini kocaman açmış, evin köşesinde yatarken giydiği aşırı büyük tişörtüyle dikilen Sara’ya çevirdi. Cilla’nın yanından ona bir kez daha bakmadan yürüyüp geçti.</span></p>

      <p class="paragraf"><span>Dağdan gelen bu güzel adam, yağmur suyunun toplandığı fıçının kenarına sımsıkı yapışmış olan Sara’ya yaklaştı. Bir elini Sara’nın koluna koydu ve ona Cilla’nın duyamadığı bir şeyler söyledi. Söylediği her ne idiyse, bunu duyduktan sonra Sara’nın yüzüne bir rahatlama yayıldı. Adamın elini tuttu ve birlikte Cilla’nın yanından geçip grubun geri kalanına doğru yürüdüler. Kemancılar ağır düğün marşları çalmaya başladı ve tören alayı dağa döndü. Sara hiç ardına bakmadı.</span></p>

      <p class="bos"></p>

      <p class="paragraf">Cilla onlara elbiseyi Sara’nın almış olması gerektiğini söyledi, çünkü kendisi diğerlerinden hemen sonra yatmaya gitmişti. Onlara Sara’nın kıyamet günü kuruntusunu ve gazetelerdeki gizli mesajları deşifre ederek gelecekten haber verebildiğini anlattı. Sonunda aramalardan vazgeçildiğinde, genel düşünce Sara’nın bir depresyon nöbeti geçirip yabana gittiği ve orada ya bir su kaynağına düştüğü ya da bulunamayacak bir yerde ölüp kaldığı oldu. O yükseklikte, yazın bile hipotermiden ölebilirdiniz. Cilla tören alayından ya da bavulundaki, incecik şeritler halinde kesilmiş Märet’in elbisesinin bulunduğu naylon torbadan hiç bahsetmedi.</p>

      <p class="paragraf">O torbayı uzun süre sakladı.</p>

      <p class="paragraf"></p>

      <p class="anabaslik" id="toc_marker-9">NORVEÇ BÖĞÜRTLENİ REÇELİ</p>

      <p class="paragraf">Seni bir konserve kutusunda yaptım. Åre köyündeki hayır kurumunun dağıttığı etiketsiz, gizemli kutulardan biriydi. Çoğu zaman içinde ya sosis ya da kuru bezelye çorbası olurdu.</p>

      <p class="paragraf">Aynen şöyle yaptım: O ayın âdetime denk gelen günlerini bekledim. Konserve kutusunu lavabonun altındaki raftan aldım. Onu yarı yarıya taze suyla doldurup içine bir çay kaşığı tuz koydum. Ardından geçen senenin bahçesinden kalma küçük, yamru yumru bir havuç ekledim. Onu saklamıştım, çünkü küçük bacaklara benzeyen iki sivri çıkıntısı ve kollara benzeyen kökleri vardı. Daha sonra kutuyu bacaklarımın arasına tutup birkaç damla kanın içine akmasını sağladım. Son olarak da biraz tükürüğümden ekledim. Kutunun ağzına biraz naylon sardım. Gece boyu, kucağımda kutuyla oturup sana şarkı söyledim. Sen işte böyle yapıldın, ekim ayında ilk kar yağarken.</p>

      <p class="bos"></p>

      <p class="paragraf">Kış ayları boyunca istikrarlı biçimde büyüdün. Sana şarkı söyledim, küçük süt damlalarıyla besledim. Noel yortusu geldiğinde daha geniş bir kaba, eski bir kovaya aktarılacak kadar büyümüştün. O zaman tekmelemeye başladın, sonunda hareket edebilecek alan bulduğun için sanırım. Sütten başka gıdaya ihtiyacın yoktu, ki bu iyi bir şeydi çünkü Åre’deki hayır kurumu kapanmıştı. Gidip sosyal yardım parası isteyemezdim. Geçen yılın patatesleri ve kökleriyle, şuradan buradan bulduğum bir kuşla, bataklıktan topladığım pamuk otuyla ve dükkânlardan her ne çalabilirsem onlarla karnımı doyuruyordum.</p>

      <p class="paragraf">O yıl kar yavaş eridi. Evin arkasındaki son kar yığınlarının nihayet ortadan kalkması mayıs sonunu buldu. Dağdaki küçük huş ağaçları ilk yapraklarını veriyordu. Örtüyü kaldırdım ve senin çıkmaya hazır olduğunu gördüm. Kovanın içinde kıvrılmıştın, tam şeklini almıştın, etrafındaki sıvı bulanık ve kahverengiydi. Seni tutup kaldırdım ve bir havluyla kuruladım.</p>

      <p class="paragraf">Sabahın üç buçuğuydu galiba. Verandada hava sert ve açıktı. Ta Norveç sınırını, Sylarna Dağları’na kadar görebiliyordum. Güneş ışığı, aşınmış dağ zirvelerinden süzülüyordu. Seni yukarı kaldırdım.</p>

      <p class="paragraf">“Evine hoş geldin,” dedim.</p>

      <p class="paragraf">Küçücük gözlerini açıp bataklığın üstünden ileriye baktın. Bir süre orada öylece durduk.</p>

      <p class="bos"></p>

      <p class="paragraf"><span>Kovadan çıkar çıkmaz çok hızlı büyüdün. Norveç böğürtlenleri ağustosta, bataklığı altın beneklere bezeyerek olgunlaştı. Onları beraber topladık. O zaman yürümeye başlamıştın, cildin kalınlaşmış ve güneşten koyulaşmıştı. Tıknaz kollarınla hiçbir şey taşıyamasan da böğürtlenleri ağzınla koparıp sepete atmakta gayet iyiydin. Norveç böğürtleni kompostosu ve reçeli yaptım. Norveç böğürtlenine doymak bilmezdin. Seni mutfak masasına oturmuş, her tarafı altın rengi reçele bulamış, gürültüyle ağzını şapırdatırken hatırlıyorum.</span></p>

      <p class="paragraf"></p>

      <p class="paragraf"><span>Sonbahar kışa dönerken konuşmayı öğrendin. Sesin kısık ve birazcık rahatsız ediciydi; R’leri de söyleyemiyordun. Sakladığım eski dergileri ve çocuk kitaplarını birlikte okuduk. Karda oynadık. Bir hamur teknem vardı, onunla vadiye kayardık ve ben gerisingeri yukarı çıkarırdım. Kök kollarınla karı kenara küreyerek yığınlarda oyuklar açar, karın içinden tüneller kazardın. İlk Noel yortunda, kökenini merak ettin.</span></p>

      <p class="paragraf"><span>“Ben nereden geldim?” diye sordun. “Babam nerede?”</span></p>

      <p class="paragraf"><span>“Baban yok,” dedim. “Seni ben yaptım.”</span></p>

      <p class="paragraf"><span>“Herkesin bir babası var.”</span></p>

      <p class="paragraf"><span>“Herkesin değil.”</span></p>

      <p class="paragraf"><span>“Beni neden yaptın?” dedin.</span></p>

      <p class="paragraf"><span>“Seni sevebileyim diye,” dedim.</span></p>

      <p class="bos"></p>

      <p class="paragraf">Kar eridi ve ilk doğum gününü kutladık. Buz tabakası yerden kalktı. Günler uzadı. Boyun belime geliyordu, kucağıma oturmayı ya da sana sarılmamı istemiyordun. Evin hemen önündeki sebze bahçesini kazmaya başladığında ilk kavgamızı ettik. Seni, altüst olmuş toprakla fidelerden kalan bir oyuğun dibinde, cildini toprakla ovuştururken buldum. Bitkilerimi mahvettiğin için sana bağırdım, bunu neden yapmıştın?</p>

      <p class="paragraf"><span>“Çünkü buradaki toprak güzel,” dedin.</span></p>

      <p class="paragraf"><span>“Nereyi istersen orayı kaz,” dedim. “Ama bahçemde hiçbir halt yeme, yoksa yiyecek bir şeyimiz kalmayacak.”</span></p>

      <p class="paragraf"><span>“Başka yerde toprak bu kadar iyi değil. Anlamıyorsun.”</span></p>

      <p class="paragraf"><span>Başka tek kelime etmeden, huş ağacı korusuna doğru paytak paytak yürüdün ve sabahın geri kalanında, ben sebze bahçesini kurtarmaya çalışırken, sen ağaçların altını kazdın. Sanki öfkeni gömüyordun, çünkü bir süre sonra küçük kollarını beni kucaklayacakmış gibi açarak döndün. İçeri girip birlikte öğle yemeği hazırladık, yerler hep toprak ve çamur oldu.</span></p>

      <p class="paragraf"><span>Her gün kazmaya devam ettin. Bataklığın kenarını, vadiye inen bayırı kazıp durdun. Tarla farelerimiz ya da tavşanlarımız var gibiydi. Topraktan çıkardığın şeylerle eve dönerdin: kırık bir çay tabağı, bir kayak sopası parçası, küçük kemik parçaları, pirit.</span></p>

      <p class="paragraf"><span>Havalar yeterince ısınınca, gece yüzmesi için seni Kall Gölü’ne götürdüm. Çocukken Kall Gölü’ne yüzmeye giderdim. Yazın en güzel yanı buydu.</span></p>

      <p class="paragraf"><span>Kayalık sahili ve gri göl yüzeyini görünce sevinçten çığlık attın. Suya girince korktun. Çok büyük ve gevşek olduğunu söyledin, fazlasıyla gevşek. Ben yüzerken sen kıyıda oturdun. Kayaları da sevmedin –fazla serttiler. Eve gidip kazmak istedin. Bir daha Kall Gölü’ne gitmedik.</span></p>

      <p class="paragraf"><span>Yeni parti reçeller bütün bir rafı kaplıyor. Orada kalacaklar herhalde. Artık reçel yiyemiyorum. Yine de ne olur ne olmaz diye orada tutuyorum.</span></p>

      <p class="bos"></p>

      <p class="paragraf"></p>

      <p class="paragraf">Böyle olması gerekiyordu herhalde. Bir akşamüstü şekerlemesinden uyandığımda evi boş buldum. Kulübenin önüne arkasına, evin yanındaki huş ağaçları korusuna baktım. Seni hiçbir yerde bulamadım. Sonunda seslenmeye başladım. Yanıt gelmedi. Bataklıkta bir çukura düşmüş olabileceğini düşündüm. Her bahar yenileri açılırdı. Lastik çizmelerimi giyip bakmaya gittim. Evden uzaklaşıp Sylarna’ya doğru batı yönünde yürüdüm. Ev gözden kaybolana kadar yürüdüm, sonra da kuzeye döndüm. İleri geri yürüyüp durdum, sana seslendim, ta ki güneş ufukta kaybolana dek. Ardından eve döndüm.</p>

      <p class="paragraf">Bütün gün kazmış olmalıydın. Çukuru tesadüfen buldum. Ön merdivenin basamaklarının yanında yerde duran hamur teknesine öfkeden bir tekme attım. O yerinden oynayınca çukuru gördüm. Adını seslendim.</p>

      <p class="paragraf">“Lütfen çık,” dedim.</p>

      <p class="paragraf">“İstemiyorum,” dedin, sesin boğuk geliyordu.</p>

      <p class="paragraf">“Orada ne yapıyorsun?”</p>

      <p class="paragraf">“Kazıyorum.”</p>

      <p class="paragraf">“Lütfen çıkar mısın? Akşam yemeğimizi hazırlayacağım.”</p>

      <p class="paragraf">“İstemiyorum.”</p>

      <p class="paragraf">Gidip küreği aldım, onu çukurun ağzına yerleştirdim. Ama kürek toprağa girer girmez sen çığlığı bastın. Aşağı baktım. Toprak beyaz kök filizleriyle delik deşikti.</p>

      <p class="paragraf">“Canımı yakıyorsun,” diye inledin.</p>

      <p class="paragraf">O zaman anladım.</p>

      <p class="paragraf">“Çok özür dilerim canım,” dedim. “Çok çok özür dilerim. Artık canını yakmayacağım, söz veriyorum.”</p>

      <p class="paragraf">Eve girip mutfak masasına oturdum. Birazcık ağladım. Sonra bahçeden sulama kabını alıp taze suyla doldurdum. Çukurun yanından yeri suladım. Aşağıdan gelen kıkırtıları duydum. Bu sesi çıkardığını ilk kez duyuyordum.</p>

      <p class="paragraf"></p>

      <p class="paragraf"><span>Ağustos ayı geldi. Norveç böğürtlenleri henüz kırmızı; kısa bir süre sonra olgunlaşıp sarıya dönecekler. Reçel ve komposto için olabildiğince fazla toplayacağım. Yerdeki oyuğa gizlendiğinden beri konuşmadın. Ama çukurun yanında büyüyen bir grup yeşil yaprak var. Onları sulayınca belli belirsiz bir gülme sesi duyabiliyorum hâlâ.</span></p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-8-backlink" id="footnote-225-8">8</a> <span>Robert James Smith (doğ. 1959) İngiliz The Cure grubunun solisti ve söz yazarı. 1976’dan beri grubun değişmeyen tek üyesidir. (ç.n.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-9-backlink" id="footnote-225-9">9</a> <span>Vitter (çoğulu Vittra), Kuzey İsveç kültüründe yer alan bir yaratıktır. İskandinavya kültüründe sıkça rastlanan bir doğa perisidir. Doğayı tehlikelere ve insanlara karşı korudukları söylenir. (ç.n.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-10-backlink" id="footnote-225-10">10</a> <span>The Cure grubunun “From the Edge of the Deep Green Sea” şarkısının sözlerine gönderme. (ç.n.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-11-backlink" id="footnote-225-11">11</a> <span>İsveççe “evet” anlamındaki bu sözcük genellikle olumsuz durumları karşılamak için kullanılır. (ç.n.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-12-backlink" id="footnote-225-12">12</a> <span>Nükleer kış (atomik kış olarak da bilinir), nükleer savaşın yol açacağı, varsayımsal bir iklim etkisidir. Modeller, bombaların yaratacağı ateş fırtınalarının yol açtığı duman ve isin stratosfer tabakasını kaplayacağı ve bunun aylar hatta yıllar süresince güneş ışığının dünya üstündeki etkisini azaltarak soğuk hava iklimi oluşturacağını öne sürer. (ç.n.)</span></p>
        </div>
      </div>
    </div>
  </div>
</body>
</html>
