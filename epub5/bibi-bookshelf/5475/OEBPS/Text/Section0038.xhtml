<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  
<style type="text/css">
img.sgc-6 {text-indent: 1.5em; font-size: 1em; line-height: 1.2;}
  h1.sgc-5 {text-align: justify;}
  p.sgc-4 {text-align: justify;}
  div.sgc-3 {text-indent: 28.80000114440918px; text-align: center;}
  h2.sgc-2 {text-align: center;}
  div.sgc-1 {text-align: justify;}
</style>
</head>

<body class="calibre">
  <div class="calibre7 sgc-1">
    <br />
  </div>

  <div class="calibre7 sgc-1">
    <h2 class="calibre7 sgc-2">26</h2>

    <div class="calibre7 sgc-3">
      <br />
    </div>

    <div class="calibre7 sgc-3"><img alt="" class="calibre8" src="../Images/main-9.jpg" /></div>

    <div>
      <br />
    </div>
  </div>

  <p class="calibre1 sgc-4">Bellis, o gece herkesin iyice uykuya daldığından emin olduktan sonra yatağında doğruldu.</p>

  <p class="calibre1 sgc-4">Terden sırılsıklam olmuş örtüsünü kaldırıp yataktan çıktı. Karanlık olmasına rağmen hava hâlâ çok sıcaktı. Yastığının altından Silas’ın paketini çıkardı, perdeyi çekti ve yavaşça, Tanner’ın gölgelerin içinde, ot bir şiltede yattığı odada yürümeye başladı. Tahta kapıya vardığında başını dayadı, tahtanın damarlarını yüzünde hissetti.</p>

  <p class="calibre1 sgc-4">Bellis korkuyordu.</p>

  <p class="calibre1 sgc-4">Çok dikkatle pencereden dışarı baktı ve bomboş meydanda, aylak aylak dolaşıp kapıları kontrol eden bir kaktüs muhafız gördü. Ondan biraz uzaktaydı, kapıyı açıp adam onu duymadan ya da görmeden, koşabileceğini düşündü.</p>

  <p class="calibre1 sgc-4">Peki ya sonra?</p>

  <p class="calibre1 sgc-4">Gökyüzünde hiçbir şey görünmüyordu. Ne korkunç bir vızıltı, ne de pençe elleri ve çıkık ağızlarıyla onun kanını emmeye gelmiş böcek kadınlar yoktu ortalıkta. Kapının sürgüsünü tutup bekledi. Bir dişi-anofel duyar, ya da görebilir miyim diye bekliyordu, amacı onun yerini kesinleştirmek, böylece ondan kaçınabilmekti <span class="font6">(nerede olduğunu bilirse saklanması kolaylaşacaktı),</span> sonra o sabah gördüğü, bir kemik ve deri torbası haline gelmiş adam aklına geldi. Eli kapının üstünde, donup kaldı.</p>

  <p class="calibre1 sgc-4">“N’apıyosun?”</p>

  <p class="calibre1 sgc-4">Sözcükler, sert bir fısıltı halinde arkasından geldi. Bellis döndü, elleriyle sımsıkı elbisesine yapışmıştı. Tanner kalkıp oturmuş, karanlık köşeden dikkatle ona bakıyordu.</p>

  <p class="calibre1 sgc-4">Bellis biraz kımıldandı, Tanner ayağa kalktı. Belinden çıkan tuhaf dokunaç yığınını görebiliyordu. Adam tedirgin ve kuşkulu bakışlarını ona dikti. Sanki Bellis'e saldıracak gibi duruyordu. Ama fısıltıyla konuşmasında onu rahatlatan bir şey vardı.</p>

  <p class="calibre1 sgc-4">“Kusura bakma,” dedi Bellis sessizce. Adam giriş kapısında duruyor ve daha önce hiç görmediği kadar sert ve kuşkulu görünüyordu. “Seni uyandırmak istemedim,” diye fısıltıyla devam etti Bellis. “Şey... Ben...” yaratıcılığı birden yok olmuştu ve bir bahane uyduramadı. Sözcükleri tükenmişti.</p>

  <p class="calibre1 sgc-4">“Ne yapıyorsun?” diye sordu adam. Yavaşça, öfkeli ve meraklı bir sesle, Ragamollca konuşuyordu.</p>

  <p class="calibre1 sgc-4">“Kusura bakma,” dedi yine Bellis ve kafasını salladı. “Birden şey...” Soluğunu tuttu ve hiç gözlerini kırpmadan, yine adama baktı.</p>

  <p class="calibre1 sgc-4">“Sürgüyü açamadın,” dedi Tanner.</p>

  <p class="calibre1 sgc-4">Kadının elindeki pakete bakıyordu. Bellis çantayı ya da huzursuzca parmaklarını oynatışını saklamaya çalışmadı, sanki önemsiz bir şeymiş gibi paketi ortada tutuyordu.</p>

  <p class="calibre1 sgc-4">“Ne var, doğal bir ihtiyaç mı? Sorun bu muydu? Lazımlığı kullanmak zorundasın, hanımefendi. Burada böyle şeylerden utanmak anlamsız. William’a ne olduğunu gördün.”</p>

  <p class="calibre1 sgc-4">Bellis bunun üzerine toparlandı ve başını salladı, yüzünde en ufak bir değişme olmadan yatağına doğru yürüdü. “Hemen uyursan, iyi olur, tamam mı,” diye arkasından seslendi Tanner ve o da yavaşça yerine gitti. İki odayı ayıran perdeye gelince Bellis dönüp adama bir göz attı. Oturmuş, belli ki bekliyor ve dinliyordu. Bellis dişlerini sıkarak perdeyi çekti.</p>

  <p class="calibre1 sgc-4">Birkaç saniye sessizlikten sonra, Tanner küçük bir şırıltı, ağır ağır düşen birkaç damla sesi duydu ve sırıttı. Ondan bir iki metre ötede, perdeyle ayrılmış bölmesinde Bellis lazımlıktan kalktı, yüzünde gerginlik ve öfke vardı.</p>

  <p class="calibre1 sgc-4">Aşağılanmanın kızgınlığı içinde aklına bir şey geldi. Bu fikirle birlikte içinde bir umut doğdu.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Ertesi gün Armadalıların adadaki son günleriydi.</p>

  <p class="calibre1 sgc-4">Bilim adamları kâğıt tomarlarını ve çizimlerini bir araya topluyor, çocuklar gibi gülüşüp konuşuyorlardı. Suskun Tintinnabulum ve arkadaşları bile neşe içindeydi. Bellis’in baktığı her yer, şekillenmeye başlayan planlar ve listelerle doluydu ve henüz eyleme geçmemiş olsalar da, deniz şeytanını yakalamış görünüyorlardı.</p>

  <p class="calibre1 sgc-4">Sevgili, yüzünde büyük bir gülümseme, kıpkırmızı parlayan yeni kesiği ile ara ara tartışmalara katılıyordu. Yalnızca Uther Doul tepkisizdi, Uther Doul ve Bellis. Odada göz göze geldiler. Hiç hareket etmiyorlardı, dahası, kıpır kıpır kaynayan salonda, kımıltısız tek nokta onlardı ve göz göze geldikleri o anda bir üstünlük duygusunu paylaştılar, kibre benzeyen bir duyguyu.</p>

  <p class="calibre1 sgc-4">Bütün gün anofeller gelip gitti; dingin, keşişvari tavırları kaybolmuştu. Yeni gelenlerin gittiğini görmek onları çok üzüyordu, çok yakında onların beraberlerinde getirdikleri kuram ve etki akınından yoksun kalacaklarını biliyorlardı.</p>

  <p class="calibre1 sgc-4">Bellis, Krüach Aum’u izliyordu ve bu yaşlı anofelin, nasıl da çocukça tavırlar sergilediğini gördü. Yeni arkadaşlarının, getirdikleri çantaları, giysileri paketlemesini izliyor ve hiçbir şeyi olmasa da onları taklit etmek için uğraşıyordu. Salondan çıkıp kısa bir süre sonra bir yığın paçavra ve kâğıt kırpıntısıyla geri döndü, bunları bir seyahat çantasına benzetmeye çalıştığı bir şeyin üstüne bağlamıştı. Bellis ona bakarken, tüyleri ürperdi.</p>

  <p class="calibre1 sgc-4">Kendi çantasının dibinde duran Silas’ın paketini hissedebiliyordu: Mektuplar, kolye, kutu, mühür, yüzük. <span class="font6">Bu gece,</span> dedi ve paniğe kapıldı. <span class="font6">Bu gece, ne pahasına olursa olsun.</span></p>

  <p class="calibre1 sgc-4">Kısa günün geri kalanında, güneşin yolculuğunu izledi. Öğleden sonra geç saatlerde, ışık yoğunlaşıp yavaşladığında ve gölgeler kısaldığında, korkudan ne yapacağını bilemez hale geldi. Çünkü bataklığı ve korkunç sivrisinek-kadınların topraklarını hiçbir şekilde geçemeyeceğini anlamıştı.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Kapı hızla açılınca korkuyla başını kaldırıp baktı.</p>

  <p class="calibre1 sgc-4">Kaptan Sengka, her iki yanında birer adamla odaya girdi.</p>

  <p class="calibre1 sgc-4">Üç kaktüs de kollarını kavuşturarak girişte durdu. Çok iri yapılı adamlardı, kendi ırkları için bile. Kuşaklarının ve kasıklarına sardıkları kumaşların etrafı bitkisel kaslarla sarılıydı. Işık, mücevherlerinin ve silahlarının üzerinde parlıyordu.</p>

  <p class="calibre1 sgc-4">Sengka kocaman parmağıyla Krüach Aum’u gösterdi. “Bu anofel,” diye seslendi, “hiçbir yere gitmiyor.”</p>

  <p class="calibre1 sgc-4">Kimse kımıldamadı. Bir süre sonra Sevgili öne doğru bir adım attı.</p>

  <p class="calibre1 sgc-4">O daha ağzını açmadan Sengka lafa girdi. “Ne sandın Kaptan,” dedi tiksintiyle. “Kaptan? Sana böyle mi seslenmem gerekiyor, kadın? Ne sandın sen? Burada bulunmanıza göz yumdum ki bunu yapmak zorunda değildim. Yerlilerle iletişim kurmanıza ses çıkarmadım ki, bu da yeni bir Sıtma Çağı için alınan güvenlik önlemlerinin yeni bir Sıtma Çağı belasına davetiye çıkarması demek...” Sevgili bu abartıya karşı kendini tutamayıp başını salladı ama Sengka devam etti. “Bu lanet adadan ayrılmanızı sabırla bekledim, şimdi olana bir bakın. Bana haber vermeden bu yaratıkların birini adadan kaçırabileceğinizi mi sandınız? Gitmenize izin vereceğimi mi sandınız?</p>

  <p class="calibre1 sgc-4">“Tekneleriniz aranacak,” dedi kararlı bir sesle. “Makine Plajından alınan herhangi bir parça, anofellere ait bir kitap ya da eser, adaya ait herhangi bir heliotip bulunursa el konulacak.” Tekrar Aum’u gösterdi ve inanamıyormuş gibi kafasını salladı. “Sen tarih okumadın mı, kadın? Bir anofeli buradan <span class="font6">çıkarmayı</span> nasıl istersin?” Krüach Aum gözleri fal taşı gibi açılmış bir halde tartışmayı izliyordu.</p>

  <p class="calibre1 sgc-4">“Kaptan Sengka,” dedi Sevgili. Bellis kadının, varlığını bu kadar canlı, bu kadar gösterişli biçimde ortaya koyduğunu hiç görmemişti. “Hiç kimse sizin güvenlik konusundaki kaygılarınızı ya da görevinize bağlılığınızı eleştirmiyor. Ancak siz de benim kadar biliyorsunuz ki erkek-anofeller zararsız, otobur varlıklar. Ondan başkasını götürmek gibi bir niyetimiz de yok.”</p>

  <p class="calibre1 sgc-4">“Beni ilgilendirmiyor!”diye bağırdı Sengka. “Bu sistem kesin, kesin, çünkü tarihten ders alıyoruz. Hiçbir anofel bu adadan çıkamaz. Yaşamalarına bu koşulla izin verildi. Bu konuda ayrıcalık yok.”</p>

  <p class="calibre1 sgc-4">“Bu iş beni yormaya başladı, Kaptan.” Bellis, Sevgilinin sakin, soğuk ve demir gibi sert tavrına hayran olmaktan kendini alamıyordu. “Krüach Aum bizimle geliyor. Dreer Samher ile düşman olmak istemiyoruz ama bu anofel bizimle geliyor.” Adama sırtını döndü ve yürüdü.</p>

  <p class="calibre1 sgc-4">“Adamlarım Makine Plajı’nda,” dedi Sengka, kadın bunun üzerine durakladı ve yüzünü adama döndü. Sengka kocaman bir tabanca çıkardı ve elinde sallamaya başladı. Armadalılar hâlâ kıpırtısızca bekliyorlardı. “Eğitimli kaktüs savaşçıları,” dedi. “Bana karşı koyarsan bu adadan ayrılamazsın.” Tehlikeli görünmeyecek kadar yavaş bir hareketle silahını kaldırdı ve Sevgiliye doğrulttu. “Bu anofel... Aum dediğiniz... benimle geliyor.”</p>

  <p class="calibre1 sgc-4">Odadaki muhafızlar hazırola geçmişti. Elleri kılıçlarının, yaylarının ve tabancalarının üzerinde kıpırdanıyordu. Çatlak zırhlı yüreklikabuklar ve dev gibi iri kaktüs adamlar, bir Sengka’ya, bir Sevgiliye bakıyor, gözleri birinden diğerine gidip geliyordu.</p>

  <p class="calibre1 sgc-4">Sevgili onların hiçbirine bakmadı. Ancak Bellis, kadının Uther Doul ile göz göze geldiğini gördü.</p>

  <p class="calibre1 sgc-4">Doul ilerledi, Sevgili ile silahın arasında durdu.</p>

  <p class="calibre1 sgc-4">“Kaptan Sengka,” dedi güzel sesiyle. Dimdik, kımıldamadan, şimdi onun kafasına doğrulan silahın karşısında durdu, başını kaldırıp kendisinden en az otuz santim daha uzun ve çok daha iri olan kaktüs adama baktı. Konuşurken, sanki Sengka’nın gözüymüş gibi, silahın namlusuna bakıyordu. “Size elveda demek bana düşüyor.”&nbsp;</p>

  <p class="calibre1 sgc-4">Kaptan önüne baktı ve bir an kararsız kaldı. Boşta duran elini geri çekti, derisinin altındaki kocaman kas düğümleri belirginleşti, sonra dikenlerle kaplı; etli yumruğunu gererek savurmaya hazırlandı. Yavaş hareketlerle -belli ki Doul’a vurmayı değil onu korkutup sindirmeyi umuyordu.</p>

  <p class="calibre1 sgc-4">Doul, sanki yalvarıyormuşçasına, iki eliyle uzandı. Durakladı ve birden, son derece hızlı bir itme hareketi oldu, Bellis -bunu beklediği, böyle bir şey olacağını bildiği halde- ne olup bittiğini anlamadan Sengka arkaya doğru sendeledi, şaşkınlık içindeydi, Doul dimdik batırdığı parmaklarıyla (sertçe değil ama bir uyarı olması için, tehlikeli dikenlerinin arasında bir boşluk bulup adamın soluğunu kesecek şiddette) onun boğazını sıkıyordu. Doul şimdi de, namlusu hâlâ kendisine dönük duran silahı almış, dualarının karşılığında aldığı bir şey gibi avuçlarının arasına sıkıştırmıştı. Gözlerini Sengka’dan ayırmadan adama, Bellis’in duyamadığı bir şeyler fısıldadı.</p>

  <p class="calibre1 sgc-4">(<span class="font6">Bellis’in kalbi çarpıyordu. Doul’un yaptıkları karşısında sersemlemişti. Bir saldın ister sert ister yumuşak olsun, edimin kendisi, doğaüstü hızı ve kusursuzluğu, onu doğadaki düzene karşı bir saldırı haline getiriyordu, sanki zaman ve yer çekimi Uther Doul’a işlemiyor muş gibiydi.)</span></p>

  <p class="calibre1 sgc-4">Sengka’nın arkasında duran iki kaktüs, ağır ağır ve öfkeyle öne doğru ilerledi. Kemerlerine uzanarak silahlarını çekti ve Doul alkış tutar gibi kenetlediği avuçlarında duran silahını çevirdi ve onlara tuttu, sonra tekrar çevirdi ve onu sağ eline aldı, sırayla, adamlardan önce birine sonra <span class="font6">(anında)</span> diğerine çevrildi.</p>

  <p class="calibre1 sgc-4"><span class="font6">(Hiçbir hareket yok, üç kaktüs, büyü sınırlarında dolaşan bu sürat ve kontrol karşısında dehşete düşmüştü.)</span></p>

  <p class="calibre1 sgc-4">Doul yine kıpırdandı, silahı parmaklarının arasından kaydırarak ulaşılamayacak bir noktaya fırlattı. Beyaz kılıcı elindeydi. İki kez salladı, Sengka’nın tayfaları acıyla çığlık atarak hızla ellerini silahlarından çektiler ve önlerinde kenetlediler, bileklerinden kan akıyordu.</p>

  <p class="calibre1 sgc-4">Kılıcın ucu şimdi Sengka’nın boğazındaydı ve kaktüs adam Doul’a korku ve nefretle bakıyordu.</p>

  <p class="calibre1 sgc-4">“Adamlarına kılıcımın düz tarafıyla vurdum, Kaptan,” dedi Doul. “Keskin ucunu göstermeye zorlama beni.”</p>

  <p class="calibre1 sgc-4">Sengka ve adamları geri geri giderek onun alanından çekildiler ve kapıdan geçtiler, dışarıda gün batmak üzereydi. Doul girişte bekledi, silahını açık havaya doğru uzatmıştı.</p>

  <p class="calibre1 sgc-4">Odanın her yanından bir ses çıkmaya başlamıştı, ritmik bir mırıldanma, muzaffer ve saygılı bir uğultu. Bellis bunu anımsadı. Daha önce duymuştu.</p>

  <p class="calibre1 sgc-4">“Doul!” diye tezahürat yapıyordu Armadalı kadın ve erkekler. “Doul! Doul! Doul!”</p>

  <p class="calibre1 sgc-4">Aynı gladyatör meydanındaki gibi, sanki o bir Tanrıymış, sanki dileklerini yerine getirebilecekmiş, sanki bir kilisede ilahi söylüyorlarmış gibi. Hayranlıklarını bağırarak değil ama ateşli, coşkulu ve kesintisiz, ayrıca kusursuz bir zamanlamayla dile getiriyorlardı. Söylenenlerde bir alay sezen Sengka deliye dönmüştü.</p>

  <p class="calibre1 sgc-4">Dönüp gözlerinden ateşler saçarak, kapı eşiğinde duran Doul’a baktı.</p>

  <p class="calibre1 sgc-4">“Şuna bak,” dedi öfkeyle, “seni korkak, seni domuz-adam, seni lanet <span class="font6">düzenbaz'.</span> Bu becerilerin için hangi şeytanın seni becermesine izin verdin, söyle bakalım? Bu lanet adadan gidemeyeceksin!”</p>

  <p class="calibre1 sgc-4">Sonra, birdenbire sustu, Uther Doul odadan çıkıp kaktüslerin güvenli diye düşündüğü açık havaya adım atarken, sesi kesilmişti. Armadalılar soluklarını tuttu, ama birçoğu tezahürat yapmaya devam etti.</p>

  <p class="calibre1 sgc-4">Bellis hemen kapıya gelerek, olası bir dişi-anofel saldırısına karşı kapatmaya hazırlandı. Doul’un hiç duraksamadan, kılıcını kaldırıp ağır adımlarla Nurjhitt Sengka’ya doğru ilerlediğini gördü. Söylediklerini duyuyordu.</p>

  <p class="calibre1 sgc-4">“Kızgın olduğunu biliyorum, Kaptan,” dedi yumuşak bir sesle. “Ama yine de kendini kontrol etmeye çalış. Aum’un bizimle gelmesinde hiçbir sakınca yok, bunu da biliyorsun. Bu adayı son kez görüyor olacak. Buna engel olmaya geldin, çünkü otoritenin zedelendiğini düşünüyorsun. Evdeki hesabın çarşıya uymadı, ama buna şu ana kadar yalnızca iki adamın şahit oldu.”</p>

  <p class="calibre1 sgc-4">Biraz ilerisinde üç kaktüs duruyordu, birbirlerine bakıp sonra tekrar bakışlarını çeviriyor, akıllarından adama saldırıp saldırmamayı geçiriyorlardı. Hedrigall ve daha bir sürü Armadalı kaktüs ve yüreklikabuk, birden Bellis’i iterek dışarıya çıktı. Olay yerine yaklaşmadan beklediler.</p>

  <p class="calibre1 sgc-4">“Gitmemize engel olmayacaksın, Kaptan,” diye devam etti Doul. “Armada ile savaşmayı göze alamazsın. Hem zaten, sen de biliyorsun ki cezalandırmak istediğin benim tayfam ya da benim patronum da değil, benim. Bu da...,”diye yumuşak sesiyle devam etti, “gerçekleşmeyecek.”</p>

  <p class="calibre1 sgc-4">Bellis o sırada sesi duydu: Yaklaşan anofel-kadınların uğultusu. Soluğunu tuttu ve diğerlerinin de bunu yaptığını gördü. Sengka ve adamları da, sanki fark edilmek istemiyorlarmış gibi, yapmacık bir tavırla yukarılara bakındı.</p>

  <p class="calibre1 sgc-4">Uther Doul bakışlarını Kaptan Sengka’nın yüzünden ayırmadı. Gökyüzünden hızla bir şey geçti ve Bellis ağzını sımsıkı kapattı.“Doul!” tezahüratı azalmaya başlamıştı ama yine de alttan alta duyuluyordu. Hiç kimse adama seslenip tehlikede olduğunu haber vermemişti. Eğer anofeli onlar bile duyduysa, <span class="font6">o</span> kesinlike duymuştur, diye düşünüyorlardı.</p>

  <p class="calibre1 sgc-4">Kanat sesleri yaklaşırken Doul Kaptana iyice yaklaştı ve birden, gözlerinin ta içine bakacak kadar yakınına geldi.</p>

  <p class="calibre1 sgc-4">“Birbirimizi anlıyor muyuz, Kaptan?” dedi. Sengka ise birden haykırdı ve Doul’u yakalayıp onu vahşi bir ayı gibi ezmeye çalıştı. Ama Doul’un elleri hızla Sengka’nın yüzünden geçti ve sonra inerek kolunu yakaladı, derken, Doul bir metre kadar geriye çekildi, bu arada ezilmiş burnundan bitki özü damlayan kaktüs adam, iki büklüm olmuş, küfürler yağdırıyordu. Sengka’nın adamları dehşete düşmüş, ne yapacaklarına karar veremiyorlardı.</p>

  <p class="calibre1 sgc-4">Doul o zaman sırtını adamlara döndü ve kılıcını kaldırarak kendisine saldıran ilk sivrisinek-kadını karşıladı. Bellis soluğunu tuttu. Dişi-anofel birden ortaya çıkmıştı, çığlık çığlığa havadan inen aç bir yaratık. Sivri hortumu ağzından dışarı fırlamıştı. Toprağın hemen üzerinden yalpalayarak ve büyük bir hızla geçti, kollarını uzatmış, salyaları akıyor, açlığını yatıştırmak için saldırıyordu.</p>

  <p class="calibre1 sgc-4">Uzun saniyeler boyunca hareket eden tek şey o oldu.</p>

  <p class="calibre1 sgc-4">Uther Doul öylece durmuş, onu bekliyordu, sağ elindeki kılıcını yere dimdik dayamış, öylece bekliyordu. Sonra birdenbire, anofel, Bellis’in neredeyse kokusunu alabileceği ve hortumunun neredeyse Doul’un etine değebileceği kadar yaklaştığında, adam birden kolunu uzattı, kılıcı hâlâ dimdik ve kımıltısızdı ama ama artık diğer tarafında duruyordu, sivrisinek-kadının kafası ve sol kolu kanlar içinde kuru toprağa düşerken bedeni de Doul’un yanına yığılmıştı. Kılıcından ve cesetten, toprağa yoğun, ağır ağır akan bir kan sızıyordu.</p>

  <p class="calibre1 sgc-4">Doul tekrar devinmiş, bu kez dönerek sıçramış, sanki bir meyve koparır gibi uzanarak başının üzerinden geçen ikinci dişi-anofeli şişlemiş, sonra onu kılıcının ucunda döndürerek havadan indirmiş ve yere çarpmıştı, yaratık orada çığlıklar atıyor, ağzından salyalar akıtarak hâlâ ona uzanmaya çalışıyordu.</p>

  <p class="calibre1 sgc-4">Adam, dişi-anofeli haklayınca Bellis, dehşet içinde, rahatladığını fark etti.</p>

  <p class="calibre1 sgc-4">Sonra gökyüzü yine sakinleşmişti ve Doul, Sengka’ya dönmüş, kılıcını siliyordu.</p>

  <p class="calibre1 sgc-4">“Bu beni ya da herhangi birimizi son görüşün, Kaptan Sengka,” diyerek, kendisine artık nefretten çok korkuyla bakan ve gözlerini yerde yatan ve her biri bir adamdan daha güçlü olan iki dişi-anofelin kanlı cesetlerinden alamayan kaktüs adama güvence verdi. “Hadi git şimdi. Bu da burada bitsin.”</p>

  <p class="calibre1 sgc-4">Derken dişi-anofellerin nefret yüklü sesini yeniden duyunca, yeni bir katliam olacağından korkan Bellis, çığlık atmamak için kendini zor tuttu. Uğultu yaklaştıkça Sengka’nın gözleri büyüdü. Bir süre daha bekledi, etrafına bakınıp açlıktan gözü dönmüş dişi-anofellere bakındı, içinde az da olsa, hâlâ, onların Doul’u öldürebilecekleri umudunu taşıyordu ama bunun olmayacağını da biliyordu.</p>

  <p class="calibre1 sgc-4">Yeni ses ne kadar yaklaşırsa yaklaşsın, Doul yerinden kımıldamadı.</p>

  <p class="calibre1 sgc-4"><span class="font6">“Kahretsin!"</span> diye bağırdı Sengka ve vazgeçip arkasını döndü, adamlarına kendisiyle gelmelerini işaret etti. Hızla uzaklaştılar.</p>

  <p class="calibre1 sgc-4">Bellis herkesin, yeni bir dişi-anofel saldırısı daha olmadan buradan gitmek istediğini biliyordu. Bu, korkunç dişi-şeyleri önemsediklerinden değil, Doul’un ürkünç ustalık gösterisinden irkildikleri içindi.</p>

  <p class="calibre1 sgc-4">Uther Doul üç kaktüs adamın uzaklaşmasını bekledi. Ancak o zaman döndü ve sakince kılıcını kınına yerleştirdi ve sonra odaya yürüdü.</p>

  <p class="calibre1 sgc-4">Kanat sesleri bu kez çok yakından gelmişti ama neyse ki biraz yavaştılar ve ona yetişememişlerdi. Bellis dişi-anofelller uzaklaşırken kanat seslerinin de azaldığını duydu.</p>

  <p class="calibre1 sgc-4">Doul odaya tekrar girdiğinde, gururlu ve bir savaş çığlığı gibi ısrarlı biçimde adını tekrardan bağırmaya başladılar. Bu kez o da buna karşılık verdi, başını eğdi ve kollarını omuzlarına kadar kaldırdı, avuçlarını açtı. Gözlerini yere indirdi, sanki bir ses denizinde sürükleniyormuşçasına öylece durdu.</p>

  <p class="calibre1 sgc-4">Yine gece oldu, son gece ve Bellis odasında, tozlu samandan yatağındaydı, elinde de Silas’ın paketi vardı.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Tanner Sack uyumuyordu. Günün heyecanı, kavgalar, onu çok germişti. Şimdi, artık bildiği, Krüach Aum’dan öğrendiği şeyin şaşkınlığı içindeydi. Çok daha büyük bir kuramın kırıntılarıydı bunlar ama ondan beklenen işin boyutu baş döndürücüydü. Uykusunu kaçıracak kadar hem de.</p>

  <p class="calibre1 sgc-4">Ayrıca beklediği bir şey de vardı.</p>

  <p class="calibre1 sgc-4">Sabaha karşı bir ile iki arasında beklediği şey oldu. Kadınların odasını ayıran perde yavaşça çekildi ve Bellis Coldwine sürünerek odadan çıktı. Tanner’ın dudakları acımasız bir gülümseme ile kıvrıldı. Kadının bir gece önce ne yapmaya çalıştığını hiç anlamamıştı, ama çişe kalkmadığı apaçık belliydi. Geçen gece yaptığı o küçük hainliğin, kadını böyle bir gösteriye zorlamış olması aklına gelince yarım ağızla gülümsedi, hafifçe yüzünü buruşturdu. Daha sonra nedense kendini suçlu hissetmişti, ama aşırı ciddi, kuralcı Bayan Coldwine’ın onu susturmak için kendini zorlayarak yaptığı birkaç damla çiş aklına geldikçe, ertesi gün sırıtıp durmuştu.</p>

  <p class="calibre1 sgc-4">Daha o gece, kadının yapmaya çalıştığı şeyin yarım kaldığını ve tekrar deneyeceğini anlamıştı.</p>

  <p class="calibre1 sgc-4">Tanner kadını izliyordu. O ise, adamın uyanık olduğunun farkında değildi. Beyaz iç çamaşırlarıyla kapıda durmuş, pencereden dışarıya bakıyordu. Elinde bir şey vardı. Bir önceki gece, onun dikkatinden kaçırmaya çalıştığı şu deri paket olsa gerek, diye düşündü Tanner.</p>

  <p class="calibre1 sgc-4">Kadının ne yapacağını merak ediyor, haince bir duyguyla, <span class="font6">Terpsikor</span> da karşılaştığı kötülüklerin intikamını kadından almaya kalkıyordu. Böyle düşündüğü için de Doul ya da Sevgiliye onun ne yapmaya kalkıştığını anlatmamıştı.</p>

  <p class="calibre1 sgc-4">Bellis ayakta durup bir süre bakındı, sonra yere çömeldi ve sessizce paketi karıştırdı, sonra yine doğruldu ve bakındı, yine eğildi, sonra yine kalktı, defalarca. Eli beceriksizce sürgüye gitti.</p>

  <p class="calibre1 sgc-4">Tanner ayağa kalkıp ses çıkarmadan Bellis'e doğru yürüdü; kadın kararsızlık içinde ne yapacağını düşünürken, onun yaklaştığını fark etmedi bile. Biraz arkasında durup, kadını izlemeye devam etti, kararsızlığı hem canını sıkıyor hem de onu eğlendiriyordu, sonunda yeterince beklediğine karar verip konuştu.</p>

  <p class="calibre1 sgc-4">“Yine, öyle mi?” diye alaycı bir sesle fısıldadı ve Bellis birden dönüp adamla yüz yüze geldi. Tanner kadının ağladığını görünce bir şaşkınlık ve utanç duydu.</p>

  <p class="calibre1 sgc-4">Küçük, hain gülümsemesi birden kayboldu.</p>

  <p class="calibre1 sgc-4">Bellis Coldwine’ın gözlerinden yaşlar akıyor ama tek bir hıçkırık sesi duyulmuyordu. Derin derin soluk alıyor, her soluğu titriyor ve kesilecekmiş gibi geliyordu ama hiç sesi çıkmıyordu. Yüz ifadesi kızgın ve temkinli, gözleri kan çanağına dönmüş, ama dikkatle bakıyordu. Köşeye kıstırılmış bir hali vardı.</p>

  <p class="calibre1 sgc-4">Sertçe gözlerini ve burnunu sildi.</p>

  <p class="calibre1 sgc-4">Tanner konuşmaya kalkıştı ancak kadının öfkeli bakışı karşısında önce çekindi, sonra ancak çabalayarak birkaç kelime söyleyebildi. “Hadi ama, yapma,” diye fısıldadı. “Kötü bir niyetim yoktu...”</p>

  <p class="calibre1 sgc-4"><span class="font6">“Ne... istiyorsun..?”</span> diye fısıldadı Bellis.</p>

  <p class="calibre1 sgc-4">Yumuşayan, ama sinmeyen Tanner kadının elindeki pakete baktı.</p>

  <p class="calibre1 sgc-4">“Sen ne yapmaya çalışıyorsun, peki?” dedi. “Bu ne? Kaçmaya mı çalışıyorsun? Samherilerin seni evine götüreceklerini mi umuyorsun?” Konuştukça öfkesi artmaya başladı ve sonunda onu kontrol etmek için epey çabalaması gerekti. “Başkan Rudgutter’a korsan gemide sana nasıl kötü davranıldığını anlatmak istiyorsun, öyle mi, bayan? Armadadan haberleri olacak, peşimize düşüp bizi bulacaklar, sonra ben ve benim gibileri toplayıp yine güvertelerinin altındaki lanet deliklere tıkacaklar, öyle mi? Sömürgelerine köle yapacaklar?”</p>

  <p class="calibre1 sgc-4">Bellis adama onurlu ve ağlamaklı bir öfkeyle bakıyordu. Uzun bir sessizlik oldu ve kadının hâlâ değişmeyen yüzüne bakarken, onun bir karara vardığını hissetti.</p>

  <p class="calibre1 sgc-4"><span class="font6">“Oku şunu,”</span> diye tıslar gibi konuştu birden Bellis. Adamın eline uzun bir mektup bıraktı ve kapıya yığıldı.</p>

  <p class="calibre1 sgc-4"><span class="font6"><br /></span></p>

  <p class="calibre1 sgc-4"><span class="font6"><br /></span></p>

  <p class="calibre1 sgc-4"><span class="font6">“'Madde yedi?’”</span> diye mırıldandı Tanner. “Okbaşı Kodu da ne demek?” Bellis hiçbir şey söylemedi. Ağlaması kesilmişti. Üzgün bir çocuk gibi adama bakıyordu <span class="font6">(ancak şimdi, gözlerinin ardında başka bir şey vardı, bir umut).</span></p>

  <p class="calibre1 sgc-4">Tanner, bir kod yığını içerisinde, anlamlı bir şeyler çıkarmaya çalışarak mektubu okumayı sürdürdü, anlamın birdenbire netleştiği bazı yerlerde aklını oynatır gibi oldu.</p>

  <p class="calibre1 sgc-4">‘“Mecusun gelişi?”’ diye şaşkınlıkla fısıldadı. ‘“Solucan birlikleriyle dolacak çürükler’? ‘Yosun bombaları’? Ne bunlar Tanrı aşkına? Bu lanet bir saldırıyla ilgili! Ne <span class="font6">bu!'</span> Bellis onu izliyordu.</p>

  <p class="calibre1 sgc-4">“Bu,” diye tekrarladı Bellis, “hain bir saldırıyla ilgili.”</p>

  <p class="calibre1 sgc-4">Bir süre susup onu merakta bırakan acımasız bir sessizliğe büründü, sonra adama olanları anlattı.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Tanner arkasına yaslanarak, elinde sımsıkı tuttuğu kâğıda, üstündeki mührü görmeden baktı, parmaklarını Silas’ın künyesinin zincirinde dolaştırdı.</p>

  <p class="calibre1 sgc-4">“Benim hakkımda düşündüklerin doğru,” dedi Bellis. Diğer odadaki kadınları uyandırmamak için fısıltıyla konuşuyorlardı. Bellis’in sesi cansızdı. “Haklısın,” dedi, “Armada benim yerim değil. İçinden geçeni okuyabiliyorum. ‘Bu yabancı kahpeye güvenmem,’ diyorsun.”</p>

  <p class="calibre1 sgc-4">Tanner başıyla itiraz edip, bunun doğru olmadığını söylemek istedi ama Bellis buna izin vermedi.</p>

  <p class="calibre1 sgc-4">“Haklısın. Güvenilir biri değilim. Evime dönmek istiyorum, Tanner Sack. Eğer bir kapıyı açtığımda kendimi Brock Marsh ya da Salacus Bahçelerinde ya da Mafaton’da ya da Ludmead’de ya da Yeni Crobuzon’un herhangi bir yerinde bulacağımı bilsem, <span class="font6">Tanrı biliyor ya,</span> o kapıdan hiç durmaz geçerdim.”</p>

  <p class="calibre1 sgc-4">Tanner kadının heyecanı karşısında neredeyse irkildi.</p>

  <p class="calibre1 sgc-4">“Ama yapamam,” diye devam etti. “Evet, kurtarılmayı düşlediğim zamanlar oldu. Donanmanın gelip beni evime götürmesini düşledim. Ama şimdi bunu engelleyen iki şey var.</p>

  <p class="calibre1 sgc-4">“Evime dönmek istiyorum, Sack. Ama...” Duraksadı ve biraz durgunlaştı. “Ama <span class="font6">Terpsikor</span> da bunu istemeyenler de var. Sen ve... diğerleri... bütün Yeni Crobuzon Tekraryapımları için... ‘kurtarılmanın’ ne anlama geleceğini biliyorum.” Gözlerini hiç kırpmaksızın adama dikti. “Bana inanıp inanmamak sana kalmış, ama bu benim olmasını istediğim bir şey değil. Yeni Crobuzon ve yolculuk konusunda hayallere kapıldığım yok. Benim koşullarımı bilmiyorsun, Tanner Sack. Beni o iğrenç gemiye binmeye zorlayan şeyi bilmiyorsun.</p>

  <p class="calibre1 sgc-4">“Evime dönmeyi ne kadar istesem de,” dedi, “benim için en iyi olan şeyin senin için öyle olmadığını biliyorum ve isteyerek bunun bir parçası olmam. Evet,” dedi birden, sanki şaşırmış, kendisini de şaşırtmış gibi. “Bu tartışmayı kaybettim ben. İtiraf ediyorum. Bu doğru.”</p>

  <p class="calibre1 sgc-4">Biraz duraladı, sonra başını kaldırıp yine adama baktı.</p>

  <p class="calibre1 sgc-4">“Eğer yalancının teki olduğumu düşünüyorsan bile, Bay Sack, her zaman bir ikinci unsur vardır. <span class="font6">Yapabileceğim hiçbir şey yok.</span> Samherilerle gidemem, Yeni Crobuzon donanmasını yönlendiremem. Armada'ya saplanıp kaldım. Hem de nasıl.”</p>

  <p class="calibre1 sgc-4">“Peki, kim bu Silas Fennec?” diye sordu adam. “Bu ne?” Elindeki mektubu sallıyordu.</p>

  <p class="calibre1 sgc-4">“Fennec bir Yeni Crobuzon ajanı, onun da en az benim kadar eli ayağı bağlı. Mektupta ise yalnızca bilgi var,” dedi soğuk bir sesle. “Lanet olası bir saldırıyla ilgili bilgi.”</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">“Yıkılmasını mı istiyorsun?” diye ısrarla sordu Bellis. “Tabii ki orayı sevmediğini biliyorum. Neden sevesin ki? Ama gerçekten Yeni Crobuzon’un <span class="font6">yıkılmasını</span> ister misin?” Sesi birden sertleşti. “Hiç orada kalan arkadaşın yok mu? Ailen? O lanet olası şehirde korumak isteyeceğin hiçbir şey kalmadı mı? Gengris’in eline geçmesi umurunda değil mi?”</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Pelorus Bahçelerinde, Wynion Sokağının biraz güneyinde, küçücük bir pazar yeri vardı. Bir ardiyenin arkasında, ahırdan bozma evlerin olduğu bir sokakta, Yasakgünleri ve Tozgünleri pazar kuruluyordu. Ad konamayacak kadar küçük bir yerdi.</p>

  <p class="calibre1 sgc-4">Bir ayakkabı pazarıydı bu. İkinci el, yeni, çalıntı, kusurlu ve kusursuz her şey. Takunyalar, terlikler, çizmeler ve diğerleri.</p>

  <p class="calibre1 sgc-4">Burası birkaç yıl boyunca, Tanner’ın Yeni Crobuzon’da en sevdiği yer olmuştu. Başkalarından daha çok ayakkabı aldığından değildi, ama deri ve keten bezinden malların yığıldığı masaların önünden geçerek, tezgâhlar boyunca yürümeyi, satıcıların seslerini dinlemeyi seviyordu.</p>

  <p class="calibre1 sgc-4">Bu küçük sokakta bir sürü de ufak kafe vardı ve bunların sahiplerini, sürekli müşterilerini tanımıştı artık, işsiz kaldığı, cebinde çok az parasının olduğu dönemlerde sarmaşıklarla kaplı Boland’ın Kafesinde saatlerce oturabiliyor, Boland ve Yvan Curlough ve vodyanoi Sluchnedsher ile sohbet ediyor, kaçık Sarmal Jacobs’a acıyıp ona bir içki ısmarlayabiliyordu.</p>

  <p class="calibre1 sgc-4">Tanner, birkaç gününü duman, çay ve kahve pusu arasında oturup Boland’ın kirli camından dışarıdaki ayakkabıları ve günün bitişini izleyerek geçirmişti. O günler olmadan da yaşayabiliyordu, tabii. Uyuşturucu değillerdi ya. Geceleri yatağına uzanıp onları özlemle anımsamıyordu.</p>

  <p class="calibre1 sgc-4">Ancak, Bellis şehrin yıkılmasını umursayıp umursamadığını sorduğunda, aklına hemen bu gelmişti.</p>

  <p class="calibre1 sgc-4">Yeni Crobuzon’un, tanıdığı bütün insanların, (bir süredir onları hiç aklına getirmemişti) gittiği yerlerin yok olduğu, su iblisleri (yalnızca kâbuslarda var olan, kafasında bir gölge halinde oluşan yaratıklar) tarafından yakılıp yıkıldığı düşüncesi onu tabii ki dehşete düşürmüştü. Bunun olmasını tabii ki istemezdi.</p>

  <p class="calibre1 sgc-4">Ama bu kadar dolaysız bir tepki göstermesine kendisi de çok şaşırmıştı. Kesinlikle düşünsel, tasarlanmış bir şey değildi. Pencereden cehennem gibi sıcak geceye bakarken, kalın ve lekeli camları olan o pencerelerden de ayakkabı pazarına baktığı zamanları anımsamıştı.</p>

  <p class="calibre1 sgc-4">“Neden Sevgililer'e söylemedin? Neden şehre bir haber göndereceklerini düşünmedin?”</p>

  <p class="calibre1 sgc-4">Bellis yapay ve sessiz bir kahkaha attı.</p>

  <p class="calibre1 sgc-4">“Gerçekten,” dedi yavaşça, “umurlarında olacağını mı sanıyorsun? Burunlarını sokarlar mıydı sence? Bir tekne göndererek, belki? Mesajı iletmesi için birine para vererek? Kendi ellerine en ufak bir fırsat geçecek olsa, yok etmekten kaçınmayacakları bir şehri korumak için, bütün bu zahmete girerler miydi sence?”</p>

  <p class="calibre1 sgc-4">“Yanılıyorsun,” dedi, ama kendinden pek emin görünmüyordu. “Devşirmelerin arasında bunu umursayacak bir sürü Yeni Crobuzonlu var.”</p>

  <p class="calibre1 sgc-4">“Hiç kimsenin <span class="font6">haberi yok,”</span> dedi sinirli bir sesle. “Yalnızca Fennec ve ben biliyoruz ve eğer yayılacak olursa bizi gözden çıkarıp denize atar, mektubu da yakarlar. Dur bir dakika, asıl yanılan sen olmayasın?” Adam bakışlarını kaçırana kadar gözlerini ona dikti. “Sence umursarlar mı? Yeni Crobuzon’un yok olmasına engel olmaya kalkarlar mı? Eğer onlara anlatırsak ve sen yanılıyorsan, bu iş burada biter; tek şansımız da yok olur. Neyin tehlikede olduğunu görmüyor musun? Bunu göze alabilir misin? Gerçekten?”</p>

  <p class="calibre1 sgc-4">Tanner istemeyerek de olsa, kadının doğru söylediğini fark etti.</p>

  <p class="calibre1 sgc-4">“İşte bu yüzden burada oturmuş, salak gibi ağlıyorum,” diye sert bir sesle devam etti. “Çünkü bu mesajı, bu kanıtı ve bu rüşveti Samherilere iletmek, Yeni Crobuzon’u kurtarmak için elimizde olan tek şans. Anlıyor musun? Onu <span class="font6">kurtarmak</span> için. Ben de soğuktan titreyerek burada bekliyorum, çünkü plaja nasıl gideceğimi bilmiyorum. Çünkü şu dişi-şeylerden ödüm patlıyor. Ölmek <span class="font6">istemiyorum</span> ve şafak sökmek üzere ve buradan çıkamıyorum, çıkmak zorundayım. Plaja bir buçuk kilometreden fazla var.” Dikkatle adama baktı, sonra bakışlarını çevirdi. “Ne yapacağımı bilmiyorum.”</p>

  <p class="calibre1 sgc-4">Dışarıdan, ay ışığının aydınlattığı kasabada ev ev dolaşan kaktüs muhafızların sesleri geliyordu. Tanner ve Bellis, gözlerini bir noktaya dikmiş, karşılıklı duvara dayanmış, oturuyorlardı.</p>

  <p class="calibre1 sgc-4">Tanner yeniden mektuba baktı. Mührü vardı. Ellerini uzattı ve Bellis küçük paketteki diğer eşyaları da ona verdi. Sakin görünmeye çalışıyordu. Adam Samheri korsanlarına yazılan mektubu okudu. Cömert bir ödül alacaklardı ama Yeni Crobuzon’u kurtaracaklarını düşününce pek aşırı sayılmazdı.</p>

  <p class="calibre1 sgc-4">Yeni Crobuzon’u kurtarmak, zarar görmesini engellemek.</p>

  <p class="calibre1 sgc-4">Her mektubu tekrar okudu, satır satır. Armada'nın adı geçmiyordu.</p>

  <p class="calibre1 sgc-4">Kolyeye, küçük etiketine, isme ve sembole baktı. Bunu Armada ile ilişkilendirecek en ufak bir şey yoktu. Crobuzonlulara onu göndereni nerede bulacaklarını söyleyen hiçbir şey yoktu. Bellis sessizce adamı izledi. Onun ne olduğunu biliyordu. Adam ise kadının umudunu hissedebiliyordu. Koca yüzüğü aldı, karmaşık ters mührünü, çıkıntı olan çukurları, çukur olan çıkıntıları inceledi. Büyülenmiş gibi bakıyordu. Onun için, görünen halinden daha fazlasını ifade ediyordu, Yeni Crobuzon’u, örneğin.</p>

  <p class="calibre1 sgc-4">Dakikalar boyunca paketi elinde evirdi çevirdi, parmaklarını bal mumundan mührün, yüzüğün ve korkunç uyarıyı taşıyan uzun mektubun üzerinde dolaştırdı.</p>

  <p class="calibre1 sgc-4">Tekraryapım oluşunu anımsadı, ama hepsi bu değildi. Yerler ve insanlar vardı. Yeni Crobuzon’un tek bir yüzü yoktu ki.</p>

  <p class="calibre1 sgc-4">Tanner Sack, Zarganadenizi’ne sadıktı ve bu tutkulu sadakatinin yanı sıra da Yeni Crobuzon’a karşı üzgün bir sevgi -bir tür hüzünlü ve acıklı bir yakınlık duyuyordu. Ayakkabı pazarına ve diğer şeylere karşı da. Bu iki duygu içinde kıpırdaşıyor ve birbirinin etrafında balıklar gibi daireler çiziyorlardı.</p>

  <p class="calibre1 sgc-4">Eski şehrinin yıkıldığını, yok edildiğini düşündü.</p>

  <p class="calibre1 sgc-4">“Doğru,” dedi yavaşça. “Makine Plajı buraya bir-bir buçuk kilometre kadar uzaklıkta, tepeden aşağıya inip bataklığın yanından falan geçmek gerekiyor, kadınların yaşadığı yerlerden yani.”</p>

  <p class="calibre1 sgc-4">Başını uzattı, birdenbire kasabanın diğer ucunu işaret etti, altında dalgaların yağ gibi kıvrıldığı kaya yarığını.</p>

  <p class="calibre1 sgc-4">“Buradan denize ancak birkaç metre var.”</p>

  <p class="calibre1"></p>

  <p class="calibre1 sgc-4"><span class="font8"><br /></span></p>

  <p class="calibre1 sgc-4"><span class="font8"><br /></span></p>

  <p class="calibre1 sgc-4"><span class="font8">Ara V</span></p>

  <p class="calibre1 sgc-4"><span class="font3">Tanner Sack</span></p>

  <p class="calibre1 sgc-4"><span class="font6">Çok sürmüyor.</span></p>

  <p class="calibre1 sgc-4"><span class="font6">Gözlerimi pencereden ayırmıyorum. (Bellis Coldwine çömelmiş ve arkama saklanmış bekliyor. Huzursuz, eminim onunla oyun oynadığımı sanıyor ama yine de umut dolu.) Muhafızın köşeyi dönüp meydandan uzaklaşmasını, gözden kaybolmasını bekliyorum.</span></p>

  <p class="calibre1 sgc-4"><span class="font6">-Sakın buradan ayrılma, diyorum ona, başını hızlı hızlı sallıyor. -Buradan bir santim bile ayrılma (şimdi ben de deli gibi korktuğumdan, dışarıya çıkmayı geciktiriyorum). -Ben kapıya vurana kadar tek bir kasını dahi oynatma.</span></p>

  <p class="calibre1 sgc-4"><span class="font6">Sürgüyü açacak. Kapı açıkken içeriye bir dişi-anofel girmesin diye dikkat edecek. Geri dönmem ne kadar sürerse sürsün, beni bekleyecek.</span></p>

  <p class="calibre1 sgc-4"><span class="font6">Sonunda başımı sallıyorum, sıkıca kapatılıp bağlanan, suyu geçirmesin diye de üzerine bal mumu sürülen deri çantası karnımın üzerinde, sanki bir yaraya bastırıyor muş gibi tutuyorum ve o, kapıyı açıyor, dışarıdayım, yıldızların altında, açık havada, sıcak gecede, etrafım sivrisinek-kadınlarla çevrili.</span></p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Tanner Sack duraksamıyor. Arka tarafta, bir anüs gibi, kasabanın tüm pisliğini denize boşaltan uçuruma doğru hızla koşuyor.</p>

  <p class="calibre1 sgc-4">Koşuyor, başı önde, gözleri görmeden ve büyük bir korku içinde, kayadaki çatlağa doğru uçarcasına gidiyor. Her bir parçası suya ulaşmak için savaştıkça sinirleri çığlıklar atıyor, bedeni kıvranıyor.</p>

  <p class="calibre1 sgc-4">Sivrisinek kanatlarının sesini duyduğundan emin.</p>

  <p class="calibre1 sgc-4">Dışarıya, gökyüzünün altına çıkalı daha beş saniye oldu, kulağına rüzgârın ve gece böceklerinin sesleri geliyor ve ayakları denizin üzerine bir balkon gibi oturmuş düz kayaya dokunuyor. Hava sakin ve dağdaki yarığa doğru atılırken karanlık onu iyice kuşatıyor. Bir an ayaklarını sürterek duruyor ve tereddüt içinde, kayadan aşağı inen daha yorucu ve dikkat gerektiren ince patika yoldan gidip gitmemeyi düşünüyor, ancak artık çok geç: Bacakları harekete geçiyor ve zıplıyor, sanki bir dişi-anofelin sesini duymuş gibi. Derken kayadan aşağı atlıyor ve düşüyor.</p>

  <p class="calibre1 sgc-4">Altında havadan başka bir şey yok, on beş metreden fazla hava, derken demir gibi ışıldayarak akıp giden su. Altında uzanan uçurumdan suyun akışını izliyor. O da bir deniz yaratığı artık ve akıntıların şekillerini okuyabiliyor. Aşağıdaki suyun çok derin olduğunun farkında, öyle olduğunu görüyor.</p>

  <p class="calibre1 sgc-4">Çivileme dalıyor. Deniz bir dalış sesiyle yarılıyor ve ciğerlerindeki havayı çekiyor, çarpmanın şiddetiyle bir an nefes alamıyor, telaşla ağzını açıyor ve su, kupkuru kalmış zavallı solungaçlarından geçerken deniz, üzerini yeniden kapayarak bedenini içine alıyor, bu küçük mikroba hoş geldin diyor.</p>

  <p class="calibre1 sgc-4">Karanlık suda kımıldamadan sürüklendiği bir mutluluk anı yaşıyor. Etrafındaki boşluk, bu boşluğun verdiği güven hissi başını döndürüyor. Buraya hiç sivrisinek-kadın gelmiyor <span class="font6">(sonra aklına diğer saldırganlar geliyor, güven duygusu birazcık azalıyor).</span></p>

  <p class="calibre1 sgc-4">Tanner yağlı torbasında duran paketin ağırlığını hissediyor. Onu karnına bastırıyor ve perdeli ayak parmaklarıyla yüzmeye başlıyor. Yüzmeyeli çok zaman oldu. Sanki derisi suda canlanıyor, gözenekleri çiçekler gibi açılıyor.</p>

  <p class="calibre1 sgc-4">Ortalık zifirî karanlık sayılmaz. Göz bebekleri büyüdükçe karanlıktaki farklı şekilleri ayırt edebiliyor: Su altı kayalıkları, kasabanın enkazları, denizdeki yarık ve uçsuz bucaksız derinlik. Kayalıktaki delikten yüzerek geçiyor ve su akışının değiştiğini hissediyor. Tepesinde dalgalar, bunamış ve dişleri dökülmüş bir ihtiyar gibi kıyıyı çiğniyor.</p>

  <p class="calibre1 sgc-4">Ne yapacağını, hangi yöne gideceğini biliyor. Yanından küçük şeyler geçiyor, gece balıkları bunlar. Dokunaçlarını dışarı uzatıyor, kayalıkları hissedecek denli aşağıdan yüzüyor, sonra kıyı çevresinden yüzmeye başlıyor. Dokunaçları ondan daha cesur. Onları bir ahtapot gibi, ne var ne yok bakmak için taşlardaki deliklerin içine sokuyor, isterse onları hemen geri çekebilir de. Dokunaçları, bedeninin suya en çok ait olan parçası, onun eklentileri ve onların önderliğini kabulleniyor.</p>

  <p class="calibre1 sgc-4">Tanner anofel adasının kenarları boyunca yüzüyor. Deniz şakayıklarını ve deniz kestanelerini hissediyor ve birdenbire üzüntüyle, deniz yatağına, ilk kez böyle, ondaki yaşamı duyumsayacak denli yaklaştığını ve bunun büyük bir olasılıkla son kez olduğunu fark ediyor; karanlık, görüşünü engelliyor. Tek yapabildiği, üzerinde yüzdüğü kum ve taş tümseklerini, kaya çıkıntılarını, otların tüy gibi sardığı çürümüş tahta parçalarını ve ışığın ortaya çıkaracağı renkli atmosferi hayal etmek.</p>

  <p class="calibre1 sgc-4">Dakikalar süren bu telaşlı yüzme hali sona eriyor. Bu kıyı denizinin tadı, Armada'yı saran açık okyanusunkinden daha farklı. Bu daha yoğun bir bulamaç. Her yanında minicik bir yaşamın ve ölümün tadı var.</p>

  <p class="calibre1 sgc-4">Derken, birdenbire pas tadı.</p>

  <p class="calibre1 sgc-4"><span class="font6">Makine Plajı,</span> diye düşünüyor. Koya, adanın etrafından dolaşarak gelmişti. Vantuzları yeni yeni şeylere dokunuyor: ufalanmış demir, paslanmış makineler. Bu demir yatağın üzerindeki su, metal tuzlarıyla kaplı ve tadı kan gibi.</p>

  <p class="calibre1 sgc-4">Ay ışığının yansıdığı yüzeyde üç büyük şekil görünüyor, azıcık bir ışık varsa onu da engelleyen Samheri gemileri bunlar. Kalın zincirleri suda gerilmiş ve çapaları çok daha eski metal eşyaların kalıntıları arasında yatıyor.</p>

  <p class="calibre1 sgc-4">Tanner yükselip, su yüzeyine çıkarken, su iki yana açılıyor. Ellerini kaldırıyor, paket hâlâ elinde. En büyük geminin gölgesi tam yolunun üzerinde.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Dreer Samherli kaktüsler onu görünce bir yaygara koparıp, kızgın kızgın yumruklarını, dikenli kollarını kaldırıyorlar ama aslında rol kesiyorlar. Geminin zincirlerinden tırmanarak güverteye çıkmış, üzerinden sular damlayan, tedirgin bir şekilde gökyüzüne bakarak onlardan kendisini aşağıya götürmelerini bekleyen, bu sırılsıklam Tekraryapım karşısında aslında afallamış hissediyorlar.</p>

  <p class="calibre1 sgc-4">“Kaptanınızla konuşmalıyım, evlatlar,” diyor onlara Saltça, tekrar ve tekrar, korkmuş ama kararlı. Onların tehditleri adamı yıldırmayınca, onu alıp geminin mum ışıklı karanlığına götürüyorlar.</p>

  <p class="calibre1 sgc-4">Onu ticaret ve savaş ganimetlerinin yığıldığı hazine bölümünden, çürümüş sebze ve meyve kokusuyla kaplı mutfaktan geçiriyorlar. Sonra, kafeslerle dolu bir koridordan geçerlerken, kızgın şempanzeler ciyaklayarak parmaklıkları takırdatıyor. Kaktüsler çok ağır ve kalın parmakları halatları çözmek için fazla hantal. Maymunlara doğumlarından itibaren ıslıkla ve bağırarak verilen emirlere uymaları öğretiliyor, yaptıkları işin ne olduğunu hiç bilmeden, yelkenleri bir uzman gibi fora edip bağlamayı, açmayı becerebiliyorlar.</p>

  <p class="calibre1 sgc-4">Canları sıkılmış maymunlar burada aç sivrisinek-kadınlardan uzak tutuluyorlardı.</p>

  <p class="calibre1 sgc-4">Sengka sessizce oturmuş, bir bezle yüzünü ve ellerini kurulayan Tanner Sack’i ayakta bekletiyordu. Kocaman yeşil kollarını masaya dayamış, ellerini birleştirmiş haliyle, sinir bozucu bir insan bürokrata benziyordu. Aynı kuşkulu sabır.</p>

  <p class="calibre1 sgc-4">Bir politikacı o. Tanner’ın alışılmadık görüntüsüyle karşılaşır karşılaşmaz, tuhaf bir şeyler, Armadalı yetkililerin bilgisi dışında bir şeyler döndüğünü anlıyor ve bundan tek başına bir çıkar elde edebileceğini düşünerek muhafızlarını dışarıya çıkarıyor. Adamlar merakları kursaklarında kalmış bir halde, asık suratlarla oradan ayrılıyorlar.</p>

  <p class="calibre1 sgc-4">Birkaç saniye sessizlik oluyor.</p>

  <p class="calibre1 sgc-4">“Anlat bakalım,” diyor Sengka sonunda. Selam faslına girişmiyor hiç ve Tanner Sack (derisinden hâlâ tuzlu su akıyor, elleri sımsıkı pakete yapışmış, korkuyor, suçluluk duyuyor, iş birlikçisi olmak istemediği bir ihanetin içinde) buna anlayış gösteriyor.</p>

  <p class="calibre1 sgc-4">Bal mumu ile kaplı deri paketin ve kutunun içindekiler kuru kalmış.</p>

  <p class="calibre1 sgc-4">Hiçbir şey söylemeden daha kısa olan mektubu uzatıyor, taşıyana verilen sözleri içeren.</p>

  <p class="calibre1 sgc-4">Sengka yavaş yavaş, çok dikkatle defalarca okuyor bunu. Tanner bekliyor.</p>

  <p class="calibre1 sgc-4">Sonunda başını kaldırıp baktığında yüzünden hiçbir şey anlaşılmıyor <span class="font6">(ama mektubu dikkatle yanına koyuyor).</span></p>

  <p class="calibre1 sgc-4">“Ne götürmemi istiyorsunuz?” diye soruyor.</p>

  <p class="calibre1 sgc-4">Yine hiçbir şey söylemeden, Tanner ağır kutuyu çıkarıp gösteriyor. Yüzüğü ve bal mumunu çıkarıp açık kutuyu Sengka’ya çeviriyor, ona mektubu ve kolyeyi gösteriyor.</p>

  <p class="calibre1 sgc-4">Kaptan kaba kolyeyi inceliyor, hiç etkilenmemiş gibi dudaklarını büzüyor. Ellerini daha uzun olan mektuba uzatıyor.</p>

  <p class="calibre1 sgc-4">“Okumama izin verilmeyen hiçbir şeyi götürmem,” diyor. ‘“Diğer mektubu dikkate almayın,’ diyor olabilir. Beni anlayacağından eminim. Ancak ben mektubu gördükten sonra onu mühürlemene izin veririm.”</p>

  <p class="calibre1 sgc-4">Tanner başını sallıyor.</p>

  <p class="calibre1 sgc-4">Kaptan Sengka’nın, Silas’ın şehre gönderdiği bu hacimli, kodlanmış mektubu gözden geçirmesi çok zaman alıyor. Okuyamıyor -okuyamaz da; Ragamollcası o kadar iyi değil. Onu ilgilendiren sözcükleri arıyor: <span class="font6">kaktüs; Dreer Samher; korsan.</span> Bunlar yok. Bir dalavere olmadığı görünüyor. İşini bitirince, merakla bakışlarını Tanner’a çeviriyor.</p>

  <p class="calibre1 sgc-4">“Ne diyor burada?” Tanner omuz silkiyor.</p>

  <p class="calibre1 sgc-4">“Bilmiyorum, Kaptan,” diyor, “gerçekten de. Ben de senin kadar anladım. Bütün bildiğim Yeni Crobuzon için gereken bir bilgi olduğu.”</p>

  <p class="calibre1 sgc-4">Sengka anlayışla başını sallıyor, elindeki seçenekleri gözden geçiriyor. Adamı geri gönderip hiçbir şey yapmamak. Onu şimdi öldürüp (<span class="font6">kolay iş)</span> ve mührü çalmak. Paketi götürmek, götürmemek. Adamı Armadalı kadına, görünüşe göre ihanet ettiği (ama bunu nasıl ve neden yaptığını anlayamıyordu) liderine teslim etmek. Ancak bu olay ve bu cesur, küçük, davetsiz misafir Nurjhitt Sengka’nın kafasını karıştırıyor. Adama karşı bir düşmanlığı yok. Onun kime çalıştığını, kimin himayesinde olduğunu da bilemiyor.</p>

  <p class="calibre1 sgc-4">Kaptan Sengka, Armada ile bir savaşı göze almak istemediği gibi, Yeni Crobuzon ile hiçbir şekilde karşı karşıya gelmek istemiyor. <span class="font6">Mektupta bizi tehlikeye atan hiçbir şey yok,</span> diye düşünüyor ve uğraşsa bile, onu taşımaması için bir neden bulamıyor.</p>

  <p class="calibre1 sgc-4">En kötüsü, rotasının dışına çıkarak dünyanın yolunu katettikten sonra, mektubun dikkate alınmaması olur. Bu bir felaket mi olur? Dünyanın en zengin şehrinde olacak, korsan olduğu kadar ticaret de yapıyor o. İyi bir sonuç çıkmaz bundan, diye düşünüyor, kolay ya da kısa bir yolculuk değil ama belki de buna değer? Fırsatları açısından...</p>

  <p class="calibre1 sgc-4">Mektubun (<span class="font6">şehrin mührünü ve temsilcisinin verdiği yetkiyi taşıdığına göre)</span> onurlandırılma olasılığı...</p>

  <p class="calibre1 sgc-4">Birlikte bu gizli anlaşmayı tamamlıyorlar. Tanner mektubu yüzükle mühürlüyor. Silas Fennec’in kolyesini (<span class="font6">kim bu adam?</span> sorusu sık sık aklına geliyor) kutuya koyuyor, iki mektubu katlayıp bunun üzerine yerleştiriyor. Kutuyu kilitliyor, sonra bal mumunu eriterek kilidin üzerine biraz daha damlatıyor. Eski şehrinin yüzüğünü, kurumadan üzerine bastırıyor ve geriye çektiğinde şehrin arması minyatür haliyle karşısında.</p>

  <p class="calibre1 sgc-4">Sonra kutuyu soluk deri çantaya yerleştiriyor ve Sengka bunu ondan alıp kiniştin sandığına kilitliyor.</p>

  <p class="calibre1 sgc-4">İkisi bir süre birbirlerine bakıyor.</p>

  <p class="calibre1 sgc-4">“Bana ihanet ettiysen sana ne yapacağımı uzun uzun anlatmayacağım,” diyor Sengka. Saçma bir tehdit bu: İkisi de birbirlerini bir daha görmeyeceklerini biliyor.</p>

  <p class="calibre1 sgc-4">Tanner başını eğiyor.</p>

  <p class="calibre1 sgc-4">“Kaptanım,” diyor yavaşça, “o bunu bilmesin.” Bunu söylemek ona acı veriyor ve kendine sürekli mektubun içindekileri, gizliliğin nedenini anımsatması gerekiyor. Kaptan Sengka ile göz göze geliyorlar, ona hiçbir şey hissettirmiyor. Kaptan aralarındaki bu gizli anlaşmayı ima edecek bir davranışta bulunmuyor, göz kırpmalar, gülümsemeler falan olmuyor, yalnızca başıyla onaylıyor.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">“Emin misin?” diye soruyor Sengka.</p>

  <p class="calibre1 sgc-4">Tanner başını sallıyor. Geminin baş kısmında durmuş endişeyle etrafına bakıyor, sivrisinek sesi duymak onu korkutuyor. Kaptan, Tanner’ın yiyecek ya da şarap ya da para teklifini reddetmesi karşısında bir kez daha hayranlık duyuyor. Bu adamın anlaşılmaz görevi kafasını karıştırıyor.</p>

  <p class="calibre1 sgc-4">“Teşekkür ederim, Kaptan,” diyor Tanner Sack ve kaktüs adamın dikenleri koparılmış elini sıkıyor.</p>

  <p class="calibre1 sgc-4">Kaptan Sengka yüzünde öne doğru eğilip Tanner’ın parmaklıklardan atlamasını izlerken hafif bir gülümseme var, onu ziyaret eden bu küçük korkusuz adama karşı tuhaf bir sıcaklık duyuyor. Bir süre güvertede bekliyor, Tanner’ın suda, arkasında bıraktığı kıpırtıları izliyor. Sonra bunlar dalgalara karışınca başını göğe kaldırıyor, etrafını sarmak ve heyecanla koklayarak, boşuna kan kokusu almaya çalışmaktan başka bir şey yapamayacak olan dişi-anofellerin sesleri onu rahatsız etmiyor.</p>

  <p class="calibre1 sgc-4">Subaylarına ne söyleyeceğini, sabahleyin, Armadalılar gittikten sonra vereceği yeni emirleri düşünüyor. Bunu nasıl karşılayacaklarını merak ediyor. Donakalacaklar. Kafaları almayacak.</p>

  <p class="calibre1 sgc-4"><br /></p>

  <p class="calibre1 sgc-4"><br /></p>

  <p class="calibre1 sgc-4">Tanner Sack inatla kayalıklardaki yarığa doğru yüzüyor. Aklına kademe kademe yükselen patikadaki korkunç tırmanış geliyor, orada sivrisinek-kadınlarla karşılaşacak olursa, kayadan denize nasıl atlayacağını düşünüyor.</p>

  <p class="calibre1 sgc-4">Mutsuz. Yapmak zorunda olduğu için yaptığını bilmek onu rahatlatmıyor.</p>

  <p class="calibre1 sgc-4">Birden denizin, şair ve ressamların eserlerinde yaptığı şeyi yapmasını diliyor: her şeyi silmesini ve tekrar başlayabilmeyi, her şeyin yenilenmesini. Sanki delikmişçesine, su, içinden geçiyor, sallanırken gözlerini kapatıyor ve bu suyun onu baştan aşağıya temizlediğini düşlüyor.</p>

  <p class="calibre1 sgc-4">Tanner bir elinde o çirkin mühür yüzüğünü sımsıkı tutuyor. Kafasından söküp atmayı dilediği anılar, iç organları kadar inatla tutunuyorlar.</p>

  <p class="calibre1 sgc-4">Birden denizin ortasında duruyor, yüzeyden on beş metre aşağıda, kapkara suda, suçlu biri gibi asılı kalıyor. <span class="font6">Burası benim evim,</span> diyor kendine, ama rahatlamıyor. İçinde bir öfke duyuyor, denetlediği bir öfke ve bu öfke kadar bir hüzün ve yalnızlık. Şekel ve Angevine’ı düşünüyor (defalarca yaptığı gibi).</p>

  <p class="calibre1 sgc-4">Bilinçli olarak elini uzatıyor ve avucunu açıyor, ağır Crobuzon yüzüğü birden elinden kayıyor.</p>

  <p class="calibre1 sgc-4">O kadar karanlık ki kendi soluk derisi bile görünmüyor. Tek yapabildiği yüzüğün elinden kayıp gidişini hayal etmek. Aşağıya inişini. Uzun bir süre böyle gidişini. Sonunda bir kaya ya da unutulmuş makine parçalarının arasında bir yerde durduğunu. Belki de şans eseri bir eğrelti yaprağına ya da bir mercanın koluna takılışını -hiç kurgulanmamış, rastlantısal bir hareketle.</p>

  <p class="calibre1 sgc-4">Sonra, sonra. Suyun devinimiyle yüzük dibe ulaşıyor. Hayal ettiği gibi yutulmuyor, sonsuza dek kaybolmuyor. Yeniden oluşuyor. Ta ki bir gün, yıllar ya da asırlar sonra, yeniden yüzeye çıkana, bir denizaltının suyu karıştırmasıyla yukarı çıkana dek. Belki de amansız dalgalar onu biraz aşındırmış olacak. Eğer tuzlu su onu tamamen ufalamış, dağıtmış olsa bile, atomları ışığa çıkıp Makine Plajına vuracak.</p>

  <p class="calibre1 sgc-4"><span class="font6">Deniz hiçbir şeyi unutmaz, affetmez, ne söylerlerse söylesinler,</span> diye düşünüyor Tanner.</p>

  <p class="calibre1 sgc-4">Yüzmeye devam etmeli ve birazdan yüzmeye başlayacak; geriye dönecek ve üzerinden sular damlayarak, sivrisinek kasabasına tırmanacak. Koşarken, dokunaçlarıyla onları bir sineklik gibi etrafa savurup, Bellis’in onu içeri alacağı kapıya gelecek ve belki de iş tamamlanmış ve şehir <span class="font6">(eski şehir, ilk şehri</span>) kurtarılmış olacak. Ama şu anda kımıldayamıyor.</p>

  <p class="calibre1 sgc-4">Tanner daha görmesi gereken diğer şeyleri düşünüyor. Ona suda olduğu söylenen şeyleri. Hayalet gemiler, erimiş gemiler, siyah mermer adaları. Denizin kuruduğu yerde, suyun gri ve kaskatı kesildiği taşlaşmış dalga ovalarını. Suyun kaynadığı yerleri. Gessin yurtlarını. Buhar fırtınalarını. Yara'yı. Altındaki, yosunların arasında gizlenmiş yüzüğü düşünüyor.</p>

  <p class="calibre1 sgc-4"><span class="font6">Hepsi hâlâ orada,</span> diye geçiriyor aklından.</p>

  <p class="calibre1 sgc-4">Deniz kefaret istemez.</p>

  <p class="calibre1"></p>

  <p class="calibre1 sgc-4"><span class="font8"><br /></span></p>

  <p class="calibre1 sgc-4"><span class="font8">Ara VI</span></p>

  <p class="calibre1 sgc-4"><span class="font3">Başka bir yerde</span></p>

  <p class="calibre1 sgc-4">Balinalar ölüyor. Bu devasa, aptal rehberler olmayınca gitmek zorlaşıyor.</p>

  <p class="calibre1 sgc-4"><span class="font6">Kardeş, yolu mu kaybettik?</span></p>

  <p class="calibre1 sgc-4"><span class="font6">Bir sürü olasılık var.</span></p>

  <p class="calibre1 sgc-4">Bir kez daha deniz tabanı üzerinde sinsi planlar yapan karanlık varlıklar oluşuyor. Ilık suyun içinden kayıyorlar.</p>

  <p class="calibre1 sgc-4"><br /></p>

  <p class="calibre1 sgc-4">Etraflarındaki tuzlu su yaratıkları endişeli. Kilometrelerce ötede, dalgaların yüzlerce metre altında, bir şey dünyanın kabuğunu titretiyor.</p>

  <p class="calibre1 sgc-4"><span class="font6">Tadını alabiliyor musun?</span></p>

  <p class="calibre1 sgc-4">Suyun içinde girdaplar oluşturan milyonlarca mineral parçacığının arasında direnç gösterenler var: Dağılmış çakmak taşları (parçalar ve toz), küçük yağ baloncukları ve yoğun, esrarengiz kayasütü kalıntıları.</p>

  <p class="calibre1 sgc-4"><span class="font6">Ne yapıyorlar?</span></p>

  <p class="calibre1 sgc-4"><br /></p>

  <p class="calibre1 sgc-4">Ne yapıyorlar?</p>

  <p class="calibre1 sgc-4">Denizin tadı çok bilindik. Avcıların tadını alabildiği salgı bu; dünyanın salyası bu. Beton direklerin yanında, deriden ve camdan giysilere bürünmüş adamların, gözlerini kocaman açarak baktıkları ve kolaylıkla yakalanıp sorgulanarak öldürüldükleri yerde, buldukları şeyleri emen kuyuların açtığı tırtıklı ağızlardan damlıyor (<span class="font6">anımsıyorlar</span>).</p>

  <p class="calibre1 sgc-4"><span class="font6">Yüzen şehir oyuyor.</span></p>

  <p class="calibre1 sgc-4"><br /></p>

  <p class="calibre1 sgc-4">Buradaki akıntılar labirent gibi, pislikleri sarmal zincirler halinde dağıtmada birbiriyle yarışan bir akıntılar bataklığı, bir işe yaramayan tat-yolları, farklı farklı pisliklerin toplandığı küçük oyuklar.</p>

  <p class="calibre1 sgc-4">İzlemek zor.</p>

  <p class="calibre1 sgc-4">Balinalar ölü.</p>

  <p class="calibre1 sgc-4">Ya diğerleri? Yunuslar <span class="font6">(inatçı)</span> ya da denizayıları <span class="font6">(yavaş ve çok aptal)</span> ya da?</p>

  <p class="calibre1 sgc-4"><span class="font6">Hiçbiri uygun değil, yalnızız.</span></p>

  <p class="calibre1 sgc-4">Denizin derinliklerinden çağırılacak başkaları da var tabii, ama bunlar iz sürenler değil. Onların işleri çok farklı.</p>

  <p class="calibre1 sgc-4">Yalnızlar ama avcılar yine de avlanabiliyor. Amansız bir sabırla (bu sıcak ve değişken yere pek uymuyor) aramayı sürdürüyor; tat, kir ve söylenti yumaklarını tarıyor; yolu bulup devam ediyorlar.</p>

  <p class="calibre1 sgc-4">Avlarına, daha önce olduklarından daha yakınlar.</p>

  <p class="calibre1 sgc-4">Öyleyken bile, bu sıcak suda ilerlemek zor, yapışkan ve diken gibi batıyor, kafa karıştırıyor. Avcılar birleşmiş, hayalet izlerini, yalanları ve yanılsamaları kovalıyorlar. Ama yolu tam olarak bulamıyorlar.</p>

  <div class="calibre7 sgc-1"></div>
</body>
</html>
