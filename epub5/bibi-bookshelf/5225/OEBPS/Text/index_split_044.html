<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block5">&nbsp;</p>

  <p class="block5">&nbsp;</p>

  <p class="block5">&nbsp;</p>

  <h1 class="block11">Bölüm: 35</h1>

  <p class="block5">&nbsp;</p>

  <p class="block3">LANETLİ TOPRAKLAR</p>

  <p class="block5">&nbsp;</p>

  <p class="block12">1</p>

  <p class="block7">"Ama güvende olur musunuz, Efendim?" diye sordu Anders. Jack'in önünde diz çökmüş, kırmızılı beyazlı eteği çevresine yayılmıştı.</p>

  <p class="block7">"Jack?" diye sordu Richard. Sesi yine sızlanır gibiydi.</p>

  <p class="block7">"Sen güvende olur musun?" diye sordu Jack de adama.</p>

  <p class="block7">Anders beyaz saçlı başını kaldırdı, gözlerini kısarak Jack'e baktı. Sanki kendisine bir bilmece sorulmuştu. Kocaman, şaşkın bir köpeğe benziyordu.</p>

  <p class="block7">"Sen ne kadar güvendeysen ben de o kadar güvende olurum, onu demek istiyorum."</p>

  <p class="block7">"Ama, efendim..."</p>

  <p class="block7">"Jack?" Richard'ın kavgacı sesi tekrar duyuldu. "Uyuyakalmışım, şimdi uyanmış olmalıyım ama, bakıyorum, hâlâ bu garip yerdeyiz. Demek hâlâ rüya görüyorum... ama uyanmak istiyorum, Jack. Bu rüyayı görmek istemiyorum artık. Hayır, istemiyorum."</p>

  <p class="block7">Evet, zaten gözlüğünü de o yüzden kırmıştın, dedi Jack içinden. Yüksek sesle, "Bu rüya değil, Richie, yavrum," dedi. "Yola çıkmak üzereyiz. Bir tren gezisi yapacağız."</p>

  <p class="block7">"Hı?" Richard yüzünü ovalayarak doğruldu. Eğer Anders etek giymiş koca bir köpeğe benziyorsa, Richard da tam anlamıyla uykudan yeni uyanmış bebeğe benziyordu.</p>

  <p class="block7">"Jason Efendim," dedi Anders. Ağlayacakmış gibi bir hali vardı. Rahatlamıştı adam. O yüzden ağlamak üzereydi. "Böyle mi istiyorsunuz? O şeytan makinesini Lânetli Topraklardan geçirmek mi istiyorsunuz?"</p>

  <p class="block7">"Evet, öyle," dedi Jack.</p>

  <p class="block7">Richard, "Neredeyiz?" diye sordu. "Bizi izlemediklerinden emin misin?"</p>

  <p class="block7">Jack ona döndü. Richard sarı döşeme tahtalarının üzerinde oturuyor, gözlerini hızla kırpıştırıyor, çevresini hâlâ sis gibi bir korkunun sarmış olduğu belli oluyordu. "Pekâlâ," dedi Jack. "Soruna cevap vereceğim. Diyar'ın Ellis-Breaks denilen yerindeyiz..."</p>

  <p class="block7">"Başım ağrıyor," dedi Richard. Gözlerini tekrar kapamıştı.</p>

  <p class="block7">Jack devam etti. "Ve şimdi bu adamın trenine binip Lânetli Topraklar'ı geçerek siyah otele, ya da ona en yakın yere kadar gideceğiz. Hepsi bu, Richard. İster inan ister inanma. Yola ne kadar çabuk çıkarsak, bizi kovalayabileceklerden de o kadar çabuk kurtulmuş oluruz."</p>

  <p class="block7">"Etheridge," diye fısıldadı Richard. "Bay Dufrey," Deponun duvarlarına baktı, sanki peşlerine düşenlerin o duvarlardan fırlayarak içeriye doluşmasını bekledi. Son derecede mantıklı bir sesle Jack'e, "Beyin tümörü bu, anladım," dedi. "Ondandır... başımın ağrısı."</p>

  <p class="block7">"Efendim Jason," diyordu Anders. Öylesine eğilmekteydi ki, dökülen saçları yere değiyordu. "Ne kadar iyisiniz. Yüce efendim, hizmetkârınıza ne kadar iyi davranıyorsunuz. Kutsal varlığınızı hak etmeyenlere karşı ne kadar iyisiniz..." Öne doğru yanaştı. Jack onun tekrar ayak öpmeye kalkışacağını anlayıp dehşete kapıldı.</p>

  <p class="block7">Richard, "Hem tümör epey ilerlemiş durumda," dedi.</p>

  <p class="block7">"Ayağa kalk lütfen, Anders." Jack bir adım geriledi. "Kalk dedim, haydi, yeter artık." İhtiyar öne doğru emeklemeye devam ediyor, Lânetli Topraklara gitmekten kurtulduğu için nasıl rahatladığını ifade ediyordu. "KALK!" diye patladı Jack.</p>

  <p class="block7">Anders başını kaldırdığında alnı kırış kırıştı. "Peki efendim." Yavaşça kalktı.</p>

  <p class="block7">"Beyin tümörünü buraya getiriver, Richard," dedi Jack. "Bu menhus treni kullanabilecek miyiz, bir bakalım."</p>

  <p class="block5">&nbsp;</p>

  <p class="block12">2</p>

  <p class="block7">Anders tezgâhın arkasına geçmiş, bir çekmeceyi çekiyordu. "Sanırım şeytanla/ çalıştırıyor o treni, Efendim." dedi. "Garip şeytanlar, hepsi bir arada çalıştırıyor. Canlı değillermiş gibi görünüyorlar ama canlılar, evet." Çekmeceden Jack’in ömründe görmediği en uzun, en kalın mumu çıkardı. Tezgâhın üzerindeki kutudan Anders otuz santim boyunda, dar, yumuşak tahtadan bir levha seçti, bir ucunu yanan lambaya yaklaştırdı. Tahtanın ucu alev aldı, Anders onunla elindeki dev mumu yaktı, sonra "kibritini silkeleyip söndürdü, alev bitince bir süre de dumanlar yükseldi. "Şeytanlar mı?" diye sordu Jack.</p>

  <p class="block7">"Garip, dört köşe şeyler... sanıyorum içinde şeytanlar var. Bazen tükürüyor, bazen kıvılcım saçıyorlar! Size gösterebilirim, Jason Efendim."</p>

  <p class="block7">Başka bir şey söylemeden kapıya yöneldi. Mumun tatlı ışığı bir an için yüzünün kırışıklıklarını sakladı. Jack onun peşinden dışarıya, Diyar'ın tatlı havasına çıktı. Birden Speedy Parker'in duvarındaki çerçeveli fotoğrafı hatırladı. O zaman bile açıklanmaz bir güçle doluymuş gibi görünen fotoğrafı. Uzakta o resimdekine benzer bir dağ yükseliyordu. Eteğinden başlayan tahıl tarlaları her yana uzanmaktaydı. Richard Sloat kararsız adımlarla Jack'in peşinden gelmişti. Eliyle alnını ovalayıp duruyordu. Gümüş rengi raylar, manzaranın geri kalanıyla uyumsuz, batıya doğru uzanıp gitmekteydi.</p>

  <p class="block7">'Trenin garajı arkada efendim," dedi Anders. Hemen hemen utangaç bir hareketle Depo'nun yan tarafına döndü. Jack uzaktaki dağa bir kere daha baktı. Bu sefer Speedy'nin resmindeki dağa pek benzetemedi. Bu daha yeniydi. Genç bir dağdı. Doğu dağı değil, batı dağıydı.</p>

  <p class="block7">"Bu Jason lâfı da ne oluyor?" diye fısıldadı Richard kulağına. "Seni tanıdığını sanıyor."</p>

  <p class="block7">"Anlatması zor," dedi Jack.</p>

  <p class="block7">Richard başındaki banda dokundu, sonra Jack'in pazusuna sarıldı. "Okula ne oldu, Jack? Köpeklere ne oldu? Neredeyiz?"</p>

  <p class="block7">"Yürü sen," dedi Jack. "Herhalde hâlâ rüya görüyorsundur." "Evet." Richard’ın sesinde açık bir rahatlama vardı. "Evet, öyle olmalı, değil mi? Hâlâ uyuyorum. Bana Diyar'la ilgili o çılgın şeyleri anlattın, şimdi de hepsini rüyamda görmeye başladım."</p>

  <p class="block7">"Öyle," dedi Jack. Anders'i izlemeye başladı. İhtiyar koca mumu elinde bir meşale gibi tutarak sekizgen binanın köşelerini peşpeşe dönüyordu. İki çocuk yüksek, sarı otlar arasında onu izlediler. Derken ışık ikinci bir binanın üzerine düştü, orayı iki ucu açık, koridor gibi bir yer olarak gösterdi. Gümüş rengi raylar bir kapıdan girip ötekinden çıkıyordu. Anders oraya varınca dönüp çocukları bekledi. Havaya kaldırdığı mumun ışığında uzun sakalı, garip kıyafetiyle bir efsaneden fırlamış büyücüye benziyordu.</p>

  <p class="block7">"Burada işte... geldiğinden beri burada duruyor, bundan sonra da şeytanlar kullansın onu," dedi Anders. Kaşlarını çatarak çocuklara baktı, kırışıklıklar derinleşti. "Cehennem icadı. Kötü bir icat." Çocuklar önüne geçtiğinde o yine dönüp arkasına baktı. Jack'la Anders o trenle bir arada o binada bulunmaktan bile hoşlanmıyorlardı "Yükünün yansı yüklendi. Leş gibi kokan şeyler."</p>

  <p class="block7">Jack içeriye girdi, Anders'i de kendisini izlemeye zorladı. Richard gözlerini ovuşturarak peşlerinden geldi. Küçük tren burnunu batıya çevirmiş, rayların üzerinde bekliyordu. Garip bir lokomotifi vardı. Ardında kontrol kabini, onun ardında da üzeri branda örtülü bir tek vagon. Anders'in hoşlanmadığı koku o vagondan geliyordu. Yanlış bir kokuydu. Diyar kokusu değildi. Madenî, yağlı bir kokuydu.</p>

  <p class="block7">Richard hemen yana doğru ilerledi, yere oturdu, sırtını duvara dayayıp gözlerini kapadı.</p>

  <p class="block7">"Nasıl çalıştığını anlıyor musunuz efendim?" diye sordu Anders alçak sesle.</p>

  <p class="block7">Jack başını iki yana salladı, rayların yanı sıra trenin burnuna doğru yürüdü. Evet, Anders'in şeytanları oradaydı. Jack'in tahmin ettiği gibi, dört köşe akülerdi bunlar. On altı tanesi iki sıra halinde yan yana dizilmiş, lokomotifin en ön dört tekerinin üzerindeki kasaya oturtulmuştu. Lokomotifin ön tarafı, bakkalın çırağının kullandığı motorlu bisikletin önündeki taşıma kasasına benziyordu. Ama bisikletin oturma yerinin bulunması gereken yerde, Jack'e bambaşka bir şeyi hatırlatan kontrol kabini vardı... neyi hatırlattığını bilemiyordu şu anda.</p>

  <p class="block7">"Şeytanlar dik duran değnekle konuşuyor," dedi Anders.</p>

  <p class="block7">Jack küçük kabine tırmandı. Değnek dediği vites koluydu. Üç vitesi vardı şanzımanın. O zaman bu kabinin neye benzediğini hatırladı Jack. Bu trenin işleme sistemi, golf sahalarında kullanılan o minik otomobillerin tıpkısıydı. Aküyle çalışan, üç vitesli minik bir taşıt. Viteslerin biri ileri, biri boş, bir de geri. Diyar'da çalışabilecek tek tren de buydu herhalde. Morgan Sloat özel imal ettirmiş olmalıydı bunu.</p>

  <p class="block7">"Kumlardaki şeytanlar tükürüp kıvılcım saçıyor, değnekle konuşuyor, sonra değnek de treni hareket ettiriyor efendim," diye anlattı Anders omzunun başından hevesle. Yüzündeki kırışıklar şaşılacak kadar artmıştı.</p>

  <p class="block7">"Sabaha mı yola çıkacaktın?" diye sordu Jack ihtiyara.</p>

  <p class="block7">"Evet,"</p>

  <p class="block7">"Ama tren şimdiden hazır, değil mi?"</p>

  <p class="block7">"Evet efendim."</p>

  <p class="block7">Jack başını salladı, aşağıya atladı. "Yükü nedir?"</p>

  <p class="block7">"Şeytan işleri," dedi Anders ciddi ciddi. "Kötü Kurtlar için. Kara otele götürsünler diye."</p>

  <p class="block7">Jack içinden, eğer şimdi yola çıkarsak Morgan'ın bir adım önünde olurum, diye düşündü. Tedirgin bakışları Richard'a döndü. O yine uykuya dalmayı başarmıştı. Eğer dik başlı, hastalık hastası Richard olmasa, Jack hiçbir zaman Sloat'un çufçufuna rastlamazdı. O zaman Sloat da bu şeytan silâhlarını ona karşı kullanırdı... kara otele yaklaştığında. Çünkü o otel bu yolculuğun sonuydu. Jack artık emindi bundan. Bu da gösteriyordu ki, Richard bütün o çaresizliğine ve can sıkıcılığına rağmen, bu yolculukta çok önemli olacaktı. Jack'in sandığından fazla. Sawyer'in oğluyla Sloat'un oğlu: Prens Philip Sawtelle'in oğluyla Orris'li Morgan'ın oğlu. Bir an dünya Jack'in çevresinde döner gibi oldu, yapacağı şeyler için Richard'ın şart olduğuna dair içinde bir duygu uyandı. Kara otelde. O sırada Richard kıpırdandı, ağzı açıldı, deminki duygu Jack'den uzaklaştı.</p>

  <p class="block7">"Şu şeytan mallarına bir bakalım," deyip trenin arka tarafına yürüdü. Yolda ilerlerken, taban döşemelerinin iki ayrı parçadan oluştuğunu gördü. Büyük kısım, daire biçiminde ve ortadaydı. Çevreyi oluşturan bir yarıktan sonra, dış döşeme duvarlara kadar varıyordu. Jack dönen sahne diye bir şey görmemişti ama, prensibi anlıyordu. Bu daire taban, yüz seksen derece dönebilmekteydi. Normal olarak trenler doğudan geliyor, sonra taban dönüp burunlarım tekrar doğuya çeviriyordu.</p>

  <p class="block7">Branda koyu kahverengi, kalın bir iple bağlanmıştı. İp öyle tüylüydü ki, çelik yünü gibi görünüyordu. Jack bir ucunu kaldırmak için uğraştı, altına göz attı, yalnızca bir karanlık çıktı karşısına. "Yardım et bana," dedi Anders'e.</p>

  <p class="block7">İhtiyar yaklaştı, kaşlarını çattı, güçlü kolunun bir hareketiyle düğümü çözdü. Branda gevşedi ve sarktı. Jack ucunu bu sefer kaldırdığında, vagonun yansının yassı tahta kutularla dolu olduğunu gördü. Üzerlerinde MAKİNE PARÇALARI diye yazılıydı. Tüfek, diye geçirdi aklından. Morgan asi Wolflarını silahlandırıyor. Vagonun öbür yarısında da iri dikdörtgen kutular istiflenmişti. İçinde naylon torbalara doldurulmuş, yapışkan görünümlü bir madde vardı. Jack bunun ne olabileceğini düşünemiyordu ama, masum bir şey olmadığından emindi. Brandayı bırakıp geri çekildi, Anders ipi çekti, düğümü tekrar attı.</p>

  <p class="block7">"Bu gece gidiyoruz," dedi Jack. Buna şimdi karar vermişti.</p>

  <p class="block7">"Ama, Jason efendim... Lânetli Topraklar., geceleyin... acaba..."</p>

  <p class="block7">"Farketmez," dedi Jack. 'Tüm şaşırtma hilelerini uygulamam gerek. Morgan'la kurtların Kırbaççı dediği öteki adam beni arayacaklar. Üstelik oraya bu treni beklediklerinden on iki saat önce götürebilirsem belki Richard'la ikimizin sağ kurtulma umudumuz doğar."</p>

  <p class="block7">Anders gamlı gamlı başını salladı, yine iri bir köpeğe benzedi.</p>

  <p class="block7">Jack, Richard'a baktı. Oturduğu yerde, ağzı açık, uyuyordu. Anders, Jack'in kafasından geçenleri biliyormuş gibi, uyuyan Richard'a baktı. "Orris'li Morgan'ın bir oğlu var mıydı?" diye sordu Jack.</p>

  <p class="block7">"Vardı efendim. Morgan'ın kısa evliliğinden Rushton adında bir erkek çocuk dünyaya gelmişti."</p>

  <p class="block7">"Sonra ne oldu bu Rushton'a?" Sanki tahmin edemiyormuşum gibi, diye düşündü Jack.</p>

  <p class="block7">"Öldü," dedi Anders. "Orris'li Morgan'ın kaderinde baba olmak yoktu."</p>

  <p class="block7">Jack ürperdi. Düşmanının nasıl havayı sarsarak geçiş yaptığını, Wolf un bütün sürüsünü öldürmesine nasıl ramak kaldığını hatırlamıştı.</p>

  <p class="block7">"Gidiyoruz!" dedi. "Lütfen bana yardım et de Richard'ı kabine bindirelim, Anders."</p>

  <p class="block7">"Efendim..." Anders başını eğdi, sonra kaldırdı. Jack'e hemen hemen babaca bir kaygıyla baktı. "Yolculuk en az iki gün sürecek... belki de üç. Batı kıyısına ancak o zaman varabilirsiniz. Yiyeceğiniz var mı? Akşam yemeğimi paylaşmak ister misiniz?"</p>

  <p class="block7">Jack başım iki yana salladı. Tılsıma giden yolculuğun bu son bölümüne bir an önce başlayabilmek için acele ediyordu. Ama tam o sırada karnı fena halde guruldadı, ona en son yemeğini epey önce Göbek Albert'in odasında yediğini, yemeğin de artık bisküvi ve şekerlerden oluştuğunu hatırlattı. "Eh, herhalde yarım saatten bir şey çıkmaz," dedi. 'Teşekkür ederim, Anders. Yardım et de Richard'ı ayağa kaldıralım, olmaz mı?" içinden, belki de Lânetli Topraklara dalmaya ben de o kadar hevesli değilim, diye düşünüyordu.</p>

  <p class="block7">İkisi birlikte Richard’ı çekip ayağa kaldırdılar. O uyuyan bir fare gibi gözlerini açtı, gülümsedi, 'ayaküstü tekrar uykuya daldı. "Yemek," dedi Jack. "Gerçek bir yemek. Canın istiyor mu, arkadaş?"</p>

  <p class="block7">Richard gerçeküstü bir mantıkla, "Rüyalarımda hiç yemek yemem," dedi. Esnedi, gözlerini sildi. Sonunda ayaklarına basabildi. Artık Anders'le Jack'e dayanmıyordu. "Ama karnım oldukça aç doğrusu. Çok uzun bir rüya görüyorum, değil mi, Jack?" Bundan hemen hemen gurur duyuyor gibiydi.</p>

  <p class="block7">"Öyle," dedi Jack.</p>

  <p class="block7">"Hey, bineceğimiz tren bu mu? Karikatür gibi bir şey."</p>

  <p class="block7">"Öyle."</p>

  <p class="block7">"Onu sürebilecek misin, Jack? Biliyorum rüyadayım ama..."</p>

  <p class="block7">"Evdeki oyuncak treni çalıştırmak ne kadar zorsa bu da ancak o kadar zor," dedi Jack. "Ben de kullanabilirim, sen de kullanabilirsin."</p>

  <p class="block7">"Ben kullanmak istemiyorum." Richard büzülmüştü. Sızlanma tonu sesine geri döndü. "O trene hiç binmek istemiyorum. Odama dönmek istiyorum."</p>

  <p class="block7">"Gel de biraz yemek ye." Jack, Richard'ı tutup dışarıya yürüttü. "Sonra California yoluna koyulacağız."</p>

  <p class="block">* * *</p>

  <p class="block7">Böylelikle Lânetli Topraklara girmeden önce Diyar bu çocuklara en güzel yanlarından birini daha göstermiş oldu. Anders onlara, çevredeki tarlalarda yetişen tahıldan yapılmış lezzetli bir ekmek, yumuşacık pişmiş kebaplar, içleri sulu sulu sebzeler, içmek için de baharatlı, pembe bir içki sundu. Jack'e bu papaya gibi geldi ama, aslında olmadığını biliyordu. Richard mutlu bir transa girmiş gibi çiğneyip duruyordu. Yemeğin suları çenesinden akarken Jack uzanıp sildi. "California," dedi Richard birden. 'Tahmin etmeliydim." Jack onun California'nın bilinen delilik şöhretinden söz etmekte olduğunu sandı, soru sormadı. O şu anda Anders'in zaten pek fakir olan kilerini nasıl boşaltmakta olduklarına kaygılanıyordu. Ama yaşlı adam tezgâhın karşı tarafındaki sobaya gidip geliyor, her seferinde yeni yiyecekler getiriyordu. Odun sobasıydı o soba. Anders'in babası kurmuştu buraya. Yeni gelen yiyecekler, mısır unundan börek, dana incik jöleli, tavuk buduna benzeyen ama tadı farklı olan... neydi o tad? Çiçek mi? Dilinin üzerinde patlar gibi oluyordu o lezzet. Jack salyasının akacağından korktu.</p>

  <p class="block7">Üçü küçük bir masanın çevresine oturdular, mumun yumuşak ışığı altında yemeye başladılar. Yemeğin sonunda Anders hemen hemen utanarak, içi yarıya kadar kırmızı şarap dolu bir testi getirdi. Jack kendini bir başkası tarafından yazılmış senaryoyu oynuyormuş gibi hissederek küçük bir kadeh içti.</p>

  <p class="block5">&nbsp;</p>

  <p class="block12">3</p>

  <p class="block7">İki saat sonra Jack uykulu uykulu düşündü. Bu ziyafet yemeği bir hata mı olmuştu yoksa? Bir kere Ellis-Breaks'den ve Depodan yola çıkmaları pek sandığı kadar kolay olmamıştı, ikincisi, Richard'ın delirme tehlikesi oldukça ciddiydi. Üçüncüsü... bu hepsinden önemliydi... şu anda Lânetli Toprakların üzerindeydiler. Bu topraklar Richard'ın olabileceğinden çok daha deliydi. Konsantre dikkat gerekiyordu buradan geçmek için.</p>

  <p class="block7">Yemek bitince üçü tekrar garaja dönmüşler, sorunlar da hemen başlamıştı. Jack yaklaşan olaylardan korkuyordu. Korkmakta çok haklı olduğunu da şimdi anlamıştı. Belki bu korkusu onu kusurlu hareket etmeye zorlamıştı. İlk sorun, Anders'e bahşiş olarak Yüzbaşı Farren'in madenî parasını vermeye kalktığında baş göstermişti. Anders bunun üzerine, sanki Jason onu arkasından bıçaklamış gibi davranmıştı. İmansızlık! Hakaret! Jack para teklif etmekle yalnız hakaret etmiş olmakla da kalmıyordu. Mecazî olarak adamın dinine, inancına çamur sürmüş oluyordu. Doğaüstü, ölümden dönmüş yaratıklar besbelli kullarına para vermiyorlardı. Anders elini şeytan kutuları dediği akülerden birine çarpacak kadar sinirlenmişti. Belki trenin yan tarafına bir de yumruk patlatabilirdi. Jack yarım bir ateşkesi zar zor sağlayabildi. Anders onun özür dilemesini de istemiyordu. Para teklif etmesi onu ne kadar rahatsız ediyorsa, özür dilemesi de bir o kadar rahatsız ediyordu. Sonunda ihtiyar, çocuğun ne kadar üzüldüğünü görünce biraz sakinleşti ama normal davranışına ancak çok daha sonra döndü. Jack ona, belki de Yüzbaşı Farren'in verdiği paranın başka görevleri vardır, dediği zaman normalleşti ancak, "Sen tümüyle Jason değilsin," dedi ihtiyar. "Ama Kraliçenin parası belki kaderinde sana yardımcı olur." Başını ağır ağır sallıyordu. Veda edişi de pek yarım ağız olmuştu.</p>

  <p class="block7">Bunun yarı nedeni de Richard'dan kaynaklanıyordu. Çocuksu bir panik olarak başlayan şey, az sonra koskoca bir korkuya dönüşmüştü. Trene yaklaşmayı reddediyordu. O zamana kadar garajda dolaşmış, trene pek bakmamış, dalgın görünmüştü. Sonunda Jack'in kendisini o garip taşıta bindirme konusunda ciddi olduğunu anlamış, zıvanadan çıkmıştı. İşin inanılmaz yanı, onu en çok rahatsız eden şeyin California'ya gitmek olmasıydı. "YO! YAPAMAM!" diye bağırıyordu Jack onu trene doğru çektikçe. "BEN ODAMA DÖNMEK İSTİYORUM!"</p>

  <p class="block7">"Belki bizi izliyorlardır, peşimizdedirler, Richard," dedi Jack bezgin bir sesle. "Yola koyulmamız gerek." Uzanıp arkadaşının kolunu tuttu. "Zaten hepsi rüya, unuttun mu?"</p>

  <p class="block7">Anders, "Ah, efendim, efendim," diyerek ortalıkta amaçsızca dolaşıyordu. Jack yaşlı adamın kendisine hitap etmediğini anladı.</p>

  <p class="block7">"ODAMA DÖNMEK İSTİYORUM!" diye haykırdı Richard. Gözlerini öyle sıkı yummuştu ki, bir şakağından öbür şakağına uzanan tek bir kat çizgisi görünüyordu, o kadar.</p>

  <p class="block7">Yine Wolf’dan anılar. Jack, Richard'ı bir kere daha trene doğru çekti ama Richard katır gibi direndi. "ORAYA GİDEMEM!" diye bağırdı.</p>

  <p class="block7">"Eh, burada da kalamazsın," dedi Jack. Çocuğu kıpırdatabilmek için bir daha çekti, bu sefer bir iki adım sürüklemeyi de başardı. "Richard, bu gülünç bir şey," dedi. "Burada tek başına kalmak mı istiyorsun? Diyar'da kalmak mı istiyorsun?" Richard başını iki yana salladı. "O halde gel benimle. Zamanı geldi. İki güne kadar California'da olacağız."</p>

  <p class="block7">"Kötü işler," diye mırıldanıyordu Anders. Gözü çocuklardaydı. Richard başını iki yana sallayıp duruyordu. "Oraya gidemem," diye tekrarladı. "O trene binip oraya gidemem."</p>

  <p class="block7">"California'ya mı?"</p>

  <p class="block7">Richard dudaklarını ısırdı, gözlerini tekrar yumdu. "Allah kahretsin," dedi Jack. "Anders, bana yardım edebilir misin?" Koca ihtiyar ona tiksinti dolu bir bakışla baktı, sonra ilerleyip Richard'ı kollarına aldı, kaldırdı. Sanki köpek yavrusu kadar bir şeydi Richard. Zaten köpek yavruları gibi de ses çıkarıyordu. Anders onu kontrol kabinindeki kanepelerden birine bıraktı. "Jack!" diye haykırdı Richard. Kendi başına Lânetli Topraklara sürükleneceğinden korkar gibiydi. "Buradayım," dedi Jack. Gerçekten de kabine tırmanmaktaydı. 'Teşekkür ederim, Anders," dedi ihtiyara. O gamlı gamlı başını salladı, sonra tekrar köşeye çekildi. "Kendine iyi bak," dedi Jack. Richard ağlamaya başlamıştı. Anders ona acımayan bakışlarla baktı.</p>

  <p class="block7">Jack kontak düğmesini itti, şeytan kutusundan iki dev mavi kıvılcım fışkırırken motor uğuldayarak hayata döndü. "İşte çalıştı," dedi Jack. Levyeyi öne itti. Tren garajdan dışarı doğru süzülmeye başladı. Richard ürperdi, dizlerini karnına çekti. Çember haline gelmeye uğraşıyormuş gibiydi. "Saçma! İmkânsız!" gibi sözler mırıldanıyor, Jack'in kulağına yalnızca tıslayan sessiz harfler geliyordu. Sonunda yüzünü dizlerinin arasına gömdü. Jack, Anders'e el salladı, o da ona salladı, bu arada lamba ışıklı garajdan dışarıya, karanlığın içine çıktılar. Anders'in silueti onların çıktıkları kapıda belirdi. Sanki peşlerinden koşmaya karar vermiş gibiydi. Tren saatte otuz milden hızlı gidemezdi Jack'e göre, şu anda hızı sekiz dokuz mile varamamıştı bile. Çok yavaştı. Jack kendi kendine, batı, batı, batı, diye mırıldandı. Anders tekrar garaja girdi, ak sakalı göğsünü kırağı gibi kapladı. Tren sarsılıp ileri atıldı, bir mavi kıvılcım daha yukarıya doğru uçtu, Jack oturduğu yerde arkasına dönüp ne geliyor diye baktı.</p>

  <p class="block7">"HAYIR!" diye haykırdı Richard. Neredeyse Jack'in kabinden dışarı yuvarlanmasına sebep olacaktı. "YAPAMAM! GİDEMEM ORAYA!" Başını dizleri arasından çıkarmıştı ama, hiçbir şey gördüğü yoktu. Gözleri hâlâ sımsıkı kapalıydı. Tüm suratı bir parmak eklemi gibi kırış kırıştı.</p>

  <p class="block7">"Kes sesini," dedi Jack. İlerde raylar tarlaların ortasında birbirine daha yakın gibi gözüküyorlardı. Karanlık dağlar, yaşlı dişlerdi. Batı bulutları arasında uçuyor gibiydiler. Jack son bir kere geriye baktı. Depo'nun ışığı giderek uzakta kalıyordu. Anders ışıklı kapıda upuzun bir gölgeydi. Jack elini son bir kere salladı, uzun gölge de salladı. Jack önüne dönüp tahıl tarlalarının uçsuz bucaksızlığına baktı. Mesafeler pek lirikti. Eğer Lânetli Topraklar böyle bir yerse, önlerindeki iki gün pek sakin geçeceğe benziyordu.</p>

  <p class="block7">Ama tabii böyle bir yer olamazdı. Hem de hiç olamazdı. Mehtap ışığında bile tahılın giderek seyrelmeye başladığı, arazinin çalılaştığı görülebiliyordu. Değişiklik Depo'dan ayrıldıktan yarım saat kadar sonra başlamıştı. Renk bile yanlış bir renkti artık. Hemen hemen yapay bir renkti. Daha önceki o güzel, organik sarı değildi. Fazla sıcağa yakın kalmışlığın şansıydı. İçindeki hayat özsuyu tükenmiş bir sarılıktı. Richard'da da aynı hal vardı. Bir süre hızlı hızlı soluk alıp verdi, sonra aldatılmış bir kız gibi sessizce, utanmadan ağlamaya koyuldu, onun ardından da tedirgin bir uykuya daldı. Uykusunda bir ara, "Dönemem," diye mırıldandı. Ya da Jack'e öyle geldi. Sayıklıyordu uykusunda.</p>

  <p class="block7">Manzaranın tüm karakteri 'değişiyordu artık. Ellis-Breaks'in geniş tarım alanlarından sonra, küçük vadilerle, saklı çukurlarla dolu, kara ağaçların doldurduğu bir yer haline geliyordu. Her yanda koca kayalar yatmaktaydı. Kuru kafalar, yumurtalar, dev dişler gibi. Toprağın kendisi de değişmişti. Çok daha kumluydu. İki keresinde, bir vadinin yan duvarları rayların iki yanında yükseldi. Jack baktığında yalnızca kızıl dorukları, üzerindeki alçak, sürünen sarmaşık bitkileri görebildi. Arada sırada bir hayvan saklanmak üzere kaçıyormuş gibi bir duygu geliyordu ama ışık pek zayıftı, hayvan fazla hızlıydı, bu yüzden Jack onu tanıyamıyordu. Ama Jack'e göre, aynı hayvan öğle güneşinde kendi evinin caddesinde, orta yerde dursa, kendisi yine tanıyamazdı onu. Kafası fazla iri, olması gerektiğinin iki katı mıydı, yoksa Jack'e mi öyle geliyordu? Bu hayvanın insanların gözlerinden saklanması daha iyi bir şeydi herhalde.</p>

  <p class="block7">Doksan dakika geçtiğinde Richard uykusunda inliyordu. Manzara da tam bir acayiplik haline gelmişti. Klostrofobik vadilerin ikincisinden çıktıklarında Jack bir açıklık duygusuyla sarsıldı. Bir anda kendini Diyar'da, hayallerindeki Diyar'da hissetti. Ama sonra, ağaçların nasıl eğri büğrü olduğunu karanlıkla bile farketti. Sonra da kokuyu aldı. Herhalde bunu daha önce de, bilinçlendirmediği halde hissediyordu ama, o önünde açılan koca alandaki ağaçların işkence görmüş hayvanlar gibi kıvranan siluetini görene kadar havadaki bu kötülük, bu felâket kokusunu anlayamamıştı. Ahlâksızlığın kokusu. Cehennem ateşinin kokusu. Burada kokuyordu Diyar. Ya da... hemen hemen kokuyordu.</p>

  <p class="block7">Uzun zaman önce ölmüş çiçeklerin kokusu vardı burada. Onun altında da, tıpkı Osmond'un alt kokusu gibi, daha kaba, daha güçlü bir koku vardı. Eğer Morgan, iki rolünden birindeyken bunlara sebep olmuşsa, bir bakıma Diyar'a ölümü getirmiş demekti. Ya da Jack böyle düşünüyordu.</p>

  <p class="block7">Artık karşılarında kıvrılan vadiler, gizli kovuklar kalmamıştı. Arazi geniş, kızıl bir çöldü. Garip kıvrık ağaç gövdeleri bu koca çölün yan yamaçlarına noktalar serpiştirmişti. Jack'in önünde iki gümüş rengi ray, koyu kırmızı boşluğa doğru uzanmakta, yanlarda boş çöl karanlıkların içine yayılmaktaydı.</p>

  <p class="block7">Görünüş olarak boştu arazi en azından. Jack birkaç saat boyunca o kaçışan, oransız küçük hayvanlardan başka bir şeye rastlamamıştı. Ama zaman zaman gözünün yan tarafından belli belirsiz bir kayma hareketi sezdiğini hissediyor, görmek için döndüğünde, onu gitmiş buluyordu. Başlangıçta izlenmekte olduğunu sandı. Sonra, yirmi otuz dakikalık kısa bir süre boyunca peşinde Thayer Okulundaki köpek yaratıkların bulunduğuna inandı. Nereye baksa, bir şeyin hareketi yeni bitmiş oluyordu. Ya ağaçlardan birinin ardına girmiş, ya da kuma saklanmış oluyordu. Bu arada Lânetli Toprakların çölü gözüne hiç de boş gibi görünmemekteydi. Ölü de değildi. Her taraf kaygan, saklı bir hayatla doluydu. Jack trenin vites kolunu daha da ileri itmeye uğraştı, iradesiyle onu hızlandırmaya, daha hızlandırmaya çalıştı. Richard kanepesine yığılmış, titriyordu. Jack bütün o canlıların, köpek de, insan da olmayan o yaratıkların kendilerine ilgi göstermekte olduğunu hayal etti, inşallah Richard'ın gözleri kapalı kalır diye dua ti.</p>

  <p class="block7">"HAYIR!" diye bağırdı Richard uykusunda.</p>

  <p class="block7">Jack bir kere daha kabinden düşer gibi oldu. Etheridge'le Bay Dufrey'in peşlerinden koştuğunu gözleriyle görüyordu sanki. Dilleri dışarda, gittikçe yaklaşıyorlardı. Bir saniye sonra, gördüğü şeyin vagonun gölgesi olduğunu anladı. Öğrencilerle müdürleri sönen doğum günü mumları gibi yok oldular.</p>

  <p class="block7">"ORADA DEĞİL!" diye bağırdı Richard. Jack soluğunu dikkatle içine çekti. İkisi de güvendeydiler. Lânetli Toprakların tehlikeleri fazla abartılmıştı. Edebî bir gelenekti bu demek. Birkaç saate kadar güneş doğacaktı. Jack kol saatini gözünün hizasına kadar kaldırdı, trene bineli iki saat bile geçmemiş olduğunu anladı. Ağzı kocaman bir esnemeyle açıldı, depoda o kadar çok yediği için bir kere daha pişmanlık duydu.</p>

  <p class="block7">Tereyağından kıl çeker gibi, diye düşündü. Bu iş tıpkı terey...</p>

  <p class="block7">Kafasında cümleyi tamamlamak üzereyken ateş toplarından birincisini gördü ve güveni bir daha düzelmeyecek şekilde altüst oldu.</p>

  <p class="block5">&nbsp;</p>

  <p class="block12">4</p>

  <p class="block7">Çapı en azından üç metrelik bir ışık topu ufkun kenarından içeri yuvarlandı. Cızır cızır sıcaktı. Önce dosdoğru trene, ok gibi fırladı. Jack kendi kendine, "Vay canına!" diye mırıldandı. Anders'in ateş topları konusunda söylediklerini hatırlıyordu, insan o ateş toplarına çok yaklaşırsa hastalanır... saçları dökülür... vücudunda yaralar açılır... kusmaya başlar... kusar kusar, sonunda midesi çatlar, boğazı patlar... Yutkundu. Zor oldu. Sanki çivi yutuyordu. "Lütfen Tanrım," dedi yüksek sesle. Dev top hızla onlara doğru geliyordu. Sanki bir zihni vardı da, Jack Sawyer'le Richard Sloat'u bu dünyadan_ silmeye karar vermişti. Radyasyon zehirlenmesi. Jack'in midesi sıkıştı, altında husyelerinin donduğunu hissetti. Radyasyon zehirlenmesi. Kusar kusar, sonunda midesi yırtılır...</p>

  <p class="block7">Anders'in ikram ettiği o mükemmel yemekler neredeyse midesinden dışarı fırlayacaktı. Ateş topu dosdoğru trene yaklaşmayı sürdürüyordu. Yolda kıvılcımlar püskürtüyor, kendi enerjisiyle cızırdıyordu. Ardında uzayıp giden altın rengi bir iz vardı. Sanki sihirliymiş gibi üzerinden geçtiği toprakta yeni alevler tutuşturuyordu. Tam o sırada ateş topu yere vurup sekti, zikzak çizdi, onlara zarar vermeden sola doğru kaydı gitti. Jack de o anda kendilerini izlediğini sandığı hayvanları şöyle bir görebildi. Topun garip ışığı ona besbelli treni izlemekte olan bir grup deforme yaratığı gösterdi. Köpekti bunlar. Ya da eskiden köpektiler. Belki ataları köpekti. Jack tedirgin gözlerle Richard'a baktı, onun hâlâ uyuduğundan emin olmaya çalıştı.</p>

  <p class="block7">Treni izleyen yaratıklar yılan gibi yere yapıştılar. Kafaları köpek kafası gibiydi ama, arka ayakları pek simgeseldi. Tüysüz ve kuyruksuzdular. Islak gibi görünüyorlardı. Pembe, kılsız vücutları yeni doğmuş farelerin vücudu gibi parıldıyordu. Hırladılar. Görülmekten nefret ediyorlardı. Demin Jack'in yamaçlarda gördükleri de bu iğrenç şeylerdi. Ortaya çıkınca sürüngen gibi yassılmış, tıslıyor, hırlıyorlardı. Sürünerek ilerlemekteydiler. Ateş toplarıyla bu topların kuyruklarından onlar da korkuyorlardı. Jack o sıra ateş toplarının kokusunu aldı. Top hızla, hemen hemen öfkeyle ufka doğru uzaklaşıyordu. Çarpık ağaçlardan bir sırayı aydınlatmaktaydı. Cehennem ateşi. Ahlâksızlık.</p>

  <p class="block7">İkinci bir ateş topu ufku aşıp ortaya çıktı, çocukların soluna doğru seyirtti. Kokusu kaybolan bağların, yıkılan umutların, kötü isteklerin kokuşuydu. Jack yüreği ağzında, bu kokuların hepsini alabiliyordu ateş topundan. Deforme köpekler kalabalığı bağırarak dişlerini gösteriyor, kocaman kırmızı vücutlarını kırmızı tozlar içinde sürüklüyorlardı. Kaç taneydi bunlar? Kafasını gövdesinin içine saklamaya çalışan bir ağaç alev alev yanıyordu. O ağacın gerisinden iki köpek ona dişlerini gösterdi.</p>

  <p class="block7">Üçüncü bir ateş topu geniş ufku aşıp çıktı, trenden epey uzağa doğru seyrederken Jack çölle yamacın birleştiği yerde bir kulübe görür gibi oldu. Önünde iri, hümanoid bir yaratık duruyordu. Erkekti. Jack'e doğru bakıyordu. Cüssesi, kıllılığı, kuvveti, kötülüğü...</p>

  <p class="block7">Jack, Anders'in küçük treninin bu kadar yavaş yol almasına çok bozuluyordu. Kendisi de, Richard da, ilgi gösteren herkesin teftişine açıktı bu durumda. İlk ateş topu ortaya o şekilsiz köpekleri çıkarmıştı ama, Lânetli Toprakların insan sakinlerini yenmek daha güç olabilirdi. Işık yok olmadan Jack kulübenin önündeki yaratığın başını çevirmiş, trenin gidişen bakmakta olduğunu gördü. Başı kocamandı. Eğer şimdiye kadar gördükleri köpekse, insanları nasıl olurdu acaba buranın? Son ışıklarla birlikte, insan benzeri yaratık kulübesinin yan tarafına dönüp gözden kayboldu. Arkasından kalın, sürüngen kuyruğu gibi bir kuyruk sarkıyordu. Ortalık karardı, her şey görünmez oldu. Köpekler de, insan-hayvan da, kulübe de. Jack onları gerçekten gördüğünden bile emin olamadı.</p>

  <p class="block7">Richard uykusunda sıçradı, Jack elini o basit vites koluna dayadı, yüklendi, daha fazla hız kazanmaya uğraştı. Köpek gürültüleri yavaş yavaş gerilerde kalıp duyulmaz oldu. Jack ter içinde, kolunu kaldırıp saatini yine göz hizasına getirdi, geçen baktığından bu yana yalnızca on beş dakika geçmiş olduğunu gördü. Tekrar esnemesi kendini de şaşırttı, depoda o kadar çok yediği için bir kere daha pişman oldu.</p>

  <p class="block7">"HAYIR!" diye bağırdı Richard. "HAYIR! ORAYA GİDEMEM!"</p>

  <p class="block7">Oraya, ha? diye meraklandı Jack. Neresiydi "orası" dediği? California mı? Yoksa korkabileceği herhangi bir yer mi? Kontrolünü kaybedebileceğine inandığı hayali bir yer mi?</p>

  <p class="block5">&nbsp;</p>

  <p class="block12">5</p>

  <p class="block7">Jack bütün gece vitesin başını bekledi, Richard da uyudu. İkide bir ateş topları gelip gelip geçiyordu. Kokulan, ölü çiçek kokusuyla, saklı kötülüklerin kokusuyla birleşip havayı dolduruyordu. Ara sıra şekilsiz köpeklerin sesi de geliyordu. Başka zavallı yaratıklar da vardı. Garip, kıvrık ağaçlar hâlâ manzarayı noktalıyordu. Aküler ikide bir mavi kıvılcımlarını püskürtmekteydiler. Richard normal uykunun ilerisinde bir yerlerdeydi. Çok istediği bilinçsizliğe sarılmıştı. Artık acı çığlıkları atmıyordu. Yalnızca yığılmış, kesik kesik soluyor, sanki solumak için kendisinde bulunandan daha fazla enerji gerekliymiş gibi görünüyordu. Jack günün doğması için hem dua ediyor, hem bir bakıma bundan da korkuyordu. Sabah olduğunda o hayvanların hepsini görebilecekti... ama başka neler görecekti acaba? A*a sıra Richard'a göz »atıyordu. Arkadaşının teni garip sayılacak kadar solgundu. Kül rengi gibi ölü bir renk almıştı.</p>

  <p class="block5">&nbsp;</p>

  <p class="block12">6</p>

  <p class="block7">Sabah oldu ve karanlıklar aydınlandı. Doğu ufkunda pembe bir şerit belirdi, kısa zamanda pembe alan genişledi, iyimser pembeliği gökyüzünün diğer taraflarına da yaydı. Jack'in gözleri de bir o kadar kırmızıydı herhalde. Bacakları ağrıyordu. Richard kanepeye boylu boyunca uzanmış, soluğu hâlâ kesik kesik, isteksizdi. Doğruydu. Yüzü gerçekten garip bir kül rengine dönüşmüştü. Göz kapakları titreyerek rüya görüyordu. Jack, inşallah yine bağırmaz, diye düşündü. Richard'ın ağzı açıldı ama içinden çığlık değil, yalnızca dilinin pembe ucu çıktı. Üst dudağını yaladı, homurdandı, sonra tekrar o stüpor komasına döndü.</p>

  <p class="block7">Jack de oturup gözlerini kapamayı çok istiyordu ama yine de Richard'ı rahatsız etmedi. Ortalık aydınlanıp Lânetli Topraklar'ın nasıl bir yer olduğunu gördükçe, kendisi dayandığı sürece Richard'ın uyanmaması için dua eder olmuştu. Richard'ın göstereceği tepkiyi karşılamayı hiç canı istemiyordu. Biraz ağrı, bir miktar yorgunluk... doğrusu bunlar, huzur duygusu karşılığında ödenecek fiyat olarak oldukça ucuz sayılırdı.</p>

  <p class="block7">Kısık gözleriyle baktığında gördüğü manzara, hiçbir varlığın mahvolmaktan kurtulamadığı bir manzaraydı. Ay ışığında kocaman bir çöl gibi görünüyordu. Ara sıra ağaçlara da rastlanan bir tür çöl. Gözüne kızıl bir toprak olarak çarpmış olan şey aslında pudra gibi tozdu. İnsan bassa belki de bileklerine kadar gömülürdü içine. Belki de dizlerine kadar. Bu açlıktan ölen kuru topraktan o sakat ağaçlar çıkıyordu. Şöyle bakınca, gece göründükleri gibiydiler. Sanki kıvrılıp kendi köklerinin arasına saklanmaya çalışıyorlardı. Bu bile yeterince kötüydü. Yani mantıklı Richard için yeterince kötüydü. Ama insan bu ağaçlara doğrudan değil de, şöyle yan gözle bakınca, ıstırap çeken bir canlıya benziyorlardı. Dallar ya yakarırcasına yukarıya açılmış kollara, ya çığlık halinde donmuş bir surata benziyordu. Jack ağaçlara doğrudan bakmadığı sürece, o acılı suratları tüm ayrıntılarıyla görebiliyordu. Açık duran ağzı, sarkık burunu, bakan gözleri, yanaklardaki çizgileri. Küfrediyor, yalvarıyor, bağırıyorlardı ona. işitilmeyen sesleri havada bir duman gibiydi. Jack inledi. Lânetli Toprakların tüm varlıkları gibi bu ağaçlar da zehirlenmişti.</p>

  <p class="block7">Kızılımsı toprak iki yana kilometrelerce uzanıyor, ara sıra sidik rengi parlak sarı otlar yeni sürülmüş yağlı boya gibi göze çarpıyordu. Renkleri o renk olmasa, oraları vaha gibi görünecekti. Çünkü her biri küçük, yuvarlak bir su birikintisinin çevresindeydi. Sular siyahtı. Yüzlerinde yağlar yüzüyordu. Sular normal sudan yoğundu ama. Yağlı bir maddeydi. Zehirliydi besbelli. Jack'in gördüğü ikinci gölcük, tren geçerken sularını dalgalandırmaya başladı. Jack önce o kara suların da canlı olduğunu düşünüp dehşete kapıldı. Görmek istemediği o ağaçlar gibi ıstırap mı çekiyordu sular da? Derken kara suyun yüzüne bir şeyin yükseldiğini gördü. Geniş kara bir sırt, ya da beden, yuvarlandı, sonra kocaman bir ağız açıldı, boşluğu ısırdı. Hayvan da suyun renginde, kapkaraydı. Vay canına, dedi Jack. Balık mıydı o? Boyu altı metre var gibi gelmişti Jack'e. O ufacık gölcük için fazla büyüktü. Dev bir kuyruk suyun üzerinde belirdi, sonra hayvan batıp gözden kayboldu. Demek göl epey derindi.</p>

  <p class="block7">Jack başını kaldırıp ufka baktı. Kafa gibi yuvarlak bir şeyin ufuktan kendisine bakmakta olduğunu bir an hissetmiş gibiydi. Loch Ness canavarını görmüş gibi bir şoka daha kapıldı. Ufuktan bir kafa ona nasıl bakıyor olabilirdi, Tanrı aşkına?</p>

  <p class="block7">Çünkü ufuk gerçek ufuk değildi de ondan... bunu sonunda anlayabildi. Gece boyunca görebildiği kadarıyla Lânetli Toprakların boyunu pek azımsamıştı. Güneş yükselirken şu anda geniş bir vadinin içinde bulunduğunu anladı. Çevresinde gördüğü son çizgi dünyanın kenarı değil, etraftaki tepelerdi. Herhangi bir şey izliyor olabilirdi onu. Tepelerin hemen ardından ilerlemesi yeterdi. Timsah kuyruklu hümanoid'i hatırladı. Bütün gece Jack'i izlemiş, uyumasını beklemiş olabilir miydi?</p>

  <p class="block7">Tren korkunç vadinin içinden puf-puf diye yoluna devam ediyordu. İnsanı çileden çıkaracak kadar yavaşlamış gibi geliyordu Jack'e.</p>

  <p class="block7">Çevredeki tüm tepelerin doruklarını bakışlarıyla taradı, kayaları aydınlatan güneş ışıklarından başka bir şey göremedi. Arkasına döndüğünde korku ve gerilim tüm yorgunluğunu unutturuyordu. Richard tek kolunu gözlerinin üzerine atmış, hâlâ uyuyordu. Kim olsa yetişebilir, izleyebilirdi onları. Uyumalarım bekleyebilirdi.</p>

  <p class="block7">Sol taraftaki saklı bir hareket soluğunu tutmasına yol açtı. Bir hareket... kaygan... Jack'in hayalinde tepelerden onlara doğru kayan yarım düzine timsah adam belirdi. Ellerini gözlerine siper etti, o hayali gördüğünü sandığı tarafa baktı. Kayalar da o tozlu toprağın renginde kızıldı. Aralarından doğal patikaya benzer bir iz tırmanarak çıkıyordu. İki kayanın arasında kıpırdayan şeyin insana en küçük bir benzerliği bile yoktu. Bir yılan... Ya da Jack öyle sanıyordu. Yolun saklanabileceği tarafına kaymıştı. Jack o koca sürüngen gövdeyi kayaların ardında gözden kaybolurken bir an görebilmişti. Derisi garip şekilde buruşuk gibiydi. Yanıktı da galiba. Yan tarafında galiba kara delikler vardı... Jack başım çevirip onun tekrar çıkacağı yeri görmeye çalıştı. Birkaç saniye sonra, dev bir tırtıl kafasına benzeyen kafayı gördü. Birazı kırmızı tozlara gömülmüş, kıvrılarak yaklaşıyordu. Üzeri film tabakasıyla kaplıymış gibi gözleri vardı. Ama kafa bir tırtıl kafasıydı.</p>

  <p class="block7">Bir kayanın altından bir başka hayvan fırladı. Koca kafalı, vücudu sürüklenen bir şey. Tırtıl kafa ona döndü. Jack kaçan hayvanın o şekilsiz köpeklerden olduğunu gördü. Tırtıl kafa, posta kutusuna benzer koca ağzını açtı, köpeği içine alıverdi. Jack kemik kırılma sesini net biçimde duyabildi. Köpeğin bağırtısı kesildi. Dev tırtıl onu hap yutar gibi yutuvermişti. O sıra tırtılın karşısında ateş toplarından birinin bıraktığı iz belirdi. Jack'in bakışları altında koca hayvan tozların içine batan bir gemi gibi daldı. Besbelli ateş topu kuyruklarının kendisine zarar vereceğini anlıyordu. Alta saklanıyordu. Jack onun gözden büsbütün kayboluşuna baktı, sonra bakışlarını sarı otlarla bezeli kızıl yamacın tümünde gezdirdi, hayvan acaba nerede tekrar yüze çıkacak, diye merak etti.</p>

  <p class="block5">&nbsp;</p>

  <p class="block12">7</p>

  <p class="block7">Richard öğleden sonra geç saatte uyandı. Jack'in bu arada gördükleri şunlardı:</p>

  <p class="block7">Tepelerden kendisine bakan en az bir kafa (kesin)</p>

  <p class="block7">Üzerine gelen iki ateş topu</p>

  <p class="block7">İlk bakışta iri bir tavşan iskeleti sanılan, sonra insan yavrusu olduğu anlaşılan, etleri tümüyle yenmiş, rayların yanında yatan iskelet.</p>

  <p class="block7">Aynı bebeğin yuvarlak parlak kafatası... tozlara yan batmış</p>

  <p class="block7">Koca kafalı köpeklerden bir sürü... Öteki sürülerden daha yaralı. Bazıları trenin peşi sıra emeklemiş, ağızlarının suyu akmaya başlamıştı.</p>

  <p class="block7">Üç ahşap kulübe... insan barınağı. Demek ki Lânetli Toprakların bir yerlerinde, yaşayan, avlanmaya çalışan insanlar yaşıyordu.</p>

  <p class="block7">Ufacık, deriden yapılmış gibi bir kuş... Tüysüz... Bu tam Diyar yaratığıydı. Suratı maymun gibi, sakallı, kanat uçlarında da parmakları vardı.</p>

  <p class="block7">Ve hepsinden kötüsü de (bunu da gördüğünü sanıyordu) iki hiç tanınmaz hayvan, kara gölcüklerin birinden su içmekteydiler... Uzun dişleri, insan gözleri, domuz gibi ön bedenleri vardı. Vücutlarının arka kısmı ise kedi gibiydi. Jack erkeğinin husyelerinin arkasında yastıklar gibi sallanıp toprağa değdiğini görmüştü. Bu canavarların oluşmasına yol açan şey neydi? Nükleer hasar herhalde, diye düşündü Jack. Başka hiçbir şeyin doğayı deforme etme gücü yoktu ki! Yaratıklar doğuştan zehirlenmişlerdi. Zehirli gölcüklerden su içiyor, geçen trene hırlıyorlardı.</p>

  <p class="block7">Bizim dünyamızda da böyle olabilir bir gün, diye düşündü Jack. Müthiş!</p>

  <p class="block5">&nbsp;</p>

  <p class="block12">8</p>

  <p class="block7">Ayrıca gördüğünü sandığı şeyler de vardı. Teni çok ısınmış, kaşınıyordu. Myles P. Kiger'in paltosunun değişimiyle meydana gelen battaniye gibi şalı çoktan atmıştı yere. Öğle olmadan, ev dokuması gömleğini de çıkarmıştı. Ağzında feci bir tad vardı. Paslı maden ve çürük meyve tadlarının asidik bir karışımı. Saç diplerinden akan terler gözlerine giriyordu. Öyle yorgundu ki, ayaktayken bile rüya görmeye başlamıştı. Tepelerde kalabalık köpek sürüleri görüyordu. Tepede kızıl bulutların açılıp Richard'a ve kendisine alevli kollarını uzattığını görüyordu. Sonunda gözleri gerçekten kapandığında Orris'li Morgan'ı gördü. Boyu dört metreydi. Siyahlar giymişti. Çevresine yıldıranlar atıp duruyordu. Topraktan tozlar püskürtüyor, kraterler açıyordu.</p>

  <p class="block7">Richard inledi ve mırıldandı. "Hayır, hayır, hayır."</p>

  <p class="block7">Orris'li Morgan sis gibi dağılıp yok oldu, Jack'in acıyan gözleri açıldı.</p>

  <p class="block7">"Jack," dedi Richard.</p>

  <p class="block7">Trenin karşısındaki kızıl arazi boştu. Yalnızca ateş toplarının kara izleri vardı o tarafta. Jack gözlerini ovdu, Richard'a baktı. Richard hafiften gerindi. "Eee, nasılsın?" dedi Jack.</p>

  <p class="block7">Richard, kül rengi suratı yukarıya dönük, gözlerini kırpıştırarak sırt üstü yatıyordu.</p>

  <p class="block7">"Sorduğum için özür dilerim," dedi Jack.</p>

  <p class="block7">"Yo, daha iyiyim. Gerçekten." Jack son geriliminden de kurtulduğunu hissetti. "Hâlâ başım ağrıyor ama, daha iyiyim."</p>

  <p class="block7">"Çok gürültü çıkarıyordun?., şeyin... ımmm..." Jack, Richard’ın gerçeğin ne kadarına dayanabileceğine karar veremiyordu.</p>

  <p class="block7">"Uykumda mı? Evet, herhalde öyle oldu." Richard'ın yüzü kıpırdadı ama Jack bu sefer çığlık beklemiyordu. Richard devam etti. "Rüya görmediğimi artık biliyorum, Jack. Beyin tümörüm de yok."</p>

  <p class="block7">"Nerede olduğunu biliyor musun?"</p>

  <p class="block7">"O trende. O ihtiyarın treninde. Lânetli Topraklar dediği yerde."</p>

  <p class="block7">"Vay canına," diye gülümsedi Jack.</p>

  <p class="block7">Richard kül rengine rağmen biraz utanıp kızardı.</p>

  <p class="block7">"Nasıl oldu bu?" diye sordu Jack. Richard'ın bu değişiminin ne kadarına güvenmesi gerektiğinden hâlâ emin değildi.</p>

  <p class="block7">"Rüya görmediğimi biliyordum," derken Richard'ın yanakları daha da kızardı. "Galiba... galiba mücadeleyi kesmenin zamanı geldi. Diyar'daysak Diyar'dayızdır. Ne kadar imkânsız olursa olsun." Gözleri Jack'inkileri buldu, içlerindeki şakacı parıltı Jack'i şaşırttı. "Depodaki o dev kum saatini hatırlıyor musun?" Jack başını sallayınca Richard anlattı. "Aslında ondan oldu. Onu gördüğüm zaman, her şeyi kendimin uydurmadığımı anladım. Onu uyduramayacağımı biliyordum. Yapamazdım. Asla. Eğer ilkel bir saat uyduracaksam, tekerlerden, açılardan oluşmuş bir şey olurdu... bu kadar da basit olmazdı. Demek ben uydurmadım. O halde gerçekti. O zaman da... her şey gerçekti."</p>

  <p class="block7">"E, şimdi kendini nasıl hissediyorsun?" diye sordu Jack. "Uzun süredir uyuyorsun."</p>

  <p class="block7">"Hâlâ öyle yorgunum ki kafamı dik tutamıyorum. Pek iyi değilim korkanın."</p>

  <p class="block7">"Richard, sana bir şey sormak zorundayım. California'ya gitmekten korkman için bir sebep var mı?"</p>

  <p class="block7">Richard başını eğdi, hayır dermiş gibi iki yana salladı.</p>

  <p class="block7">"Kara otel diye bir yeri hiç duydun mu?"</p>

  <p class="block7">Richard başını sallamaya devam ediyordu. Doğru söylemiyor, diye düşündü Jack. Cesaret edebildiği kadarını göğüslemişti. Bundan fazlası... Jack birden daha fazlasının da var olduğundan emin oldu. Hem de pek çok. Ama beklemesi şarttı. Kara otele varıncaya kadar, belki de. Rushton'un ikizlisiyle Jason'un ikizlisi; evet, birlikte varacaklardı Tılsım'ın evine ve zindanına.</p>

  <p class="block7">"Eh, pekâlâ," dedi, "Doğru dürüst yürüyebiliyor musun?"</p>

  <p class="block7">"Herhalde."</p>

  <p class="block7">"İyi, çünkü şimdi yapmak istediğim bir şey var... yani artık beyin tümöründen ölmüyor olduğuna göre, demek istiyorum. Bunun için de yardımına ihtiyacım var."</p>

  <p class="block7">"Neymiş o?" diye sordu Richard. Titreyen eliyle yüzünü sildi.</p>

  <p class="block7">"Arka vagondaki o kasalardan bir ikisini açıp kendimize silah bulabilir miyiz diye bakmak istiyorum."</p>

  <p class="block7">"Ben silahtan nefret ederim," dedi Richard. "Sen de etmelisin. Kimsenin silahı olmasaydı senin baban da hiçbir zaman..."</p>

  <p class="block7">"Hımm, domuzların da kanadı olsaydı uçabilirlerdi," dedi Jack. "Ama birinin bizi izlemekte olduğundan hemen hemen eminim."</p>

  <p class="block7">"Eh, belki babamdır," Richard umutluydu.</p>

  <p class="block7">Jack homurdandı, vitesi birinci yuvaya itti. Tren hemen yavaşlamaya başladı. Durduğu zaman Jack vitesi boşa taktı, "inebilir misin dersin?"</p>

  <p class="block7">Tabii," dedi Richard. Çabucak ayağa kalktı. Ama dizleri büküldü, hemen tekrar oturdu. Yüzü daha bile grileşmişti. Alnında ve üst dudağında nemler parlıyordu. "Ah, belki de beceremeyeceğim," dedi.</p>

  <p class="block7">Jack, "Kendini dinleye dinleye yap," diye fısıldadı. Yaklaşıp onu dirseğinden tuttu, öbür elini nemli alnına dayadı. "Rahat bırak kendini." Richard'ın gözleri bir an kapandı, sonra büyük bir güvenle Jack'in gözlerine baktı.</p>

  <p class="block7">"Fazla ani kalktım," dedi. "Uyuşmuşum. İğneler batar gibi oldu."</p>

  <p class="block7">"Ağırdan al." Jack arkadaşını ayağa kaldırdı.</p>

  <p class="block7">"Acıyor."</p>

  <p class="block7">"Birazdan geçer. Yardımına ihtiyacım var, Richard." Richard bir deneme adımı attı, ağzından hava kurtuldu. "Offf." Öteki adımını da attı. Öne eğilip avuçlarını bacaklarına dayadı, sıvazladı. Jack seyrederken Richard'ın yüzü değişti. Bu sefer acı değil, bir şaşkınlık ifadesi yerleşti bakışlarına.</p>

  <p class="block7">Jack arkadaşının bakmakta olduğu tarafa baktı, tüysüz, maymun suratlı kuşlardan birinin trenin önünden geçmekte olduğunu gördü.</p>

  <p class="block7">"Evet, burada bir yığın garip yaratık var," dedi Jack. "O brandanın altından birkaç tüfek bulabilirsek kendimi çok daha güvende hissedeceğim."</p>

  <p class="block7">"O tepelerin ardında ne vardır dersin?" diye sordu Richard. "Aynı şeyin devamı mı?"</p>

  <p class="block7">"Hayır, sanıyorum insanlar var orada. Onlara insan diyebilirsek. İki kere birilerinin bize baktığını yakaladım."</p>

  <p class="block7">Richard'ın yüzündeki ani paniği görünce ekledi. "Senin okuldan biri olduğunu sanmıyorum. Ama galiba yine aynı derecede kötü... seni korkutmaya çalıştığımı sanma, dostum. Ben Lânetli Toprakları senden biraz daha fazla seyrettim."</p>

  <p class="block7">"Lânetli Topraklar," dedi Richard kuşkulu bir sesle. Gözlerini kısıp kızıl tepelere yer yer gözüken sarı otlara baktı. "Ah... o ağaç...ay..." "Biliyorum," dedi Jack. "Aldırmamayı öğrenmek zorundasın." "Böyle bir sefilliği kim yaratabilir?" diye sordu bu sefer Richard. "Doğal değil bu, biliyorsun."<br class="calibre3" />
  &nbsp;</p>

  <p class="block7">"Belki bir gün öğreniriz." Jack, Richard'ın kabinden inmesine yardım etti. İkisi birlikte, tekerin yukarısında kalan basamakta durdular. 'Tozlara basma," diye uyardı Jack. "Derinliği ne kadar, bilemeyiz. Seni oradan çekip çıkarmak zorunda kalmak istemem."</p>

  <p class="block7">Richard ürperdi. Belki yan gözle bir haykıran ağaç daha görmüştü. İki çocuk duran trenin kenarına basa basa arkaya doğru ilerlediler, sonunda arka vagona binebildiler. Kenarında merdiven vardı arka vagonun.</p>

  <p class="block7">Jack tüylü ipi çekti. Anders'in onu nasıl o kadar kolayca bollaştırdığını hatırlamaya çalışıyordu. "Galiba bu tarafta," dedi Richard. Cellât ilmiği gibi bir ip ucunu tutup kaldırdı. "Jack?" "Bir denesene."</p>

  <p class="block7">Richard düğümü tek başına açacak kadar güçlü değildi. Jack yardım edince ilmik yok oldu, ip bollandı, branda kutuların üzerine çöktü. Jack en yakın köşeyi kaldırdı. MAKİNE PARÇASI yazılı kutular, sonra da Jack'in daha önce görmediği, MERCEKLER yazılı kutular. "İşte, şurada," diye bağırdı. "Keşke bir demir keskimiz falan olaydı." Başını kaldırıp yamaca doğru baktığında sessiz bir ağaç ağzını açıp bağırdı. Ses çıkarmaksızın. Bir kafa daha mı vardı orada? Belki de dev tırtıllardan biri onlara doğru kayıyordu. "Haydi, kutuları açmaya çalışalım," dedi, Richard çekinerek yaklaştı.</p>

  <p class="block7">Altı kere yüklendikten sonra bir hareket hissettiler, çiviler gıcırdadı. Richard bastırmaya devam ediyordu. 'Tamam," dedi Jack ona. Richard gücünü kullandıktan sonra deminkine oranla daha solgun ve daha sağlıksız görünmeye başlamıştı. "Ben bir sefer daha yüklendim mi olacak." Richard geri çekildi, küçük kutuların üzerine devrilmesine ramak kaldı. Toparlandı, brandanın altında tekrar aranmaya koyuldu.</p>

  <p class="block7">Jack kutunun başında durdu, çenesini kastı. Ellerini kapağın köşesine dayadı, içine derin bir soluk çektikten sonra kasları titreyene kadar bastırdı. Tam bırakacağı sırada çiviler tekrar gıcırdadı, tahtadan dışarı kaymaya başladı. Jack, "AĞĞĞĞHHH!" diye bağırdı, kapağı söktü.</p>

  <p class="block7">Kutuda yarım düzine, gıcır gıcır, yağlanıp dizilmiş tüfek yatıyordu. Jack bu türlüsünü ömründe görmemişti. Eline aldı, nasıl çalıştığını anlamaya çalıştı. Otomatik bir silahti. Demek şarjörü olmalıydı. Eğildi, namluyu kullanarak MERCEKLER yazılı kutulardan birini açtı. Tam tahmin ettiği gibi şarjörler oradaydı.</p>

  <p class="block7">"Bu Uzi," dedi Richard arkasından. "İsrail yapımı makineli. Çok moda bir silah sanırım. Teröristlerin en sevdiği oyuncak."</p>

  <p class="block7">"Nereden biliyorsun?" Jack ikinci bir tüfeğe uzanıyordu.</p>

  <p class="block7">'Televizyon seyretmekten... nereden olacak?"</p>

  <p class="block7">Jack şarjörü denedi. Önce baş aşağı sokmaya çalıştı, sonra doğrusunu buldu. Emniyetin yerini keşfedip açtı, yine kapadı.</p>

  <p class="block7">"Ne çirkin şey bunlar," dedi Richard.</p>

  <p class="block7">"Sana da var, yakınma." Jack, Richard için de bir şarjör aldı. Biraz düşündükten sonra tüm şarjörleri kutudan çıkardı, ceplerine tıktı, Richard'a da fırlattı. Richard yakaladı, koynuna soktu.</p>

  <p class="block7">"Ööö!" dedi bir yandan.</p>

  <p class="block7">Jack, "Ama bu bizim sigortamız," demek zorunluğunu hissetti.</p>

  <p class="block5">&nbsp;</p>

  <p class="block12">9</p>

  <p class="block7">Kabine döndükleri an Richard kanepeye yığıldı. Gidiş geliş ve uğraşma onun tüm enerjisini tüketmişti. Ama yanında Jack'e de oturacak yer bıraktı, arkadaşı treni tekrar hareket ettirirken gözleri kapanarak seyretti. Jack battaniyeyi kaptı, tüfeğini onunla silmeye koyuldu.</p>

  <p class="block7">"Ne yapıyorsun?"</p>

  <p class="block7">"Yağı temizliyorum. Sen de yapsan iyi edersin. Ben bitirince."</p>

  <p class="block7">Günün geri kalanı boyunca iki çocuk ter içinde kabinde oturdular, ağlayan ağaçlara, kötü kokuya, açlıklarına aldırmamaya çalıştılar. Jack arkadaşının dudakları çevresinde pembe benekler belirmeye başladığına dikkat etti. Sonunda Richard'ın Uzi'sini elinden aldı, yağlarını kendisi sildi, şarjörünü taktı. Dudaklarının çatlaklarında tuzlar iyice can yakıyordu.</p>

  <p class="block7">Jack gözlerini kapadı. Belki de vadinin tepesinden bakan o kafaları görmemişti. Belki kimsenin onları izlediği yoktu. Akülerin cızırdadığını, kıvılcım çıkardığını görüyordu. Richard kontrolü aldı. Az sonra Jack uyudu, rüyasında hep yiyecek gördü.</p>

  <p class="block5">&nbsp;</p>

  <p class="block12">10</p>

  <p class="block7">Richard, Jack'in omzunu sarsıp onu dünyaya döndürdüğünde Jack rüyasında kamyon lastiği boyunda bir pizza yiyordu. Vadiye gölgeler yayılmaya yeni başlamıştı. Ağlayan ağaçların görüntüsü biraz yumuşuyordu. Tok bir ışık yumuşacık yayılıyor, gölgeler uzuyordu. Korkunç sarı otlar tatlı bir turuncuya dönüşüyor, solan kızıl güneş ışığı vadinin üst kenarı boyunca dizilmiş kayalara kendi rengini veriyordu. "Bunu görmek istersin diye düşündüm," dedi Richard. Ağzının çevresinde yeni yeni kızarıklar vardı. Zayıf bir ifadeyle sırıttı. "Bana olağanüstü gibi geldi... manzara yani."</p>

  <p class="block7">Jack, Richard'ın gurup ışıkları konusunda bilimsel açıklamalara gireceğinden korktu. Ama arkadaşı fizik konuşamayacak kadar yorgun veya hastaydı. Sessizlikte iki çocuk akşamın gelişini, yeni yeni renkleri seyrettiler, derken gökyüzü mora dönüştü.</p>

  <p class="block7">'Trende başka neler var, biliyor musun?" diye sordu Richard. "Neler var?" Aslında aldırdığı yoktu. İyi bir şey olamazdı nasılsa. İnşallah ilerde yine bu kadar güzel guruplar görebilirim, diye umuyordu o. "Plastik patlayıcı. Birer kiloluk paketlerde... sanıyorum birer kiloydu. O vagondakiler bir kenti havaya uçurmaya yeter. Tüfeklerimizden biri kazayla patlarsa, ya da birisi o torbalara bir kurşun isabet ettirirse, bu tren yerde bir delik olur kalır."</p>

  <p class="block7">"Sen yapmazsan ben de yapmam," dedi Jack. Sonra yine guruba döndü. Önseziler getiriyordu bu manzara içine. Anılar da getiriyordu. Alhambra'dan ayrıldığından bu yana başından geçenleri hatırlatıyordu. Annesinin o küçük çayhanede çay içişini hatırladı. Yorgun ve yaşlı bir kadın. Sonra Speedy Parker'ın ağaç dibinde oturması. Wolf’un sürüsünü güdüsü. Oatley'in korkunç barında Smokey ile Lori. Sunlight Yurdunda nefret ettiği o suratlar. Heck Bast, Sonny Singer, ötekiler, Wolf u çok kötü özlüyordu.</p>

  <p class="block7">Batan güneş daha duyarlı hale getirmişti Jack'i. Bunun nedenini anlayamıyordu. Richard'ın elini tutmak geldi içinden. Neden olmasın? diye düşündü, elini uzattı, arkadaşının terli avucuna dokundu, parmakları onunkilerin çevresine kapandı.</p>

  <p class="block7">"Kendimi öyle hasta hissediyorum ki," dedi Richard. "Önceki gibi değil. Karnım çok berbat halde. Suratım da kaşınıyor."</p>

  <p class="block7">"Bu yerden kurtulduğumuzda iyileşeceksin sanırım." Jack bunu söylerken, ne kanıtın var, doktor, diye soruyordu kendi kendine. Onu zehirlenmekte olmadığını nereden biliyorsun? Kanıtı yoktu. Kendini yeni icat ettiği, ya da keşfettiği bir düşünceyle avutuyordu. Richard kara otelde olacaklar için şarttı. Richard Sloat'a ihtiyacı olacaktı. Plastik patlayıcıyı tanıyabilen biri olduğu için de değil.</p>

  <p class="block7">Richard daha önce de gitmiş miydi kara otele hiç? Tılsım'ın yanma sokulmuş muydu? Arkadaşına baktı. Richard kısa kısa, sık sık soluyordu. Eli Jack'in avucunda buz gibi bir balmumu heykel eliydi.</p>

  <p class="block7">"Bu tüfeği artık istemiyorum," dedi Richard. Onu kucağından itti. "Kokusu midemi bulandırıyor."</p>

  <p class="block7">"Pekâlâ," Jack boş eliyle tüfeği alıp kendi kucağına koydu. Ağaçlardan biri yandan gözüne ilişti, sessizce haykırdı. Yakında şekilsiz köpekler de kol gezmeye başlayacaklardı. Jack solunda kalan tepelere baktı. Richard'ın tarafında kalanlara. Orada insana benzer bir varlık kayaların arkasına saklandı.</p>

  <p class="block5">&nbsp;</p>

  <p class="block12">11</p>

  <p class="block7">"Hey!" diye bir ses çıktı ağzından. İnanamamıştı. "Hey, Richard."</p>

  <p class="block7">"Ne var? Sen de mi hastalandın?"</p>

  <p class="block7">"Galiba orada biri var. Senin tarafta." Oradaki yüksek kayalara tekrar baktı ama bir hareket göremedi.</p>

  <p class="block7">"Vız gelir," dedi Richard.</p>

  <p class="block7">"Vız gelmese iyi olur. Zamanı nasıl ayarlıyorlar, göremiyor musun? Ortalık onları göremeyeceğimiz kadar kararsın diye bekliyorlar bizi avlamak için."</p>

  <p class="block7">Richard sol gözünü biraz araladı, gönülsüz bir teftişe başladı. "Kimseyi göremiyorum."</p>

  <p class="block7">"Ben de artık göremiyorum ama gidip silahları aldığımıza memnunum. Doğrul, otur ve çevrene dikkat et, Richard. Buradan sağ kurtulmak istiyorsan."</p>

  <p class="block7">"Amma işgüzarsın, Tanrım." Ama Richard kendini toparladı, iki gözünü açtı. ^Gerçekten pek bir şey göremiyorum, Jack. Ortalık iyice kararıyor. Sen herhalde hayalinde bazı..."</p>

  <p class="block7">"Şşş," dedi Jack. Kayalarla tepe arasında bir bedenin daha kaymakta olduğunu seziyor, ya da öyle sanıyordu. "İki tane var. Bakalım üç olacak mı?"</p>

  <p class="block7">"Hiç olacak mı demek gerek. Zaten bize kim neden zarar versin? Yani, herhalde..."</p>

  <p class="block7">Jack başını çevirdi, ileriki raylara baktı. Haykıran ağaçlardan birinin gövdesinin ardında bir şey kımıldadı. Köpekten daha iri bir şey. Jack bunu farketti.</p>

  <p class="block7">"Ooo-ooo!" dedi. "Sanırım biri bizi bekliyor." Bir an korku onu felç etti. Üç saldırgana karşı kendini korumak için ne yapması gerektiğini bilemiyordu. Midesi donuverdi. Kucağındaki Uzi'yi kaldırdı, ona boş bakışlarla baktı, acaba onu kullanabilir miyim gerçekten, diye düşündü. Lânetli Toprakların haydutlarında da tüfek var mıydı?"</p>

  <p class="block7">"Richard, üzgünüm," dedi. "Ama bu sefer sanırım durum gerçekten berbat. Yardımına ihtiyacım olacak."</p>

  <p class="block7">"Ben ne yapabilirim?" Richard'ın sesi tiz bir çığlık gibiydi.</p>

  <p class="block7">'Tüfeğini al," deyip uzattı Jack. "Hem çömelmemiz gerek. Açık hedef sunmamak için."</p>

  <p class="block7">Diz çöktü, Richard da onu taklit etti. Su altındaymış gibi ağır hareket ediyordu. Yavaşlatılmış bir filmdi sanki. Arkalarından uzun bir çığlık sesi geldi, tepelerinden ikincisi duyuldu. "Onları gördüğümüzü anladılar," dedi Richard, "Ama neredeler?"</p>

  <p class="block7">Bu sorunun cevabı çabucak geldi. Morumsu akşam ışıklarının altında hâlâ görülebilen bir adam., ya da adama benzer bir şey, siperinden çıktı, yamaçtan aşağı, trene doğru koştu. Paçavralara benzer giysileri arkasında dalgalanıyordu. Kızılderililer gibi bağırıyor, eliyle bir şeyi havaya kaldırıyordu. Eklemli bir sopaydı herhalde elindeki. Jack bunun ne işe yarayacağını düşünürken, ince bir aletin kafasına birkaç santim uzaktan vınlayıp geçtiğini duydu. Görmekten çok, duydu. "Vay canına! Bunlarda ok ve yay var!" dedi.</p>

  <p class="block7">Richard inledi, Jack onun ortalığa kusacağından korktu.</p>

  <p class="block7">"Onu vurmam gerek," dedi.</p>

  <p class="block7">Richard yutkundu, kelimeye pek benzemeyen bir ses çıkardı.</p>

  <p class="block7">"Allah kahretsin," dedi Jack. Uzi'nin emniyetini açtı. Başını kaldırıp baktığında, adamın bir ok daha attığını gördü. Nişanı doğru alınsa, Jack bir daha bir şey göremezdi. Ama bu ok da zararsızca kabinin yan tarafından geçti. Jack Uzi'yi kaldırdı, tetiğe bastı.</p>

  <p class="block7">Olup bitenlerin hiçbirini beklemiyordu. Tüfeğin elinde hareketsiz kalacağını, söz dinleyip birkaç mermi fırlatacağını sanıyordu o. Oysa Uzi çocuğun ellerinde bir hayvan gibi sıçradı, kulak zarlarını patlatacak bir ses duyuldu. Barutun kokusu burnunu yaktı. Trenin arkasındaki adam kollarını şaşkınlıkla havaya attı. Bu yaralandığından değildi. Jack sonunda parmağını tetikten çekmeyi akıl etti. Kaç mermi ziyan ettiğinin hiç farkında değildi. Şarjörde kaç tane kaldığından da haberi yoktu.</p>

  <p class="block7">"Vurdun mu, vurdun mu?" diye sordu Richard.</p>

  <p class="block7">Adam şimdi vadinin yanından koşuyor, kocaman yassı ayakları pat pat yere vuruyordu. Jack bunların ayak olmadığını gördü. Adam raket gibi büyük bir şeylerin üzerinde koşuyordu. Kar pabuçlarının Lânetli Topraklar kopyası. Siper bulmak için ağaçlardan birinin arkasına ulaşmak niyetindeydi.</p>

  <p class="block7">Jack Uzi'yi iki eliyle kaldırıp nişan aldı, tetiği yavaşça bastırdı. Tüfek ellerinde yine sekti ama, birinci seferki gibi olmadı. Mermiler geniş bir ark çizdi, en azından bir tanesi hedefi buldu, adam yanlamasına devrildi, kamyon çarpmış gibi kalakaldı. Kar pabuçları ayaklarından fırladı.</p>

  <p class="block7">"Bana senin tüfeği ver," dedi Jack. Richard'dan ikinci tüfeği aldı. Hâlâ diz üstünde, trenin ön tarafındaki karanlığa yarım şarjörü boşalttı, orada bekleyen yaratığı öldürmeyi umdu.</p>

  <p class="block7">Trene bir başka ok çarptı, sonra bir yenisi kabinin yanından sekti.</p>

  <p class="block7">Richard yerde titriyor, ağlıyordu. "Benimkini doldur," dedi Jack. Cebinden bir şarjör çıkarıp Richard'ın burnuna uzattı. İkinci saldırganı görebilmek için vadinin yan tarafına baktı. Bir dakika geçmeden ortalık artık göremeyecek kadar kararacaktı.</p>

  <p class="block7">"Onu görüyorum," diye bağırdı Richard. "İşte... şurada!" Sessizce, aceleyle kayalar arasında ilerleyen gölgeyi gösterdi. Jack ikinci Uzi'nin şarjörünü gürültüyle oraya boşalttı. Bu iş bitince Richard makineliyi ondan aldı, ötekini eline tutuşturdu.</p>

  <p class="block7">Sağ taraftan, "Cici çocuklar, iyi çocuklar," diye bir ses geldi. Ne kadar uzaktan geldiğini anlamak mümkün değildi. "Siz durun, ben de dururum, tamam mı? Bitti bu iş artık. Cici çocuklarsınız... belki o tüfeği bana satarsınız. Güzel öldürüyor bakıyorum."</p>

  <p class="block7">"Jack!” Richard panik içinde uyarıyordu onu.</p>

  <p class="block7">"Oklarla yayı at!" diye bağırdı Jack. Hâlâ Richard'ın yanında, çömelik durumdaydı.</p>

  <p class="block7">Richard, "Jack, yapamazsın," diye fısıldadı.</p>

  <p class="block7">"Atıyorum işte," diye cevap verdi ses. Hâlâ önlerinden geliyordu. Hafif bir şey tozlara düştü. "Cici çocuklar, durun artık. Tüfeği bana satın, tamam mı?"</p>

  <p class="block7">"Peki," dedi Jack. "Gel de görelim seni."</p>

  <p class="block7">“Tamam!"</p>

  <p class="block7">Jack vites kolunu çekti, treni durdurdu. Richard'a fısıldadı. "Ben bağırınca son hızla kolu öne it, tamam mı?" "Ah, Tanrım!" diye soludu Richard.</p>

  <p class="block7">Jack, Richard'ın yeni uzattığı tüfeğin emniyetinin açık olduğunu kontrol etti. Alnından bir damla ter dosdoğru sağ gözünün içine baktı.</p>

  <p class="block7">"Şimdi her şey iyi, değil mi?" dedi ses. "Çocuklar doğrulabilir. Doğ-ru-ul!"</p>

  <p class="block7">Uuuu-yaaaan, uuu-yaaaan, uuu-yaaaan, lüüüt-feen, lüüüütfen.</p>

  <p class="block7">Tren konuşan sese doğru yavaşça kaydı. "Elini vites koluna daya," diye fısıldadı Jack. "Neredeyse vakit geliyor."</p>

  <p class="block7">Richard'ın titreyen eli ufacık, çocuk eli gibiydi. Bir şey becerebileceğe benzemiyordu. Ama vites koluna uzandı, tuttu.</p>

  <p class="block7">Jack'in gözünün önüne Anders'in odun sobası önüne çömelmişken soru soruşu geldi. "Ama güvende olacak mısınız, efendim?" Kendisi bu soruya uçan bir cevap vermişti. Ciddiye almamıştı. Smokey Updike'ın bira fıçılarını taşımış bir çocuk için Lânetli Topraklar neydi ki?</p>

  <p class="block7">Şimdi ise altına yapacağından korkuyordu. Richard'ın yediklerini kusacağından da korkuyordu.</p>

  <p class="block7">Bağırtılı bir gülme sesi, kabinin yanındaki karanlıktan yükseldi. Jack doğruldu, tüfeği kaldırdı, ağır bir vücut kabinin yanına çarpıp oraya yapışınca bir çığlık attı. Richard vites kolunu itti, tren ileri doğru fırladı.</p>

  <p class="block7">Çıplak, kıllı bir adam kabinin yanına asılmıştı. Adamın gövdesi tepelerinde doğrulduğunda Jack, "al sana vahşi batı," diye düşündü. Richard haykırdı, Jack'in barsaklarını iç çamaşırına boşaltmasına ramak kaldı.</p>

  <p class="block7">Surat hemen hemen tüm dişlerden oluşuyordu. Yaratılıştan kötü bir surattı. Zehirli yılan suratı gibi Jack o dişlerden zehir damladığını sandı. Minik burun bir yana, yaratık koskocamandı. Dev bir yılana benziyordu. Tek elinde bir bıçak parıldamaktaydı. Jack tetiğe bastı. Nişan almaksızın, panik içinde ateş etti.</p>

  <p class="block7">Yaratık bir anda değişti, yerinde sallandı, Jack'in o koca eli ve bıçağı kaybolmuş görmesi de biraz vakit aldı. Yaratık kanlı bir kol savurdu, Jack'in gömleğini lekeledi. Jack hiç düşünmeden Uzi'yi onun göğsüne nişanladı, tetiği tekrar çekti.</p>

  <p class="block7">Koca göğüste kırmızı bir mağara açıldı, dişler birbirine çarptı. Jack parmağım tetikten çekmiyordu. Uzi burnunu kendi kendine kaldırdı, yaratığın başı bir anda kan doldu. Sonra yok oldu. Yalnızca kabinin tabanındaki kan lekesi kaldı. Bir de Jack'in gömleğindeki leke. İki çocuğun rüya görmedikleri buradan belli oluyordu.</p>

  <p class="block7">"Dikkat et!" diye bağırdı Richard.</p>

  <p class="block7">Jack, "Vurdum onu!" diye soludu.</p>

  <p class="block7">"Nereye gitti?"</p>

  <p class="block7">"Düştü. Öldü artık."</p>

  <p class="block7">"Elini kopardın," diye fısıldadı Richard. "Nasıl yaptın bunu?"</p>

  <p class="block7">Jack ellerini öne uzattı, titreyişlerine baktı. Ortalığı bir barut kokusu sarmıştı. "Nişan almasını bilen adam taklidi yaptım," dedi. Sonra ellerini indirdi, dudaklarını yaladı.</p>

  <p class="block">* * *</p>

  <p class="block7">On iki saat sonra güneş tekrar doğdu, Lânetli Toprakları aydınlattı. O gece iki çocuk da uyumamışlar, askerler gibi, tüfekleri ellerinde nöbet tutmuşlardı. Kulakları en küçük bir sese karşı kirişteydi. Trenin ne kadar cephane taşıdığı düşünülürse, Jack'in ikide bir vadinin tepelerine rastgele ateş etmesi de anlayışla karşılanabilirdi. İkinci gün boyunca, çevrede insan veya canavar varsa bile, çocukların kaygılanmadan geçmesine izin verdiler. Demek tüfekleri biliyorlar, diye düşündü Jack. Ya da Diyar'ın batı kesiminde, okyanusa yakın yerinde, kimse Morgan'ın trenine bulaşmak istemiyordu. Bunları Richard'a söylemedi. Richard'ın gözlerine bulanık bir film çekilmiş gibiydi. Bakışları bir türlü odaklaşmıyordu. Ateşi varmış gibi görünüyordu çocuk.</p>

  <p class="block5">&nbsp;</p>

  <p class="block12">12</p>

  <p class="block7">O günün akşamına doğru Jack'in burnuna tuzlu su ve nemli hava kokuları gelmeye başladı.</p>

  <p class="block6" id="calibre_pb_44">&nbsp;</p>
</body>
</html>
