<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h1 style="text-align: right;"><a id="bookmark0"></a><span style="font-weight:bold;">"sobe!"</span></h1>

  <h2 id="sigil_toc_id_4" style="text-align: right;"><a id="bookmark1"></a><span style="font-weight:bold;">Elif Şafak</span></h2>

  <div>
    <span style="font-weight:bold;"><br /></span>
  </div>

  <p style="text-align: justify;">Öğleden sonraları zaman, arka bahçede şekerleme yapardı.</p>

  <p style="text-align: justify;">Hiç şaşmazdı zaman. Her gün aynı saatte ağırlaşan gözkapakları, hep aynı süre boyunca kapalı kalır ve hep aynı saatte açılırdı.</p>

  <p style="text-align: justify;">Zaman uyurken, çocuk, vişne ağacının altında pinekler, yere düşmüş vişneleri yerdi. Yerdekiler bittiğinde, dallardakilere dadanırdı gizlice. Ama bunu çok sık tekrarlamasına&nbsp;lüzum kalmazdı. Nasıl olsa her gün muhakkak onlarca vişne, dalını terk edip ağaçtan düşmüş olurdu. Peki öyleyse&nbsp;kendisi niye aynı şeyi yapamıyordu? Neden bu evi terk edemiyordu?</p>

  <p style="text-align: justify;">Terk edemediği ev, tuzlanmış çağla yeşiliydi.</p>

  <p style="text-align: justify;">Tuzlanmış çağla yeşili ev, babaannenin eviydi.</p>

  <p style="text-align: justify;">Oysa zaman, ne zaman böyle şekerleme yapsa, insanın, ardında tek bir iz bile bırakmadan çekip gidebileceğine,&nbsp;şimdi, şu anda, bambaşka bir yerde olabileceğine inanası&nbsp;geliyordu. Kim bilir ne vakit, kim bilir kimin, ardı sıra saçtığı vişne çekirdeklerini rehber edinerek, ayakizlerinde vişne ağaçlarının boyvermesini beklemeden gitmek ve gitmek... Varmaya değil, gitmeye gitmek...</p>

  <p style="text-align: justify;">Zaman uyanana kadar dilediğince vişne yiyebilirdi; önce yerdekileri, sonra da canı çekerse dallardakileri. Kim görecekti ki? Nasıl olsa, zaman ile birlikte hemen hemen herkes ve her şey uykuya çekilirdi. Tuzlanmış çağla yeşili evin alt katmdan babaannenin, üst katmdan evsahibesi Kıymet&nbsp;Hanım Teyze’nin horultuları yükselirdi. Bütün mahalle kocaman bir beşik kesilir, rüzgâr mırıl mırıl ninni söylerdi.</p>

  <p style="text-align: justify;">Mışıl mışıl uyurdu çocuklar, kediler ve hattâ seyyar satıcılar; uçurtmalar, kâğıttan bebekler ve hattâ koz helvalar.</p>

  <p style="text-align: justify;">Onlar uyanana kadar dilediğince vişne yiyebilirdi. En uzağa fırlatırdı çekirdekleri. Uzağa, ta komşu bahçedeki kömürlüğün çinko damına.</p>

  <p style="text-align: justify;">Aç kapıyı bezirgânbaşı, bezirgânbaşı</p>

  <p style="text-align: justify;">Kapı hakkı ne verirsin, ne verirsin</p>

  <p style="text-align: justify;">Bir sıçan, iki sıçan, üçüncü de kapana kaçan</p>

  <p style="text-align: justify;">Sessiz sakindi sokak. İn cin top oynuyordu. Zamanın uyuduğu saatlerde, nedense onlar hep uyanık oluyordu. Ve bu derin sessizlikte cinler, çatal çatal sesleriyle, çocukların yatmadan evvel sokakta söyledikleri şarkıları söylüyorlardı.</p>

  <p style="text-align: justify;">Yandaki evin arka bahçesinde bir kömürlük vardı; çinko damlı, iki kapılı. Çocuk, yediği vişnelerin çekirdeklerini oraya fırlatırdı. Çinko dama düşen çekirdekler tıpır tıpır&nbsp;sesler çıkarttıkça, çocuk da dolu yağdırabildiğine inanırdı.&nbsp;Er ya da geç, attığı her çekirdek, bir delik açacaktı. Eninde&nbsp;sonunda her çekirdek, kendi açtığı deliğin içinde kaybolacaktı. Belki de yeterince vişne yerse, yani sadece yerdekileri değil dallardaki vişneleri de bitirebilirse, delik deşik edebilirdi çinko damı. Her bir vişne çekirdeğinin açtığı her bir&nbsp;delik, bir benzeriyle kucaklaşıp nihayet ortada delecek tek&nbsp;bir nokta, deşecek tek bir yara dahi kalmadığında, kömürlük son bir gayretle tutunacaktı kurdeşen olmuş damına.&nbsp;Pul pul kabaran sıvaları sapır sapır döküldükçe, alttan çıkan boşluk, sıyrılan derinin yerini alacak ve işte o zaman,&nbsp;çinko damlı kömürlük ebediyen yok olacaktı. Ebediyete&nbsp;kadar.</p>

  <p style="text-align: justify;">Çünkü dilini tutamıyordu kömürlük. Tıpır tıpır konuşuyordu çekirdekler üzerine yağarken. Dilini tutması gerektiğini bilmiyordu. Bilmiyordu ki, “çok konuşanın dili kanar.”</p>

  <p style="text-align: justify;">Çok konuşanın dili kanar, diyordu babaanne. Böyle diyor ve nar kabuğu kadar sert, nar kabuğu gibi alacalı dudaklarmı sımsıkı kapalı tutuyordu. Kabuk yarılsa, yerlere saçılacaktı kelamın taneleri, ama yarılmıyordu. Öteki kadınlara hiç benzemiyordu babaanne. Çünkü onlar çok konuşuyordu.</p>

  <p style="text-align: justify;">Ağda günüydü kadınların. Sabah erkenden, tuzlanmış çağla yeşili evin alt katında toplanıp dibi kararmış küçük tavalarını ocağa yerleştirmiş; ağdanın baygın kokusunu içlerine çekerlerken, kıvamı tutsun diye bol bol dedikodu yapmışlardı. Öğleye doğru kadınlar yerde yan yana oturup, bacaklarında donan incecik tabakaları suratlarını buruştura&nbsp;buruştura çekerken; çocuk da, kurşunkaleme dolanmış bir&nbsp;parça ağdayı yalaya yalaya dolanmıştı ortalıkta. Huzursuzdu. Anlaşılan ağda günü sona ermedikçe, evde hiçbir şeye&nbsp;el süremeyecekti. Yanlışlıkla dokunuverse, duvarlar bile&nbsp;parmaklarına yapışacaktı sanki. O da pencerenin kenarına&nbsp;tünemekte bulmuştu çareyi. Sabahtan beri durmaksızın&nbsp;yağmur yağıyordu dışarıda. Yağmur damlalarının hırpalarken okşadığı, örselerken tazelediği arka bahçeyi seyretmişti. Kadınlar az sonra, ellerini bacaklarını köpüklü sularla&nbsp;yıkayıp, mantı faslına geçeceklerdi. Çocuk onlardan yana&nbsp;bakmamaya gayret ediyordu. Ağdanın ayıp bir şey olduğunu biliyor; rızası dışında ortasına düştüğü bu nahoş sırrın&nbsp;ortağı olmak istemiyordu.</p>

  <p style="text-align: justify;">Yağmur iyice hızlandığında yerinden kalktı, uyuşuk adımlarla mutfağa gitti. İşte o zaman, orada gördü cam çay&nbsp;kaşıklarını. Cam çay kaşıkları, sadece misafir geldiğinde çıkartılırdı fiyonklu kadife kutularından. Misafir gelmediği&nbsp;günlerde çocuk, çayını kolayca eğiüp bükülen teneke çay&nbsp;kaşıklarıyla karıştırırdı.</p>

  <p style="text-align: justify;">Mutfak tezgâhına tutunup yakından baktı cam çay kaşıklarına. Bunları daha evvel görmemişti. Kaşıkların tepesinde koyu camdan, ufacık kelebekler vardı. İsteseler, her an kanatlanıp uçabilirlerdi sanki. Ama nedense uçmaya niyetleri yok gibiydi. Hemen yan tarafta, içlerine gazete kâğıdı serilmiş iki kocaman, yusyuvarlak tepsi vardı. Mantı pişirecekti kadınlar. Küçük küçük hamur karelerinin ortasında, pembe pembe et topakları duruyordu. Henüz kapanmamıştı mantı karelerinin ağızlaı. Ama nedense konuşmaya niyetleri yok gibiydi.</p>

  <p style="text-align: justify;">Çocuk önce kelebeklerin kanatlarını teker teker koparıp bir kenara ayırdı. Sonra, cam çay kaşıklarını havana koyup, bir güzel ezdi.</p>

  <p style="text-align: justify;">Çatır çatır kırıldı camlar. Parmaklarını kesmemeye gayret ederek, her bir cam kırığını, bir pembe etin ortasına yerleştirdi. Susuz kalmış toprak yağmur damlalarını nasıl iştahla emerse, mantılar da aynen öyle yutuverdi cam kırıklarını. Göz açıp kapayıncaya kadar, bütün cam kırıkları kaybolmuştu et topaklarının içinde. Öyle ki, iyice yaklaşıp&nbsp;dikkatlice bakılmadıkça, hiçbir tuhaflık sezilmiyordu ortalıkta. Kıymalı-camlı mantılar, pişmeye hazırdı. Çocuk mantıların ağızlarını kapatmaya gerek duymadı. Kim açtıysa, o&nbsp;kapatırdı.</p>

  <p style="text-align: justify;">Bunu niye yaptığını bilmiyordu. Ama ne yaptığının farkındaydı, neler olabileceğinin de. İstese olacakları durdurabilirdi. Hemen şimdi salona dönüp, epeyce acıkmış kadınlara mantıyı yememelerini, yoksa dillerinin kanayacağını söyleyebilirdi. Kimsenin dili kanamasın diye, bu cinnetaver&nbsp;uğultuyu hemen şimdi susturabilir; kendi kendini gammazlayabilirdi.</p>

  <p style="text-align: justify;">Mutfağın salona açılan kapısına doğru daha bir adım atmıştı ki, babaannenin ipince, upuzun gölgesini gördü&nbsp;yerde. Mantıları kapatmaya geliyor olmalıydı. Henüz çocuğu fark etmemişti. Bir de arka kapısı vardı mutfağın, arka bahçeye açılan. Çocuk sessizce sıvıştı arka kapıdan.</p>

  <p style="text-align: justify;">Yağmur yağıyordu dışarıda. Yağmur, içindeki meyveleri kolayca yıkayabilmek için ağzına kadar suyla doldurulup, dibinde delikler açılmış plastik bir torbadan akan su gibi boşalıyordu, gıpgri gökyüzünde açılan sayısız yarıktan. Çocuk, her yağmurda toprağın kustuğu solucanların üzerine basa basa, çamurda düşe kalka koşmaya başladı&nbsp;arka bahçede. Koştu, koştu ve ne zaman ki arka bahçeyi&nbsp;geride bıraktığını sandı, kömürlüğe çarpıp, yüzüstü yere&nbsp;kapaklandı.</p>

  <p style="text-align: justify;">kömürkötülükkörükömürlükömür</p>

  <p style="text-align: justify;">Kanayan diz kapağına endişeyle baktı. Mikrop kapmaktan oldum olası korkardı. Bu yüzden, elinde bir tentürdiyot şişesi olduğunu düşündü. Bir yandan, hayali tentürdiyotu yaranın üzerine dökerken, bir yandan da suratını abartıyla buruşturarak acıyan yere üflüyordu. Kömür tozları doluşmuştu yaranın üzerine. Aldırmadı. Nasıl olsa, kömür tozlarından zarar gelmezdi. Rüzgârla savrulur, yağmurla yıkanırdı hepsi. İz bile kalmazdı geride. Kömür tozları, vişne çekirdeği değildi ki, kök salsınlar durdukları yerde.</p>

  <p style="text-align: justify;">Çocuk, içinde vişne ağaçları yeşersin diye, vişne çekirdeklerini yutardı eskiden. Küçüktü o zamanlar. Artık böyle bir şeyin mümkün olmadığını kesinkes bilecek kadar büyümüştü. Artık gayet iyi biliyordu ki, ne kadar vişne çekirdeği yutarsa yutsun, asla vişne ağaçları çıkmayacaktı midesinde çünkü insanın bir içi, bir de dışı vardı ve vişne çekirdekleri içeriye değil, dışarıya aitti ve ancak ait oldukları yerde kök salabilirlerdi. Bir vişne çekirdeği asla çiğnene-mez, ancak kazara yutulabilirdi; o zaman da sindirilemez,&nbsp;gerisin geri çıkarılırdı. Etinin lezzetini sıyırdıktan sonra,&nbsp;atılması gereken artıktı. Tıpkı bir ulak gibi, kuşağında taşıdığı mektubun kıymeti ne olursa olsun, bir kez emanetini&nbsp;teslim ettikten sonra gerisin geri, geldiği yere dönmeliydi.&nbsp;İstenmeyen ziyaretçiydi. Kazara vücudun içine girmeyi başarsa bile, ziyaretini kısa tutup, derhal dışarıya dönmeliydi.</p>

  <p style="text-align: justify;">Derken bitiverdi plastik torbanın suyu. Son yağmur damlaları da arka bahçeye düştüğünde, miskin miskin gülümseyiverdi güneş, sedef gibi parlayan yeryüzüne.</p>

  <p style="text-align: center;">•</p>

  <p style="text-align: justify;">O öğleden sonra zaman, arka bahçede şekerleme yapıyordu. Yağmur sonrası alabildiğine sessiz sakindi ortalık. Mantı tenceresinin fokurtuları, ağda sonrası yorgun düşmüş kadınların hep bir ağızdan horultularına karışıyordu.&nbsp;Mahallenin zemini, tahta bir beşik kesilmiş, tıngır mıngır&nbsp;sallanıyor; mahalle sakinleri rehavetin yatağında sereserpe&nbsp;uzanmış, rüyalarının sunturlu ormanlarında aheste revan&nbsp;geziniyordu. Onlar uyurlarken çocuk, sırtını vişne ağacına&nbsp;yaslamış, yerdeki vişneleri yiyordu. Daha çok yedikçe, daha çok merak ediyordu, vişnelerin ağacı terk etmeyi nasıl&nbsp;başarabildiklerini.</p>

  <p style="text-align: justify;">Aniden, şeffaf zarını çekip kopardıklarında sucuğun çıkardığı iniltiye benzer bir sesle yırtılıverdi zamanın uykusu. Ardından tiz bir çığlık yükseldi; derken bir tane, bir tane&nbsp;daha. Çığlıklar, tuzlanmış çağla yeşili evin ikinci katından&nbsp;geliyordu. Ev sahibesi Kıymet Hanım Teyze, arka bahçeye&nbsp;bakan mutfak balkonunun demirlerinden sarkmış, avazı&nbsp;çıktığı kadar bağırıyordu.</p>

  <p style="text-align: justify;">Çocuk telaşa kapıldı. Kıymet Hanım Teyze, her bahar, alt kat kiracılarının üç dal vişne toplamalarına izin verirdi.&nbsp;Babaanne bu vişnelerden reçel yapar, bir de teşekkür mahiyetinde, birazını üst kata göndermeyi ihmal etmezdi. Geri&nbsp;kalan vişnelere dokunmak yasaktı. Onları sadece Kıymet&nbsp;Hanım Teyze yiyebilirdi, bir de oğulları. Gerçi çocuk bugün sadece yerdeki vişnelerden yediği için suçlu sayılmazdı.&nbsp;Ama şöyle bir düşününce, masumiyetini ispatlayamayacağını kavradı. Hem bugün olmasa bile, daha dün suç işlememiş miydi? Dün bütün gün gizlice dallardaki vişnelere dadanmamış mıydı? Acaba Kıymet Hanım Teyze evinden dışarı pek çıkmadığı ve vişne ağacına hep yukarıdan baktığı&nbsp;için, dallardan eksilen vişneleri daha yeni fark ediyor olabilir miydi? Acaba çocuğun dün işlediği kabahati, bugün mü cezalandırmaya kalkıyordu?</p>

  <p style="text-align: justify;">Ev sahibesi Kıymet Hanım Teyze, tuzlanmış çağla yeşili evin üst katında otururdu. Dünyadaki en şişman kadın oydu. Ayakları öylesine etli, öylesine iriydi ki, ayakkabı giyemez, yaz kış terlikle dolaşırdı. Her biri iki çocuk enindeki&nbsp;bacaklarında, eflatunun tekmil tonlarından damarlar vardı. Damarların bazıları, ayazda kalmış çamaşır gibi kaskatı kesilmiş, bazıları da hedefi ıskalamış bir sapanın lastiği&nbsp;gibi utançla aşağı sarkmıştı. Geri kalan damarlar, telefon&nbsp;kablolarını andırıyordu. Çocuk, bir seferinde, kadının komşularıyla koyu bir sohbete dalmasını fırsat bilerek bütün damarları yakından incelemişti. Ve işte o zaman, Kıymet Hanım Teyze’nin bir robot olduğunu kesinkes anlamıştı. Bacaklarındaki damarlar sahici değil, oyuncak damarlardı. Zaten önemli olan damarlar değil, damarların&nbsp;gerisinde berisinde göze çarpan kablolardı. İşte o kablolar&nbsp;kesilmedikçe. Kıymet Hanım Teyze mümkünü yok durdurulamazdı. Çünkü o bir robottu. Hem robot olmasa, bu&nbsp;kadar kilolu olmasına rağmen, daha hiç kimsenin onu yemek yerken görmemiş olması nasıl açıklanabilirdi ki?&nbsp;Oğullarının arabalarının benziniyle yahut dikiş makinelerinin yağıyla besleniyor olabilirdi. Üstelik galiba uyurgezerdi. Ve eğer uyurgezerse, her gün sabah ezanı okunurken,&nbsp;kabloları birbirine dolanmış -devreleri atmış- gözleri yuvalarından fırlamış devasa bir robot, ıssız sokaklarda yana yakıla mucidini arıyor olabilirdi.</p>

  <p style="text-align: justify;">Kıymet Hanım Teyze tuzlanmış çağla yeşili evin merdivenlerinden çıkarken, çocuk aşağıda durup sessizce beklerdi. Her seferinde, onun son basamaklarda tökezleyip, merdivenlerden gerisin geri yuvarlandığını hayal ederdi. O koca gövde üzerine doğru süratle gelirken, son anda kenara çekileceğini, çekilemediği takdirde bir böcek gibi ezileceğini düşünüp ürperirdi. Ama hiç düşmezdi Kıymet Hanım&nbsp;Teyze. Her seferinde, oflaya poflaya, kan ter içinde de olsa merdivenleri çıkmayı başarırdı. Hem zaten nadiren dışarı çıkardı. Sadece aybaşlarında, üst mahalledeki evlerinin kirasını toplamak için ayrılırdı tuzlanmış çağla yeşili evden;&nbsp;bir de, Elsa’nın ciğeri bittiğinde.</p>

  <p style="text-align: justify;">Elsa’ya tapardı. Hayvanları değil, kedileri de değil, sadece Elsa’yı severdi. Elsa’nın yediği ciğerleri kendi seçer, kendi pişirirdi. Tuzlanmış çağla yeşili evin ikinci katı her&nbsp;gün buram buram ciğer kokardı. Ne zaman varis ağrıları,&nbsp;iki sokak ötedeki Uzak Kasap’a kadar yürümesine müsaade etmese, tembih üstüne tembihle ciğer almaya yolladığı&nbsp;çocukların, ciğeri eksik alıp artan parayı ceplerine attıklarından şüphelenirdi. Kimi zaman da kasabın, ciğerin kimin&nbsp;için alındığını gayet iyi bildiği halde, etin en kötü yerinden&nbsp;verdiğini düşünür; şayet şüpheleri anıp varis ağrıları hafiflerse, üst sokağa kadar gidip hesap sorardı. İşte o zaman,&nbsp;iri yarı pos bıyıklı kasap, bir yandan sinirden titreyen elleriyle alnında tıp tıp atan damarı durdurmaya çalışırken, bir&nbsp;yandan da bin bir özürle, yeni bir ciğer paketi hazırlardı.&nbsp;Kıymet Hanım Teyze asık bir suratla paketini alır, yarımağız teşekkür eder ve dükkândan çıkmadan evvel dönüp, üstü kapalı bir tehdit savurmayı ihmal etmezdi. O sokağın&nbsp;köşesini döndüğünde, deminden beri sinirlerini zor zapteden kasap eski ciğer paketini ya yere ya da duvarlara fırlatır; sonra da bütün gün, dükkâna gelen her müşteriye dert&nbsp;yanardı. Müşteriler bu konuda talimliydi. Her seferinde&nbsp;birkaç sözle kasabı yatıştırır ve ona idare etmesi gerektiğini hatırlatırlardı. Ne de olsa, tıpkı yandaki evler gibi, bu loş&nbsp;ve basık kasap dükkânı da Kıymet Hanım Teyze’ye aitti.</p>

  <p style="text-align: justify;">Zamanın her zamanki gibi şekerleme yaptığı o öğleden sonra, Kıymet Hanım Teyze nedense uyuyamamıştı. Uzunca bir müddet yatağında bir o yana, bir bu yana dönüp&nbsp;durduktan sonra, madem uyku tutmuyordu, bari kalkıp&nbsp;yemek yapmaya karar vermişti. Patlıcan dolması pişirecekti. Ortanca oğlu Nurettin, küçüklüğünden beri patlıcan dolmasına bayılırdı. Kurutulmuş patlıcanlar mutfak balkonunda asılıydı. Mutfak balkonu arka bahçeye bakardı.&nbsp;Kıymet Hanım Teyze ipe dizdiği patlıcanları önlüğüne doldurduktan sonra, yemeğin yanına vişne şurubunun iyi gideceğini geçirmişti aklından. Ve bunu düşünürken, gayri&nbsp;ihtiyari aşağıya, vişne ağacına çevirmişti gözlerini. Bakmış&nbsp;ve bakakalmıştı. Sonra aniden, şeffaf zarını çekip kopardıklarında sucuğun çıkardığı iniltiye benzer bir ses çıkarmıştı. Ardından tiz bir çığlık atmıştı; derken bir tane, bir&nbsp;tane daha.</p>

  <p style="text-align: justify;">Kıymet Hanım Teyze, balkonda ciyak ciyak bağıradursun, uykularının en tatlı yerinde neye uğradıklarını şaşırarak sokağa fırlayan mahalle sakinleri arka bahçeye üşüşmüştü çoktan. Sade mahalleli değil, nerede bir kalabalık olsa, anında orada bitiveren seyyar satıcılar da olay mahallindeydi. Hiç bu kadar insanı bir arada görmemişti arka bahçe. Herkes mutfak balkonunun altında toplanmış, meraklı gözlerle yukarı bakıyordu. Nihayet birileri yukarı çıkmayı akıl edinceye kadar devam etti bu mânâsız seyir. Bu&nbsp;sefer de, balkona doluşanlarla aşağıda kalanlar arasında&nbsp;dipsiz bir sohbet başlamıştı. Aşağıdakiler neler olup bittiğini öğrenmek için devamlı sorular soruyor; yukarıdakilerse,&nbsp;Kıymet Hanım Teyze’nin tutulmuş dilinden, faltaşı gibi&nbsp;açılmış gözlerinden alamadıkları malûmatı kendi hayalgüç-leriyle telafi ederek birbirinden uyduruk cevaplar sıralıyordu. Nice sonra, balkondakilerden biri, Kıymet Hanım Teyze’ye bakmak yerine, onun baktığı yere bakmayı akıl etti.&nbsp;İşte ancak o zaman, vişne ağacının dalları arasında sallanan kanlı gövde fark edildi.</p>

  <p style="text-align: justify;">Vişne ağacının dalında bir ölü asılıydı, bir kedi ölüsü. Deminden beri gördüğünü, nihayet başkalarının da gördüğünü anlayan Kıymet Hanım Teyze’nin dili anında çözüldü.</p>

  <p style="text-align: justify;">“Ah, yavrum. Nasıl kıydılar sana. Elleri kırılsın inşşşaaalllah!”</p>

  <p style="text-align: justify;">Az evvel yukarı çıkanlar paldır küldür aşağı indiler. Geride, Kıymet Hanım Teyze’nin bileklerini kolonyalarla ovan bir-iki kadından başka kimse kalmazken, aşağıda, kedinin ölüsünü kimin indireceğine bir türlü karar verilemiyordu. En sonunda, Kıymet Hanım Teyze’nin küçük oğlu&nbsp;Zekeriya’nın ağaca tırmanması uygun bulundu. Kedi ölüsü&nbsp;bir hayli yukarılardaydı; vişne ağacının dalları da incecik.&nbsp;Zekeriya bir hızla atılmıştı, ama ağırlığını çekemeyen dallar çatır çatır kırılınca, daha fazla devam edemeyeceğini&nbsp;anladı. Baktı ki olacak gibi değil, çıkabileceği en üst dala&nbsp;kadar çıkıp, oradan, bir oklavanın yardımıyla kedi ölüsüne&nbsp;vurmaya başladı. Hayvanın kuyruğuna, burnuna, neresine&nbsp;denk gelirse orasına vuruyordu. O vurdukça, vişne ağacı&nbsp;zangır zangır sallanıyor, dallardaki vişneler patır patır yere&nbsp;dökülüyor, yapraklardan kalkan uyuşuk toz bulutu aşağıda bekleşenlerin üzerine usul usul yağıyor ama kedi ölüsü&nbsp;bir türlü düşmüyordu.</p>

  <p style="text-align: justify;">İşte o zaman, kedi de olsa kimsenin ölüsüne eziyet edilmesine gönlü razı olmayan mahalle ahalisi olaya bizzat el koymaya karar verdi. Hep beraber kolları sıvayıp, Zekeriya’nın hâlâ üzerinde olduğu vişne ağacını vargüçleriyle sallamaya başladılar. Birkaç saniye içinde, önce onlarca vişne,&nbsp;sonra oklava, derken Zekeriya, ardından da kedi ölüsü, bir&nbsp;toz duman bulutu içinde ve nidalar eşliğinde yere düştüler&nbsp;peş peşe. Eğilip baktı herkes. Hiç şüphesiz, Elsa’ydı bu kanlı gövde. Gözleri, kenarlarına ufacık deniz kabukları işlenmiş vişne rengi bir tülbentle bağlanmıştı. Nereden çıktığı&nbsp;belli olmayan bir sürü yavru sinek, açık kalan ağzına doluşmuştu. Hiçbir yerinde yara bere olmadığından, bıyıklarına tutunmuş kan topaklarının nereden geldiği anlaşılamıyordu.</p>

  <p style="text-align: justify;">Tülbent çözülünce herkes eğilip merakla inceledi Elsa’nın gözlerini. Her zaman nasıl bakıyorsa, gene öyle bakıyordu. Öldüğünün farkında görünmüyordu. Zaten çapakları da öylece durduğundan, korkutucu olmak bir yana, sanki her an canlanıp uyuşuk uyuşuk gerinecek, sonra da esneye esneye gidip birinin kucağında kıvrılacakmış izlenimi veriyordu.</p>

  <p style="text-align: justify;">Bu esnada mahalle sakinleri, ellerini gayri ihtiyari gözlerine götürüp, çoktan kaçan uykularından kalma çapakları temizlemeye koyulmuşlardı. Kedi de olsa, kimse bir ölüye benzemek istemiyordu. Derken, şöyle bir dalgalandı kalabalık. Bileklerine kolonyalı mendiller bağlanmış, kafasına kolonyalı bezler sarılmış, kolonyalı su içmekten içi dışına çıkmış, saçları ve boynu kolonyadan sırılsıklam olmuş Kıymet Hanım Teyze, o hantal gövdesinden beklenmeyecek bir çeviklikle kalabalığı yarıp, elinde kolonya şişeleriyle peşinden koşturan komşu kadınları kıvrak bir çalımla atlatarak, Elsa’nın ölüsünün üzerine kapaklandı. O orada,&nbsp;uğuna uğuna ağlarken, bahçede toplananların gözleri yaşarmıştı. Çapaklardan sonra şimdi de herkes gözyaşlarını&nbsp;topluyor, kolonya şişeleri elden ele dolaşıyordu. Nice sonra, Kıymet Hanım Teyze başını kaldırdı. Dikkatle, elemle,&nbsp;nefretle süzdü etrafına toplananları. Ve aniden, ağlamaktan kan çanağına dönmüş gözleri, çocuğa takıldı.</p>

  <p style="text-align: justify;">“O yaptı! O pörtlek gözlü çocuk yaptı bunu! Geldiğinden beri Elsacığıma kötü davrandı zaten. Şeytanla bir olmuş bu çocuk. Şeytan bu şeytaaan!”</p>

  <p style="text-align: justify;">Çıt çıkmıyordu. Ani ve kati bir emir almışçasına, artık kimse kıpırdamıyor, konuşmuyor, ağlamıyordu. Uzadıkça&nbsp;uzayan sessizlik o kadar derindi ki, bahçeye toplaşan seyyar satıcıların dondurmalarının şıpır şıpır erirken, simitlerinin çatır çatır kururken, balonlarının fısır fısır hava kaçırırken çıkardıkları sesler duyulabiliyordu. Bir tek Kıymet&nbsp;Hanım Teyze, bir tek o cüret edebilirdi böylesi bir sessizliği bozmaya.</p>

  <p style="text-align: justify;">“Söylesene! Ulan söylesene herkese. Bu tülbent benim desene. Piç kurusu. Konuşsana.”</p>

  <p style="text-align: justify;">Çapaklardan ve gözyaşlarından sonra, şimdi de “acaba”lar birikmişti bahçede toplaşanların gözlerinde. Acaba doğru muydu? Acaba parmak kadar çocuk böyle korkunç&nbsp;bir suç işlemiş olabilir miydi? İyi de, çocuklar kedileri severdi. Acaba bu çocuk kedileri sevmiyor muydu? Bilhassa,&nbsp;televizyonun zamane çocuklarına kötü örnek olduğunu velilere anlatmak için sık sık toplantılar düzenleyen ve çocuğu olsaydı ona asla televizyon seyrettirmeyeceğini her fırsatta dile getiren kara kuru ilkokul müdürü dikkatle süzüyordu çocuğu. En çok “acaba” onun gözlerinde toplanmıştı.</p>

  <p style="text-align: justify;">Babaanne, tuzlanmış çağla yeşili evin alt katma gelip biraz soluklanması için zar zor ikna edebildi Kıymet Hanım Teyze’yi. O esnada komşu kadınlar telaştan birbirlerine&nbsp;çarpa çarpa sofrayı hazırladılar. Göz açıp kapayıncaya kadar, bir genç kız tabakları, yaşça biraz daha büyük bir başkası da çatal-bıçakları masaya dizdi; hemen peşlerinden, ellerinde iki koca tencere taşıyan koca göbekli iki kadın&nbsp;mantıları tabaklara taksim etti; bir adım arkalarından,&nbsp;uzun boylu bir komşu kadın dar ağızlı, uzunca bir kaptan&nbsp;mantıların üzerine bolca sarımsaklı yoğurt döktü ve küçük&nbsp;bir tavayı dikkatlice kavramış ufak tefek bir başka komşu&nbsp;kadın da, bembeyaz mantı öbeklerinin üzerine kızgın yağdan büklüm büklüm yollar çizdi. Herkes sofraya buyur&nbsp;edildi. Ama kimsede iştah kalmamış gibiydi. Arada, neza-keten mantıların hamurlarını kenarından köşesinden tırtıklayanlar sayılmazsa, kimse tek lokma koymuyordu ağzına.&nbsp;Kıymet Hanım Teyze oturduğu baş köşede dövüne dövüne&nbsp;ağlamayı sürdürüyordu. O ağlarken, ellerinden kolonya&nbsp;düşmeyen birkaç kadın nöbetleşe bileklerini ovmaya çalışıyorlardı. Babaanne ise dalgın gözlerle, heba olan mantılara&nbsp;bakıyordu. Bu gidişle sofra olduğu gibi kalacak, bunca emeğe yazık olacaktı. Ama birden, hiç beklenmedik bir anda, Kıymet Hanım Teyze ağlamayı kesip önündeki mantıyı kaşıklamaya başladı. Öyle süratli yiyordu ki, odadaki bütün kadınların ağzı açık kalmıştı. Çatır çutur sesler çıkıyordu. Kıymet Hanım Teyze’nin boşalttığı her tabak derhal&nbsp;dolduruluyor; her yeni mantının üzerine bolca sarımsaklı&nbsp;yoğurt dökülüp kızgın yağ gezdiriliyordu.</p>

  <p style="text-align: justify;">O öğleden sonra, odadakilerin şaşkın bakışları altında, Kıymet Hanım Teyze belki on beş tabak mantı yedi. Tencerelerdeki mantılar dibini bulunca, komşu kadınların ısrar&nbsp;üstüne ısrarla kendi tabaklarından aktardığı mantıları da&nbsp;sildi süpürdü. Nihayet geride tek bir mantı karesi bile kalmadığını anladığında, arkasına yaslanıp yanmağız teşekkür etti ve ekledi: “Elsa da sever idi!” Ancak daha cümlesini yeni bitirmişti ki, odadaki bütün kadınlar hep bir ağızdan feryadı bastılar. Kıymet Hanım Teyze’nin ağzı kan içindeydi.</p>

  <p style="text-align: justify;">O öğleden sonra Kıymet Hanım Teyze’yi ilk defa yemek yerken görmek çocuğun aklım karıştırmıştı. Anlaşılan Kıymet Hanım Teyze robot filan değildi. O da herkes gibi yemek yiyordu; o da herkes gibi insandı işte.</p>

  <p style="text-align: justify;">İyi de, robot olmasa, hiç onca mantıyı çatlamadan yiyebilir miydi?</p>

  <p style="text-align: center;">•</p>

  <p style="text-align: justify;">“Senle ben çok iyi arkadaş olacağız. Bilirsin, arkadaşlar her şeyi konuşabilir.”</p>

  <p style="text-align: justify;">Doktor genç ve bıyıksızdı. Kalın camlı gözlükleri, maviş gözleri vardı. Çocuk onun ilk hastasıydı.</p>

  <p style="text-align: center;">•</p>

  <p style="text-align: justify;">Eşyayla yüklü kamyon mahalleden ayrılırken, şoförün yanında oturan babaanne dönüp, yirmi iki senedir oturduğu tuzlanmış çağla yeşili eve baktı yaşlı gözlerle. Bu sabah son&nbsp;bir kez şansını denemek için üst katın kapısını çalmıştı.</p>

  <p style="text-align: justify;">“Kıymet Hanım! Gözünü seveyim çıkarma beni evimden. Bunca senedir kiracınım, ne kusurumu gördün? Bunca zaman komşuluk yapmadık mı? Yüz yüze baktık. Bi kötü günümüz oldu mu, sen söyle. İnan ki gidecek. Haber saldım anasına babasına. Gelip alacaklar. ‘Biliyorsun, ortalık çok karışık. Bir müddet sende kalsın’ dedi oğlum, ses etmedim ben de. ‘Sonra gelir alırız,’ dedi. Torunumdur dedim,&nbsp;kabul ettim. Hiç görmemiştim bu yaşına kadar. Ne bileyim&nbsp;bu çocuğun böyle iblis olduğunu. Anasına çekmiş zaar. Bilsem ister miydim yanımda? Aman Kıymet Hanım, bu yaştan sonra çıkarma beni evimden. Kuran’a el basayım. Yalanda gidecek!”</p>

  <p style="text-align: justify;">Kıymet Hanım Teyze, nuh demiş peygamber dememişti.</p>

  <p style="text-align: justify;">Eşyayla yüklü kamyon, şehrin öteki yakasında, beş katlı bir apartmanın önünde durdu. Burada babaannenin kızı oturuyordu; kocası ve üç çocuğuyla birlikte. Babaanne, bu&nbsp;yaştan sonra damadının evinde sığıntı gibi yaşamasına sebep olanlara beddua ede ede çıktı merdivenleri. Çocuk bir&nbsp;adım arkasından geliyordu.</p>

  <p style="text-align: justify;">Bu evin bahçesi yoktu. İçi boş saksılarla dolu bir balkonu vardı sadece. Çocuk bir ara balkona çıkıp her bir saksıya birkaç vişne çekirdeği bıraktı. Saksılarda toprak olmadığını biliyordu. Önemi yoktu. Nasıl olsa yakında gidecekti buralardan.</p>

  <p style="text-align: center;">•</p>

  <p style="text-align: justify;">“Eğer kötü bir şey olduysa, bunu bana anlatabilirsin.” Sessizlik uzadıkça endişesi artan genç doktor, iki-üç dakikada bir, kaim camlı gözlüklerini çıkartıp yumuşacık bir&nbsp;kadife parçasıyla temizliyordu. Gözlüklerini çıkardığında,&nbsp;burnunun dibini dahi göremeyen maviş gözleri utangaç bir&nbsp;ışıltıya bürünüyordu. Çocuk onun bu hallerini seviyordu.&nbsp;Onu seyretmeyi seviyordu.</p>

  <p style="text-align: justify;">“Peki peki tamam,” dedi doktor, kollarını iki yana açıp, pes ettiğini göstererek. “Bari şunu anlat. Babaannenin evinden taşınmadan evvel çatıya çıkmışsın. Herkesi çok meraklandırmışsın” Bana çatıya niye çıktığını anlatmak ister misin?”</p>

  <p style="text-align: center;">•</p>

  <p style="text-align: justify;">Çocuk tuzlanmış çağla yeşili eve geldiğinde yaz mevsimi yeni başlıyordu. Babaanne çocuğun bavulunu açıp içindekileri tek tek divanın üzerine dizmişti. Şortlar, çoraplar,&nbsp;donlar, şapkalar çıkmıştı bavuldan. Bir de rengârenk misketler.</p>

  <p style="text-align: justify;">“Giyecek başka şeyin yok mu senin?”</p>

  <p style="text-align: justify;">O günün akşamı çocuk, babaannenin kendisi için satın aldığı uzun kollu kahverengi elbiseyi giymişti.</p>

  <p style="text-align: justify;">“Şimdi biraz kıza benzedin!”</p>

  <p style="text-align: justify;">Babaanne bavulu kapatıp dolabın üzerine yerleştirmişti. Bavulun içindeki kıyafetler ne dışarıda giyilmeliydi, ne de içeride. Çocuk, şortlarını dışarıda giymemesi gerektiğini&nbsp;anlamıştı anlamasına da, evin içindeyken kimden sakındığına akıl erdirememişti. Onu kim görecekti ki evde, dört&nbsp;duvar arasında? Babaanne bu soruya o gün cevap vermemişti.</p>

  <p style="text-align: center;">•</p>

  <p style="text-align: justify;">“Ne görüyorsun resimde?”</p>

  <p style="text-align: justify;">Resimde, üzerinde kestane pişen bir soba, kabarık bir yer yastığı, kırmızı bir yün yumağı vardı.</p>

  <p style="text-align: justify;">“Doğru dürüst bakmadın bile,” dedi genç doktor, resmi tekrar çocuğun eline tutuştururken. “Lütfen daha dikkatli&nbsp;bak.”</p>

  <p style="text-align: justify;">Resimde, üzerinde kestane pişen sobanın yanında, kabarık yer yastığının üzerinde, kırmızı yün yumağı ile oynayan bir kedi vardı.</p>

  <p style="text-align: justify;">“Benim de bir kedim var biliyor musun? Belki bir gün buraya getiririm, seversin. Hu? Kedileri sever misin?”</p>

  <p style="text-align: center;">•</p>

  <p style="text-align: justify;">Tığ gibiydi babaanne. Öyle yavaş çiğnerdi ki lokmaları, dişsiz ağzında tel tel çözülerek tadını çoktan yitiren yemeğini nihayet yuttuğunda, ne yediğini unutmuş olurdu. Zaten bir önemi de yoktu. Yemek seçmek nankörlüktü. Öyle derdi. Öyle derdi ve zaman zaman, bile bile kötü pişirirdi&nbsp;yemekleri. Bazen hiç tuz serpmez, bazen de acıyı basar ya&nbsp;da gıdım yağ koymazdı. Çocuk her şeyi yemeye alışmalıydı. Tabii, yememeye de.</p>

  <p style="text-align: justify;">Sık sık oruç tutardı babaanne. Geçmiş ve gelecek Ramazanların borçları hiç azalmazdı. Böyle günlerde, açıkça söylemese de, çocuğun da onunla birlikte oruç tutmasını&nbsp;beklerdi. Çocuk itiraz etmezdi. Babaannenin yanında ağzına hiçbir şey sürmez, ama dışarı çıkar çıkmaz soluğu arka&nbsp;bahçedeki vişne ağacının yanında alırdı. Ne var ki, bir gün&nbsp;hiç beklemediği bir anda, bu hınzırca oyundan vazgeçmek&nbsp;zorunda kaldı. Çünkü o gün babaanne çocuğun vişne lekeleriyle dolu parmak uçlarını sımsıkı tutup, dosdoğru gözlerinin içine baktı. Nihayet konuştuğunda, nar kabuğu kadar&nbsp;sert, nar kabuğu gibi alacalı dudakları, alaycı bir tebessümle içe doğru kıvrılmıştı.</p>

  <p style="text-align: justify;">“Hadi diyelim ki, beni kandırdın. Gizlice vişne yediğini Allah görmez mi sandın?”</p>

  <p style="text-align: center;">•</p>

  <p style="text-align: justify;">“İstemiyorsan konuşma. Ama eğer susmaya devam edersen arkadaşım değilsin demektir. Eğer arkadaşım değilsen, artık beni bir daha göremezsin.”</p>

  <p style="text-align: justify;">Kalın camlı gözlüklerini çıkartıp temizlemeye koyuldu. Tehdit işe yaramıştı. O ana kadar ağzını bıçak açmayan çocuk, telaşla konuşmaya başladı. Bildiği bütün masalları anlattı doktora. Ardından, başka masallar uydurdu. Kısılan&nbsp;sesine, kuruyan ağzına aldırmadan ve dilinin kanamasından korkmadan konuştu, konuştu, konuştu.</p>

  <p style="text-align: justify;">O konuştukça genç doktorun maviş gözleri bulanıyor, çehresi kararıyordu.</p>

  <p style="text-align: justify;">Çocuk babaannenin verdiği paketi açtı. Yeni bir elbise bekliyordu ama bu sefer paketten bir tülbent çıktı. Kenarlarına ufacık deniz kabukları işlenmiş, vişne rengi bir tülbent.</p>

  <p style="text-align: justify;">O gün namaz kılmasını öğrendi. Seccadenin üzerinde babaannenin yaptıklarını taklit ederken, deniz kabuklarının seslerini dinledi. Hep bir ağızdan konuşuyordu deniz&nbsp;kabukları. Ne dedikleri anlaşılmıyordu. Babaanne seccadesini katlayıp kenara kaldırdığında, çocuk da peşinden şeyimi.</p>

  <p style="text-align: justify;">“Ne zaman seyrediyor peki?”</p>

  <p style="text-align: justify;">“Senin benim zamanım mı bu?”</p>

  <p style="text-align: justify;">Tanrı zamansızdı. Zamanın şekerleme yaptığı saatlerde dahi uyumuyor, insanları seyretmeye devam ediyordu. Çocuk seccadesini katlayıp, babaannenin seccadesinin üzerine&nbsp;koydu.</p>

  <p style="text-align: justify;">“Niye seyrediyor peki?”</p>

  <p style="text-align: justify;">“Ananda babanda kabahat,” dedi babaanne bıkkın bir sesle. “Bi şey öğretmemişler sana. Kendilerine benzetmek&nbsp;isterler zaar.”</p>

  <p style="text-align: justify;">Çocuk söylenenleri duymamış gibiydi. Sanki aklı başka yerdeydi. Tam babaanne odadan çıkmak üzereyken, arkasından bağırdı.</p>

  <p style="text-align: justify;">“Peki ya gece? Karanlık olunca? Karanlıkta da görebilir mi?”</p>

  <p style="text-align: justify;">Babaanne dönüp sanki ilk defa görüyormuşçasına tepeden tırnağa dikkatle süzmüştü çocuğu. İşte o zaman söylemişti o sözü.</p>

  <p style="text-align: justify;">“Dilini tutmalı insan. Çok konuşanın dili kanar.”</p>

  <p style="text-align: justify;">Babaanne odadan çıktığında, alamadığı cevabın harfleriyle binlerce kelime üşüşmüştü çocuğun zihnine. Anlaşılan gündüzleri ister evin içinde olsun, ister dışında, hareketlerine dikkat etmeli ve devamlı seyredildiğini akimdan çıkarmamalıydı. Ama galiba gece başkaydı. Tanrı galiba geceleri yeryüzünü seyretmiyordu. Gece bu yüzden bu kadar karanlıktı; kömür karasıydı gece. Kömürlük karası...</p>

  <p style="text-align: justify;">O günden sonra, geceleri geç yatmaya başladı.</p>

  <p style="text-align: center;">•</p>

  <p style="text-align: justify;">"Bugünlerde çok yemek yiyormuşsun. Öyle mi?”</p>

  <p style="text-align: justify;">Çocuk candan bir tebessümle başını salladı. Arkadaşını kaybetmek istemediği için arkasına yaslanıp konuşmaya&nbsp;başladı. Hiç acele etmeden, hiç ara vermeden, tane tane anlattı pencereleri akide şekerinden, kapısı badem ezmesinden, bacası bezeden, çimleri çilekli pudingden, çitleri çifte&nbsp;kavrulmuştan, odaları koz helvadan, çatısı çikolatadan kulübeyi kemirirken, dünyanın en kötü kalpli cadısına esir&nbsp;düşen Hansel ile Gretel’in masalını.</p>

  <p style="text-align: justify;">O anlatırken, genç doktor başını ellerinin arasına almış, önüne bakıyordu. Önünde, sehpanın üzerinde, çocuğun yarısını yiyip bıraktığı simit duruyordu.</p>

  <p style="text-align: center;">•</p>

  <p style="text-align: justify;">“Kıpırdama,” dedi yabancı adam. “Sakın kıpırdama, olur mu?</p>

  <p style="text-align: justify;">Bunu söylemesine gerek yoktu ki. Çocuk zaten kıpırdamıyordu. Hem de öyle aniden duruvermiş, donakalmış gibi değil, zaten ömründe bir kez olsun hareket etmemişçesine kıpırdamıyor, kıpırdayamıyordu. Ters dönmüş su bardağının içinde sırtında bir arı ölüsüyle koşuşturan çalışkan karıncaya benziyordu kıpırtısızlığı; hep aynı başlangıç noktasında, hep aynı çocuksu hayretle bakıyordu dünyanın yuvarlaklığına. Su bardağının da bir dışı vardı elbet. Ama çocuk orada değildi. Kömürlükteydi.</p>

  <p style="text-align: justify;">“Aferin,” dedi yabancı adam. “Şimdi bir oyun oynayacağız seninle. Sayı sayma oyunu.”</p>

  <p style="text-align: justify;">Yandaki evin arka bahçesinde bir kömürlük vardı; çinko damlı, iki kapılı. Kapılardan biri devamlı kapalıydı, ötekiyse her zaman açık. Kapalı kapının üzerinde kocaman bir kilit asılıydı. Kışlık odun-kömür orada saklanırdı. Açık kapının kilide ihtiyacı yoktu. Hırsızlar boşluğu çalmazdı.</p>

  <p style="text-align: justify;">Ufacık bir pencere vardı içeride. Camı kırıktı. Oradan giren güneş ışınları, daha iki adımda takatten düştüğünden, içerisi hep karanlıktı. Cam kırıkları, odun parçaları,&nbsp;kim bilir ne çok aranmış misketler, sararmış gazeteler, topuğu kırılmış, teki kaybolmuş kadın ayakkabısı, lime lime&nbsp;olmuş demlik süzgeci, içinde kesik bir tırnak sıkışmış paslı&nbsp;tırnak makası, jilet kırıkları, karınca duası, parçalanmış bir&nbsp;üzerlikten saçılmış nohutlar, o karanlıkta birbirlerine sokulup, fısır fısır konuşurlardı. Bir de çocuklar uğrardı buraya,&nbsp;saklambaç oynayan çocuklar.</p>

  <p style="text-align: justify;">İşin aslı, kömürlük, bütün ebelerin kafasını karıştırırdı. Tahmini en kolay saklanma yeri olduğundan kimse buraya&nbsp;saklanmaz, kimse buraya saklanmadığı için ebe kömürlüğe&nbsp;bakmaya lüzum duymaz ve ebenin kolay kolay bakmadığı&nbsp;her yer gibi, kömürlük de gözde bir saklanma yeri olarak&nbsp;kalırdı.</p>

  <p style="text-align: justify;">“Saymasını biliyorsun değil mi?”</p>

  <p style="text-align: justify;">Oysa çocuk kömürlüğe zaten rakamlardan kaçarak gelmişti. Ebe yüzünü duvara döner dönmez, öteki çocuklarla birlikte ok gibi fırlamıştı. Kısa bir tereddütten sonra, bahçe duvarını aşıp Kırmızı Caka’nın ardına saklanmaya karar&nbsp;vermişti. O esnada ebe, en cırtlak sesiyle “biiiir!” diye bağırmıştı. Kırmızı Caka, Kıymet Hanım Teyze’nin büyük oğlu Abdullah’ın yeni arabasıydı. Abdullah, burnu bile kanamadan atlattığı kazalarda gıcır gıcır arabaları hurdaya çevirdikten sonra, gözyaşları içinde kendini yerden yere atarak, bundan böyle içkinin damlasını dahi ağzına koymayacağına dair mahalleli huzurunda Kuran’a el basar; birkaç&nbsp;gün yeminine sadık kalmayı başarıp önüne gelene artık&nbsp;yepyeni bir adam olduğunu anlatır; derken, hep söylediği&nbsp;üzere kalbi temiz, çevresi habis olduğundan kötü arkadaşlarının kötü emellerine kurban gider; çok geçmeden verdiği bütün sözleri, döktüğü bütün gözyaşlarını unutmuş vaziyette gıcır gıcır bir arabayla arz-ı endam eder; mahallenin delikanlılarını yeni arabasıyla dolaştırırken, okuyup adam olmaları, büyüklerinin sözünden çıkmamaları için hepsine&nbsp;bol bol nasihat verir; aynı günün akşamına, nasihatlerine&nbsp;meyhanede devam eder; gece biterken, en iyi ihtimalle bir&nbsp;ağaca tosladığı yeni arabasının parçaları başında salya sümük ağlayıp tövbe üstüne tövbe ediyor olurdu. Kıymet Hanım Teyze’nin oğullarına zırnık koklatmadığı gayet iyi bilindiğinden, Abdullah'ın bunca parayı nereden bulduğu&nbsp;hususunda rivayet muhtelifti. Arabaları çaldığına inananlar çoğunluktaydı; çalıp da boyattığına. Hep aynı renge:&nbsp;Cart kırmızıya.</p>

  <p style="text-align: justify;">Kırmızı Caka, bir Mercedes’ti. Boya yetmemiş olmalıydı ki, ön kapağında dalga dalga açıklıklar vardı. Abdullah bu arabayı getirip tuzlanmış çağla yeşili evin önüne park&nbsp;ettikten hemen sonra nedense ortadan kaybolduğu için,&nbsp;yaklaşık iki aydır Kırmızı Caka, başka hiçbir cart kırmızı&nbsp;arabaya nasip olmayan bir huzurla tatlı tatlı uyukluyordu&nbsp;mahallenin ortasında.</p>

  <p style="text-align: justify;">Ebe “İkiiii!” diye bağırmıştı. Tam o esnada, kömürlüğün önünden.geçiyordu çocuk. Birden, Kırmızı Caka çok uzak görünmüştü gözüne. Fikrini değiştirmişti. Hızla kömürlüğe dalıp kapıyı arkasından kapatmıştı.</p>

  <p style="text-align: justify;">İçeride bir başkası daha vardı. Oyun dışı biri.</p>

  <p style="text-align: justify;">İçeride bir adam vardı. Yabancıydı. Camı kırık pencerenin altında, güneş ışınlarının takatten kesildiği yerde öylece duruyordu. Yüzünün yarısı aydınlıkta, yarısı karanlıktaydı. Sırtını duvara dayamış, başını ellerinin arasına almıştı. Oldukça endişeli görünüyordu.</p>

  <p style="text-align: justify;">Belki de ağlıyordu. Üstü başı düzgündü. Ayakkabıları, kömürlüğün kirine tozuna bulaşmış olmalarına rağmen pırıl pırıl parlıyordu. Belli ki adam çingene değildi. Çocuk,&nbsp;çingenelerden uzak durması gerektiğini biliyordu. Çingenelerin ayakkabıları böyle olmazdı.</p>

  <p style="text-align: justify;">Bu adam bir yabancı. (Kimin nesi acaba?) Yabancılardan uzak durmalı. (Ne kadar da mutsuz görünüyor!) En iyisi birilerine haber vermeli. (Burada ne arıyor?) Hemen&nbsp;şimdi kömürlükten çıkmalı. (Çıkar çıkmaz ebe sobeler!)&nbsp;İçeride yabancı bir adam var. (Dışarıda ebe var!)</p>

  <p style="text-align: justify;">Çocuk çıt çıkarmamaya gayret ederek, kapıya yakın bir yere oturdu. Gözlerini adamdan ayıramıyordu. Dışarıda&nbsp;ebe, sobelediği çocukların dinmeyen itirazlarına küfürlerle&nbsp;karşılık veriyordu. Ebenin ağzı öyle bozuktu ki, sobelenen&nbsp;çocuklardan birinin annesi dayanamayıp sokağa fırlamış,&nbsp;ebeyi akşama babasına şikayet edeceğini söylemek için çocukların kavgasına karışmıştı. Bu hengâmenin ortasında,&nbsp;belli belirsiz tıpırtılar duyuluyordu kömürlükte. Sanki birisi dikkatli adımlarla çinko damın üzerinde yürüyordu; birisi... ya da bir kedi...</p>

  <p style="text-align: justify;">Bir müddet sonra, yabancı adam yavaş yavaş doğruldu. O kadar ağır hareket ediyordu ki, insan onun canlı olup olmadığından şüphe duyabilirdi. Belki de bu yolunu şaşırmış&nbsp;adam, patronlu kadın dergilerine baka baka dikilmiş bir&nbsp;kuklaydı. Kumaş yetmemiş olacak ki, dar geliyordu ceketi.&nbsp;Çocuğun, gördüklerini sakladığı çekmecede böyle bir kukla vardı. Lunaparkta gördüğü bir kukla. Sarı saçlı boyalı&nbsp;dudaklı oyuncak bebeklerin, taklalar atan elektrikli arabaların, rengârenk topaçların, fosforlu yoyoların, kuyruklu&nbsp;uçurtmaların, tek bir parçası eksilince artık işe yaramayan&nbsp;yapbozların arasında ipliklerini sarkıtmış, sabırla bekleyen&nbsp;bir kukla. Üç top vermişlerdi eline. Topları atıp da düşürebildiği takdirde, kukla onun olacaktı. Düşürememişti.</p>

  <p style="text-align: justify;">Adamın gözleri o kuklanın gözlerinden çok daha güzeldi, zeytin yeşili. Hiç kıl yoktu yüzünde, belki de köseydi. Çocuk hiç kıpırdamadan, gözleri adamda, kulağı sokaktaki çocukların kavgasında öylece oturuyordu. Dışarıda ebe&nbsp;döne dolaşa hep aynı küfürleri basıyor; hep aynı yerlere&nbsp;saklanan çocuklar hep aynı yerlerde sobelenip, hep aynı biçimde mızıkçılık yapıyorlardı. Artık sesi duyulmadığına göre, ebeyi paylamak için sokağa fırlayan kadın da evine&nbsp;dönmüş olmalıydı. Belli ki oyun sona eriyordu. Bu gidişle&nbsp;çok yakında çanak çömlek patlayacaktı. Birazdan dışarı&nbsp;çıkmalıydı.</p>

  <p style="text-align: justify;">“Benimle bir oyun oynar mısın? Sayı saymaca oyunu. Oynamak ister misin?”</p>

  <p style="text-align: justify;">Tıpkı gözleri gibi sesi de güzeldi.</p>

  <p style="text-align: justify;">“Şimdi seninle üçe kadar sayacağız,” diye fısıldadı. “Sayı saymasını biliyorsun değil mi? Ne dersin, sayalım mı?” Çocuk tabii ki saymayı biliyordu; kısa bir tereddütten&nbsp;sonra başını salladı. O zaman adam çocuğun yanağmı okşadı. Elleri güzeldi, tıpkı gözleri ve sesi gibi.</p>

  <p style="text-align: justify;">“Aferin! Ben ‘bir’ dediğimde gözünü yumacaksın. ‘İki’ dediğimde açacaksın. Ben ‘üç’ demeden oyun bitmez. ‘Üç’&nbsp;demeden kömürlükten çıkmak yok. Anlaştık mı?”</p>

  <p style="text-align: justify;">Dışarıda, çocuklar ona sesleniyordu. Aynı oyun yeniden başlayacak, başka biri ebe olacaktı. İsmi onu çağırıyordu.&nbsp;Çıkmalıydı.</p>

  <p style="text-align: justify;">“Biiir!” dedi adam. “Yum gözünü!”</p>

  <p style="text-align: justify;">Çocuk gözünü yumar yummaz karanlıkta kalmıştı. Dosdoğru karanlığın içine baktı ve orada rakamlardan&nbsp;Bır’i gördü. Alelade bir rakam değildi Bir. Fevkaladeydi.&nbsp;Gebe kadınlara benziyordu; sadece zaman meselesiydi tekliği. Yakında bir başka can çıkartacaktı canından ve onun&nbsp;neye benzediğini bilememenin endişesi daha şimdiden okunuyordu yüzünden. Çocuk, Bir’e bakınca korkuya kapıldı.&nbsp;Şimdi hemen, bir saniye daha beklemeden, aldığı karara&nbsp;gecikmeden, Bir’in doğum vakti gelmeden kaçmalıydı buradan. Kaçmak için evvela gözlerini açmalıydı ama ne yazık ki gözleri Bir’de takılı kalmıştı.</p>

  <p style="text-align: justify;">Eliyle elbisesini yokladı. Babaannenin aldığı elbise üzerinde olduğu için, hiç tanımadığı bu yabancı adamın karşısında çıplak kalmadığı için büyük bir rahatlama duydu.</p>

  <p style="text-align: justify;">Kömürlüğün her tarafı kırık camlarla doluydu. Elbisesiz kaldığında cam parçalarının vücudunu kesmesinden korkuyordu. Ama en çok dikiş iğnelerinden korkuyordu. Babaanne onların yürüyebildiğini söylüyordu. Bir dikiş iğnesi, hırt diye insanın etine batar, sonra da damarlardan yürüye yürüye gidip kalbi delerdi.</p>

  <p style="text-align: justify;">“İkiii!” dedi adam. “Aç gözünü!”</p>

  <p style="text-align: justify;">Çocuk gözünü açar açmaz aydınlıkta kalmıştı. Dosdoğru aydınlığın içine baktı ve orada rakamlardan İki’yi gördü. Alelade bir rakam değildi İki. Fevkaladeydi. Tali bir yola benziyordu; anayolun güzergâhından çekip koparmıştı kendini. Başladığı yeri görmek kolay, sapağı aşikârdı, ama&nbsp;menzili meçhul, nereye vardığını kestirmek ise imkânsızdı.&nbsp;Çocuk İki’ye bakınca dehşete kapıldı. Şimdi hemen, bir saniye daha beklemeden, aldığı karara gecikmeden, İki’nin&nbsp;nereye vardığını görmeden kaçmalıydı buradan. Üstelik artık gözleri kapalı da değildi ama ne yazık ki gözleri İki’de&nbsp;takılı kalmıştı. Ve İki’nin olduğu yerde, hep bir başkası vardı.</p>

  <p style="text-align: justify;">Başkası, pembe bir et parçasıydı. Etrafı kıvır kıvır, siyah siyah kıllarla kaplıydı. Kılların ortasından, susamış bir&nbsp;hayvanın dili gibi aşağı sarkmıştı. Et parçası seyredilmekten hoşlamyor olmalıydı ki, çocuk ona baktıkça, o da vakur bir edayla başını kaldırıyordu. Yavaş yavaş değişiyordu. Büyüyor, genişliyor, koyulaşıyordu. Palazlanıyordu; damar damar. Kıymet Hanım Teyze’nin bacaklarındaki eflatun kablolara zerre kadar benzemiyordu bu damarlar.</p>

  <p style="text-align: justify;">Çocuk, onun böyle büyümeye devam ettiği takdirde yakında kömürlüğe sığmayacağını düşünmeye başlamıştı ki, et parçası pattadak durdu. Durdu ve beklemeye koyuldu.&nbsp;Dışarıda saklambaç oynayanlar da durmuş olmalıydı ki, çıt&nbsp;çıkmıyor, yaprak kıpırdamıyordu. Çocuk, bu ölgünlüğün&nbsp;derinlerinde bir yerlerde, bir çift gözbebeğinin olan biten&nbsp;her şeyi izlediğini hissediyordu. Ne kendisine, ne de yabancı adama ait olan; ne uzak, ne yakın... Bir başka yerden bakan. Seyrediliyordu; kim ya da ne olduğunu bilemediği bir canlı tarafından. Üzerindeki gözlerin kaynağını bulmak isterdi istemesine de, oyunbozanlık edemiyor, bakışlarını et&nbsp;parçasından ayıramıyordu.</p>

  <p style="text-align: justify;">Tam o esnada adam yaklaşmaya başladı. Çocuksa kendi kendine, korkacak bir şey olmadığını söylüyordu. Nasıl olsa, bir sonraki rakam Üç’tü. Ve Üç hep İki’den sonra geldiğine göre, yakınlarda bir yerlerde olmalıydı. Çünkü o hiç&nbsp;gecikmezdi. Hattâ öyle çabuk gelirdi ki, ebe İki’deyken hâlâ saklanmayı başaramayan, Üç’te muhtemelen açıkta kalmış olurdu. Demek ki az kalmıştı bu tatsız tuzsuz oyunun&nbsp;sona ermesine. Nihayet çıkıp gidebilecekti Üç dendiğinde.&nbsp;Kömürlükten çıkacak ve bir daha adımını atmayacaktı buraya. Bir daha asla oyun oynamayacaktı kömürlükteki yabancılarla. Çoktan pişman olmuştu olmasına da, azat edilmek için Üç’ü bekliyordu. Azıcık daha... Kurtulacaktı biraz&nbsp;sonra.</p>

  <p style="text-align: justify;">Oysa Üç’ten evvel, et parçası geldi. Geldi ve ağzmdan içeri girdi. Ağzında adım adım ilerledi. Çocuk donakalmıştı. Adamsa durmadan hırlıyordu. Hırıltılar çocuğa Elsa’yı&nbsp;hatırlatmıştı. Gıdısı okşandığında, Elsa da aynen böyle sesler çıkartırdı. Ama giderek hızlanıyordu hırıltılar. Çocuk&nbsp;şimdi de, karşı evde oturan emekli tarih öğretmenini hatırlamıştı. Emekli öğretmen astım hastasıydı. Ne vakit merdiven çıksa, o da aynen böyle hırlardı. Ama daha, daha da&nbsp;hızlanıyordu hırıltılar. Bir müddet sonra, hırıltılar öyle hızlanmış, öyle çoğalmışlardı ki, çocuk artık onları neye benzetebileceğim kestiremiyordu. Pembe et parçası bir ileri, bir&nbsp;geri gidip geliyordu ağzının içinde, ama çocuk artık onu&nbsp;görmüyordu. Artık hiçbir şey görmüyordu. Gözlerinin açık&nbsp;mı kapalı mı olduğunu bile bilmiyordu. Midesi bulanıyordu.</p>

  <p style="text-align: justify;">Derken, tam da midesi isyan bayrağını çekmişken ve ümidi kesilmek üzereyken; tam da az evvelki kıpırtısızlığına inat inatla hızlanmışken kâinat ve adamın hırıltıları boğuk iniltilere dönüşmüşken; miadını doldurdu bir rakam ve miadmı dolduran her rakam gibi, o da bir sonraki rakama&nbsp;öykündü. İki, sona ermişti.</p>

  <p style="text-align: justify;">Et parçası ağzından çıktı. Geride bıraktığı boşluğa tuhaf bir sıvı aktı. Yapış yapıştı. Tadı berbattı. Çocuk daha fazla&nbsp;dayanamayıp midesine kapıyı açtı. Kusmaya başladı. Et&nbsp;parçasının ağzına kustuğunu, o da dışarı kustu.</p>

  <p style="text-align: justify;">Artık acı sudan başka bir şey kusamadığını anladığında, ağlamamak için kendini zor tutarak başını kaldırdı. Dosdoğru yokluğun içine baktı ve Üç’ün yokluğunun, hem&nbsp;Bir’den hem İki’den ve hattâ Üç’ün kendisinden bile beter&nbsp;olduğunu gördü. Çünkü adam gitmişti.</p>

  <p style="text-align: justify;">Gitmişti.</p>

  <p style="text-align: justify;">“Üç” demeden gitmişti.</p>

  <p style="text-align: justify;">Komşunun arka bahçesinde bir kömürlük vardı; çinko damlı, iki kapılı. İçinde bir çocuk mahsur kaldı.</p>

  <p style="text-align: justify;">Gözlerini yumsa da, açsa da fark etmiyordu artık. Gözlerini yumsa da, açsa da gördüğü tek şey kömürlük karasıydı. Herkes, her şey, aynı kör renge boyanmıştı. Kustuğu beyazlık, yediği vişneler Kıymet Hanım Teyze’nin bacaklarındaki damarlar, hattâ Abdullah’ın Kırmızı Caka’sı bile,&nbsp;kömürlük karasıydı.</p>

  <p style="text-align: justify;">“Hâlâ masal anlatmaktan bıkmadın mı? Çünkü ben bıktım. Anlıyor musun?”</p>

  <p style="text-align: justify;">Genç doktor sinirli sinirli dolaşıyordu. Nihayet yorulup, çocuğun karşısındaki koltuğa atarken kendini, “Artık yeter!” diye inledi. Aynı anda bir çatırtı duyuldu. Kırılan&nbsp;kalp sesini andıran bir çatırtı. Doktor telaşla ayağa fırladı;&nbsp;dönüp, az evvel oturduğu yere baktı. Gözlüklerinin üzerine&nbsp;oturmuştu.</p>

  <p style="text-align: justify;">Kömürlük karası bir gölde yüzüyordu. Ilıktı göl. Üşümüyordu. Daha önce değil göl, su birikintisi bile yoktu burada. Demek ki, gölü kendi yaratmıştı. Bu da demekti ki, gölü gözyaşlarıyla yaratmıştı. “Meğer ne çok ağlamışım,” diye mırıldandı. Bu kadar çok ağlamış olduğu için büyük bir rahatlama duydu. Belki de biraz daha ağlamayı başarırsa,&nbsp;gözyaşları her tarafı kaplayacak, kömürlüğün kapısı kendiliğinden aralanacaktı. İşte o zaman, hiçbir şey için kaygılanmadan, çıkışa doğru kulaç atacak, buradan kurtulacaktı. Ve kimse kalkıp da onu, “Üç”’ü beklememekle suçlayamayacaktı.</p>

  <p style="text-align: justify;">Tam kendini gölün akışına bırakacaktı ki, suratı asddı burnundan gelen bir ihbar üzerine. Koklayınca anladı ki,&nbsp;göl zannettiği bir çiş birikintisiymiş. Meğer altına işemiş.&nbsp;Telaşla ellerini gözlerinde gezdirdi. Kupkuruydu işte. Ağlamamıştı, hem de hiç. Hiç ağlamamış olduğu için derin bir&nbsp;utanç duydu. Keskin bir acı saplandı midesine. İki büklüm&nbsp;kıvranırken, gözetlendiği hissine kapıldı bir kez daha. Ama&nbsp;bu sefer, üzerindeki gözlerin kaynağını bulmaya kararlıydı.&nbsp;Buldu da. Tam karşısında duruyordu: Elsa!</p>

  <p style="text-align: justify;">Elsa, kömürlüğün camı kırık penceresinde oturmuş, sabit gözlerle çocuğu izlemekteydi. Gözlerinin çiğ yeşili küstah; küstahlığın gözleri çiğ yeşildi. Dünya kuruldu kurulalı oradaydı sanki; keşfetmediği tek bir sır, kaydetmediği tek&nbsp;bir günah kalmamıştı. Kömürlükte olan biten her şeyin şahidiydi. Çocuk, sinirden zangır zangır titreyerek ayağa&nbsp;kalktı. Yerde bulduğu kömür parçasını kaptığı gibi kediye&nbsp;fırlattı. Iskaladı.</p>

  <p style="text-align: justify;">Öfkeyle baktı Elsa'nın arkasından. Artık kömürlükte durmanın anlamı kalmamıştı. O orada, kendi rızasıyla kötülüğe dahil olduğunu, buna rağmen bir damla gözyaşı bile dökmediğini, yaptığı tek şeyin altına işemek olduğunu&nbsp;bilmenin utancıyla boş yere “Üç”ün gelmesini bekleyedursun, başından beri eksiksiz noksansız her şeyi gören gözler, gördüklerini hafızalarına kaydetmişti çoktan.</p>

  <p style="text-align: justify;">Elsa her şeyi görmüştü; görmemesi gereken her şeyi.</p>

  <p style="text-align: justify;">Oysa insan bir kabahat işlemişse, buna şahit olanlarla aynı yerde barınamaz artık. Göz göze gelemez şahitler ile&nbsp;kabahatliler. Kendileri unutmak istese bile olanları, birbirlerinin gözlerinde tazelenir hafızaları.</p>

  <p style="text-align: justify;">En iyisi bir an evvel gitmekti; tıpkı dallarını terk eden vişneler gibi. Kocamandı dünya. Kocaman olmalıydı. Doğuda ya da batıda, yeterince uzakta, ne Elsa’nın göreceği,&nbsp;ne de Elsa’yı göreceği bir yer olmalıydı muhakkak.</p>

  <p style="text-align: justify;">Terk etmek istediği ev, tuzlanmış çağla yeşiliydi.</p>

  <p style="text-align: justify;">Tuzlanmış çağla yeşili ev, babaannenin eviydi.</p>

  <p style="text-align: center;">•</p>

  <p style="text-align: justify;">“Şimdi senden bu resmi boyamanı istiyorum. İstediğin rengi kullanabilirsin. Ama bütün resmi boyamalısın. Boyanmadık tek bir yer bile kalmamalı. Hadi bakalım!”</p>

  <p style="text-align: justify;">Sehpanın üzerinde bir kutu pastel boya duruyordu. Çocuk şöyle bir baktı boyalara. Her renk, başka bir yiyeceği getiriyordu akima. Boyalara baktıkça acıkıyordu. Ama&nbsp;bundan, dikkatle kendisini süzen doktora bahsetmedi.</p>

  <p style="text-align: justify;">Resimde bir aile vardı. Baba koltuktaydı; bacak bacak üstüne atmış gazete okuyordu. Anne ayaktaydı; ütü masasında ütü yapıyordu. Anneanne kanapedeydi; gözlüklerini&nbsp;takmış örgü örüyordu. Biri kız biri erkek iki küçük çocuk&nbsp;halının üzerindeydi; oyuncaklarını saçmış, oyun oynuyorlardı.</p>

  <p style="text-align: justify;">Çocuk, babanın terliklerinden annenin ütüsüne, anneannenin yün yumağından çocukların oyuncaklarına kadar resimdeki her şeyi tek tek boyadı. Terlikleri ıspanak yeşiline, ütüyü sumuhallebisi beyazına, yün yumağını elma şekeri kırmızısına, oyuncakları yumurta sarısına boyadı.</p>

  <p style="text-align: justify;">“Peki ya uçan balon?” dedi genç doktor. “Onu niye boyamadın?”</p>

  <p style="text-align: justify;">Çocuk afalladı. Resimde uçan balon filan yoktu. Bir evin içi gösteriliyordu sadece. Ama eğilip dikkatlice bakınca doktorun haklı olduğunu anladı. Ailenin oturduğu odanın penceresinden minnacık bir gökyüzü görülüyordu.&nbsp;Orada, bulutların arasında bir uçan balon vardı. Çocuk,&nbsp;bir yandan renk seçmeye çalışırken, bir yandan da uçup&nbsp;kaçmasın diye parmağıyla uçan balonun üzerine bastırdı.&nbsp;Aynı anda genç doktor eğilip çocuğun parmağına baktı. Etleri koparılmış, şeytan tırnakları yolunmuş parmak, görüldüğünü anlayınca korkuya kapıldı. Telaşla boyaların arasına saklandı.</p>

  <p style="text-align: center;">•</p>

  <p style="text-align: justify;">Çocuğun yüzü sapsarı kesilmişti. Bunu daha önce nasıl düşünememişti ki? Sitem dolu gözlerle yukarı baktı. Kömürlüğün tavanında, daha önce farkına varmadığı kırık bir ampul asılıydı. Ne bu örümcek ağlarıyla dolu tavan, ne de&nbsp;üzerindeki çinko dam, Elsa’nın gördüklerini, Tanrı’dan&nbsp;saklayabilirdi.</p>

  <p style="text-align: justify;">Dimdik bir yokuş vardı cehennemde. Günahkârlar, çırılçıplak soyunup, günahlarıyla dolu küfelerini sırtladıktan sonra yokuşu tırmanmaya başlardı. Küfeler ağıt, yokuş&nbsp;dik, yerler kaygandı. Hepsi kan ter içinde kalırdı. Ayakları&nbsp;kayardı. Gerisin geri yuvarlanırlardı. Küfelerindeki günahlar yerlere saçılırdı. Ama her günah kime ait olduğunu bilir, gidip kendi sahibinin ayağına yapışırdı. Yukarılara doğru daha da kayganlaşırdı yokuş. Ta aşağıda, yokuşun dibinde, cehennem ateşinin kazanları sıralanmıştı. Günahkârlar, alevlerden kaçmak için yeniden yokuşu tırmanmaya&nbsp;başlardı. Ama yokuş silme buzdu; aşağısı ise safi ateş. Öyle diyordu babaanne. Öyle diyor ve ne zaman yokuş çıkmak zorunda kalsa, önceden durup, aşağı kaymamak için&nbsp;dualar okuyordu. Öyle diyor ve çocuğa yokuşlardan uzak&nbsp;durmasını tembihliyordu. Yokuşlar cehenneme açılıyordu.&nbsp;Cehennem, ismi kadar korkunçtu.</p>

  <p style="text-align: justify;">Korku dolu gözlerle kömürlüğün tavanma baktı. Medet umabileceği tek şey geceydi. Çünkü eğer geceyse, eğer yeterince karanlıksa, yani eğer yeterince kömürlük karasıysa&nbsp;bu kömürlük... Tanrı bir şey görmemiş olabilirdi. Ve eğer&nbsp;Tanrı tarafından görülmemişse, yokuşlardan aşağı yuvarlanmaz, cehennemi boylamazdı.</p>

  <p style="text-align: justify;">Ümit dolu gözlerle kömürlüğün tavanma baktı. Madem ki ampul kırık, kömürlük karanlıktı, geceden ne farkı vardı ki? Aklı karışmıştı. Keşke bulutların üzerine çıkmanın&nbsp;bir yolunu bulup, Tanrı’ya kömürlükte olanları görüp görmediğini sorabilseydi. Keşke Tanrı tarafından görülüp görülmediğini bilebilseydi.</p>

  <p style="text-align: center;">•</p>

  <p style="text-align: justify;">Mutfağın arka kapısından eve girerken, babaannenin sesini işitti. Onu arıyorlardı; bahçede, sokaklarda, konu komşuda, Kırmızı Caka’nın altında, Uzak Kasap’ın önünde, yukarı mahallede... Belli ki saklambaç biteli çok olmuş, yokluğu herkesi telaşlandırmıştı. Şimdi çoluk çocuk, konu komşu herkes onu arıyordu.</p>

  <p style="text-align: justify;">Banyoya gitti. Ağzım çalkaladı. Üstündeki elbiseyi çıkardı. Ağzını çalkaladı. Lifi köpürttü. Ağzını çalkaladı. Liflendi. Ağzını çalkaladı. Saçlarını şampuanladı. Ağzını çalkaladı. Saçlarını duruladı. Ağzını çalkaladı. Havluyla kurulandı. Ağzını çalkaladı. Saçlarını taradı. Ağzını çalkaladı. Temiz iç çamaşırları giydi. Ağzını çalkaladı. Dolabın üstünden bavulunu indirdi. Ağzını çalkaladı. Bavuldan en sevdiği şortunu çıkardı. Ağzım çalkaladı. Şortun üstüne bir de&nbsp;tişört uydurdu. Ağzını çalkaladı. Şapkalarından birini taktı. Ağzını çalkaladı. Yanma bir tane un kurabiyesi aldı. Ağzını çalkaladı. Artık yola çıkmaya hazırdı. Ağzmı çalkaladı. Dış kapıyı açtı. Babaanne karşısındaydı.</p>

  <p style="text-align: justify;">Babaanne, saatlerdir bütün mahallede fellik fellik aradığı ve kaybolduğu takdirde ana babasına nasıl hesap vereceğini kestiremediği çocuğu karşısında görünce, sinirlerine hâkim olamadı. Okkalı bir tokat attı. Çocuk, düştüğü yerden kalktı. Elinden fırlayan un kurabiyesinin üzerine bastı. Banyoya gitti. Ağzını çalkaladı.</p>

  <p style="text-align: center;">•</p>

  <p style="text-align: justify;">“Böyle yemek yemeye devam edersen ileride şişko bir kadın olacaksın. O zaman da kimse seni beğenmeyecek. Biliyorsun değil mi? Herkesin sana şişko demesini mi istiyorsun?”</p>

  <p style="text-align: justify;">Doktor gözlüklerini kırdığından beri, maviş gözlerini kısarak, kırpıştırarak bakıyordu çocuğa. Çocuk da saklı&nbsp;bir tebessümle bakıyordu ona.</p>

  <p style="text-align: center;">•</p>

  <p style="text-align: justify;">Ağzını çalkaladı. Salona girdi.</p>

  <p style="text-align: justify;">Salona girdiğinde, mahallenin bütün kadınları oradaydı.</p>

  <p style="text-align: justify;">Genç yaşlı bütün kadınlar, ayakta durmak ayıpmışçasına koltuklara, sandalyelere, minderlere tıkış tıkış, kucak kucağa oturmuş; tanımadıkları bir ölünün, tatmadıkları bir&nbsp;ölümün yasını tutarcasına endişeyle birbirlerine sokulmuş,&nbsp;bekliyorlardı. Çocuk salonun tam ortasında durup dikkatle baktı kadınlara. Çuval çuval patates, teneke teneke yağ,&nbsp;petek petek bal, fıçı fıçı turşu, kelle kelle şeker, hevenk hevenk soğan, küfe küfe meyve, paket paket bisküvi, kalıp&nbsp;kalıp peynir, kutu kutu çikolata, kavanoz kavanoz şokella&nbsp;gördü onlara bakınca. Acıktı; hem de çok.</p>

  <p style="text-align: justify;">O kadar acıktı ki, tahammül edemediği insanların tahammül edemediği bakışlarım tırtıkladıktan sonra, muşamba masa örtüsünün üzerindeki üzüm salkımlarını dişlemeye başladı. O kadar acıktı ki, kan toplayan tırnak gibi morarıp üzerine abanan ölü ağırlığı yemeye koyuldu açlığı.&nbsp;Gene de ağzındaki berbat taddan kurtulamıyordu. Acilen&nbsp;başka şeyler yemeliydi.</p>

  <p style="text-align: justify;">Babaanne telaşlandı. Henüz yemek yapmamıştı. Oysa yedikleri dişinin kovuğunu bile doldurmayan açlık şimdide fersiz gözlerini evin duvarlarına dikmişti. Madem ki tuzlanmış çağla yeşiliydi ev, tadı da güzel olabilirdi. Neyse ki, açlığın duvarlara dadanmasına ramak kala, komşu kadınlardan biri bir koşu evine gidip koca bir tencere yemekle&nbsp;döndü. Çocuk, tabağına konan yemeğin tadına bakar bakmaz irkildi. Komşu kadmm pilavının tuzu da, yağı da haddinden fazlaydı.</p>

  <p style="text-align: justify;">Televizyonda Tom ve Jerry vardı, tencerede pirinç pilavı.</p>

  <p style="text-align: justify;">(Jerry çok acıkmıştı) Çok acıkmıştı. (Süt dolu kâseyi gözüne kestirdi) Tencereyi önüne çekti. (Ama kâsenin yanında Tom uyuyordu) Kapağı kaldırdı. (Tom’un gözleri aralandı) Tencere ağzına kadar doluydu. (Jerry son anda kedinin pençesinden kurtuldu)</p>

  <p style="text-align: justify;">“Bi tabak daha alabilir miyim?”</p>

  <p style="text-align: justify;">“Tabii yavrum. Sevdin mi pilavımı?”</p>

  <p style="text-align: justify;">(Jerry kılık değiştirdi) Kadınlardan biri bir sürahi ayran getirdi. (Dişi kedi kılığına girdi) Ayran köpük köpük kabarmıştı. (Süt dolu kâse sadece bir adım ötedeydi) Sürahiyi önüne çekti. (Tom, kâsenin başında nöbet tutuyordu)&nbsp;Kadınlar göz ucuyla onu izliyordu. (Süt bembeyazdı) Ayran&nbsp;bembeyazdı. (Tom pek nazikti) Herkes pek nazikti. (Dişi&nbsp;kedi kılığındaki Jerry kâsedeki sütü bir dikişte içti) Bir sürahi ayranı bir dikişte içti. (Tom dişi kediye âşık olmuştu)&nbsp;Kadınlar afallamıştı.</p>

  <p style="text-align: justify;">“Bi tabak daha alabilir miyim?”</p>

  <p style="text-align: justify;">(Jerry’nin kostümünden bir iplik sarkmıştı) Sanki bu sefer tabağına daha az pilav koymuşlardı. (Kostüm hızla sökülüyordu) Hızla yiyordu. (Tom kandırıldığını anladı) Tabak çarçabuk bitti. (Hırlayarak, hâlâ kendini dişi kedi zanneden Jerry’nin üzerine atıldı) Elini tencereye daldırdı. (Jerry son anda kaçmayı başardı) Pirinç taneleri bir yere&nbsp;kaçamadı. (Jerry önde, Tom arkada koşturmaca başladı)&nbsp;Mıncıklaya mıncıklaya ezdiği pirinçleri, avuç avuç yemeye başladı. (Kedi de fare de nefes nefese kalmıştı) Soluğu tıkanmıştı. (Gene de dinmiyordu kovalamaca) Yedikçe acıkıyordu.</p>

  <p style="text-align: justify;">(Jerry kaçarken süt dolu kazanın içine düştü) Tencerenin içine eğilmişti. (Boğulmamak için, içine battığı sütü içmeye başladı) Avuç avuç yiyordu. (Bütün sütü içen Jerry o kadar şişmiş, o kadar şişmişti ki, ağzından hava kabarcıkları çıkıyordu) Midesi ağrımaya başlamıştı. (Jerry balon&nbsp;olup yükselmeye başladı) Ağırlaşmıştı. (Tom son anda fareyi kuyruğundan yakaladı) Gene de bırakmadı yemeyi.&nbsp;(İkisi birlikte gökyüzüne yükselmeye başladı) Artık tencerenin dibi görünüyordu. (Gökyüzünde bembeyaz bulutlar&nbsp;vardı) Dip kapkaraydı.</p>

  <p style="text-align: center;">•</p>

  <p style="text-align: justify;">“Bakalım yeni gözlüklerimi beğenecek misin? Karım seçti.”</p>

  <p style="text-align: justify;">Genç doktor yeni gözlüklerini takıp gülümsedi. Yeni gözlükler koyu camlı, kemik çerçeveli ve dikdörtgendi.&nbsp;Bunları taktığında maviş gözleri görülmüyordu. Çocuğun&nbsp;suratı asıldı. Doktor ona bakarken gözlerini görememek&nbsp;kötüydü. Göremediği gözlerle konuşmak istemezdi. Bir şey&nbsp;söylemedi.</p>

  <p style="text-align: justify;">Bir daha hiçbir şey söylemedi.</p>

  <p style="text-align: center;">•</p>

  <p style="text-align: justify;">Mide bir masal diyarıdır. Kırk gün kırk gece boyunca dolup taşan ziyafet sofralarında som altından kadehlerle kuş sütü ve devasa kazanlarla çorba dağıtılan, ırmaklarından&nbsp;semavi şaraplar akan, şelalelerinde ölümsüzlük iksiri çağlayan, dağlarının doruklarından sıhhat balı damlayan bir&nbsp;ebedi saadet diyarı. Kimsenin açlık nedir bilmediği, semirmiş tokluklar diyarı. Ve bunun ne kadar hoş olabileceğini&nbsp;anlamak için, mamasından aldığı her kaşıkta gülücükler&nbsp;dağıtan gürbüz bir bebeğin mutluluğunu görmek yeter.</p>

  <p style="text-align: justify;">Mide bir masal diyarıdır. Her kırkıncı günün sonunda kırkıncı kapıdan çıkıveren ejderhanın ağzından püskürttüğü ateşle kül edip, ambarlarında tek bir buğday tanesi, sarnıçlarında tek bir su damlası bile bırakmadığı; yedişer senelik kuraklıkların bereketini kuruttuğu ve kara ormanlarında kötü kalpli büyücülerin kazan kazan maraz kaynattığı bir ezeli lanet diyarı. Kimsenin doymak nedir bilmediği, kemirgen açlıklar diyarı. Ve bunun ne kadar korkunç olabileceğini anlamak için, ölüm döşeğinde yediğini kusan&nbsp;yaşlı ve hasta bir adamın ıstırabını görmek yeter.</p>

  <p style="text-align: justify;">Mide bir masal diyarıdır.</p>

  <p style="text-align: justify;">Ve her masal diyarı gibi, arka bahçesinde sırlanır.</p>

  <p style="text-align: center;">•</p>

  <p style="text-align: justify;">“Haftalardır bana hiçbir şey anlatmıyorsun. Eskiden masallar anlatırdın, artık onları da anlatmıyorsun. Ben... belki de benim tecrübesizliğim... bilemiyorum... Belki benden daha deneyimli bir hekim... yani artık bundan sonra...”</p>

  <p style="text-align: justify;">O günden sonra çocuk ve genç doktor birbirlerini görmediler.</p>

  <p style="text-align: justify;">Çocukluğun arka bahçesi vişne ekşisi tadındadır.</p>

  <p style="text-align: justify;">Hatırlamak, bayramlık elbiselerde leke bırakır.</p>

  <p style="text-align: justify;">Oysa her şeyi unutmak kabildir. İyidir unutmak, göz temizliğidir. İnsan unutunca ve unuttukça, bir kedi gibi kendi kabahatinin üzerini örtebilir. Yeter ki hafıza üşüsün. Ne zaman mevsimlerden kış, olanca beyazlığına rağmen kara&nbsp;diye anılacak kadar zorlu geçse, yakacak bulmak için kömürlüğe inmek gerekir. Kömürlüğün çıraları, odunları ve&nbsp;kömürleri, hatıralardan mürekkeptir. Kolay tutuşur hatıra&nbsp;çıraları; onlar tutuştukça, hafızanın kimbilir hangi vakitte,&nbsp;kimbilir nerede donakalmış damarlarına kan yürür. Çıralardan çıkan kesif duman göz yaşartır gerçi, ama iyidir ağlamak. Ağladıkça temizlenir gözbebeği, arınır. Ağladıkça,&nbsp;kireç, katran ve balçık; çah çırpı, börtü böcek ve toz toprak akıtır. Akıttığı kömür tozları, savatlanmış yollar çizer&nbsp;gümüşî teninin üzerinde. Geceyi andırır. Ve ne büyük bir tesellidir gece, nasıl da güzeldir. Güzelliğini nakşeder karanlığa, tıpkı bir simkeş gibi sırma tellerini çeke çeke.</p>

  <div>
    <p style="text-align: justify;">Çocukluğun arka bahçesi vişne ekşisi tadındadır.</p>

    <p style="text-align: justify;">Tadına bakanın dişleri kamaşır.</p>

    <p style="text-align: justify;">Oysa her şeyi unutmak kabil değildir. Göz dedikleri şu hayatta tekmil gördüklerini unutmayı becerebilir de, görüldüğünü bir türlü çıkaramaz aklıdan. Şahitler olmasa geçmişini unutabilir insan.</p>

    <p style="text-align: justify;">Şahitler varsa iş değişir. Çünkü onların her bakışı bir itham, varlıkları unutmaya engeldir.</p>

    <p style="text-align: justify;">Bu yüzden işte, bir türlü sayamıyordu birden üçe. Bir’i bir kenara kaldırmıştı, İki’yi bir kenara. Ha bire savruluyordu ikisinin arasında; eksiliyordu, toplamlarına varamadıkça.</p>
  </div>
</body>
</html>
