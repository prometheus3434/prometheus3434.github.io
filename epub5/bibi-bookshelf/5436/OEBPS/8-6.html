<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>8-6.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:520ab1f1-cfeb-47b9-87ff-108a0bbba846"/>
	</head>
	<body>
		<div id="x8-6.html" xml:lang="tr-TR">
			<div class="Basic-Text-Frame">
				<p class="split-1"/>
				<p class="paragraf-4">Batı dünyası, kendini feodal ve dini etkiden kurtarmıştır. Demokrasi ve piyasa ekonomisi, krallıklar ile imparatorlukları sıkıştırmaktadır. Böyle bir durumda asimilasyonun, zulümlerin gerçekleştiremediğini başarabileceği düşünülebilir. Yahudi halkını, sayıların banalliğinde, yeni oluşan sınıflar ve milletler arasındaki mücadelelerde yok etmek. Oysa hiç de böyle olmaz. Yahudi halkı, dünya ve dünya ekonomisinin sarsıntılar geçirdiği bu dönemde daha da özel bir rol oynayarak hayatta kalacaktır.</p>
				<p class="paragraf-4">Batı toplumu, Sanayi Devrimi’ni gerçekleştirmeye başlar. Artık herhangi bir yer veya meslekle kısıtlanmış bulunmayan Yahudi halkı, bu yeni durumun sunduğu yeni alan ve meslekleri keşfedecektir.</p>
				<p class="paragraf-4">Burada da Tevrat, tarihe ışık tutar. Tevrat’ın dördüncü kitabı –Sayılar veya “Çölde”<span class="char-style-override-17">90</span>–, Fransız İhtilali’nden Holokost’a kadar olan bir buçuk yüzyılın metaforu gibidir. Söz konusu kitap, çölü geçişin ikinci yılından Musa’nın Kenan ülkesi yakınlarında ölmesine kadar, İbrani halkının Sina’da geçirdiği 38,5 yılı anlatır. Kitap, bir sayımla başlar (kaç aile manna ile beslenecek, kaç erkek vergi ödeyecek, kaç kişi silah taşıyacaktır), bir hesap kapatmayla biter (kaç kişi vaat edilmiş topraklara girecektir). Girişte olduğu gibi çıkışta da, saymak uğursuzluk getirir. En iyi durumda, vergi mükellefleri sayılır; en kötü durumda, yaklaşmakta olan bir savaş için asker sayımı yapılır. Çöl tuzağına düşenlerin bir tanesi bile, buradan sağ çıkamaz.</p>
				<p class="paragraf-4">Aynı şekilde bu bölümün kapsadığı dönem, vaat edilmiş toprakları bulma umuduyla, özellikle Avrupa’da yapılan bir yolculuğu anlatır. Çoğu burada can verecektir. </p>
				<p class="paragraf-4">Burada da her şey rakamların etrafında döner. 1000 yıl önce Yahudilerin toplam nüfusu sabit kalırken, dünya nüfusu dört katına çıkmıştır.<span class="char-style-override-17">86</span> 1800’de Yahudi nüfusu, hâlâ 4.000.000’dan biraz fazladır. Bu rakam, Tapınağın yıkılışı sırasında mevcut nüfustan azdır.<span class="char-style-override-17">35</span> Bunlardan 3.000.000’u, çoğu Rusya ve Avusturya İmparatorluğu’nda olmak üzere Avrupa’da yaşar. Geriye kalan 1.000.000 ise başka yerlerde, çoğunlukla İslam topraklarındadır.</p>
				<p class="paragraf-4">Bu tarihten sonra baş döndürücü bir artış başlar. 1880’de Yahudi nüfusu, Avrupa’da 7.000.000, Rusya’da 1.000.000 olmak üzere toplam 8.000.000’dur. Daha sonra 1914’te 14.000.000’a, 1939’da 16.000.000’a ulaşır. Bu Yahudilerin neredeyse yarısı, Doğu Avrupa’da üst üste yaşayan fakir insanlardır. Sanki yok olmak üzere orada istiflenmiş gibidirler.</p>
				<p class="paragraf-4">Sayılar Kitabı’nda olduğu gibi, saymak uğursuzluk getirir.</p>
				<p class="paragraf-4">Yahudilerin, kendilerini farklı oldukları için eleştirenlere verdikleri cevap tektir: Genel anlamda kültürlerinden kopmamakla birlikte, farklı olmamak için ellerinden gelen her şeyi yaparlar. Fakirleşmeyi göze almadan kapalı bir camiada yaşamak artık mümkün değildir; genel büyümeye dahil olmak, asimile olmayı gerektirmektedir. Bir Yahudi için, etrafındakiler için iyi olmayan hiçbir şeyin onun için de iyi olamayacağını da unutmamak gerekir. Çölde olduğu gibi, bazıları Altın Buzağı’ya tapar; diğerleri yeni kanunlar geliştirir, yepyeni meslekler icat eder, yeni zenginlikler yaratır. Çoğu sayılarda boğularak kimliklerini yitirir. Buna karşılık diğerleri, dayanışma zorunluluğu ortadan kalkmamakla birlikte, kimliklerini bireycilikte, toplumla bütünleşmede, rekabette, toplum kurallarının reddinde, girişimci ruhta bulur.</p>
				<p class="paragraf-4">Zira Sayılar çağı aynı zamanda kişisel maceralar, tek başına alınan kararlar çağıdır. Muazzam yaşam öykülerinin, entelektüel, endüstriyel ve mali hanedanların zamanıdır. Bunlara, geçmişte olduğu gibi yine o Yahudi takıntısı eşlik eder: İsimlerin değerlendirilmesi. Bununla birlikte aynı çağ; isimsiz kitlelerin, baş kaldıran ve kurban edilen işçilerin, çağdaşlığın içler acısı kurucularının da çağıdır. </p>
				<p class="paragraf-4">Bazıları, burada bu başarılara isim konması konusunda tereddüt gösterebilir. Çok da uzak olmayan bir tarihe kadar, birine Yahudi demenin o kişiyi ölüme mahkûm etmek demek olduğu unutulmuş değil. Bununla birlikte Kitab-ı Mukaddes<span class="char-style-override-14"> </span>der ki, isim vermek, sonsuzluğun şartıdır.</p>
				<p class="arabaslik-sol" id="toc_marker-4-1">1. Sanayi Devrimi’nin iletişimcileri</p>
				<p class="paragraf-4">İşte yine yıkılması gereken bir mit: Prenslere borç vermek ve kendilerini zulümlere karşı korumakla fazlasıyla meşgul olan Yahudi halkının, Sanayi Devrimi’ni kaçırdığı düşünülür. Hiçbir şey bundan daha yanlış olamaz. Daha önce gördüğümüz gibi birçok Yahudi XVI., XVII. ve XVIII. yüzyıllarda Hollanda, İngiltere, Almanya, Polonya ve Avusturya sanayilerinin daha başlangıcında kendilerini göstermiştir. XIX. yüzyılda bu durum daha da perçinlenecektir. Yahudiler, kitle üretimini mümkün kılacak olan mucizevi teknolojik, endüstriyel ve mali gelişmelerin ön safhalarında yer alacaklardır. Bu hususta demokrasi ile piyasa ekonomisinin birbirinden ayrılamayacağı ortaya çıkacaktır. Bunlardan birine geçiş, diğerine geçişi hızlandıracaktır. </p>
				<p class="alt">Başkaları gibi, her koyun kendi bacağından asılır</p>
				<p class="paragraf-4">Post-feodal sistemler ve zorba imparatorluklar birbiri ardına yıkılır. Kast ve lonca sistemleri çözülür. Kiliselerin nüfuzu azalır. Cemaatler, <br/>savunmaya dayalı varlık nedenlerini kaybeder. Birçokları için Yahudiliğin anlamı dahi –hayatta kalma amaçlı yapılanma, koruyucu bir ortam, avutucu bir makam– yok olmaya yüz tutar. Herkes kendisini özgür, bağımsız ve laik bir vatandaş olarak ortaya koymak, gettolarda sıkışıp kalmış zanaatlarda değil, artık başkalarıyla birlikte, yeni kitle ekonomisinde yaşamak ve çalışmak istemektedir. Herkes, Orta Avrupa’da yer alan az sayıdaki ülkede saray tedarikçileri nasıl kabul gördüyse öyle kabul görmek istemektedir.</p>
				<p class="paragraf-4">Özgürleşme, tam da Yahudilerin iktidara yakın olduğu yerlerde başlar: imparatorlukta, Prusya’da ve Alman prensliklerinde. 1781’de, daha sonra 1789’da, İmparator II. Joseph, bütün Avusturya Yahudilerini ayırt edici işaret taşımaktan ve özel vergiler ödemekten muaf tutar. Yahudilerin zanaatkâr, köylü, öğretmen ve subay olmalarına izin verir. Birçok Alman prensi aynı şekilde hareket eder. Bunlardan en önemlisi olan Prusya, hoşgörüsüz tavrını korur.</p>
				<p class="paragraf-4">İsyanın köpürmekte olduğu Fransa’da Yahudi nüfusu; Alsace’ta hâlâ 25.000, Metz’te 7500, Paris’te 500, Bordeaux ve Avignon’da birkaç bin, Toulouse ve Güney Fransa’nın diğer şehirlerinde ise birkaç kişidir. Bu Yahudilerden hiçbiri saray mensubu değildir, en azından bu şekilde tanınmış biri yoktur. Dörtte üçü, çoğu kez son derece küçültücü koşullarda kırsal bölgelerde yaşar. Kilise, Katolik olmayanların takdir görmesinden endişe duyar.</p>
				<p class="paragraf-4">Sadece Bordeaux, Bayonne ve Metz Yahudileri, kendi şikâyet defterlerini yazmaya teşvik edilir. “Portekizliler” –genellikle “Lorrainliler”e kıyasla çok daha müreffehtirler–, borçluları tarafından çok kötü gözle bakılan Alsace’taki küçük rehincilerle aynı kefeye konmaktan korktukları için temkinli davranırlar. Sadece cemaat olarak örgütlenme ve loncalarca yasaklanmış olan mesleklere girebilme hakkı talep ederler.<span class="char-style-override-17">164</span> Fransa’da, az sayıdaki Yahudi’nin hâlâ açık açık ikamet etme hakkı olmayan yerlerde, şikâyet defterleri Yahudilerden çok nadir bahseder. Bahsettiği zaman ise bu, Alsace’ta olduğu gibi, “zavallı Hıristiyanları maddi güçlerinin ötesinde borçlanmaya iten Yahudilerin iğrenç davranışını” eleştirmek içindir.<span class="char-style-override-17">164</span></p>
				<p class="paragraf-4"><span class="char-style-override-14">Etats généraux</span><span class="char-style-override-17"><a class="footnote-link" href="#footnote-225-39" id="footnote-225-39-backlink">39</a></span><span class="char-style-override-18"> </span>sırasında, “Portekizliler”in temsilcisi olan Bordeaux’lu armatör Gradis –Gradis’in ailesi üç yüzyıldan beri bu bölgede yaşar–, üçüncü sınıf tarafından iyi karşılanır. Ne asil ne de din adamı olan Gradis, bir burjuvadır. 24 Aralık 1789’da meclisin, Fransa’nın güneybatısında yaşayan birkaç bin Yahudi’ye tam vatandaşlık hakkı tanımasını sağlar. Benzer haklar, bu vesileyle ülkedeki birkaç bin Protestan’a da tanınır. Fakat Yahudilere, ne din ne de millet olarak özel haklar tanınması söz konusu değildir. Mahkemeleri, yiyecekle ilgili kuralları ve bayramları tanınmaz. Yahudilerin siyasi ve ekonomik planda örgütlenmelerine izin vermek söz konusu değildir.<span class="char-style-override-17">27</span> Kurucu Meclis kürsüsünden, Clermont-Tonnerre şu nihai cümleyi sarf eder: “Yahudilere millet sıfatıyla her şeyi reddetmek, birey olarak her şeyi bahşetmek gerekir. Devlet bünyesinde ne siyasi bir teşkilat ne de bir tarikat olsunlar...”<span class="char-style-override-17">164 </span>Söylenecek her şey söylenmiştir: Yahudiler için olduğu kadar başkaları için de, her koyun kendi bacağından asılır devri başlamıştır.</p>
				<p class="paragraf-4">Yahudiler yine de diğer dinlere mensup kişilerle aynı hakları elde edemezler. 12 Temmuz 1790’da Kurucu Meclis tarafından kabul edilen Ruhban Sınıfının Sivil Anayasası’nın hahamlara uygulanması söz konusu değildir. Hahamların ücretleri de, okul, fakirlere yardım ve mahkeme masrafları gibi yine cemaatlerin üzerinde kalır.</p>
				<p class="paragraf-4"><span>Beklenmedik müttefiklerin destek verdiği –Blaise Pascal’dan ilham alan Peder Grégoire gibi</span><span class="char-style-override-17">179</span><span>– bazı “Portekizliler” tarafından yürütülen kuvvetli bir kampanyadan sonra, 27 Eylül 1791’de krallıkta yaşayan bütün Yahudiler de onlarla aynı haklara sahip olur. Fakat Yasama Meclisi uygulamaya dair hiçbir kararname yayımlamaz. Daha sonra Üstün Varlık kültü kurmak isteyen Ulusal Konvansiyon, kiliseler gibi sinagogları da kapatır, İbranice konuşulmasını yasaklar.</span><span class="char-style-override-17">27</span><span> Her şey 1795’ten itibaren Direktuvar yönetimiyle daha kolay hale gelir. Bunun üzerine Avrupa’nın geri kalanından ve İstanbul’dan birçok Yahudi, Fransa’ya yerleşir. Çoğu zengin olan ve zaten Fransızca konuşan bu Yahudiler, kısa sürede birkaç yüz aileden oluşan bir cemaat kurar. 1795’te Paris’te, Lorraine kökenli Beer Léon Fould, Saint-Georges Sokağı’nda ilk Yahudi bankasını kurar. </span></p>
				<p class="paragraf-4">Devrim orduları geçtikleri her yerde Yahudilerin özgürlüklerine kavuşmalarını hızlandırır. Mesela Ekim 1792’de, devrim orduları Frankfurt’u bombalayarak gettoyu kısmen yıktıklarında, Alman Yahudilerin –özellikle de Rothschildlerin– gettodan neredeyse rastlantısal olarak çıkmalarını sağlar, zira yıkılan duvarlar yeniden inşa edilmez. Ayırt edici bir işaret taşıma zorunluluğu ile isimlerinin başına “ben” öneki koyma zorunluluğu kalkar. </p>
				<p class="paragraf-4">Amsterdam’da 1796 ilkbaharında, Hıristiyanlarla birlikte “Felix Libertas” adlı bir toplulukta bir araya gelen küçük bir Yahudi grup, Fransız alaylarını kurtarıcı olarak karşılar. 2 Eylül 1796’da, Batavya Cumhuriyeti Meclisi, Hollandalı Yahudilerin özgürleştirilmesini onaylar. Hollanda’daki loncalar lağvedilir, Yahudiler için artık hiçbir meslek yasak değildir. Olması beklenen şey gerçekleşmekte gecikmez: Liberalleşme, cemaatlere has dayanışma mekanizmalarını kırmaya başlar, birçok Yahudi yönetici reformlara karşı çıkar. Laik Yahudiler ile dindar Yahudiler arasında sosyal alanda mücadele başlar. </p>
				<p class="paragraf-4">Özgürleşme süreci, Bonaparte tarafından Floransa ve Venedik gettolarının, 1798’de ise Roma ve Ancona’da Papalık Devleti’nin açılması ile devam eder. Bir görgü tanığı, Papalık Devleti hakkında şöyle yazar: “Sarı başlıklar ve üzerinde Davut Yıldızı olan kolçaklar taşıyan Yahudi cemaati, geceleri kapatılan bir gettoda hapsedilmiş vaziyette yaşıyordu. Sarı başlık ve kolçakları, üç renkli rozetlerle değiştirdiler, gettoyu kaldırdılar. Ancona Yahudileri, gettoya giren ilk Fransız askerlerinin Yahudi olduklarını görünce şaşırdılar ve çok mutlu oldular.”<span class="char-style-override-17">293</span></p>
				<p class="paragraf-4">Mart 1798’de İskenderiye’ye gelen Bonaparte, Mısırlı Yahudilerden oluşan bir meclis ile “yüksek din görevlisi” mevkiini kuran bir duyuru yayımlar.<span class="char-style-override-17">305</span> Akka’yı işgal etmek, daha sonra Kudüs’e gitmek, burada Filistin’de bağımsız bir Yahudi devletinin kurulduğuna dair başka bir duyuru yayımlamak, daha sonra Şam’ı ele geçirmek istemektedir.<span class="char-style-override-17">305</span> Türklerin yardımına koşan İngilizler, Bonaparte’ı püskürtür. Kudüs’e kadar ilerlemeyen Bonaparte, Şeria Nehri’nin darlığına hayret eder (“Sanki Montereau’dan geçen Sen Nehri”). Bonaparte’ın, Fransız Cumhuriyeti’nin VII. yılının 1. Floréal günü (20 Nisan 1799), “Kudüs Karargâhı” ibarelerini taşıması gereken <span class="char-style-override-14">Yahudi Milletine Duyuru</span>’su yayımlanmaz.<span class="char-style-override-17">441</span> Aynı zamanda bütün halkların özgürleştirilmesi üzerine bir düşünce yazısı da olan bu ilk “Siyonist” metin, bundan sonra gelen iki yüzyılda gerçekleşecek radikal yenilikleri haber verdiği için okunmaya değer: </p>
				<p class="paragraf-4">“Afrika ve Asya’da Fransız Cumhuriyeti ordularının başkomutanı Bonaparte’tan, Filistin’in meşru vârisleri olan İsrailoğullarına, binlerce yıllık fetih ve zulmün atalarının topraklarından mahrum bıraktığı, ancak ne isimlerinden ne de milli varlıklarından mahrum bırakamadığı eşsiz millete! [...] Sevinçle ayağa kalkın, ey sürgünler! Tarihte eşi benzeri olmayan bu savaş, atalarının toprakları düşmanları tarafından parçalanmaya hazır bir ganimet olarak görülmüş bir milletin kendini savunmak için giriştiği bir savaştır. Şimdi bu millet, 2000 yıllık alçaklığın intikamını alıyor [...]. Tanrı beni buraya kılavuzu adalet, yoldaşı zafer olan genç bir ordu ile gönderdi. Karargâhım Kudüs’te; birkaç gün içerisinde, yakınlığı artık Davut’un şehri için bir endişe vesilesi olmayan Şam’a varacağım. Filistin’in meşru vârisleri! İnsanları ve ülkeleri, atalarınızı başka halklara satmış olanlar gibi satmayan (Yoel 4, 6) Yüce Millet [Fransa], sizi mirasınızı fethetmeye çağırmıyor. Hayır, Yüce Millet sizden sadece, kendisinin fethettiğini almanızı talep ediyor. Onun desteği ve izniyle, bu toprağın efendileri olarak kalmanızı, bütün rakiplere rağmen bu toprağı muhafaza etmenizi istiyor. Kalkın ayağa! Sizi ezenlerin kudretinin, Sparta ve Roma’yı gururlandıracak kahramanların çocuklarının cesaretini <br/>kıramadığını gösterin (Makkabiler 12, 15). 2000 yıllık köleliğin, bu cesareti kırmaya muvaffak olamadığını gösterin. Acele edin! Sivil haklarınızın, dünya halkları arasındaki yerinizin geri verilmesini talep etmenizin vakti geldi. Bu an, bundan sonra belki 1000 yıl geri gelmez. Başka milletlerin arasında millet sıfatıyla siyasi açıdan var olmaya hakkınız var.”<span class="char-style-override-17">441</span></p>
				<p class="paragraf-4">Bu çağrı açıkça yapılsaydı, şüphesiz dinleyen olmazdı. Siyon’a dönüş, o zaman yaşamış Yahudilerin beklentisi değildir. Bununla birlikte, bu dönüşün “zamanının gelmesi” için “1000 yıl” değil, sadece 145 yıl geçmesi gerekecektir. </p>
				<p class="paragraf-4">Fransa’ya dönen Bonaparte, imparatorluğuna mümkün olduğunca çok Yahudi çekmek ister – daha sonra Saint Helena’daki yoldaşlarından birine “ticaretin gelişmesi için” diyecektir.<span class="char-style-override-17">305</span> Bu yine, Yahudilerin çevrelerine refah getirdikleri, yarattıkları zenginliğin yararlandıkları zenginlikten daha büyük olduğu düşüncesidir. Venedikli haham Simone Luzzato ile Amsterdamlı haham Menasseh Ben Israel’in ölümlerinden sonra elde ettiği zaferdir bu...</p>
				<p class="paragraf-4">İmparator merkezileştirme takıntısıyla, Yahudileri ağırlamadan önce, kamu birimlerini oluşturmak, Kilise ile devlet arasındaki ilişkileri ve kredi statüsünü düzenlemek ister. Fransa Bankası 1800’de kurulduktan ve bu bankanın şartnamesi 1803’te yayımlandıktan sonra, gerçek kişilerin, banka kurma amaçlılar hariç rehincilik yapmalarını yasaklayan bir kredi politikası belirler. Alsace’taki Yahudi rehincilerin faaliyetleri fiilen durur. </p>
				<p class="paragraf-4">Aynı sırada Avrupa’da başka bir hükümdar daha Yahudilerin özgürleştirilmesi taraftarıdır. 1804’te, Rusya’nın yeni çarı I. Aleksandr –1800’den beri tahtta oturan çarın topraklarında o sırada, Polonya’nın bir bölümünün, Litvanya’nın ve Ukrayna’nın ilhakıyla birlikte toplam Yahudi nüfusunun neredeyse yarısı yaşamaktadır–, Yahudileri tarım ve zanaat aracılığıyla gettolardan çıkmaya itmekten bahsetmektedir. Ancak bu dilek, fiilen gerçekleşmeyecektir. Ruslar, Yahudilere toprak vermeyi, onları loncalara kabul etmeyi reddeder. Aynı şekilde Yahudiler de, güvenliklerini sağlayan cemaat dayanışmasından vazgeçmeyi reddeder. Her iki taraf da birbirini istememektedir.</p>
				<p class="paragraf-4">Fransız İmparatorluğu’nda, Katolik Kilisesi’nin örgütlenme kuralları bir konkordato ile belirlendikten, Protestanlara uygulanacak örgütlenme kuralları idari maddelerle açıklandıktan ve bankaların statüsü hazırlandıktan sonra, Napoléon Yahudilerin durumunu ele alır. Öncelikle, kontrolünü elinde tuttuğu bütün ülkelerdeki Yahudilerin temsilcilerini, birbirleriyle tartıştırmak üzere bir araya toplamak istemektedir.<span class="char-style-override-17">305</span> Amcası Kardinal Fesch, kendisini uyarır: “Yahudiler bir araya geldiğinde dünyanın sonu da gelmiş olacaktır.” Kellermann, Yahudi karşıtlarını harekete geçirir; Chateaubriand, “hukuksal sonuçlarıyla dünya finansını Yahudilerin küçük dükkânlarına düşürecek, her yerde kurulu düzeni tam anlamıyla altüst edecek bu zorla kabul ettirilmiş tedbirlerden” endişe duyar.<span class="char-style-override-17">441</span></p>
				<p class="paragraf-4">26 Temmuz 1806’da, din işlerinden sorumlu bakan Portalis, Yahudilikte neyin dini neyin siyasi olduğunu ayırt etmek ve buradan yola çıkarak Yahudi ibadetinin devlete olan sadakat ile nasıl bağdaştırılabileceğini belirlemek üzere, Avrupa’da imparatorluğa ait her yerden gelen 111 delegeden –âlim tüccarlar ile 15 hahamdan– oluşan bir meclis toplar. 23 Ağustos 1806’da Napoléon, din işlerinden sorumlu bakanına, bu toplantıdan tam olarak ne beklediğini açıklamak üzere şöyle yazar:</p>
				<p class="paragraf-4">“Titus Kudüs’ü aldığından beri, Musa’nın dinine mensup bu kadar bilge adam tek bir yerde bir araya gelemedi. Etrafa dağılan ve zulüm gören Yahudiler ya ceza amaçlı vergiler ödemeye ya dinlerinden dönmeye ya da menfaatlerine ve dinlerine aykırı yükümlülüklere ve ödünlere boyun eğmeye mecbur edildiler [...]. Dini inancın doğru yolu, tecrit edilmiş kişilerce çizilemez. Doğru yol, hukuken ve özgürce toplanan ve İspanyol, Portekiz, İtalyan, Alman ve Fransız cemaatleri mensuplarından, yani Avrupa’nın dörtte üçünden büyük bir bölümünde yaşayan Yahudilerin temsilcilerinden oluşan büyük bir Yahudi kongresi tarafından belirlenmelidir.”<span class="char-style-override-17">441</span></p>
				<p class="paragraf-4">Cemaatler sevinç içindedir. Bu durum, Kutsal İttifak ülkelerini endişelendirir. Eylül 1806’da, Avusturya’nın Paris elçisi Metternich, Viyana’daki Dışişleri Bakanı Kont Stadion’a şöyle yazar: “Bütün Yahudiler, Napoléon’u Mesihleri gibi görüyor.”<span class="char-style-override-17">441</span> Avusturya polisi bundan, Fransızları tutmaya, hatta belki de Fransızlar hesabına casusluk yapmaya meyilli Avusturya Yahudilerini gözetim altında tutmanın şart olduğu sonucunu çıkarır.</p>
				<p class="paragraf-4">Öncelikle haham mahkemelerinin yetkileri, özellikle de evlilik şartları üzerine tartışılır. İmparator, hahamları karma evlilik törenleri yapmaya mecbur etmek istemektedir. Meclis, “dinlerinin onlara, sivil ve siyasi konularda en yüce yasayı prensin yasası saymayı emrettiği” şeklinde cevap verir.<span class="char-style-override-17">293</span> Böylece meclis, karma evliliklere izin vermenin bir yolunu bulur... bu tip evlilikleri tamamen uygulanamaz hale getirdikten sonra. Portalis, bütün şehirlerdeki cemaatlerin, en çok vergi veren aile reislerince cemaatin önde gelenleri arasından seçilen bir meclis tarafından yönetildiği, tıpkı rahipler ve papazlarla olduğu gibi hahamları da devletin atayıp maaşa bağladığı ve genel bir organ, imparatorluktaki bütün ülkelerde bulunan cemaatlerin bütününü idare eden merkezi bir “hahamlar meclisi” ile –asıl büyük yenilik budur– tamamlanan piramidi andıran bir örgütlenme önerir. </p>
				<p class="paragraf-4">Napoléon, bu ilkeleri uygulamaya geçirecek kararnameleri kaleme almak ve görüşmek üzere, 9 Şubat 1807’de, Sanhedrin adı altında, Fransa ve İtalya’dan çoğu âlim tüccarlar ve maliyecilerden oluşan 71 Yahudi yetkiliyi toplantıya çağırır. Doğal olarak bu toplantının ne ismi ne delege sayısı ne de görkemi tesadüflere bırakılmıştır. Sanhedrin’in başkanı, Napoléon’u “modern zamanların Kiros’u” ilan eden, Abraham Furtado adında Bordeaux’lu bir bankacıdır.<span class="char-style-override-17">441</span> Furtado danışman olarak zamanın en önemli Talmud<span class="char-style-override-14"> </span>otoritesi Strazburglu Haham David Sintzheim’ı seçer. </p>
				<p class="paragraf-4">Bir yıl süren görüşmeler sonucunda, 17 Mart ve 20 Temmuz 1808 tarihlerinde, bütün imparatorlukta uygulanmak üzere dört kararname yayımlanır:<span class="char-style-override-17">293</span></p>
				<p class="paragraf-4">Birinci kararname Yahudileri, “haham meclisleri”ne ayırır. Bu meclisler, başka görevlerin yanı sıra, askerlik yapmak zorunda olan ve Hıristiyanlar gibi kendi yerlerine geçecek kişilere ücret ödeyemeyen Yahudi asker adaylarını saymakla mükelleftir. Bugün de kullanılan haham kıyafetinin ayrıntılı betimlemesi yapılır.</p>
				<p class="paragraf-4">İkinci kararname, Yahudilerin vatandaşlık statüsünü belirler: Yahudiler ne ayrı bir millet olarak görülmeli ne de millet içerisinde ayrı durmalıdır. Herkes kendine bir isim ve soyadı seçmelidir. Haham mahkemelerinin yetkisi, kesin olarak dini konularla sınırlandırılır. Başka konular, özellikle de ekonomik anlaşmazlıklar, yeni medeni kanun ile imparatorluk mahkemelerinin yetki alanına girer. Hahamlar bu duruma boşuna itiraz ederler. Bu, en azından Fransa’da, <span class="char-style-override-14">betdin</span>lerin sosyal, mali ve ticari hukuk oluşumundaki rolünün sonudur. </p>
				<p class="paragraf-4">Üçüncü kararname, “Yahudilere isnat edilen istismarların engellenmesi” ile ilgilidir. Bu kararname, Alsace’ta uzun zamandır Yahudilere yöneltilen suçlamaların bir uzantısıdır. Rehinci mesleği, herkes için olduğu gibi Yahudiler için de bundan böyle yasaktır. Bütün alacaklar on yıl için askıya alınır. Buna ek olarak, bir kadının kocasının rızası olmadan veya reşit olmayan birinin ebeveyninin rızası olmadan girdiği borçlar silinir. Bir Yahudi, dükkân açabilmek için, ikamet ettiği yerin valisinden izin belgesi talep etmek zorundadır. Vali izin belgesini ancak, belediye meclisinin “söz konusu Yahudi’nin tefecilik ya da herhangi bir yasadışı işlem yapmamış olduğuna”dair onayından sonra verebilir. Abraham Furtado, “utanç verici kararname” olarak adlandırdığı kararnamenin yayımlanmasını engellemek için elinden geleni yapar.<span class="char-style-override-17">293</span> Kararnamenin iptalini zaman içinde Güney Fransa, Fransa’nın güneybatısı, Vosges, daha sonra Livorno için elde edecek, ancak Alsace’ta başarılı olamayacaktır. </p>
				<p class="paragraf-4">Dördüncü kararname, imparatorluk Yahudilerinin ikamet ettikleri ülkelerde kalmalarını şart koşar. İmparatorluğa yabancı Yahudiler, bu topraklara ancak tarım arazisi satın alarak veya bu arazilerde istihdam edilerek yerleşebilirler. Haut-Rhin veya Bas-Rhin’de ikamet etmeyen Yahudiler, buralara yerleşemeyeceklerdir. </p>
				<p class="paragraf-4">Kararnameler, bütün Avrupalı Yahudiler tarafından genelinde çok iyi karşılanır. Bu, aşağılanmanın, gettonun, sarı işaretin, sokağa çıkma yasağının, yasak mesleklerin sonudur. İngiltere, Avusturya ve Rusya’da, Fransız İmparatorluğu’nun aralarına dahil olunamayan Yahudilerine imrenilir. Sadece birkaç haham, cemaatlerine mensup kişilerin anlaşmazlıklarını imparatorluk mahkemelerine taşımalarına engel olmaya çalışır. Çabaları boşunadır. Çalışma imkânı, tanınan özgürlükler, üniversitelere girebilmek, Hıristiyan entelektüellerle olan ilişkiler her şeyi altüst eder. Böylece bir yanda tutucu Yahudilerle diğer yanda Yahudi tüccar ve entelektüeller arasında yaşanan ilk ciddi kopmaya şahit oluruz. Birileri, bu durumun Yahudiliğin yok olmasına neden olmasından korkar; diğerleri, antijudaizmin bu şekilde ortadan kalkmasını umar. Her iki kesimin de artık Kudüs’ten bir beklentisi yoktur. Bütün bu hususlarda, her iki kesim de ağır bir yanılgı içerisindedir...</p>
				<p class="paragraf-4">Bununla birlikte her şey çok hızlı gelişir. 1810’dan itibaren, imparatorluk Avrupası’nda Yahudilerin yeni mesleklere girdikleri gözlenir: mühendis, kimyager, sanayici, bilim insanı, gazeteci, avukat, üst düzey devlet görevlisi, subay, ressam, romancı, müzisyen. Bir meslek ne kadar yeniyse, o kadar çekicidir; zira herhangi bir kuvvet, bu mesleğe girmeyi henüz yasaklayamamıştır.</p>
				<p class="paragraf-4">1810’da Paris’te, 15 aile –bazıları Frankfurt ve İstanbul’dan, yabancı Yahudilerin yerleşmesini yasaklayan kararnameden önce, diğerleri özel izin aldıktan sonra gelmiştir–, Paris ticaret burjuvazisinin artık bir parçasıdır: Fould, Oppenheim, Furtado, Goudchaux, d’Eichtal, Rodrigues, Stern, Worms, Laurent-Meyer, Javal, Halphen, Allegri. Özellikle Paris’e yerleşmiş Bordeaux’lu Yahudi bankacılar olan Fould ailesi, imparatorun giriştiği savaşların finansmanına dahil olurlar. 1811’de, “utanç verici kararname” nihayet Alsace’ta iptal edilir. Aynı yıl, geriye kalan son yarı-marranolar olan Bordeaux’lu “Portekizliler”, sinagoglarını gün ışığına çıkarır.</p>
				<p class="paragraf-4">Prusya’da, 1812’de kararlaştırılan küçük özgürleştirme hareketi, Yahudiler Napoléon hesabına casusluk yapmakla suçlandıklarından tam olarak uygulanmaz. Nitekim Yahudiler, orduların Rusya’dan çekilişi sırasında kaçan Napoléon’u koruyacaklardır. </p>
				<p class="paragraf-4">İmparatorun düşüşü, Avrupa’nın her yerinde Yahudi karşıtı ayaklanmalar ve eski düzenin geri getirilmesi için bir fırsattır. Kutsal İttifak,<span class="char-style-override-17">117</span> bütün Avrupa’da özgürleştirme kararlarını geçersiz kılar. Floransa’da, Lorraine hanedanının yeniden başa geçmesiyle, Yahudiler gettolara geri dönmeye mecbur edilir. Papalık Devleti’nde VII. Pius, I. Napoléon’un kutsama töreni sırasında maruz kaldığı küçük düşürücü durumun hesabını, kendi yetki alanındaki Yahudilere ödetir. Bir tek Livorno, mucizevi şekilde bu durumun dışında tutularak açık liman statüsünü korur. Almanya’da Yahudilerin toprak satın almaları, özgürce evlenmeleri, istedikleri yerlerde oturmaları yeniden yasaklanır. Frankfurt’ta Yahudiler, bunların yanı sıra gettolara geri döndürülür.<span class="char-style-override-17">117</span></p>
				<p class="paragraf-4">Ancak daha sonra olaylar tersine döner. Yahudiler toplumla kaynaşmak ister ve yavaş yavaş benimsenirler. XVI. yüzyılda başlayan evrim, en azından Batıda nihayete erer. Fransa’da 1818’den 1830’a dek, on yıl yürürlükte kalması öngörülen bütün kararnamelerin süresi uzatılır. Varoluş nedenini yitiren üçüncü kararname dışında: Alsace’taki ikrazatçıların alacaklarının tamamı fiilen silinmiştir. Artık birçok meslek Yahudilere açıktır. 1818’den itibaren Hamburg’da bazı sinagoglarda, tutucu Yahudilerin aleyhine olacak şekilde, dualar Almanca edilir, bu dualar artık ne Siyon’a dönüşten ne Mesih’in gelişinden ne de Tapınak adaklarından bahseder. Hatta haftalık ayinler pazar günleri yapılır. 1819’da, ekonomik açıdan özgürleşmiş olan Alman Yahudiler, –boşuna– yurttaş olarak ve siyasi açıdan özgürleşme talep ederler. 1821’de, Engizisyon’un kaldırılmasıyla birlikte Yahudiler Portekiz’e geri döner. Fas veya Cebelitarık’tan gelerek Lizbon ve Faro’ya yerleşirler. 1831’de Fransa’da devlet, rahipler ve papazlar için olduğu gibi, hahamların geçimini de kendi üzerine almaya karar verir.<span class="char-style-override-17">141</span> Fransa Cezayir’i fetheder etmez, vesayetini Cezayir Yahudilerini kapsayacak şekilde genişleterek –ancak onlara Fransız vatandaşlığı tanımaz–, bu Yahudileri “Yahudi milletinin şefi” sıfatıyla Samuel Bacri adında birinin sorumluluğuna verir. 1834’te özgürleşme, yani eşit vatandaşlık hakları Hollanda’da herkesi kapsar hale gelir. Özgürleşme İsveç’te 1835’te, İsviçre’nin bir bölümünde ise 1838’de tamamlanacaktır. </p>
				<p class="paragraf-4">İngiltere’de özgürleşme süreci daha yavaş ilerler. 1833’te Avam Kamarası tarafından onaylanan ilk tasarı, Lordlar Kamarası tarafından reddedilir. Aynı yıl Francis Goldsmid, baroya kabul edilen ve kendi Kitab-ı Mukaddes’i üzerine yemin eden ilk Yahudi avukat olur. 1837’de Kraliçe Victoria, Rothschildler ile evlilik yoluyla akraba olan genç bir Yahudi bankacıyı şövalye ilan eder: Moses Montefiore. Montefiore’den ileride tekrar bahsedeceğiz. 1841’de İngilizce ilk Yahudi gazetesi, <span class="char-style-override-14">The Jewish Chronicle</span> yayımlanır (bugün hâlâ yayımlanmaktadır). Aynı yıl, bir başka Yahudi bankacı ve kalıtsal bir unvan alan ilk Yahudi olan Isaac Lyon Goldsmid, baron yapılır ve bu sıfatla Lordlar Kamarası’na girer. </p>
				<p class="paragraf-4">Almanya’da aynı çağda, Yahudilerin özgürleştirilmesi konusunda şiddetli tartışmalar yapılmaktadır. 1825’e doğru Berlin, vatandaşlık hakkını zengin Yahudilere saklamak, diğerlerini “korunanlar” olarak tanımlamak ister. Mendelssohn ile doğan Yahudi Aydınlanma hareketi Haskalah, ikamet edilen ülkenin dilini ve kültürünü benimsemeye teşvik eder. 1840’a doğru, Frankfurtlu Alman haham Samson Raphael Hirsch <span class="char-style-override-14">On Dokuz Mektup</span>’unda, “Tevrat’a duyulan saygının dünyaya dahil olma ile” bağdaştırılabileceği fikrini savunur.<span class="char-style-override-17">200</span> 1843’te, liberal filozof Bruno Bauer, <span class="char-style-override-14">Yahudi Sorunu</span>’nda, Yahudilerin talep ettiği özgürleşmenin –diğer dinlerle olduğu gibi– dinlerinin yok olmasından ve Almanya’nın özgürleşmesine katılmalarından geçtiğini yazar: “Almanya’da kimse siyasi açıdan özgürleşmiş değil. Daha bizler özgür değiliz. Sizi nasıl özgürleştirebiliriz ki? Alman olarak Almanya’nın siyasi açıdan özgürleşmesi için, insan olarak insanın özgürleşmesi için çalışmalısınız [...]. Mesela bir Yahudi, dini yasalarının devlete ve yurttaşlarına karşı olan ödevlerini yerine getirmesini engellemesine izin vermediği vakit, gerçekten Yahudi olmaktan çıkacaktır. Ve Şabat günü, Temsilciler Meclisi’nin oturumlarına katılacaktır.”<span class="char-style-override-17">38</span> Aynı yıl Bauer, İncil’in tarihi açıdan bir eleştirisi olan <span class="char-style-override-14">Örtüsü Kaldırılmış Hıristiyanlık</span>’ı yayımlar. </p>
				<p class="paragraf-4">Londra’da, Nathan’ın oğlu, Mayer Amschel’in torunu Lionel de Rothschild, 1847’de Avam Kamarası’na seçilir. Fakat Avam Kamarası’nda yerini alamaz, zira “gerçek Hıristiyan inancına göre” yemin etmeyi reddeder. Yemin metninin değiştirilebilmesi için, Lionel de Rothschild’in Avam Kamarası’na beşinci kez seçilmesini beklemek gerekecektir.<span class="char-style-override-17">152</span></p>
				<p class="paragraf-4">1848’de Avrupa’nın her yerinde birçok Yahudi entelektüel, tüccar, işçi, esnaf ve zanaatkâr, milli devrimlere katılır. Bu insanlar kendilerini, Yahudi’den önce Alman, Avusturyalı veya Fransız hisseder. Almanya’da, Altonalı meşhur bir hahamın torunu ve “liberal Yahudiler” adlı bir hareketin lideri olan Gabriel Riesser, ayaklanmaların önderlerinden biridir. İmparatorlukta yaşayan Yahudi cemaatlerinin önderleri –zengin tüccarlar–, aynı zamanda Viyana’daki devrimin de başını çeker. </p>
				<p class="paragraf-4">Çoğu Alman şehrinde olduğu gibi Hamburg’da da Yahudiler, vatandaşlık ve gettonun açılmasını elde ederler. Hessen ve Württemberg; Bavyera, Saksonya ve Hannover’a göre daha liberal davranır. Fransa’da, 1843’te Yahudiler Meclisi Başkanı ve 1841 ila 1851 yılları arasında milletvekili olan Nîmes’li Yahudi avukat Adolphe Crémieux, Guizot’nun düşmesine katkıda bulunarak bir bakanlık görevi üstlenen ilk Fransız Yahudi olur. 1848’de kurulan hükümette adalet bakanı olan Crémieux, sömürgelerde köleliği, siyasi suçlar için idam cezasını kaldırır. </p>
				<p class="paragraf-4">Her şey hızla otoriter düzene geri döner. 1848 olaylarının tek kalıcı sonucu, Prusya Kralı IV. Friedrich Wilhelm’in, 31 Ocak 1850’de 28 Alman devletinden oluşan “sınırlı bir birlik” oluşturmasıdır. Burada yaşayan Yahudiler yavaş yavaş, sadece zenginlerin söz sahibi olduğu vergiye bağlı demokrasinin dar sınırları içerisinde, diğer vatandaşlar gibi vatandaş olurlar. </p>
				<p class="paragraf-4">Avrupa’da Yahudileri diğerlerinden ayıran son bentler de en sonunda yıkılır. 1855’te Sir David Salomons, Londra’nın ilk Yahudi belediye başkanı olur. Britanya Yahudilerinin tam manada özgürlüğe kavuşmaları, 1858’de onaylanır. Lionel de Rothschild, nihayet parlamentoda yerini alır. Fakirlere ve Doğu Avrupa’dan gelen göçmenlere destek amacıyla kurulan laik Yahudi kurumu Jewish Board of Guardians, <span class="char-style-override-14">tsedaka</span>yı dini çerçeveden çıkartır. Göç eden on binlerce Yahudi’nin arasında yer alan tüm hahamlar, unvan ve görevlerinden vazgeçmek ve <span class="char-style-override-14">reverend misters</span> olmak zorundadır. Ancak United Synagogue’a bağlı ve papazlarınkine çok benzeyen bir kıyafet giyen hahamlara <span class="char-style-override-14">ministers</span> denir. Yahudilik, kamu alanından özel alana kayar.</p>
				<p class="paragraf-4">1856’da İsviçre’de, federal bir kararla Yahudilere nihayet bütün ülkede siyasi eşitlik tanınır.</p>
				<p class="paragraf-4">Aynı yıl (hâlâ Papalık Devletli’ne bağlı olan) Bologna’da polis, Edgardo Mortarra adında altı yaşında Yahudi bir çocuğu kaçırarak Roma’da dini bir kuruma yerleştirir; zira –Yahudi– hizmetçi, çocuğu, aileden intikam almak uğruna vaftiz ettiğini belirtmiştir. Dünyanın dört bir yanından gelen tepkiler sonucunda, 1860’da Paris’te –avukatlık mesleğine geri dönen Adolphe Crémieux ve Charles Netter tarafından–, bütün dünyada Yahudilerin sivil ve dini haklarını korumak üzere Evrensel Yahudi Birliği kurulur.<span class="char-style-override-17">88</span> Tepkilere rağmen, Edgardo Mortarra bir manastırda büyütülecek, daha sonra IX. Pius’un yakın dostlarından biri olacaktır. 1861’de ilk başkenti Floransa olan İtalya’nın doğuşuyla, gettolar ortadan kalkar. Son getto olan –papaların mümkün olduğu kadar uzun bir süre ayakta tuttuğu– Roma gettosu, 1870’de yok olur.</p>
				<p class="paragraf-4">1865’te Warbuglardan biri olan Samuel, Danimarka Parlamentosu’na, Altona şehrinin bağlı olduğu Schleswig-Holstein’dan milletvekili seçilir. 1866’da şehir Alman olunca, Samuel Warburg, bir Alman devletinin parlamentosuna giren ilk Yahudi milletvekili olur.<span class="char-style-override-17">18</span></p>
				<p class="paragraf-4">14 Temmuz 1865’te, Cezayir’de yaşayan Müslümanlar ile Yahudilere Fransız vatandaşlığına başvurma hakkı tanınır.<span class="char-style-override-17">374</span> İmparatorluk zamanında yaşadığı tecrit döneminden sonra Paris’ten aşırı sol milletvekili ve geçici Milli Savunma Hükümeti’nin kısa süreli adalet bakanı olan Adolphe Crémieux tarafından imzalanan bir kararname ile, 24 Ekim 1870’te bütün Cezayir Yahudilerine otomatik olarak vatandaşlık verilecektir.<span class="char-style-override-17">374</span></p>
				<p class="paragraf-4">Londra’da, İtalyan Yahudi bir fırıncının torunu ve babası gibi başarılı bir yazar olan, din değiştirmiş olsa da Yahudi kökeninden gurur duyan Benjamin Disraeli, 1867’de Büyük Britanya Başbakanı ve Lord Beaconsfield olur. </p>
				<p class="paragraf-4">1878’de Berlin Antlaşması; Sırbistan, Bulgaristan ve Karadağ’ın bağımsızlıklarını tanır, bu üç ülkedeki Yahudileri özgürleştirir. Romanya, bu son karara karşı çıkmaya devam eder.</p>
				<p class="paragraf-4">Batı Avrupa’da Almanya ve Alsace hariç her yerde, Yahudilerin çoğunluğu artık toplumla kaynaşmaya daha elverişli büyük yerleşim merkezlerinde yaşamaktadır. Almanya ve Alsace’ta, Yahudilerin %45’inin şehirli olması için 1910’u beklemek gerekecektir. Laik eğitimin gelişmesiyle birlikte, İbranice ve din eğitimi çoğunlukla bir tek cumartesi günlerine sıkışır. Orta Avrupa ve Rusya’dan gelen sığınmacıların akın ettiği Fransa ve İngiltere’de, cemaatler, İngiltere’deki <span class="char-style-override-14">Jewish Lads Brigades</span> gibi gençlik dersleri ve hareketlerini finanse eder. Fransa ve İngiltere’deki cemaatler, sığınmacıların Doğu Avrupalı davranışlarından en kısa zamanda vazgeçmeleri için ellerinden geleni yapar. Orada burada David Ricardo gibi büyük iktisatçılar, Emil Berliner gibi mühendisler, Albert Einstein gibi bilim insanları, Nathan Wildenstein gibi sanat tacirleri ortaya çıkar. </p>
				<p class="paragraf-4">1905’te <span class="char-style-override-14">Alien Immigration Act</span> ile göç sınırlandırıldığında, bir yüzyıl önce 60.000 olan Yahudi nüfusuna karşılık, İngiltere’de artık 250.000 Yahudi yaşamaktadır. Fransa’daki Yahudi nüfusu, 70.000’dir. Batılı Yahudiler bundan böyle tam manasıyla vatandaş olup, Yahudilik kişiliklerinin sadece bir parçası kalacaktır. Din, şahsi bir uğraş haline gelmiştir. Herkes gibi Yahudiler de, Yeni Dünya’nın oluşumuna bütün benlikleriyle katılmakla meşguldür. </p>
				<p class="alt">Avrupa sanayiinde Yahudiler: İletişim kurmak</p>
				<p class="paragraf-4">Birçok tarihçi,<span class="char-style-override-17">438</span> Yahudilerin Sanayi Devrimi’nde hiçbir rol oynamadıklarını iddia etmiştir. Yahudilerin bu devrime dahil olmamalarına açıklık getirebilmek için ileri sürülen nedenler çok çeşitlidir. Loncalar tarafından reddedilen Yahudilerin endüstriyel gelenekleri olmamıştır; dini kuralları, sanayideki çalışma saatleri ile bağdaşmamıştır; Hıristiyan işçiler onlara itaat etmekten hoşlanmamıştır; kendi hesabına çalışan zanaatkârlar olmaktan memnun olan Yahudiler, kitle üretimine sıcak bakmamıştır; kitle üretimi, Yahudi ahlakına aykırıdır; makinelere yatırım yapmaktansa, tasarruflarını soygun tehdidi halinde daha iyi saklayabilmek için nakit olarak tutmayı tercih etmişlerdir; son olarak, Sanayi Devrimi bir enerji devrimi iken, Yahudiler ticaret ve finans dışında başka hiçbir şeyle uğraşmamıştır.</p>
				<p class="paragraf-4">O çağda yaşamış birçok kişi –hatta Yahudiler dahi–, sanayide Yahudi görmediklerinden ve Yahudilerin hepsinin finansla uğraştığını zannettiklerinden bu görüşü paylaşmıştır. Mesela Disraeli şöyle yazar: “Tuhaf olan, [İngiliz sanayiinin] bu muazzam gelişime finans dünyasının yöneticilerinin katılmamış olmasıdır. Kralların ve imparatorlukların kaderini çoğu zaman ellerinde tutan bu güçlü sermaye sahipleri; bu gelişime, tuhaf bir doğa olayı seyreden, şaşkınlık ve korkuyla karışık bir duyguyla bakan adamlar gibi kalmışlardı...”<span class="char-style-override-17">286</span></p>
				<p class="paragraf-4">Her ne kadar Yahudi <span class="char-style-override-14">ve</span> Yahudi olmayan bankacıların bizzat sanayici olmak istemedikleri doğru olsa da –bunun nedenlerini daha ileride göreceğiz–, başka Yahudiler XIX. yüzyılda kaydedilen endüstriyel gelişimde rol oynamıştır. Oynadıkları rol, hem muazzam hem de inanılmaz derecede hiçe sayılmış bir roldür. Bu alanda da, kendilerinin çok ötesinde zenginlikler yaratmışlardır.</p>
				<p class="paragraf-4">Öncelikle Almanya’dan gelen simsarlar, ticaret yapmak için sanayiye geçmiştir. Mesela Frankfurt’ta İngiliz tekstil ürünleri ithal eden 15 Yahudi şirketi; önce satın almak, daha sonra üretmek amacıyla Manchester’a yerleşir. Onları, İstanbul, Viyana veya Livorno’dan yine Manchester’a ve Liverpool’a gelen kumaş alıcıları takip eder. Maden sanayiinde de Yahudilere rastlanır. XVI. yüzyıl İngiltere’sinde Çek kökenli bir Yahudi’nin maden sanayiinde devrim yaptığını daha önce görmüştük. Yahudiler, cam ve tüketim sanayiinde de mevcuttur.</p>
				<p class="paragraf-4">Birçok Avrupalı Yahudi –özellikle XIX. yüzyılın son 30 yılında–, en önemli teknolojik ve endüstriyel devrimlerin hazırlanmasında büyük rol oynar. Mucit olsun girişimci olsun, ahlak anlayışlarıyla uyumlu bir şekilde hareket ederler: girişimde bulunmak, keşfetmek, değerlendirmek. Yahudi mucitler listesi etkileyicidir. Kaldı ki aşağıda ancak –bu tip listelerin getirdiği kısıtlamalar nedeniyle– Avrupa sanayi devriminin Yahudiliği önemsemiş büyük mucitlerinin adı anılacak.</p>
				<p class="paragraf-4">1860’a doğru, Bavyera’dan Yahudi kimyager Ludwig Mond, Alman kimya sanayiini, özellikle de nikel arıtımını başlatır. Daha sonra şirketiyle birlikte göç ederek 1872’de Britanya vatandaşı olur. Oğlu Alfred Mond, 1906’dan itibaren babasının yerine geçer, aynı yıl Westminster’da milletvekili olur. Alfred Mond 1926’da, daha sonra Avrupa’nın en büyük kimya şirketlerinden ICI’e dönüşecek olan Imperial Chemicals’ı kurar.</p>
				<p class="paragraf-4">Daha Edison 1879’da elektrikli lambayı üretmeden, Emil Rathenau Amerikalı Edison’dan ilk patenti alarak 1878 sonbaharında Almanya’nın ilk elektrik “şebekesi”ni, 1883’te ise ilk Alman elektrik şirketi olan AEG’yi kurar.</p>
				<p class="paragraf-4">Hamburg’da doğan ve Güney Afrika’ya yerleşen Alfred Beit, önce Anvers’ten elmas tüccarları Porges ailesi için çalışır. Daha sonra Cecil Rhodes ile birlikte 1888’de, dünyanın bir numaralı elmas şirketi olacak olan De Beers’i kurar. </p>
				<p class="paragraf-4"><span>Bir kimya profesörü ve Albert Einstein’ın yakın dostu olan Fritz Haber, 1904’te amonyağın endüstriyel olarak sentezlenmesi metodunu geliştirerek amonyak üretiminin hatırı sayılır şekilde artırılmasını sağlar. Bu artışın, gübre imalatı ve tarım üretimi üzerinde muazzam etkileri olacaktır. </span></p>
				<p class="paragraf-4"> İngiliz, Alman, Fransız ve Flaman tekstil, mobilya ve mücevher sanayilerinde daha çok isim sayılabilir. Yahudiler, hiçbir zaman parçası olmadıkları eski loncaların kurallarına riayet etmeksizin, ürünleri talebe göre ayarlayarak ve yeni dağıtım teknikleri geliştirerek kitle üretimi yaparlar. Mesela 1895’te, Theophile Bader ve Alphonse Kahn, küçük bir tuhafiye dükkânından yola çıkarak Galeries Lafayette’i kurarlar. </p>
				<p class="paragraf-4">Daha da dikkate değer olan şey, iletişim sanayiinin kökeninde birçok Yahudi’nin bulunmasıdır. Bunun altının yeterince çizilmemesinin nedeni, tarihçilerin, Sanayi Devrimi’ni enerji kullanımı ve işgücünün mekanikleşmesi alanında müthiş bir ilerlemeden ibaret görüp, söz konusu devrimin bu enerjiyi kullanarak aynı zamanda iletişim araçlarında da devrim yaratmış olduğunu çoğu zaman unutmalarıdır. </p>
				<p class="paragraf-4">Sadece Avrupa’dan birkaç hayat hikâyesi:</p>
				<p class="paragraf-4">Önceleri basın için çevirmenlik yapan Charles Havas,<span class="char-style-override-17">332</span> 1825’te kendi tercümanlık şirketini, daha sonra 1832’de Paris’te, Bernhard Wolf ile birlikte, adını taşıyan ilk basın ajansını kurar. 1840’ta haberler, öncelikle de tren saatleri, Samuel Morse’un çalışmalarından yola çıkarak telgraf yoluyla iletilebilir hale geldiğinde, Havas işi iyice geliştirir.<span class="char-style-override-17">322</span> </p>
				<p class="paragraf-4">Alman bir hahamın torunu olan ve Göttingen’da bir bankada çalışan Israel Beer Josephat, Havas’ın yanında çalışmak için 1848’de Paris’e gelir, daha sonra 1849’da Brüksel’de posta güvercinleriyle çalışan bir posta sistemi kurar.<span class="char-style-override-17">332</span> Dostu ve 1848 ihtilalinin Avusturyalı Yahudi önderlerinden biri olan Sigismund Engländer ile 1851’de İngiltere’ye göç eden Josephat, güvercinlerini, borsadaki kurlar ve hammadde fiyatlarıyla ilgili bilgileri en kısa zamanda Britanya gazetelerine ulaştırmak için kullanır. Bir gazetenin <span class="char-style-override-14">zaman</span> ve yenilik sattığını anlamıştır. İlk politik <span class="char-style-override-14">scoop</span>; Sardinya-Piemonte Kralı’nın, Fransa-Avusturya savaşına ve İtalya’nın bağımsızlığına yol açacak bir söylevinin, 10 Ocak 1859’da Reuter sayesinde yayımlanmasıdır. <span class="char-style-override-14">The Times</span>, söylevi aynı gün yayımlar. Josephat, büyük ölçüde yabancı düşmanı olan İngiliz toplumu tarafından kabul görebilmek için Julius Reuter ismini seçer, 1865’te şirketinin ismini Reuter Agency olarak değiştirir. 1871’de, Saksonya-Coburg ve Gotha Dükü tarafından baron yapılır.<span class="char-style-override-17">332</span></p>
				<p class="paragraf-4">Alman öğretmen Philip Reis 1860’ta, Graham Bell’in 1876’da tasarladığı telefondan çok önce, ilk “telefon”u icat eder.</p>
				<p class="paragraf-4">Gabriel Lippman, 1891’de Paris’te renkli fotoğraf tekniğini icat eder. Bu icat Lippman’a, 1908’de ilk Nobel fizik ödüllerinden birini getirecektir.</p>
				<p class="paragraf-4">Abraham Stern, ilk otomatik hesap makinelerinden birini icat eder.</p>
				<p class="paragraf-4">Başkaları, taşıma araçlarına yenilik getirir. Moritz Herman von Jacobi, 1838’de gemileri hareket ettirmek için elektro mıknatısla çalışan bir elektrikli motor icat eder. 1864’te Siegfried Marens, petrolle çalışan ilk otomobillerden birini, 1875’te ise başka bir modeli icat eder. 1880’e doğru Albert Ballin, <span class="char-style-override-14">Hamburg Amerika Linie</span>’yi, daha ileride transatlantik deniz ulaşım şirketi Hapag-Lloyd’a<span class="char-style-override-17">18</span> dönüşecek olan “hat”tı kurar. Ballin, bu şirketi en büyük Alman şirketlerinden biri haline getirecektir.<span class="char-style-override-17">81</span> 1896’da Otto Lilienthal, havadan daha ağır ilk makineyi Renanya’da uçurur, ancak aynı yıl bir kazada hayatını kaybeder. 1892’de David Schwartz, yönlendirilebilen ve uçurulabilen balonu icat eder. Schwartz fikrini hayata geçiremeden ölünce, dul karısı patentleri Kont von Zeppelin’e satar. Bu icat, Zeppelin’e atfedilecektir. 1924’te Karl Arnstein, Atlantik üzerinde uçacak ilk zeplini imal eder ve uçurur. </p>
				<p class="paragraf-4">André Citroën, Polonya göçmeni bir anne ile Paris’te mücevherci Lévi Citroën’in oğludur. Lévi Citroën iflas ederek 1884’te, André daha altı yaşındayken, intihar eder. André, Lodz’a annesinin evine giderken yolda “v” formunda dişli çarkı keşfederek hakkını satın alır. 1898’de Ecole polytechnique’e giren André, 1906’da Mars otomobil şirketlerini yönetir, 1912’de Polonya patentiyle kendi dişli çark şirketini kurar. Daha sonra göreceğimiz gibi, savaş, André’nin kaderini değiştirecektir. </p>
				<p class="paragraf-4">Bir önceki yüzyılda olduğu gibi, bu öncülerin başarısı, çok büyük çoğunluğu işçi, zanaatkâr, hancı, posta arabası sürücüsü, öğretmen ve küçük esnaftan oluşan Yahudi halkının durumunu maskeler. Mucitler ile sanayi önderlerinin yanı sıra, önce İngiltere’de, daha sonra Almanya ve Fransa’da, özellikle tekstil, gıda ve tütün sanayiinde çalışan Doğudan gelen göçmenlerle birlikte, bir Yahudi işçi sınıfı oluşur. <span class="char-style-override-14">The Jewish Chronicle</span>’ın Londra’da sık sık eleştirdiği, bu işçileri sömüren –Yahudi veya Hıristiyan– patronlara karşı mücadele edebilmek için, Yahudilere özel sendikalar veya mevcut sendikalarda Yahudi birimler oluşturulur. Mesela Fransa’da, SFIO<span class="char-style-override-17"><a class="footnote-link" href="#footnote-225-40" id="footnote-225-40-backlink">40</a></span><span class="char-style-override-18"> </span>bünyesinde bir Yahudi işçiler birimi ortaya çıkar.</p>
				<p class="paragraf-4">Bununla birlikte bir kez daha, Yahudilerin Avrupa Sanayi Devrimi’nde oynadığı öncü rol büyük ölçüde bankadan geçer. </p>
				<p class="alt">Avrupa Sanayi Devrimi’nde Yahudi bankası</p>
				<p class="paragraf-4">Saray tedarikçilerinden yola çıkarak Almanya, Fransa ve İngiltere’de, kamu altyapılarını ve özel şirketleri finanse etmek üzere, hayal gücü kuvvetli küçük bir grup –iş bankacıları– oluşur. 2000 yıldır ikrazat konusunda uzman olan Yahudi bankacılar, bu grubun öncüleridir. </p>
				<p class="paragraf-4">Dini içtihat hâlâ Yahudi bankalarının Yahudiler arasında alınıp verilen faizleri kabul etmesini ve yatırmasını yasaklarsa da, Rav Yosef Rosen gibi bazı hahamlar, –sadece aktifleriyle sınırlı– banka anonim bir kuruluş haline gelirse, faizin mümkün olabileceğini düşünür.<span class="char-style-override-17">409</span> Bu hahamlara göre bir şirket, gerçek bir kişi olmadığından faizle borç verebilir. Başkaları ise tam tersine, bir şirketin hissedarlarının maskesinden ibaret olduğunu, Yahudi bankacıların ancak Goylardan faiz alabileceğini ileri sürer. </p>
				<p class="paragraf-4">Doktrini unutan iş bankacıları, devletleri ve kapitalizme gerekli kamu altyapılarını finanse etmeye her şıkta devam ederler. Her şey Frankfurt’ta başlar. Daha XVIII. yüzyıl Almanyası’nda etkili olan Frankfurt Borsası, Waterloo’yu izleyen on yılda iyice gelişir. Şehrin serveti o sırada büyük ölçüde prenslerin ve Hessen, Baden ve Württemberg düklerinin az sayıdaki tedarikçisinin elindedir. Artık başka müşterilere açılmaları gerekmektedir.</p>
				<p class="paragraf-4">1794’te kurulan ve çağın en nüfuzlu Yahudi bankası olan Speyer Bankası, kısa zamanda Avrupa’nın her yerinde aile şubeleri açar. Speyer Bankası, Alman şirketlerinin gelişimini finanse eder. 1820’ye doğru 420.000 florin değerinde olduğu tahmin edilen aile serveti, ülkenin en önemli servetleri arasındadır. Bir başka banka, Joseph Mendelssohn’un bankası –müzisyen Felix’in bir amcası–, 1795’te kurulur. Salomon Oppenheimer kendi bankasını 1801’de Köln’de açar. Samuel Bleichröder, 1803’te Berlin’de başka bir banka kurar. Bu bankaların hepsi kambiyo işlemleri yapar, devlete uzun vadeli borç verir, prenslerin, tüccarların ve armatörlerin servetini idare eder. Bankalar nadir olarak sanayicilere borç verir, daha da nadir olarak birbirleriyle birleşir. </p>
				<p class="paragraf-4"><span>Kısa zamanda en nüfuzlu bankacılar Rothschildler olacaktır. Rothschild ailesini, Mayer Amschel’in Frankfurt’un en önemli antikacısı, madeni para ve madalya uzmanı olduğu 1797 senesinde bırakmıştık. Mayer Amschel daha o yıl, şehrin en zengin on isminden biridir. Gettodaki evinden Berlin, Viyana, Amsterdam, Paris ve Londra’daki ünlü antikacılarla ve Hessen-Cassel Landgrafı IX. Wilhelm ile ticaret yapar. Önceleri değerli objeler ve paralar satın alabilmesi için borç para verdiği Wilhelm’in, yavaş yavaş en önemli mali danışmanı haline gelir. 1798’de, en parlak oğlu olan ikinci oğlu Nathan’ı, kendisini temsil etmek üzere Londra’ya gönderir. Büyük oğul Amschel Mayer Frankfurt’ta yanında kalırsa da, Rothschild mali piyasanın geleceğinin Londra’da olduğunu anlamıştır. Aile tarihinin nasıl devam edeceğine, verilen bu karar etkili olacaktır.</span></p>
				<p class="paragraf-4">1806’da Fransız orduları Hessen’a girerek Frankfurt gettosunu serbest bıraktığında, büyük elektör, Mayer Amschel Rothschild’e, şehrin dehlizlerine gizlemek üzere menkul kıymetler, paralar ve mücevherler emanet eder. Yahudiler, yüzyıllarca saldırı anında gettodan kaçmak için kullanmış oldukları dehlizleri avuçlarının içi gibi bilmektedir. İhbar edilen Mayer Amschel, Napoléon’un birlikleri tarafından tutuklanır. Ancak birlikler, Mayer Amschel’a, prensin hazinesinin saklı olduğu yeri itiraf ettirmeyi başaramaz. Bu arada Londra’da, Nathan bir banka kurar, 1804’te Britanya vatandaşlığına geçer. Babası tarafından Frankfurt’ta saklanan para, Nathan’ın, daha sonra Avrupa’da plase ettiği Britanya hazine bonolarının hakkını elde etmesinin teminatı olur. Böylece Nathan, Londra hükümetinin savaşı finanse etme amaçlı istikrazını plase ederek yavaş yavaş bir simsara dönüşür. Alınan riskler nedeniyle son derece yüksek tutulan komisyonlar, zenginlikleri İngiliz istikrazına teminat teşkil eden Rothschildler’in ve IX. Wilhelm’in gücünü oluşturur. Baba oğul Rothschildler kısa zamanda, Napoléon’a karşı ittifak oluşturan kuvvetler için vazgeçilmez hale gelir. Hatta 1811-1815 yılları arasında, Londra tarafından kıta kuvvetlerine –önce Danimarkalılara, daha sonra Alman devletlerine– sağlanan finansmanların yarısını Rothschildler sağlar. Bu finansmanları daha sonra Britanyalı tasarruf sahiplerine plase ederler. Bazı biyografların dediği gibi tam olarak “Kutsal İttifakın hazinedarları” olmasalar da,<span class="char-style-override-17">76</span> savaşın finansmanında önemli rol oynarlar. </p>
				<p class="paragraf-4">Böylece Rothschildler, hükümdarlarına olan sadakatleri nedeniyle, Napoléon’a karşı Kutsal İttifak tarafını tutan az sayıdaki Avrupalı Yahudi’nin arasında yer alacaklardır.</p>
				<p class="paragraf-4">Bankacılık mesleğinin püf noktası, riskin değerlendirilmesinde –yani bu riski tartmaya yarayan bilgilerin kalitesinde– saklı olduğundan, Mayer Amschel’ın aklına enformatörlerden oluşan özel bir ağ kurma fikri gelir.<span class="char-style-override-17">286</span> Belki de bu fikir için, kendisinden bir yüzyıl önce Londra’da, Marlborough Dükü’nün savaş haberlerinin posta güvercinleri aracılığıyla kendisine iletilmesini sağlayan Salomon de Medina’dan ilham almıştır. Mayer Amschel Frankfurt’tan, yüzyıllardır imparatorluk içindeki posta sistemini elinde tutan Tour-et-Taxis ailesiyle iletişime geçer. Kendi mesajlarını öncelikli olarak dağıttırabilmek için, bu ailenin inanılmaz posta güvercin ağını kullanma hakkını satın alır. Nathan bu şekilde Waterloo’daki zaferi, zaferin haberi resmi kanallardan Londra’ya –dört günde!<span class="char-style-override-17">332</span>– ulaşmadan çok önce, yüklü miktarlarda ücret ödenen İngiliz subaylarının mesajlarını kendisine taşıyan Tour-et-Taxis’in kuşları aracılığıyla öğrenir. Aynı sabah Londra Borsası’nda, Napoléon’un zafer kazandığı dedikodularına inananların elden çıkardığı menkul kıymetleri en düşük fiyattan satın alır. İki gün sonra, savaşın sonucu belli olur olmaz, bu evrakları en yüksek fiyattan satar. Daha sonra Nathan’ın, İngilizlerin yenildiğine dair dedikoduyu, kurları iyice düşürmek için kendisinin yaymış olduğu –ancak buna dair hiçbir kanıt yoktur– söylenecektir.<span class="char-style-override-17">286</span> </p>
				<p class="paragraf-4">Napoléon düştükten sonra, Avrupa devletlerinin para ihtiyacı, savaşa göre barış zamanı daha da muazzam boyutlara ulaşır. Galip tarafın finansçıları olan Rothschildler, bu görevi üstlenirler. Hiçbir zaman kendi mal varlıklarından ödeme yapmadan, ehil simsarlar olarak nereden <br/>uygun fiyata sermaye bulabileceklerini iyi bilirler. Sadece tekrar inşa edilmesine katkıda bulundukları devletler için değil, şirketlerin yatırımlarını finanse etmek için de: demir çelik sanayii, tekstil ve bir süre sonra demiryolları.</p>
				<p class="paragraf-4">1816’da, Mayer Amschel’ın dördüncü oğlu Salomon, Viyana’ya giderek Habsburglar’ın bankacılarından biri olur. 1817’de, beş erkek kardeşin en küçüğü olan James, Bourbonlar ile sürgünleri sırasında kurulan ilişkilerin meyvelerini toplamak üzere Paris’e gönderilir. James 50 yıl boyunca –kin tutmayan III. Napoléon da dahil olmak üzere– Fransız devletinin ve büyük servet sahibi Fransızların en güçlü bankacısı olacaktır. Son olarak, 1820’ye doğru, Mayer Amschel’ın beşinci oğlu Karl, kuzeyi hâlâ Avusturya hâkimiyetinde olan İtalya yarımadasının en ümit vaat eden krallığı Napoli’ye yerleşir.</p>
				<p class="paragraf-4">Ağ kurulmuştur, ancak bu tek bir şirket değildir. Her biri bulunduğu ülkenin kurallarına tabidir. Bu kurallar, erkek kardeşlerden birinin menfaatiyle ters düşse dahi. Hatta kardeşler birçok kez birbirleriyle rekabet içine de girerler.<span class="char-style-override-17">286</span> Hannah Arendt, büyük bir yanılgı içerisinde şöyle yazacaktır: “Dünyayı yöneten Yahudi hükümeti fantezisine; beş ayrı ülke vatandaşı, bu ülkelerin her birinde nüfuz sahibi, en az üç hükümetle (İngiliz, Fransız ve Avusturya) son derece sıkı iş bağları bulunan, milletler arasındaki anlaşmazlıkların bankacıların dayanışmasını bir an için bile sarsmadığı Rothschild ailesinden daha iyi bir kanıt yoktur. Hiçbir propaganda, siyasi nedenlerle gerçeğin ta kendisinden daha etkili bir sembol yaratamazdı.”<span class="char-style-override-17">13</span> Gerçekte, daha sonra da göreceğimiz gibi, Rothschildler, bulundukları ülkelerdeki yetkili bakanlığın, genellikle dışişleri bakanlığının açık onayını almadan, önemli miktarlarda borç kesinlikle vermezler. Sadece kendi hükümetlerine sadık kalırlar ve Yahudilerin başarısının –ve ahlakının– anahtarının 2000 yıldan beri aynı olduğunu asla unutmazlar: Nerede olurlarsa olsunlar, Yahudi olmayan komşuları için iyi olmayan hiçbir şey, onlar için de iyi olamaz.</p>
				<p class="paragraf-4">Yeni gelen Rothschildler, en köklü Yahudi ticarethaneleriyle ilişki kurar. 1820’de, iki yüzyılı aşkın bir süredir var olan MM. Warburg, Rothschildler ile iki türlü ortaklık kurar. Bir yandan Londra’daki Rothschildler’in Hamburg’daki temsilcileri olur, altın şeklindeki borçlanmaları için onlara mudiler bulurlar. Öte yandan, o sırada oğulları Siegmund ve Moritz ile ticarethaneyi yönetmekte olan Sarah Warburg’un kızı Rosa, Hamburglu genç bir bankacı ve kısa süre önce Salomon Rothschild tarafından Viyana’dan kurulan Kreditanstalt isimli ticarethanenin müdürü Paul Schiff ile evlenir. Aynı Paul Schiff’in akrabalarından biri daha sonra, ilk New Yorklu bankacı ve yine Warburglar’ın ortağı olarak karşımıza çıkacak. Bunun dışında Rothschildler, onlardan daha eski Yahudi bankalarıyla da çalışırlar: Kölnlü Oppenheimerler ile, aynı zamanda 1803’te Berlin’e yerleşen Samuel Bleichröder ile. 1822’de Nathan Rothschild, Avusturya’dan baron unvanı alarak Avusturya’nın İngiltere’deki başkonsolosu olur. Ancak daha çok Britanya unvanı arzu ettiğinden bu unvanı taşımayacaktır.</p>
				<p class="paragraf-4">Mayer Amschel 1824’te öldükten sonra ailenin merkezi, Frankfurt’un önüne geçen Londra’ya kayar. Rothschildler, bunun böyle olacağını başkalarından önce görmüştür. The City bundan böyle, kıtada kullanıma hazır durumda olan tasarrufu İngiltere ve daha uzak ülkelerin sanayileşmesi için toplayan dünyanın bir numaralı döviz ambarı haline gelir. Bu ise Rothschildler’i, dünyanın bir numaralı Yahudi bankası yapacaktır. Aracılar, <span class="char-style-override-14">jobber</span>lar ve <span class="char-style-override-14">broker</span>lar, İngiliz menkul kıymetlerini borsalarda alır ve satar. <span class="char-style-override-14">Merchant bank</span>ler –Rothschildler ile Goldsmidler, Hambroslar ve Montaiguler gibi yaklaşık on adet yeni Yahudi bankası–, sermaye artırımlarını ve uzun vadeli borçları düzenler, büyüme oranı olağanüstü boyutlara varan İngiliz sanayi şirketlerine danışmanlık yapar. <span class="char-style-override-14">Merchant bank</span>lerin rolü, şirketlerin menkul kıymetlerini satın almaları için aracılar ve tasarruf sahipleri bulmaktır. Bu, finanstan çok, strateji ve simsarlık işidir. Ayrıca Fransa, Rusya, Avusturya, Prusya ve Güney Amerika’da bağımsızlıklarını yeni kazanan ülkelerin bütçelerini beslemek üzere borç verir. Bu borçlar, sterlin olarak düzenlenir. Bu, bankaların döviz kurlarında risk almamasını sağlar. Hambros –Altona’dan yüzyıl başında gelen bir Yahudi ailenin adına atfen–, İskandinavların menfaatlerine hizmet eder. Yahudi bankacılar sanayinin ve doğmakta olan demiryollarının finansmanını sağlarlarsa da –1839’da Rothschildler, Kaiser-Ferdinands Nordbahn gibi Prusya’nın ilk demiryollarını ve Fransa’da başka demiryollarını finanse eder–, muhakeme özgürlüklerini muhafaza edebilmek için, finanse ettikleri şirketlerin yönetimine dahil olmayı kendilerine yasaklarlar.</p>
				<p class="paragraf-4">Bu stratejinin tek istisnası: 1843’te Viyana’da, bir Rothschild olan Salomon, Witkowitz çelik fabrikasını satın alır. Bu, bir iş bankacısının sanayideki ilk ve son derece nadir yatırımıdır. Ancak bunun nedeni, fabrikanın daha önceki sahiplerine verdikleri borçların geri ödenememiş olmasıdır. </p>
				<p class="paragraf-4">Almanya’nın dört bir yanında başka kurumlar kalkınır. XVIII. yüzyılda Baden-Württemberg düklerinin tedarikçileri olan Haberler, 1820’de Almanya’nın ilk bankalarından birini kurar. 1833’te, von Haber olan Samuel Haber, Darmstädter Bank’ı kurar. Frankfurt’ta, XVIII. yüzyılda Habsburglar’ın mali durumunu kurtaran Bethmann Bankası, şirketler ve Orta Avrupa devletleri için tahvil çıkarma işine atılan ilk banka olur. Bethmann Bankası’nı; Viyana’da Eskelesler ile Arnsteinlar, Berlin’de Bischoffsheim ile Goldschmidtler, Hamburg’da Warburglar, Paris’te Pereireler ile Fouldlar, Brüksel’de Lambertler, Londra’da Hambroslar, Montaiguler, Goldsmidler, Sassoonlar ile Montefioreler, Anvers’te Goldschmidtler, daha sonra Varşova’da Leopold Kronenberg, Jitomir’de Rosenbergler, Kiev ve St. Petersburg’da Günzburglar, Odessa’da Aschkenasiler takip eder...</p>
				<p class="paragraf-4">Daha sonra birçok defa karşımıza çıkacak iki müstesna kişilik:</p>
				<p class="paragraf-4">Birincisi, 1784’te Livorno’da doğan ve Londra’da son derece dindar bir atmosferde büyütülen Moses Montefiore. Önce bir çay tüccarının çırağı olan Montefiore, daha sonra The City’nin 12 Yahudi simsarından biri olur. 1812’de, Nathan Mayer Rothschild’in karısının kız kardeşi olan Judith Cohen ile evlenerek Nathan’ın bacanağı, daha sonra ise kambiyo acentesi olur. Servet kazanan Montefiore, 40 yaşında iş hayatından ayrılarak zamanını cemaat kurumlarına hasreder. Daha ileride göreceğimiz üzere, bu kurumlarda 60 yıl boyunca hatırı sayılır rol oynayacaktır.</p>
				<p class="paragraf-4">İkincisi, 1831’de Almanya’da bankacı bir ailede –annesi Frankfurtlu bankacılar Wertheimerler’dendir– dünyaya gelen Maurice de Hirsch. 1841’de Brüksel’de Bischoffsheim-Goldschmidt Bankası’nda çalışır, 1855’te Jonathan Bischoffsheim’ın kızı Clara ile evlenir. Daha sonra Galler Prensi’nin (geleceğin Kral VII. Edward’ı) ve Arşidük Rudolf von Habsburg’un dostu olur. Daha ileride Maurice de Hirsch’in, Yahudi işlerinde Montefiore’den de daha hatırı sayılır bir rol oynadığını göreceğiz. </p>
				<p class="paragraf-4">Ortaklıklar, ticarethanelerin bölünmesini engellemek ve işle ilgili sırları mümkün olan en dar çemberde tutabilmek adına itinayla gözden geçirilir. Paris’teki Fouldlar; önce Oppenheimlar ile, daha sonra Bordeaux’ya yerleşmiş Hamburglu bankacılar olan Heineler –ünlü şairin akrabaları– ile ortaklık kurar. Brüksel’deki Lambertler, Rothschildler ile ortaklık kurar. Çeyizin büyük kısmı, genellikle kocanın bankasının sermayesine katılır. </p>
				<p class="paragraf-4">Benedict Goldschmidt’in (Bischoffsheim-Goldschmidt’den) oğullarından biri olan Leopold Benedict, Jonathan Bischoffsheim’ın kızlarından Regina ile evlenir. Bir başka oğlu, Maximilien, Baron Wilhelm von Rothschild’in kızıyla evlenecektir. Raphael Bischoffsheim’ın kızlarından biri, Mainzlı bir bankacı olan August Bamberger ile evlenir. Bamberger’ın oğlu Heinrich, Baron de Hirsch’in kız kardeşiyle evlenir. Daha ileride göreceğimiz gibi, Bamberger’ın bir diğer oğlu olan Ludwig, 1868’de Banque de Paris et des Pays-Bas’nın, 1870’te Deutsche Bank’ın, 1871’de Reichsbank’ın kurucularından biri olacaktır. Raphael Bischoffsheim’ın bir başka kızı, Clara, Anvers’teki Crédit mobilier’nin kurucularından biri olan Louis Cahen ile evlenir. Gerson Bleichröder, 1839’da yardımcısı olacağı babasının tavsiyesi üzerine, Breslau’dan bir bankacının kızı ile evlenir.</p>
				<p class="paragraf-4">1840’ta Rothschild, Yahudi ve Yahudi olmayan bütün bankaların önüne geçer. Nathan’dan sonra oğlu Lionel, 1836’da Britanya hazinesinin bütün emisyonlarını neredeyse tekeline alır. Bunlardan bazıları, siyasi amaçlıdır: 1847’de İrlanda’daki açlıkla mücadele etmek için; 1856’da Kırım Savaşı’nı finanse etmek için.</p>
				<p class="paragraf-4">The City artık Avrupa’nın en zenginlerini cezbedip, bunları Amerika, Endonezya, Nijerya, Kenya ve Afrika’nın güneyine yatırım yapmaya itmektedir. Britanya endüstrisi ile ilgilenen sadece Yahudi bankaları değilse de, demiryolları, demir çelik sanayii, maden ve daha sonra petrol sanayii için Yahudi bankaları başkalarına kıyasla daha çok finansman bulur. Yahudi bankaları bu şekilde İsveç’te çelik fabrikasına, Amerika Birleşik Devletleri’nde demiryollarına, Afrika’nın güneyinde ve Latin Amerika’da maden şirketlerine borç verir. Baron de Hirsch, Türk hükümetinden imtiyaz elde ederek İstanbul’u Avrupa’ya bağlayan Orient Express demiryolu hattının finansmanını düzenler, bakır ve şeker sanayi şirketleri kurar. Speyer Bankası Türkiye’nin sanayileşmesini, Rothschild ise Mısır’ın sanayileşmesini finanse eder. Aslen Bağdatlı olan ve 1832’de Bombay’a yerleşen (Cochin Yahudilerini Yahudi kabul etmeyi hâlâ reddeden) David Sassoon, Londra’daki Yahudi bankalarının da işbirliğiyle, Hindistan Genel Valisi’nin bütçesini finanse eder. Sassoonlar daha sonra Ezralar, (Hong Kong’da bugün hâlâ Peninsula Hotel ile State Line’ın sahipleri olan) Kadoorieler ve Hardoonlar ile birlikte, kısa zamanda olağanüstü bir Yahudi tüccarlar cemaatinin oluşacağı Hong Kong’a ve Şanghay’a yerleşeceklerdir. </p>
				<p class="paragraf-4">1850’den sonra, Hıristiyan bankaları, devletlere verilen borçların kontrolünü ele geçirir. 1839’da kurulan Baring; Rus kraliyet ailesinin, Güney Amerika hükümetlerinin ve Kuzey Amerika altyapılarının gedikli finansçısı haline gelir. Hatta 1857’de, söz konusu Britanya bankaları, Amerikan demiryolları hisselerinin yarısını elinde tutar. Ancak bu, felaketleri olur. Demiryolları ile birlikte birçok banka iflas ederek etkileri Avrupa’ya da ulaşan ciddi bir kriz yaratır. Daha ihtiyatlı davranan ve riskli pazarlara daha az giren Yahudi bankaları, Avrupa genelinde sahip oldukları ağları devreye sokarak krizin çözümünde belirleyici rol oynar. Mesela Sarah Warburg, iflas halindeki Hamburg şehrine altı ay için %6 faizle borç bulur. Viyana’daki ikrazatçı, borcu vermeden önce Avusturya Dışişleri Bakanlığı’nın açık onayını isteyen ve elde eden, Sarah Warburg’un damadı Paul Schiff’tir.<span class="char-style-override-17">18</span> Felakete teğet geçilmiştir...</p>
				<p class="paragraf-4">Sarah’nın iki oğlundan biri olan ve o sırada annesiyle birlikte aile bankasını yöneten Siegmund Warburg, aşağı yukarı 3000 yıldan bu yana herhangi bir Yahudi’nin sarf etmiş olabileceği şu cümleyi telaffuz eder: “Warburglar’ın şansı hep şu olmuştur: Tam çok zengin olacaklarken, her defasında onları tekrar fakir düşüren ve her şeye sıfırdan başlamaya iten bir şey meydana gelmiştir.”<span class="char-style-override-17">18</span></p>
				<p class="paragraf-4">1843’te Samuel Bleichröder, Paris’teki James de Rothschild’e, <span class="char-style-override-14">prokura</span>nın –imza– bundan böyle oğlu Gerson’un elinde olduğunu haber verir: “Gerson’un dürüstlüğü ve pek değerli menfaatlerinize hizmet etmedeki faaliyeti ve hevesi dolayısıyla bu karara vardım.”<span class="char-style-override-17">404</span> Gerson 1847’de babasının ortağı, 1855’te ise babasının ölümü üzerine bankanın yöneticisi olur. Bankayı önceleri erkek kardeşi Julius ile yönetirse de, Julius daha sonra kendi bankasını kurmak üzere aile kuruluşundan ayrılır. Gerson, Rothschildler ve Avrupa çapında bir şirket haline gelmiş olan ve 1840’ta olağanüstü enerjiye sahip Abraham ve Simon Oppenheim kardeşler tarafından yönetilen Salomon Oppenheimer ve Oğulları Şirketi ile olan ilişkileri, babasından da istikrarlı bir şekilde devam ettirir. Oppenheim kardeşlerin veciz sözü aktarılmaya değer: “Sahip olduğunuz bir inciyi, bu inciyi isteyen birine satmak ticaret değildir. Fakat sahip olmadığınız bir inciyi, bu inciyi istemeyen birine satmak, ticaret işte budur!”<span class="char-style-override-17">18</span></p>
				<p class="paragraf-4">Bu bankalar, salt aile bankaları olma özelliğini yavaş yavaş yitirir. Bir işte üç nesilden öte aile devamlılığını sağlamak güçtür. Kurucu kişinin torunları genellikle “kutsal ateş” denen şeyi kaybederek kendilerini sanata kaptırırlar. Yahudilerin menfaatleri, olağanüstü bir gelecek vaat eden kuruluşlar kurmak üzere Hıristiyanların menfaatleri ile birleşmeye başlar.</p>
				<p class="paragraf-4">İlk füzyon: 1848’de Köln’de kurulan Schaafhausenscher Bankverein, 1853’te Abraham Oppenheim’ın bankası ile birleşerek Darmstädter Bank olur. Bir büyük isim yok olurken, bir diğeri doğar. </p>
				<p class="paragraf-4">1860’da Gerson Bleichröder, Hıristiyan bankacılar Hansemannlar ile ortaklık kurarak Prusya Kralı’nın İtalya’daki Fransız-Avusturya Savaşı sırasında ilan edilen seferberliği finanse edebilmek için ödünç aldığı 30.000.000 <span class="char-style-override-14">thaler</span>i toparlayan bir banka sendikası olan Prusya Konsorsiyumu’nu kurar.</p>
				<p class="paragraf-4">İkinci füzyon: Ludwig Bamberger, Mainz’da Bischoffsheim-Goldschmidt ile çalıştıktan sonra, 1863’te Amsterdam’da Hollanda Kredi ve Kalkınma Bankası’nı kurar. 1866’da Almanya’ya dönerek 1870’te, Hermann Karkuser ve Aldebert Dalbruck ile birlikte, bugün dünyanın bir numaralı bankalarından biri olan Deutsche Bank’ı kurar.<span class="char-style-override-17">155</span> Daha sonra Paris’e giderek 27 Ocak 1872’de kendisine ait Hollanda Bankası’nı, 1869’da Paris’te Henri Cernuschi tarafından kurulan Paris Bankası ile birleştirir. Bu, uzun süre en önemli Fransız iş bankalarından biri olacak olan Banque de Paris et des Pays-Bas’nın doğuşudur.</p>
				<p class="paragraf-4">Üçüncü füzyon: 1871’de Eugen Gutmann, birçok yerel bankayı birleştirerek Dresdner Bank’ı kurar. Kurucusu Yahudi olsa da, sermaye Yahudi kökenli değildir. </p>
				<p class="paragraf-4">Bu büyük bankaların yanı sıra, Almanya’da artık iki binden fazla küçük banka bulunmaktadır. Bunlardan en az üç yüzü, Yahudi bankalarıdır. Bu bankaların önem ve nüfuzları, mevduat kabul etmedikleri ve şube açmadıkları halde artmaya devam eder. Bunlardan biri olan Warburg Bankası, Almanya’nın kuzeyindeki en nüfuzlu banka olma yolunda ilerlemektedir.</p>
				<p class="paragraf-4">Aile ağları daha da sıkılaşır. 1862’de Sarah’nın oğlu Siegmund Warburg, Jitomirli Yahudi Rus bir bankacının kızı olan Theophilie Rosenberg ile evlenir. Gelinin Günzburg ailesi mensubu annesi, Kiev ve St. Petersburglu bankacı bir aileden gelmektedir. Theophilie’nin kız kardeşlerinden biri, Odessa’da kendi ismini taşıyan bankanın kurucusu Leon Aschkenazi ile evlenir. Bir başka kız kardeş, Berlin’de Bischoffsheim-Goldschmidt Bankası’nın ortağı olan Baron Joseph von Hirsch-Gereuth ile evlenir. Bu ailelerde âdet olduğu üzere, çeyizin üçte ikisi banka sermayesine dahil edilir. 1864’te, Siegmund Warburg’un erkek kardeşi Moritz, Kölnlü bankacı Abraham’ın kızı Charlotte Oppenheim ile evlenir.</p>
				<p class="paragraf-4">Londra’da Lionel de Rothschild, Paris’te Pereire, St. Petersburg’da Günzburg, Varşova’da Kronenberg, Londra’da Stern Bros, Brüksel’de Bischoffsheim-Goldschmidt, Berlin’de Bleichröder, Hamburg’da Warburg ve Behrens Söhne und Lieben, hep beraber, Avrupa’dan Amerika Birleşik Devletleri’ne, Çin’den Peru’ya kadar, devletlerin kefil olduğu şirketlerin kamu borçlanmalarını finanse eder. </p>
				<p class="paragraf-4">Fransa’da Yahudi iş bankaları –Fould, Pereire, Dreyfus, Lazard, Rothschild, Milhaud, Haas, Bamberger (Bamberger, İstanbul kökenli başka Yahudi bankacılarla ortaktır: Kont de Camondo ile Baron Leonino)– dış ticaret ve bütçe açığını finanse eder, 1863’ten itibaren Crédit Lyonnais etrafında gelişen mevduat bankalarından uzak durur. 1865’te, Paris’teki bankaların yöneticilerinden ellisi Yahudi’dir. 1872’de, 440 mali kuruluş patronunun 95’i Yahudi’dir. Bu, onların zirve noktasıdır. </p>
				<p class="paragraf-4">1870’ten sonra Yahudi bankalarının Avrupa’daki rolü; birçok acente, binlerce mevduat hesabı ve çeşitli sanayi katılımlarıyla artık sermaye piyasasına hâkim olan önemli Protestan ve Katolik bankalarına kıyasla azalır. Yahudiler, devlet danışmanları olarak nüfuzlarını muhafaza ederler. 1871’de Paris’te, Rothschildler, savaşta mağlup olan Fransa’nın Prusya’ya olan savaş tazminat tutarını ödeyebilmesi için aldığı borçları organize eder. 1875’te Londra’da, Lionel de Rothschild Britanya hükümetine, yapımı henüz tamamlanan Süveyş Kanalı hisselerinin alımı için gerekli olan sermayeyi sağlama olanağı bulur. Yahudi bankacılar artık daha egzotik projelere de yatırım yapmaktadır. Rothschildler, Amerika Birleşik Devletleri’nde demiryolları, Rus antisemitizmi karşısındaki tereddütlerine rağmen Bakû’de petrol işine girerler. Baron de Hirsch ise, Osmanlı İmparatorluğu’nda şeker ve bakıra yatırım yapar. </p>
				<p class="paragraf-4">Yahudi bankaları sadece Almanya’da, ülkenin ilk iş bankaları olan Warburg ve Bleichröder ekseninde mutlak güce sahiptir.</p>
				<p class="paragraf-4">Sarah Warburg 1885’te, Sarah’nın büyük oğlu Siegmund ise 1889’da ölünce, küçük oğul Moritz 51 yaşında, beş oğlu (Abraham, Max, Felix, Paul ve Fritz) ve iki kızıyla (Olga ve Louisa) birlikte, kendini bankanın yönetiminde bulur. Beş erkek kardeşin kaderi, yüzyıl sonundaki Yahudi mali geleneklerinin gelişimini simgeler. Beş erkek kardeşten dördü tarihe geçecektir.<span class="char-style-override-17">18</span></p>
				<p class="paragraf-4">Ağabey Abraham; Hıristiyan bir kadınla evlenerek ailede büyük bir skandala neden olacak,<span class="char-style-override-17">436</span> bütün zamanların en büyük sanat tarihçilerinden biri haline gelecektir.<span class="char-style-override-17">170</span> Bugün Londra’da ismini taşıyan meşhur enstitüyü kuracaktır. Max, Felix ve Paul, Almanya ve Amerika Birleşik Devletleri’nde olağanüstü siyasi ve mali üne sahip olacaklardır. Fritz, ailenin özellikle Rusya ve Filistin göçmenleri yararına yaptığı önemli hayırseverlik faaliyetlerini yürütecektir.</p>
				<p class="paragraf-4">1891’de, Floransa’ya İtalyan sanatı eğitimi görmeye giden Abraham’ın yerine babasına destek olan Max’a ilk uyarı gelir. Amcası Siegmund’un ailesine ait bir Rus bankası olan St. Petersburglu Günzburglar’ın bankası, kuzey Sibirya’daki Lena madenlerinde MM. Warburg’dan borç aldıkları 7.000.000 markı batırır.18 Günzburg bankası borç vadelerine riayet edemez. Siegmund’un kızlarından biri, yani Max’ın kuzini Rosa, ertesi yıl haziran ayında iki yıldır nişanlı olduğu Baron Alexandre de Günzburg ile evlenecektir. Müstakbel damadın bankasının iflas etmesine göz yummak söz konusu değildir! Moritz Warburg, Günzburg’un borçlarının tamamına kefil olur, bütün poliçelerini iskonto eder. Günzburg Bankası dirilir. 1894’te, baron ve yeni eşi Rosa, bütün alacaklılarına olan borçlarını, St. Petersburg’daki özel konaklarında verdikleri debdebeli bir akşam yemeğinde ödeyeceklerdir. Bütün davetliler, alacaklarına karşılık tabaklarına yerleştirilmiş altın paralar ile bu paraları saydıktan sonra yerleştirmek üzere sandalyelerine konmuş ipek çantalar bulacaklardır. Banka kurtarılmıştır... Ancak daha ileride göreceğimiz üzere, banka kapatılmasından ve Günzburglar’ın beş parasız ülkeden sınır dışı edilmelerinden biraz önce kurtarılmıştır.18 </p>
				<p class="paragraf-4">Moritz Warburg’un diğer iki oğlu Paul ile Felix’in birbiri içine geçmiş kaderleri, Amerika’da birbirinden ayrılır. 1894’te Felix, Alman bir göçmen olan Jacob Schiff’in kızı Frieda ile karşılaşır. Daha ileride göreceğimiz gibi Jacob Schiff o sırada Kuhn Loeb Bankası’nın başkanı, New York’un en ünlü Yahudi bankacısı ve Amerika’nın en zengin adamlarından biridir. Felix ile Friede ilk bakışta birbirlerine âşık olurlar. Hiç olmazsa bir kez olsun evlilik görücü usulü gerçekleşmez. Felix Frieda ile evlenerek New York’a gidecek, kayınpederi için çalışacaktır. Mart 1895’te yapılan tören; bütün Hamburg<span class="char-style-override-17">54</span> ve birkaç Avrupalı bankacı için, Max’ın dostu Albert Ballin tarafından yeni kurulan deniz ulaşım şirketi Hapag’a ait bir gemiyle Atlantik’i geçmek için bir fırsat olur. Kardeşinin sağdıcı olan Paul, Frieda’nın genç yaştaki teyzesi Nina Loeb’e âşık olur. Yeni bir düğün yapılır. Paul bu şekilde kendi erkek kardeşinin amcası olur, erkek kardeşi gibi New York’a yerleşir ve Kuhn Loeb’te ortak olur. XVI. yüzyılda Del Banco adı altında İtalya’dan gelen ve hâlâ faaliyette olan en eski Yahudi bankacı ailesi, Warburg adı altında servetin ilk saflarında yer alarak<span class="char-style-override-17">18</span> Amerika’ya yerleşir.</p>
				<p class="paragraf-4">Max, babası 1898’de emekli olduktan sonra eski ticarethaneyi işletmek üzere Almanya’da kalır. Max, sömürge macerasını teşvik etmek ve Yahudi düşmanı çardan uzaklaştırmak istediği Alman yöneticilerine son derece bağlıdır. Britanya vatandaşı olan Yahudi Rus mühendis Chaim Weizmann –ileride tekrar bahsi geçecek–, daha sonra Max’ın acımasız bir portresini çizecekse de, bu tasvir zamanın bütün Yahudi finansçıları için geçerlidir: “Kendisi Alman’dan daha Alman, dalkavuk, aşırı vatansever, Almanya’nın efendilerinin amaç ve projelerini önceden tahmin etme derdinde tipik bir maiyet Yahudisi idi.”<span class="char-style-override-17">443</span></p>
				<p class="paragraf-4">1901’de Frankfurt’ta, Wilhelm Carl von Rothschild’in vâris bırakmadan ölmesi üzerine, Rothschildler’in ana ticarethanesi kapanır. Ana ticarethaneyi bir yabancıya emanet etmek söz konusu değildir. Rothschildler Almanya’yı terk ederler. Yapılan yatırımların hedefi belirsiz, ayarı kötü bir hale gelir. 1911’de Rothschildler, Bakû petrol kuyularındaki hisselerini Royal Dutch Shell’e satacak kadar düşerler. Üstelik aldıkları bu kararı, çarlık rejimini boykot etme amacıyla açıklama imkânı dahi yoktur. </p>
				<p class="paragraf-4">Almanya’da bile bu bankaların şanı ve rolü azalır. Alman Yahudilerinin ülke için daima zenginlik yaratan ekonomik gücü, artık üç adam etrafında toplanmıştır: Max Warburg –banka sahibi–, Albert Ballin<span class="char-style-override-17">81</span> –çağın stratejik sektörü olan deniz silahlanmasıyla ilgili endüstriyi elinde tutar– ve Walther Rathenau –babası tarafından kurulan AEG sayesinde enerjinin efendisi haline gelir–. Üçü de, antisemitizmine rağmen Kayzer’e yakındır. Ancak birbirlerine daha da yakındırlar. Almanya’da çekilen ilk özel telefon hattı, Max ile Albert’ın bürolarını birbirine bağlar. MM. Warburg; Avusturya’da Kreditanstalt ile, Amerika Birleşik Devletleri’nde Kuhn Loeb ile, İskandinavya ve Almanya’da Siemens-Schukertwerke, Deutsche Bank, Disconto-Gesellschaft ve Deutsche Orientbank ile işlemler gerçekleştirir. Jacob Schiff tarafından yönetilen bir Alman-İngiliz-Fransız-Amerikan grubuyla birlikte Çin demiryollarını finanse ederler. Walther Rathenau ise siyasete atılır.</p>
				<p class="alt">Yahudi bankalarının XIX. yüzyıl Avrupa siyaseti üzerindeki etkisi</p>
				<p class="paragraf-4">Devletlere borç veren bu bankacılar, selefleri hakkında 1000 yıldır yapılan hep aynı eleştirilerin hedefi olur: Başka kimse, kendilerinden çok başkaları için zenginlik yaratan bu tip hizmetler vermek istemediğinden kendilerine başvurulmuş olduğu gerçeği unutularak basın ve rakipleri, hükümetlerin Yahudilerin yozlaşmış kuklalarından ibaret olduğunu söyler. Yahudiler, verdikleri hizmetlere karşılık aşırı paralar alan, Avrupa’nın efendileri olarak tanıtılır. Şüphesiz Avrupalı birkaç Yahudi bankacı, ülkelerinin en büyük servetleri arasında yer alır. Fakat Rothschildler, Britanya’nın en büyük yüzüncü servetine yaklaşamaz; imparatorun kendisinden bile daha zengin olan Fred Krupp, zamanının en zengin Almanı’dır; Fransa’da hiçbir Yahudi, Mornylerin veya Hottinguerlerin servetine yaklaşamaz. Yahudiler, maddi açıdan çok kültürel bir elit oluşturur. İşaretleri gözlemlemekten oluşan bu meslek sanki insanı, entelektüel spekülasyonu sofistike şekilde kullanmaya hazır hale getirmektedir. Para dolaşmalıdır. Para, Yahudiler için bir çalışma aracı olup, tek başına bir amaç değildir. Binlerce yıllık zulümden ders çıkaran bankacılar, nerede olurlarsa olsunlar fazla göze batacak taltif ve unvanları reddederler. Verdikleri hizmet ve borçlar için kendilerine kızılabileceğini bilirler. Bu şekilde, etikete büyük önem vererek kendi aralarında yaşarlar. Tek takıntıları, çocukların eğitimidir. Bazıları kır evi sahibidir. Hizmetlileri genellikle Yahudi olan kır evlerinde mücevherler, gümüşler, tablolar ve mobilyalar bulunur. Bazı kadınların salonu vardır: Paris’te Clara Bischoffsheim, Achille Fould’un karısı Henriette Goldschmidt, Halévyler ve Madam Straus; Londra’da Rothschildler; Viyana’da, “hoş görülen” zengin bir bankacı ile evli Berlin kökenli Barones Fanny von Arnstein’ın, parlak ve yüksek sosyete bir salonu vardır; Berlin’de Henriette Herz, Kant ve Humboldt’u ağırlar. Bazı bankacılar, zeki ve ileri görüşlü büyük koleksiyoncular, hatta bazen hali vakti yerinde tablo tüccarlarıdır. Ezelden beri var olan simsarlık mesleğinin yeni biçimi. Çocuklarının çoğu, parayla ilgili mesleklerden kaçmak isteyecek, bir fırsatını buldukları an, genellikle ailelerinin onayıyla, sanatla ilgili mesleklere gireceklerdir. Heine, Mendelssohn ve Offenbach, bunların ilk örnekleridir.</p>
				<p class="paragraf-4">Daha ileride de göreceğimiz gibi, Prusya’da Bleichröderler’den biri ve Fransa’da çok kısa bir süre için iki Pereire dışında, hiçbir Yahudi bankacı herhangi bir Avrupa ülkesinde gerçekten siyasi nüfuza sahip değildir. Tasarrufları toplamak, devleti ve yan iş olarak sanayiyi, limanları, yolları ve deniz silahlanmasını finanse etmekle görevli Yahudi bankacılar, bulundukları ülkelerin dış politikasına riayet ederler. Yüklü miktarlarda borç vermeyi kabul etmeden önce daima diplomatlarının <span class="char-style-override-14">nihil obstat</span>ını<span class="char-style-override-17"><a class="footnote-link" href="#footnote-225-41" id="footnote-225-41-backlink">41</a></span><span class="char-style-override-18"> </span>alırlar. Her ne kadar dışişleri bakanları onlara danışır, onları genellikle gayriresmi haberciler olarak bir ihtimal merkez bankalarına karşı, hatta elçilerinin yerine kullansalar da, her ne kadar Yahudiler Avrupa’daki birçok devletin bütçe dengesinin sağlıklı olması için vazgeçilmez olsalar da, aslında Yahudilerin gücü daha çok hayali olup, iktidara tartışmasız itaat etmeleri gerekir.<span class="char-style-override-17">231</span></p>
				<p class="paragraf-4">Bazıları siyasete atılır. Michel Goudchaux İkinci Cumhuriyet sırasında maliye bakanı, Achille Fould ise İkinci İmparatorluk sırasında maliye bakanıdır. Beş parasız Londra’ya göç eden Kölnlü küçük bir bankacının oğlu olan Sir Ernest Cassel; Bischoffsheim Bankası’nın müdürü, Kuhn Loeb ve MM. Rothschild’in Londra’daki temsilcisi olarak atanır, yarış atlarına olan düşkünlüğünü paylaştığı Galler Prensi’nin dostu ve danışmanı olur. Belçika’da Bischoffsheimlar’dan biri bakanlık yapar. Deutsche Bank ile Banque de Paris et des Pays-Bas’nın kurucusu Ludwig Bamberger; 1870’te Reichstag milletvekili olur, merkez bankası Reichsbank’ın doğmasını sağlayacak olan mevzuata ilham verir. 1907’de Luigi Luzzato; İtalya’da önce maliye bakanı, daha sonra başbakan olur. Sanayici Emil Rathenau’nun oğlu Walther Rathenau, siyasi kariyer yapmaya başlar.</p>
				<p class="paragraf-4">Sadece bir bankacı –belki de aralarında en dikkat çekmeyeni–, XIX. yüzyılda Avrupa’da gerçek bir siyasi rol oynar: Baron Carl Meyer de Rothschild’in, o sırada “Berlin’de iyi bir bankacı” aramakta olan Bismarck’a 1865’te takdim ettiği Gerson Bleichröder.<span class="char-style-override-17">404</span> Bleichröder şüphesiz iyi bir bankacıdır. Rothschildler’in bütün müşterileri, Alman başkentine geldikleri vakit işlerini, Behrenstrasse üzerinde, imparatorun şatosundan birkaç dakika uzaklıkta, gelecekte Bismarck’ın konutunun bulunacağı Wilhelmstrasse’nın karşısında yer alan Bleichröder’in yerinde hallederler. Sanayici Henkel, müzisyen Richard Wagner ve müstakbel eşi Cosima von Bülow gibi namlı Yahudi düşmanlarının bile, Bleichröder’de hesabı bulunur. Bu şekilde Bismarck’ın şahsi finansçısı haline gelen Gerson, şansölyeyi ticari korumacılığa bir son vermeye teşvik eder. 1866’daki Avusturya-Prusya Savaşı ile 1870’teki Fransa-Prusya Savaşı için, Prusya Parlamentosu tarafından reddedilen krediyi, Bismarck’a Gerson verir. Bismarck, savaşlarını Yahudi bir bankacıya finanse ettiren son başbakandır. Gerson, Rothschildler ile olan ilişkileri sayesinde, şansölyeye, Disraeli ile gizli iletişim kurma imkânı sağlar. 1871’de baron unvanı alan Gerson, Fouldlar ile birlikte, Fransa ve Almanya arasında barış şartlarını müzakere eder. Gerson’u daima aşırı bir gizlilikle kullanan Bismarck, bu konuda bakanlarından birine şöyle yazar: “Her şeyden önce Bleichröder’in Paris’e gitmesi, Yahudi meslektaşlarıyla görüşmesi ve bankacılarla bu konuyu [5.000.000.000 franklık savaş tazminatını] konuşması gerek.”<span class="char-style-override-17">209</span> Ancak bu andan itibaren Bismarck’ın üstü kapalı antisemitizmi, Yahudilerin sahip olduğu farz edilen nüfuzu karşısında paranoyak bir korkuya dönüşür. Bleichröder, bu korkunun ilk hedefi olur. O artık “günlük ekmeğini alın teriyle kazanmak yerine borsadan servet kazanmış” bir casus ve fesatçı, ipleri elinde tutan, gizli güce sahip bir ahlak bozucudur.<span class="char-style-override-17">209</span> Yine asalaklık etmekle, yani başkalarına hiçbir şey kazandırmadan, hiçbir şey vermeden almakla suçlanırlar. Bu, Yahudilerin, özellikle savunmasız durumdaki yabancılar olarak öteden beri karşılaştıkları bir suçlamadır.</p>
				<p class="paragraf-4">Yahudi faaliyetleri ile gittikçe daha çok ilgilenen Bleichröder, bir yandan şansölyeye danışmanlık yaparken, öte yandan Almanya, Romanya ve Rusya cemaatleri lehine müdahale etmeye devam eder. Bismarck, Bleichröder’e borçlu olduğu şeyleri hiçbir zaman kabul etmeyecektir. Hatıralarında adını dahi anmayacaktır. Bankacının biyografisini yazan biri şöyle yazar: “Acaba [Bleichröder] hayatına yön veren bu başarı ve küçümsenme karışımının, Almanlar ve Yahudiler arasındaki içten içe yozlaşmış ilişkilerin bir yansıması olduğunu anlamış mıydı?”<span class="char-style-override-17">404</span> Verdikleri hizmetler ne kadar kapsamlıysa kendilerinden o kadar çok nefret edilen, IX. yüzyılda Bağdat’ta, XII. yüzyılda Londra’da, XIII. yüzyılda Córdoba’da, XV. yüzyılda Sevilla’da ve XVIII. yüzyılda Frankfurt’ta yaşamış saray tedarikçileri de şüphesiz aynı şeyleri hissetmiştir.</p>
				<p class="paragraf-4">Gerson Bleichröder Şubat 1893’te öldükten sonra, çocukları din değiştirir, banka zar zor yoluna devam eder. Banka; Rothschildler ve Mendelssohnlar ile birlikte, yeni Alman <span class="char-style-override-14">Weltpolitik</span>ini finanse etme amaçlı çeşitli hükümet borçlanmalarına katılır. Banka, Rumen, İtalyan ve Meksika finans piyasalarındaki hâkim pozisyonunu korursa da, artık olayların merkezinde değildir. Nitekim 1913’te, Amerikan demiryollarını, özellikle de Illinois Central Rock Railroads’u finanse etmek için Avrupa’da borç para toplama söz konusu olduğunda, Kuhn Loeb ve Max Warburg, Gerson Bleichröder’in çocuklarını hatırlamazlar. Max, babalarının hatırına, çocuklarının da bu işe hiç olmazsa sembolik olarak ortak edilmeleri konusunda ısrar eder. Daha ileride göreceğimiz gibi Max kısa sürede, Gerson Bleichröder’in siyasi rolünü üstlenecektir. Ve bu sefer ön safta yer alacaktır.</p>
				<p class="arabaslik-sol" id="toc_marker-4-2">2. Üç fantezi</p>
				<p class="paragraf-4">Yahudiler mütevazı insanlarla iş yapan zoraki ikrazatçılar olmaktan çıktıklarında ve Yahudilerin çok büyük çoğunluğu hâlâ fakir ve dağınık halde yaşarken, az sayıdaki Yahudi sanayici ve bankacı, Avrupa’nın mali ve iktisadi devriminde hatırı sayılır, gözle görünür, hatta göz kamaştırıcı bir yer tutar. Böylece Yahudilik ve para; o yüzyılda yaşamış insanların zihninde, bir sonraki yüzyılda felaketlere yol açacak üç yeni fantezi ile karışır.</p>
				<p class="alt">Birinci fantezi: Saint-Simon’dan Enfantin’e</p>
				<p class="paragraf-4">Hahamların iradesinden kurtulan, çağdaşlık tutkunu Yahudi burjuva gençlik, yeni önder düşünürler aramaktadır. Yahudi burjuva gençlik önceleri, yasak konuları tartışmak isteyenleri bir araya getirmek için icat edilmiş masonluğa heves ederse de, bu heves kısa süreli olur. Her ne kadar Rothschildler İskoç ayinlerinde etkili, Adolphe Crémieux 1860’ların sonunda Fransa’daki mason yetkililerden biri, aynı zamanda da Grand Orient’ın büyük ustası olursa da, Yahudi mason azdır. Aile ağları Yahudilere yeter. </p>
				<p class="paragraf-4">Fransa’da garip bir şahsiyet, ilerleme ideolojisi ve evrenselliğiyle birçok Yahudi’yi kendisine çeker: Kont Henri de Saint-Simon, tarihçi yazarın yeğeninin oğlu. 1760’ta doğan, Amerika’da çarpışan, Fransız İhtilali sonrasında iflas eden Saint-Simon, miras ve faizle borç vermenin ortadan kaldırılması, çalışmanın bilimsel olarak düzenlenmesi ve sanayinin geliştirilmesi yoluyla evrensel bir dini, “yeni Hıristiyanlık”ı<span class="char-style-override-17">353</span> yüceltir. 1820’de, imparatorluk savaşları ile yıkılmış Avrupa’da, o sırada müthiş dalga geçilen imar çalışmaları ve yine o sırada kesinlikle karşı çıkılan ucuz krediyi ilk savunanlardandır. Hatta cesur finans ile cömert bankacılığı, yeni dininin ana odakları olarak belirler. Saint-Simon, Auguste Comte ve Léon Walras’a ilham kaynağı olacaktır. Genç Fransız Yahudiler, iyiliğe hizmet eden zenginliği, Talmud’un bu eski formülünü reddetmeksizin asimile olmanın bir yolu olarak gördükleri bu doktrinin cazibesine kapılırlar. Parisli bir bankacının oğlu olan Léon Halévy, Saint-Simon’un sekreteri olur. Bordeaux’lu bir bankacının oğlu olan Olinde Rodrigues ise, Saint-Simon’un hamisi olur. Usta 1825’te öldükten sonra, Rodrigues, Saint-Simon’un en önemli müridi Prosper Enfantin ile birlikte, <span class="char-style-override-14">Le Producteur</span> adında bir dergi çıkartır. Enfantin, akli dengesizlik sınırında bir eksantriktir. Başka iki mürit, yine Fransa’nın güneybatısından gelen ve önceleri Fouldlar’ın yanında çalışan Pereire kardeşler, Saint-Simon’un projelerini hayata geçirmek için harekete geçerler. Emile Pereire şöyle diyecektir: “Muazzam programlar yazmak yetmez. Fikrimi, toprağa da kazımak istiyorum.” Pereire kardeşler, sanayi gelişimin dini ve sosyal farklılıkları sileceği yeni dünyanın kurucuları olmayı hayal etmektedir. Birinci aşamada başarılı olurlarsa da, ikinci aşama yüzünden mahvolacaklardır. </p>
				<p class="paragraf-4">1832’de, beş paraları olmayan Pereire kardeşler, ilk olarak Paris-Saint-Germain-en-Laye demiryolu hattı projesi ile bir tasarruf sandığı planı sunarlar. Bu işte yalnız değillerdir: Fould-Oppenheim Bankası, Paris-Meudon-Sèvres-Versailles demiryolu şirketini kurar. 1844’te Pereireler, ilk işçi emeklileri sandığını kurar, köleliğin kaldırılması için mücadele ederler. O sırada iktidarda olan III. Napoléon, onlara bütün kapıları açar. 1855’te, Rothschildler’in finanse ettiği bir demiryolu imtiyazı elde ederler – Rothschildler, Pereireler’i hâlâ desteklerse de, bunu isteksizce, imparatorun emriyle yaparlar. 1857’de, Fransa’nın güneybatısındaki bütün hatları, PLM (Paris-Lyon-Méditerranée) kısaltması altında birleştirir, İspanya ve Tunus’ta demiryolu ağı yapımına katılırlar. Bu büyüme çılgınlığı içerisinde, Haussmann’ın Paris’teki imar çalışmalarını ve Fransa’ya yeniden büyük bir deniz gücü olma imkânı sağlaması düşünülen Transatlantik Şirketi’nin kuruluşunu da finanse ederler. </p>
				<p class="paragraf-4">Yenilgileri bankadan kaynaklanır. III. Napoléon, borsadaki kuruluşların muhalefetine rağmen, Pereireler’in, yeni girişimcilere düşük faizle kredi verebilmek için 1852’de Société générale de crédit mobilier’yi kurmalarına izin verir. Siyasi başarı elde edilirse de, aşırı yüklü işletim masrafları yüzünden mali başarı elde edilemez. 1861’de –İngiltere ile, Pereireler’in III. Napoléon’a esinlediği serbest ticaret antlaşmasının imzalandığı yıl–, Rothschildler ve Achille Fould –1861’de yeniden maliye bakanı atanan bankacı–, iki kardeşten kurtulmaya karar verir. 1863’te Fould; Pereireler’in, Savoie Fransa’ya dahil olduktan sonra satın aldıkları Savoie Bankası’nı, Fransa Bankası’nın bir rakibi haline getirmek suretiyle, Crédit mobilier’nin kredi portföyünü reeskont etmelerine ve bilançosunu dengelemelerine izin vermez. Bu şekilde Pereireler’in bankasının maddi kaynağı kalmaz. 1867’de –Marsilya’daki gayrimenkul işlemleri nedeniyle zor duruma düşen– banka, ancak Pereire kardeşlerin istifasına karşılık Fransa Bankası tarafından kurtarılır. Crédit mobilier daha sonra Crédit mobilier français ile, ardından Banque de l’Union parisienne ve BNCI ile, en sonunda da BNP ile birleşir.</p>
				<p class="paragraf-4">Pereireler, ölene kadar fikirlerini ve projelerini savunmaya devam ederler. 1880’de, son Saint-Simoncu Isaac Pereire; Papa XIII. Leo’ya, sosyal ilerlemeyle ilgili ilk papalık bildirisi olan <span class="char-style-override-14">Rerum novarum</span>’u esinleyecektir. </p>
				<p class="alt">İkinci fantezi: Marx’tan Drumont’a</p>
				<p class="paragraf-4">Yahudi, para ve devlet gücü arasındaki alaşımdan sonra, şimdi de Yahudi, para ve kapitalist sömürü alaşımı... Yahudi doktrini cemaatleri dünyaya yararlı olmaya iterken, Yahudiler yok etmek istemekle suçlanır. Nasıl iflasa karşı tek çare Pereireler’i yok etmek idiyse, burada da sömürüye karşı tek çarenin Yahudiliği yok etmek olduğu düşünülür. Yahudiliğin yok olmasıyla, kapitalizmin de yok olacağı farz edilir. Kapitalizm ile Yahudilik arasındaki bu bağ, birini ötekiyle yok etme fikri, hahamlar ve Yahudi tüccarlardan oluşan bir ailede doğan (babası Hirschel Ha-Levi, annesi Henrietta Pressburg Hirschel’dir), altı yaşında Protestanlığa geçen genç bir filozofun tezidir. 1844’te, kendisine dünya çapında ün kazandıracak <span class="char-style-override-14">Manifesto</span>’nun yayımlanmasından dört yıl önce, Karl Marx –sözü geçen adam o olduğundan–, bir önceki yıl Yahudilere özgürleşebilmek için asilime olmalarını tavsiye eden Bruno Bauer’e cevaben, <span class="char-style-override-14">Yahudi Sorunu Üzerine</span>’yi yayımlar. </p>
				<p class="paragraf-4">Marx’a göre Yahudi, kapitalizmin matrisidir. Bu yüzden Yahudi’yi asimile etmek, statüsünde herhangi bir değişiklik yaratmaz. Yahudi, ancak kapitalizm ile Yahudiliğin aynı anda yok olmasıyla özgürleşebilir. Çağdaş ekonomik antisemitizmin istemdışı kaynaklarından biri olan bu korkunç metinde şunları okumak mümkündür:<span class="char-style-override-17">270</span> “Yahudi’nin sırrını dininde aramayalım, fakat dinin sırrını gerçek Yahudi’de arayalım. Yahudiliğin dindışı temeli nedir? Pratik ihtiyaç, kişisel yararlılık. Yahudi’nin dindışı kültü nedir? Ticaret. Dindışı tanrısı ne? Para. [...] Yahudi’nin hayali milliyeti; bir tüccarın, paralı adamın milliyetidir. Yahudilik, ancak burjuva toplumunun mükemmelleşmesiyle zirveye ulaşabilir. Oysa burjuva toplum, ancak Hıristiyan dünyasında mükemmelliğe ulaşabilir [...]. Hıristiyanlık; Yahudilikten çıkmış, sonuçta Yahudiliğe dönmüştür. [...] Sadece Tevrat<span class="char-style-override-14"> </span>ile Talmud’da değil, bugünkü toplumda da günümüz Yahudisi’nin özünü buluyoruz. [...] Para, İsrail’in kıskanç tanrısıdır; bu tanrı karşısında başka hiçbir tanrı var olamaz.” Marx, 30 yıl sonra uzun uzadıya tartışacağı sermaye teorisine de değinir: “Para, insanın bütün tanrılarını küçülterek bunları mala dönüştürür. Para, her şeyin genel ve kendiliğinden oluşmuş değeridir.”<span class="char-style-override-17">270</span></p>
				<p class="paragraf-4">Marx daha sonra “özgürleşme” kelimesi ile oynayarak Yahudilerin özgürleşmesinin, toplumun Yahudilikten kurtulması anlamına geldiğini kanıtlamaya çalışır: “Yahudi’nin, Hıristiyan’ın, dindar adamın siyasi planda özgürleşmesi, tek kelimeyle, devletin Yahudilik, Hıristiyanlık, genel olarak din karşısında özgürleşmesidir.”<span class="char-style-override-17">270</span> Bir başka deyişle, Yahudileri –ve onlarla birlikte bütün inananları– özgürleştirmek için, bütün dinleri ve bu dinlerin oluşturduğu kapitalizmi yok etmek gerekir.</p>
				<p class="paragraf-4">Marx bu korkunç metinde, Yahudilik ile paranın birbirinden ayrılamaz olduğunu, birini yok etmeden diğerinin yok edilemeyeceğini, işçinin özel mülkiyete karşı, devrim yoluyla hem Tanrı’dan hem de sermayeden kurtulabileceğini anlatır. Kısaca işçi giriştiği mücadeleyle “kendi kendini özgürleştirebilir.”</p>
				<p class="paragraf-4">Antikapitalizm ile antijudaizm böylelikle birbirine karışır. Marx’tan sonra pek çok kişi bu karmaşadan beslenecektir. Nitekim Marx için Yahudiliğin ortadan kalkmasını sağlayacak olan kapitalizmin ortadan kalması ise, başkaları için<span class="char-style-override-17">278</span> bunun tersi de geçerli olacaktır: Yahudiliği –bu kişiler için bu, Yahudiler demektir– ortadan kaldırmak, Yahudilerden kaynaklanan kapitalizmden de kurtulmayı sağlayacaktır.</p>
				<p class="paragraf-4">Canavarca bir espri anlayışıyla, Marx’ın formülünü saptıran başka Almanlar, bir yüzyıl sonra kampların kapılarına “Çalışmak özgür kılar” yazacaktır. </p>
				<p class="paragraf-4">Hemen ertesi yıl, 1845’te Fransa’da, Fourier’nin bir müridi ve hayvan ve av uzmanı olan Alphonse Toussenel, Marx’ın tezini ele alır: Yahudi, sermaye demektir. Toussenel, <span class="char-style-override-14">Yahudiler, Çağın Kralları. Mali Feodalitenin Tarihi</span>’ni yazar.<span class="char-style-override-17">416</span> Büyük başarı elde eden kitap; Durmont, Georges Duchêne ve Action française’e<span class="char-style-override-17"><a class="footnote-link" href="#footnote-225-42" id="footnote-225-42-backlink">42</a></span> ilham kaynağı olur. </p>
				<p class="paragraf-4">1860’ta başka bir Alman Yahudi ve sosyalist hareketin kurucusu olan Ferdinand Lassalle, şöyle yazar: “Yahudi olmadığımı söyleyebilirim. [...] Yahudilerden hoşlanmıyorum, hatta genel olarak onlardan nefret etme eğilimindeyim.”<span class="char-style-override-17">278</span> Yahudileri bile Yahudilikten nefret etmeye iten düşmanca bir ortamda kendi kendinden nefret etmek...</p>
				<p class="paragraf-4">Daha sonra, Marx’ın hamisi Friedrich Engels, antisemitizmin Alman işçi sınıfı bünyesinde sebep olmaya başladığı zarardan endişe duyarak antisemitizmin, “burjuva sınıfı tarafından, işçi sınıfını antikapitalist duygulardan döndürmek için bir propaganda silahı” olarak kullanılmasına esef eder.<span class="char-style-override-17">287</span> Engels; Yahudilere duyulan nefretin, sömürülen sınıfların patronlara duyduğu haklı öfkenin hedefini şaşırtmasından, onları devrimci partilerden uzaklaştırmasından korkar. “Burjuva sınıfı, işçiler arasında Yahudilere karşı düşmanlık yaratarak işçi taleplerinin kendilerine karşı dönmesini engelliyor.”<span class="char-style-override-17">137</span> Engels’e göre, bastırılan bütün sınıflar ve halklar, her türlü işçi ve azınlığı burjuvaziye karşı tek bir mücadelede bir araya getiren, yeni bir aile, halkların yeni kimliği olan Sosyalist Enternasyonal bünyesinde birleşmelidir.<span class="char-style-override-17">137</span> Bir başka deyişle Yahudilerin, azınlık sıfatıyla vatandaşlık hakları ve sosyal haklar talep edebilmeleri için dünya işçi sınıfı ile birleşmeleri kendi çıkarlarınadır. </p>
				<p class="paragraf-4">1873’te Charles Darwin, Karl Marx’ın <span class="char-style-override-14">Kapital</span>’ini kendisine ithaf etmesini reddeder. İhtiyatlı bir şekilde, kendi uzmanlık alanına girmediğini belirtir. </p>
				<p class="paragraf-4">Almanya’da Otto Glagau, 1874’te yayımlanan bir dizi makalede, borsadaki dalgalanmalara ve “Yahudi mali spekülasyonları”na veryansın eder. “Saldırgan sermaye” (Yahudi) ile “yaratıcı sermaye”yi (Hıristiyan) karşılaştırır. “Yaratıcı sermaye” milli ve koruyucu iken, “saldırgan sermaye” milliyetsiz ve globaldir. “Manchester okulu tarafından yüceltilen serbest ticaret sistemi, Kral Midas’ın para doktrinidir. Bu sistem her şeyi paraya çevirmek ister; bencilliği yüceltir, her türlü dayanışma duygusunu ve ahlak kuralını reddeder. Yahudilik, bu sistemin aşırı gelişmiş halidir. Yahudiliğin ilgilendiği tek şey ticarettir, o da ancak pazarlık ve ribadır. Yahudi çalışmaz, başkalarını çalıştırır; spekülasyon yapar, başkalarının entelektüel veya el emeğinin ürünüyle iş yapar. Faaliyetlerinin merkezi ise borsadır.”<span class="char-style-override-17">310</span></p>
				<p class="paragraf-4">Yabancı ile eş tutulan Yahudiler; Alman, Fransız ve Rus milliyetçiliklerinin şiddetlenmesiyle özellikle şüpheli hale gelirler. 1878’de isimsiz yayımlanan <span class="char-style-override-14">Müzikte Yahudilik</span> başlıklı bir yergi yazısında, Richard Wagner şöyle yazar: “Yahudiler, tıpkı Rothschildler gibi, altını ellerinde tutar, dünyayı yozlaştırırlar.”<span class="char-style-override-17">310</span></p>
				<p class="paragraf-4">1879’da, Alman bir gazeteci olan Wilhelm Marr, “antisemitizm” kelimesini icat eder. Marr’a göre “antisemitizm”, Yahudilere ve Yahudiliğe karşı duyulan “dini olmayan” nefret, yani yabancıya, potansiyel haine, milli düzeni sorgulayana ve sınırları başka diyarlardan gelen etkilere açana karşı duyulan nefrettir.<span class="char-style-override-17">310</span> Kelime, Yahudilere duyulan nefrete daha geniş bir anlam yükleyerek ve bu nefreti doğmakta olan vatanseverliğe daha uygun bir hale getirerek bu nefreti maskeleyecek kadar belirsizdir.</p>
				<p class="paragraf-4">Aynı yıl (1879), imparatorluk maiyetinin Lutherci papazı ve yeni sosyal Hıristiyan partisinin kurucusu Adolf Stöcker, borsada spekülasyonlara neden olan Yahudi özgürleşme sürecine veryansın eder, “uluslararası ve milliyetsiz şekilde dallanıp budaklanan” “hareketli sermaye”yi eleştirir. Stöcker, ünlü kör filozof Karl Eugen Dühring ile birlikte bir Antisemit Lig kurarak yabancı Yahudilerin sınır dışı edilmelerini, Alman Yahudilerin ise kamu mesleklerinden çıkartılmalarını talep eder. Bu sözlere, yaklaşmakta olan yeni dünyaya karşı duyulan korku, çağdaşlığın reddi, yabancının getirebileceği yeni ve akıl karıştırıcı şeylere karşı duyulan korku hâkimdir. </p>
				<p class="paragraf-4"><span>Ertesi yıl, 1880’de, Franz Mehring ve Friedrich Engels “kapitalizm” kelimesini icat eder. “İzm” ile biten bütün kelimeler son derece popülerdir. </span></p>
				<p class="paragraf-4">1883’teki ekonomik kriz ile birlikte, o zamana kadara teoride kalmış olan antisemitizm, öncelikle Fransa ve Almanya’da pratiğe dökülür. Halkın kafasında sermayeye duyulan nefret, iktidara duyulan nefret ile Yahudilere duyulan nefret birleştirilerek bütün iflaslar, bütün eşitsizlikler ve bütün sosyal felaketler Yahudilere atfedilir. Mesela aynı yıl, Emile Bontoux adında Rothschildler’in eski çalışanlarından biri, 1878’de kurulmuş olan bankası Union Générale’in iflasından eski işverenlerini sorumlu tutar. 1886’da, Victor Hugo’nun ölümünden birkaç ay sonra, Edouard Drumont, yüzyıl sonunun en çok satan kitaplarından biri olan<span class="char-style-override-17">36</span> <span class="char-style-override-14">Yahudi Fransa</span>’yı yayımlar. Kitap Yahudileri, insan doğasına aykırı varlıklar, yarı hayvanlar, fiziksel açıdan canavarlar olarak betimler: “Bir Yahudi’yi ele veren başlıca işaretler şunlardır: o meşhur kıvrık burnu, kırpıştırdığı gözleri, sıktığı dişleri, çıkıntılı kulakları, kare tırnakları, aşırı uzun gövdesi, düz ayakları, yuvarlak dizleri, olağanüstü fırlak ayak bilekleri, sahtekârların ve hainlerin elleri gibi yumuşak ve tatlı elleri.”<span class="char-style-override-17">123</span></p>
				<p class="paragraf-4">Artık antisemitizm, mümkünse devlet gücünün tam kalbinde bulunan, vatana ihanet edebilecek durumda olan ve asimile edilemeyen bir yabancı ekseninde netleşebilmek için fırsat kollamaktadır. Bu, 7 Eylül 1892’de Fransa’da çıkan, daha ileride de bahsi geçecek olan Panama Kanalı skandalı olabilirdi. Ancak bu borsa felaketi, Yahudilere karşı milli bir nefret uyandırmak için yeterli olmaz.</p>
				<p class="paragraf-4">7 Aralık 1893’te Reichstag’da, Libermann von Sonnenberg, Antisemit Lig ve ligin yeni milletvekilleri adına, “neredeyse tamamen Yahudilerin elinde olan borsaya” veryansın eder.<span class="char-style-override-17">310</span> Yine yabancı bir güç oluşturma suçlaması. Alman siyasi iktidarı ses çıkarmaz. Fransa’da olduğu gibi Almanya’da da Yahudiler, ne yüksek kamu görevlerine –özellikle orduya ve dışişlerine– ne de üniversitelere kabul edilirler. Bunun üzerine birçok Alman Yahudi, tez elden asimile olmak gerektiğini savunur. İnançlarından –bütünüyle– vazgeçmeden, Almancadan başka dil konuşmamak ve Alman kültürünü benimsemek gerekmektedir. </p>
				<p class="paragraf-4">Ardından, 14 Ekim 1894’te Fransa’da, antisemitlerin heyecanla beklediği olay gerçekleşir: Bir Yahudi ihanetle suçlanır.<span class="char-style-override-17">72</span> Üstelik suçlanan kişi, öylesine bir Yahudi de değildir. 1871’de reşit olmayan çocuklarıyla birlikte Fransız kalmayı tercih etmiş Alsacelı zengin bir sanayicinin oğlu, Ecole polytechnique mezunu, Topçu Yüzbaşı Alfred Dreyfus’tür. Son derece başarılı ve kurmay subay olarak görev yapan tek Yahudi olan yüzbaşı –bu göreve gönülsüzce stajyer olarak kabul edilmiştir– tutuklanır. Alsacelı ailesinin bir kısmının yaşadığı Almanya’ya gizli belgeler aktarmakla suçlanır. Dreyfus’ün yazısı alelacele başka elyazısı bir belgeyle, casusun “bordrosu”yla karşılaştırılır. Bunun, suçun kanıtı olduğu iddia edilir. Bu da demektir ki, Yahudilerin en asimile olmuşu bile vatandaş olmayı hak etmemektedir. Dreyfus suçlamaları reddeder. Alfred Dreyfus’ün erkek kardeşi ve genç bir Yahudi gazeteci olan Bernard Lazare –olaydan kısa sürece önce <span class="char-style-override-14">Antisemitizm Tarihi </span>adında bir kitap yayımlamıştır–, Dreyfus’ün savunmasını üstlenir. “Dreyfus Olayı” Fransa’yı, sosyalistlerin ve muhafazakârların iç içe geçtiği iki kampa ayıracaktır. “Dreyfus Olayı” bir para meselesi değildir.</p>
				<p class="paragraf-4">22 Aralık 1894’te, Dreyfus’ü gizli tutulan bir dosya üzerinden yargılayan askeri bir mahkeme, yüzbaşıyı ihanet suçundan mahkûm eder. Dreyfus, rütbelerinin sökülmesine ve müebbet sürgüne mahkûm edilerek Cayenne’deki zindana gönderilir. Péguy, Proust ve Mallarmé, “entelektüeller”i Dreyfus’ü savunmaları için harekete geçirir. Paul Valéry ve birçokları, bu entelektüellerin yanında yer almaz. 10 Kasım 1896’da <span class="char-style-override-14">Le Matin</span>, Dreyfus’ü suçlayan bordronun bir kopyasını yayımlar. Belgenin Dreyfus’ün elinden çıkmış olamayacağı apaçık ortaya çıkar. <span class="char-style-override-14">Le Matin</span> kısmen, Dreyfus’ün aynı dönemden silah arkadaşı olan Philippe Bunau-Varilla’ya aittir.<span class="char-style-override-17">73</span> Bunau-Varilla’ya daha ileride, Amerikan Yahudi bankalarının Panama Kanalı’nı finanse etmesine yardım ederken rastlayacağız! Sahte delili, Dreyfus’ü savunan Albay Picquart’ın basına “sızdırmış” olduğundan şüphe edilir.</p>
				<p class="paragraf-4">Bir yıl sonra, Kasım 1897’de –Dreyfus Olayı’nda belirleyici aydır<span class="char-style-override-17">72</span>– <span class="char-style-override-14">Le Matin</span>, Dreyfus’ün Alman askeri ataşesine yazmış olduğu iddia edilen iki mektubun daha kopyası ile Dreyfus’ün Bunau-Varilla’ya hitaben yazdığı otantik bir mektubun kopyasını yayımlar. Bunlar, Bernard Lazare’ın bir yıldır topladığı delillere eklenir. 12 Ocak 1898’de Emile Zola, <span class="char-style-override-14">L’Aurore</span>’da meşhur “İtham ediyorum”<span class="char-style-override-17">72</span> yazısını yayımlayarak Dreyfus’ün masumiyetini haykırır. </p>
				<p class="paragraf-4">Dreyfus’ün çok sayıdaki savunucusunun faaliyetlerine rağmen, ülkede ve halk sınıfında antisemitizm iki kat kuvvetlenir. Bunun üzerine bazı sosyalistler; antisemitizmi, burjuvalara karşı bir sav ve silah olarak kullanmak üzere kendilerine mal etmek ister. Haziran 1898’de, Parisli Yahudi işçileri bir araya getirerek kurulan bir birlik, sosyalistlerin antisemitizmini SFIO nezdinde protesto eder: “Antisemitizme karşı olan tutumunuzun [Fransız sosyalistlerin tutumu], ilerleme ve insanlığa dair bir prensibin söz konusu olduğu başka benzer durumlarda takındığınız tavır kadar net ve enerjik olmadığının altını çiziyoruz [...]. Bu duruma göz yumuyorsunuz; zira kötülüğün yararlı olduğuna, antisemitizmin belirli bir toprakta acı bir ağaç gibi çabucak büyüyeceğine ve daha sonra bu ağaca sosyalizmin kolayca aşılanabileceğine inanıyorsunuz. Sınıflara duyulan nefretin merkezini, Yahudi nefretine dayandırmak istiyorsunuz. Bir başka deyişle, sizin tavrınız siyasi anlamda, eski barbar arzular, eski vahşi arzular ile çağdaş insani ve özgürlükçü hevesler arasında bir uzlaşma.” Bu öngörülü bir metindir: Genç Marx’ın fikirleri, sosyalist çevrelerde gezinmeye devam eder. Yahudiler kapitalist olduklarına göre, birini diğeri olmakla karmakarışık şekilde suçlamak mümkündür. Yahudi hain, Yahudi olsun olmasın sermayeye karşı yapılan saldırıların şiddetini meşru kılar. XX. yüzyılın iki büyük trajedisinin sinyali verilmiştir. </p>
				<p class="paragraf-4">Ağustos 1898’in sonunda, Fransız gizli servisinden bir subay, Albay Henry, Dreyfus’ü mahkûm eden sahte belgelerin yazarı olduğunu itiraf ederek intihar eder.<span class="char-style-override-17">72</span></p>
				<p class="paragraf-4">Eylül 1899’da Dreyfus tekrar yargılanır. Bu kez on yıl hapis cezasına çarptırılan Dreyfus, Cumhurbaşkanı Loubet tarafından anında affedilir.<span class="char-style-override-17">72</span> Cumhurbaşkanı, Dreyfus’ün itibarının iade edilmesini talep eden yandaşları tarafından yuhalanır.</p>
				<p class="paragraf-4">Bu sırada Almanya’da, Gerson Bleichröder gözden düştükten sonra, Max Warburg nüfuzlu tek Yahudi olarak kalır, antisemitler ise her zaman olduğu gibi açıkça hareket etmeye devam ederler. Viyana’da, yakın zamanda Avusturya başkentine belediye başkanı atanan antisemit sosyal Hıristiyan partisi başkanı Karl Lueger, şehirde yaşayan 100.000 Yahudi’yi açık açık şehrin içinde bulunduğu mali sorunların sebebi olmakla suçlar. </p>
				<p class="paragraf-4">1899’da, Alman vatandaşlığına geçen ve Richard Wagner’in damadı olan İngiliz Houston Stewart Chamberlain, <span class="char-style-override-14">XIX. Yüzyılın Temelleri</span> adlı kitabında, İsa’nın Yahudi değil Ari olduğunu, Yahudilerin ise “dünyanın en yozlaşmış ve en dejenere olmuş ırkı olduğunu” anlatır.<span class="char-style-override-17">315</span></p>
				<p class="paragraf-4">Fransa’da, Dreyfus Olayı son bulur. Temmuz 1906’da temyiz mahkemesi, Yüzbaşı Dreyfus’e rütbesinin iade edilmesine karar verir. Dreyfus Olayı’nın bu şekilde sona ermesiyle, modern Fransa bir muharebe kazanmış olur. Antisemitizm artık Fransa’da egemenliğini kaybetmiştir. Ancak antisemitizm henüz son sözünü söylememiştir. 4 Haziran 1908’de, Zola’nın külleri Panthéon’a nakledilirken, bir deli Yüzbaşı Dreyfus’e ateş ederek yaralar. Kısa süre sonra, maceranın kahramanlarından biri olan, yorulmak nedir bilmeyen dedektif Albay Picquart, savaş bakanı olur. </p>
				<p class="alt">Üçüncü fantezi: Weber’den Sombart’a</p>
				<p class="paragraf-4">Fransa’da Kilise ile devletin birbirinden yavaş yavaş ayrılması ve Batı Avrupa’da Tanrı katli suçlamalarının azalmasıyla, Yahudilik sosyal inceleme konusu haline gelir. Böylece fantezi, yeni bir boyut, bu kez akademik bir boyut kazanır. Yahudi ahlakı, kapitalizmin tarihi ve ideolojik kaynağı olarak gösterilir. Fakat insanlar kapitalizmi kabul etmeye, hatta yüceltmeye hazır olsalar da, bunu kapitalizmi Yahudi köklerinden soyutlayarak yaparlar. Nasıl Yahudileri Tanrı’nın tarihinden kovmak istedilerse, bu sefer de paranın tarihinden soyutlamak isterler. Daha doğrusu Yahudileri, paranın tarihinin en karanlık köşelerine, paranın en uğursuz ve en kısır olduğu şeylere itmek isterler. Bundan böyle Yahudilik gerçeklerde değil, zihinlerde aranır. Amaç, Yahudiliğin, kapitalizmin zenginlik yaratmayan spekülasyona bağlı en yüz kızartıcı yanını oluşturduğunu kanıtlamaktır. Buradan yola çıkarak kapitalizmi ahlaklı hale getirmek için, kapitalizmi Yahudi mirasından kurtarmak, bir zamanlar kilise nasıl İbrani kökenlerini unuttuysa, kapitalizmi de Yahudi kökenlerinden öyle temizlemek gerektiği sonucuna varılacaktır. XIX. yüzyılın sonunda, bazı Alman kuramcıların amacı işte budur. </p>
				<p class="paragraf-4">1902’de Werner Sombart, terimin ilk kez ortaya çıkışından 20 yılı aşkın bir süre ve Marx’ın <span class="char-style-override-14">Das Kapital</span>’inden sonra, “kapitalizm” kelimesini ilk defa bir üniversite dersinde, <span class="char-style-override-14">Der moderne Kapitalismus</span>’da kullanır.<span class="char-style-override-17">392</span></p>
				<p class="paragraf-4">İki yıl sonra, 1904’te, ansiklopedik bilgiye sahip meşhur filozof Max Weber, <span class="char-style-override-14">Protestan Ahlakı ve Kapitalizmin Ruhu</span> adlı eserinde,<span class="char-style-override-17">438</span> kapitalizmin başlangıcının, basit anlamda ekonomik mübadelenin düzenlenme biçiminde değil de, kapitalizmin ortaya çıkışından çok önce var olan bir dini ahlakta saklı olduğunu kanıtlamaya çalışır. Kapitalizm bir mülkiyet meselesi değil, bir kültür ve “birey için olduğu kadar grup içinde de alınan her türlü kararın yönetim merkezi olan” vicdan meselesidir.<span class="char-style-override-17">438</span> Daha açık bir dille, Weber’e göre, kapitalizmin yaratıcı ahlakı bireysel sorumluluğun, aklın ve mantığın, eğitimin, mükemmelliğin, özellikle de kazancın ahlaki çerçevede kullanılmasının yüceltilmesinde yatar. “Sonsuz kazanç hırsı, ne kapitalizmi ne de kapitalizmin ruhunu yansıtır.”<span class="char-style-override-17">438 </span>Buna göre kapitalizm, özel mülkiyete sahip olma ve bu mülkiyeti korumanın ötesinde, “bu anarşik dürtünün mantık çerçevesinde kontrol altına alınmasıdır.”<span class="char-style-override-17">438</span> Böylelikle kapitalizm ahlakı insanların kazanç hırsını azaltmasını, tatmin duygusunu disipline sokmasını, fazla kazançlarını başka şeylere yatırmalarını, boş korsanlıklar yerine akla ve “kazancın barışçıl değişkenlikleri”ne bel bağlamalarını sağlar. Kapitalizm zor yoluyla elde edilen kazanç değil, bir tasarruf ahlakıdır.</p>
				<p class="paragraf-4">Weber’e göre, kapitalizm için şart olan bu ahlaki kurallar bütününün kaynağı dinlerde, daha ziyade dinlerin çoğu kez dini doktrinlerine aykırı olan “harekete yönelik pratik dürtüleri”nde aranmalıdır. Weber, kendisinden önce gelen pek çok filozof parayı dinin gericiliğinden kurtulmanın bir yolu olarak görmüşken, kapitalizmin gücünü dini topluma bağlayan ilk filozoflardan biridir. Weber, özellikle Yahudiliğin “ekonomi konusunda Batı ahlakının gelişmesinde tarihi açıdan belirleyici bir öneme sahip olduğunu” yazar.<span class="char-style-override-17">438</span></p>
				<p class="paragraf-4">Yahudilik belirleyici olmakla birlikte ikincil bir rol oynamıştır; zira Weber’e göre, Yahudilikte “ekonomik faaliyet bir erdem haline getirilmemiş”,<span class="char-style-override-17">438</span> sadece hoş görülmüştür. Muazzam bir tarih hatası yapan Weber’in, bu tip daha başka hatalar yaptığını göreceğiz. Zira, der Weber aynı buyurgan tavırla, Yahudilik kolektif sorumluluğu öne çıkartırken, kapitalizm bireysel sorumluluğu öne çıkartır. Weber’e göre, Yahudilikte kolektif yaşamdan ayrı şahsi hırs yoktur: “Bireysel mükemmellik arayışı, Yahudi toplumunun selamete ulaşması mantığına bağlıdır.”<span class="char-style-override-17">438</span> Bu da Yahudiliği, ahlaken kınanması gereken kendine özgü bir kapitalizm uygulamaya iter. </p>
				<p class="paragraf-4">Buraya kadar Weber’in yürüttüğü mantık sadece hatalıdır. Bu noktadan sonra antisemit sayıklamalara dönüşür. Weber’e göre Yahudilerin eğreti durumu; kalıcı sanayi şirketleri –yani mecburen çilekeş şirketler– kurmamalarına, “ahlak anlayışları farklı olduğundan Tanrı’yı gücendirmeksizin siyasi ve sömürgeci haydutluklara” katılabilmek amacıyla başkalarının hatalarından, tefecilikten, pazarlıktan ve kaçakçılıktan pay çıkarmakla yetinmelerine sebep olmuştur.<span class="char-style-override-17">438</span> Yani eğreti durumları Yahudileri, kendi dini yasalarını ihlal etmeye itmiştir. “Ekonomik faaliyetlerini <span class="char-style-override-14">berith</span>in –ittifak– sosyal ahlak anlayışının emrine vermek isteyen” Yahudiler, “aynı anda hem sömürülen hem de sömüren rollerini üstlenmek durumunda kalmışlardır.”<span class="char-style-override-17">438</span> Yahudiler bu şekilde hareket ederek Weber’e göre, gerçek kapitalizmle hiç alakası olmayan bir “parya kapitalizmi” yaratmışlardır. Yahudiler; kamu kurumlarına, gayrimenkul işlemlerine, savaşlara, mal tedarikçilerine, sömürge girişimlerine, arazi kiralayan çiftçilere, siyasi partilere, <span class="char-style-override-14">condottiero</span>lara, spekülasyon yapanlara para sağlayan ikrazatçılar olarak “siyasete ve spekülasyona yönelik maceraperest kapitalizm taraftarlarıdır.”<span class="char-style-override-17">438</span> “Var olan tek dürüst kapitalizm olan” endüstriyel kapitalizm taraftarı değillerdir.<span class="char-style-override-17">438</span> Bu nedenle Yahudiler, kapitalizmin kendine has işlevlerinin oluşumuna katılmamıştır: tasarruf, çalışmanın mantık çerçevesinde düzenlenmesi ve üretkenliğin bu yolla artırılması. Weber, Yahudilerin bundan dolayı, kendi menfaatleri için veya kendi aralarında dayanışma adına dahi sanayi şirketleri kurmaktan âciz olduklarının altını çizer: “Yoksa Yahudi zanaatkârlardan oluşan muazzam fakir tabakalar varken, kendi evlerinde çalışan Yahudilerin emeğini kullanmak üzere gerçek anlamda çağdaş, yani endüstriyel bir burjuvazinin hiçbir şekilde doğmamış olması nasıl açıklanabilir?”<span class="char-style-override-17">438</span> Yani Weber, Yahudiliğin gerçek kapitalizme geçebilmesi için, “kendi evlerinde çalışan Yahudilerin emeğinin” Yahudi bankacılar tarafından finanse edilmesini tavsiye eder! </p>
				<p class="paragraf-4">Katoliklik, diye devam eder Weber, insanların tüketime yönelmesini sağlayan zenginliği mahkûm ettiğinden ve insanların tasarruf etmelerini sağlayan eli sıkılığı yasakladığından, Yahudilikten daha ileri değildir. Buna karşılık Weber; Luther ile Calvin’in, “dünya nimetlerine sahip olmak adına yol yordam ve vicdan ile girişilen her türlü faaliyetin” ahlaki bir kazanç olduğu güvencesini vererek kapitalist ahlakın gerçek temellerini attıklarını anlatır.<span class="char-style-override-17">438</span> Yahudiler için ekonomik başarı herhangi bir yasağın ihlal edilmediğine dair bir işaretten ibaret, Katolikler için ise ahlaki bir tehlike belirtisi iken, Protestanlar ekonomik başarıyı kabullenir. Böylelikle Londralı esnaflar, işlerindeki başarılarını ilahi seçilmişliklerinin bir işareti olarak görür. Bir başka deyişle, Protestan Püritenler için olabilecek en ahlaklı tutum ciddi, mantıklı ve bireyci olmaktan geçer. Burjuva ahlakının temeli Protestanlıkta yatar. Burjuva ahlakı, sermayenin tasarruf, ölçülülük, sadakat ve saygınlık değerleri ekseninde, bireylerin elinde toplanmasını teşvik eder. Her türlü çağdaşlığın kaynağı olarak yüceltilmesi, değerlendirilmesi, yıllar yılı üzerine yapışmış zararlı otlardan temizlenmesi gereken hep bu burjuva ahlakıdır.</p>
				<p class="paragraf-4">Weber’in tezi, yanlış anlaşmalara rağmen –veya yanlış anlaşmalar yüzünden– dünyayı dolaşacaktır. Bu tez; Anglosakson Protestanların, <br/>Hıristiyanlığın geri kalan kesimi üzerinde kurdukları egemenliklerini ideolojik açıdan meşru kılmalarını sağlar. Weber; Yahudilerin, ahlakı Yunanlardan ve Püritenlerden çok evvel icat ettiklerini, para ahlakının ise genel anlamda ahlakın sadece bir unsuru olduğunu, ekonomik faaliyetin Yahudiler için Tanrı’ya ulaşma yolunda temel bir araç oluşturduğunu, bireysel ve hür iradenin her şeye egemen olduğunu ve bunun, kendisinin tam bir yanlış anlaşmayla “Yahudi toplumunun selamete ulaşması mantığı” olarak adlandırdığı şeyle hiçbir alakası olmadığını görmez. Ayrıca Weber, kamu idaresi ile devlet hazinesinin oluşumuna önceleri zoraki ikrazatçıların, daha sonra ise Yahudi bankacıların yardımcı olmuş olduğunu da görmez. Bu ikisi olmadan kapitalizm gelişemezdi. Weber, Yahudilikle ilgili metinleri incelemediği ve tarihi gerçekleri araştırmadığı için, bireysel ve toplumsal tutumun her türlü ayrıntısında var olan Yahudi ahlakının, kendisinin betimlediği davranışları yasakladığını göremez. Weber, Yahudileri sermayenin “paryaları” haline getirirken Yahudilerin kâşif, kamu maliyecisi, Hillel’den itibaren bireyci ahlakın mucidi, en önemlisi de göze göz dişe diş kanununun yerine uğranan zararların para ile tazmin edilmesini getirerek medeniyetin mucidi olduklarını görmezden gelir. Son olarak Weber, tam da bunları kaleme aldığı sırada Yahudilerin, XX. yüzyıl sanayilerini besleyecek olan temel teknolojileri icat etmekte olduklarını görmez. Protestan kapitalist ahlakını yücelttiğine inanan Weber, aslında antisemitizmin temelleri üzerine bir kat daha çıkmaktan öteye gidemez.</p>
				<p class="paragraf-4">Etkileyici eseri etrafında derhal patlak veren tartışma, Max Weber’i çağının en büyük sosyoloğu haline getirir. Birçok kişi bugün hâlâ saygıyla, bu cehalet ve saflık derlemesinden, söz konusu derlemenin Alman antisemitizminin –Weber’in nefret ettiği Marx ile birlikte– en önemli kaynaklarından biri olduğunu görmeksizin alıntılar yapmaktadır. </p>
				<p class="paragraf-4">1911’de, daha marjinal başka bir Alman akademisyen, tarihçi ve iktisatçı, Werner Sombart, Weber’e <span class="char-style-override-14">Yahudiler ve İktisadi Hayat</span> kitabıyla karşılık verir.<span class="char-style-override-17">392</span> Sombart kitabında, Yahudilerin kapitalizmin doğuşunda oynadıkları rolü temize çıkardığını iddia eder. Gerçekte ise bir başka karikatür, Weber veya Marx’ınkilerden daha da abartılı bir karikatür söz konusudur. Weber’den farklı olarak Sombart, tıpkı Marx gibi, kapitalizmi Yahudilerin icat etmiş olduğunu düşünür. Ancak Weber için olduğu gibi Sombart için de Yahudi ahlakı, çeşitli kapitalizm türlerinden ancak birinin temelini oluşturur: Weber’in iddia ettiği gibi sömürgeci maceraperest kapitalizmin değil de, mali spekülasyon kapitalizminin.<span class="char-style-override-17">329</span> Nitekim Sombart kapitalizmin; Konstantinopolis’in düşüşünün, Arap rakamlarının –Yahudiler tarafından– tanıtılması ve değerli madenlerin –yine Yahudiler tarafından– ticari hale getirilmesiyle birlikte, Avrupa’yı Batıya doğru yönlendirmesiyle başladığını söyler. Sombart’a göre, Katoliklikten önce ortaya çıkmış Tomacılık<span class="char-style-override-17"><a class="footnote-link" href="#footnote-225-43" id="footnote-225-43-backlink">43</a></span> gibi nemalanmayı ve aylaklığı mahkûm eden bazı akımlar, para sevgisini kınayan, dünyevi malları küçümseyen, –tasarruf yerine– çilekeşliği yücelten ve Tanrı ile birleşmeyi öven Protestanlığın aksine, kapitalizmin oluşumunda önemli rol oynamıştır. Weber’in kapitalist ahlakın kaynağı ilan ettiği Püriten ahlakı, Sombart’a göre Tomacılığın kötü bir taklidinden ibarettir. Püriten ahlakı müritlerini, “kendilerini korumaları için onlara ihtiraslı bir coşkunluk ve bir o kadar dar fikirlilik aşılamak” ve tasarruf kaygısını sanayi alanında riske girmeye değil de cimriliğe vardırmak<span class="char-style-override-17">392</span> suretiyle, dürtülerini yöntemli bir şekilde kontrol altında tutmaya teşvik eder.</p>
				<p class="paragraf-4">Sombart’a göre, çağdaş kapitalizmlerden biri olan finans kapitalizmi, Yahudiliğin çok özel bir biçiminden doğmuştur: XVII. yüzyılın ortalarından itibaren İngiltere’ye göç eden Polonyalı Yahudiler’den.<span class="char-style-override-17">329</span> “İngiliz kapitalizmi, [1648’de] Kazak zulmünden kaçan Polonyalı Yahudilerin bu ülkeye göçünden sonra Lehleşmiştir.”<span class="char-style-override-17">392</span> Bu Yahudiler, pazarlık konusunda uzmandır; tam da “çağdaş ticaretin esası, pazarlıktır.”<span class="char-style-override-17">391</span> Sombart, iddiasını kuvvetlendirebilmek için, XIX. yüzyıl başında İngiltere’de Polonyalı Yahudilerin var olduğuna dair tamamen gerçekdışı bir fantezi uydurur. Sombart, Talmud<span class="char-style-override-14"> </span>öğreniminin Polonyalı Yahudileri pazarlık stratejisi konusunda nasıl eğittiğini anlatan Yahudi Alman tarihçi Heinrich Graetz’e atıfta bulunur: “Genç adam okullarda öğretilen incelikleri hazmeder, daha az kurnaz olanları kandırmak için kullanırdı [...]. İlişkide olduğu Yahudi olmayan kişilerin, Polonyalı Yahudi’nin Talmud’a dayanan zekâsının üstünlüğünü birçok defalar ve kendi aleyhlerine olacak şekilde fark etme fırsatı olmuştur.”<span class="char-style-override-17">392</span> Sombart’a göre Polonyalı “seyyar satıcı”, “Yahudi eskici” ile “birkaç gün süren ve olağanüstü zor koşullarda gerçekleşen bir görüşmede, Prusyalı aracıyla birkaç milyonluk bir borç üzerine pazarlık eden” İngiliz bankacı Nathan Rothschild arasında tür açısından değil, sadece kademe açısından bir fark bulunur.<span class="char-style-override-17">392</span> Yahudi tüccarların pazarlık yeteneği, 1815’ten itibaren “Yahudi finansçıların yozlaştırdığı Britanyalı komutanların, muharebe sonuçlarından öncelikli olarak Yahudileri haberdar etmeleri” ile kendini belli eder. Sombart buradan, “Kral Süleyman’dan Gerson Bleichröder’e, Yahudilerin servetinin hiçbir şekilde kopmadan uzayıp giden altın bir ip gibi çağları devirdiği” sonucunu çıkartır.<span class="char-style-override-17">392</span> Böylece doğası gereği asalak ve çokuluslu olan mali kapitalizm, bir Yahudi icadı ve uzmanlık alanıdır.<span class="char-style-override-17">329</span></p>
				<p class="paragraf-4"><span>Sombart’ın –olgusal hatalar ve tarih hatalarıyla dolup taşan– kitabı, antisemit karikatürlerin istem dışı bir derlemesi olarak değerlendirilebilir. Mesela Sombart, Yahudilere atfettiği tasarruf merakını açıklamak için “sakalsız keçi, tasarrufsuz Yahudi olmaz” şeklindeki bir Alman atasözünü <br/>aktarır, böylece antisemitlerin en sevdiği benzetmeyi, keçi ile Yahudi benzetmesini kullanmış olur.</span><span class="char-style-override-17">329</span><span> Weber gibi Sombart da; Yahudilerin zoraki ikrazatçı statüsüne, tasarruflarının yüzyıllar boyunca gasp edildiğine, servetlerini saklamak zorunda kaldıklarına, Kilise ve prenslerin takıntılı Yahudi karşıtlığına, Talmud’un getirdiği bağlayıcı dayanışma ahlakına ve Yahudilerin endüstriyel icatlarda oynadıkları role hiçbir şekilde ya da neredeyse hiçbir şekilde değinmeden Yahudilerden bahseder. </span></p>
				<p class="paragraf-4">Werner Sombart 1934’te <span class="char-style-override-14">Alman Sosyalizmi</span>’ni yayımlar. Açıkça Nazi taraftarı olan bu eser Sombart’a başarı, resmi makamların takdirini ve sonsuza kadar sürecek bir itibarsızlık getirecektir. </p>
				<p class="paragraf-4">Böylece birçok kanaldan –gazeteler, tartışmalar, siyaset veya üniversite yoluyla– XIX. yüzyılın sonundan itibaren, Yahudilere duyulan nefret, fikir dünyasına bütün haşmetiyle geri gelir. Duyulan nefret bundan böyle sadece dini değil, aynı zamanda teorik, laik ve ekonomiktir. Bazıları için para ile parayı kullananlardan kurtulmak söz konusu iken, başkaları için tam tersine Yahudilerin, kapitalizmin faydalarından yararlanmalarını engellemek gerekir. Her iki durumda da Yahudilerden kurtulmalıdır. Yahudilerin vakti dolmuştur. Bu şekilde Yahudiler, her tip nefretin odak noktası, liberaller ile sosyalistlerin ortak düşmanı haline gelir. </p>
				<p class="paragraf-4">Yahudilerin başka bir sığınak arama vakti gelmiştir. Kendilerine sığınacak dört yer bulacaklardır. Bu dört sığınakta da, çağdaşlığın temellerinden birini atacaklardır. Midraş’ın özlü bir şekilde dediği gibi, “dünyayı yeniden inşa etmenin” yeni şekillerini bulacaklardır. İşte o dört sığınak ve dört matris.</p>
				<p class="arabaslik-sol" id="toc_marker-4-3">3. Dört matris</p>
				<p class="paragraf-4">XIX. yüzyılın başından itibaren malların, insanların ve fikirlerin daha serbestçe dolaşması, feodal kurumların ortadan kalkması ve özgürleşmenin başlangıcı, Yahudileri kaderlerini daha özgürce çizmeye iter.</p>
				<p class="paragraf-4">Bazıları, çok uzaklardaki sömürge maceralarına katılır. Aden’den Singapur’a, Mumbai’den Montevideo’ya, Melbourne’den Cezayir’e, Pretoria’dan Şanghay’a, binlerce tüccarın hikâyesi anlatılmaya değer. Burada sadece bir tanesinden bahsedeceğiz: Viyanalı bir esnafın oğlu olarak 1840’ta dünyaya gelen Edward Schnitzer. Hekim olan Schnitzer, General Gordon ile birlikte Hartum’a gider. Şehrin valisi olarak atanır –Emin Paşa adı altında– ve köle tüccarlarına karşı mücadele başlatır. 1892’de köle tüccarları tarafından Kongo’da öldürülür.</p>
				<p class="paragraf-4"><span>Bu, çarpıcı olduğu kadar münferit yolculuklar dışında, Yahudi kitleler dört ana yere dağılır: o sırada İbrani nüfusunun üçte ikisinden fazlasının yaşamakta olduğu Rusya ve Avusturya-Macaristan; bugün onlardan geriye kalanların üçte ikisinin yaşamakta olduğu Amerika ve Filistin.</span></p>
				<p class="paragraf-4">Bu dört gruptan her biri, çağdaşlığın matrislerinden birini oluşturacaktır: sosyalizm, psikanaliz, Amerikanlaştırma ve Siyonizm.</p>
				<p class="alt">Sosyalizm matrisi: 1917’ye kadar Rus Yahudiliği</p>
				<p class="paragraf-4">1795’ten itibaren artık Polonyalı Yahudi kalmamıştır; Rus veya Avusturyalı Yahudi ise henüz yoktur. Sınır değişiklikleri sonucunda oluşan tesadüflere göre Rus, Prusyalı veya Avusturyalı olmuş Yahudiler vardır sadece. </p>
				<p class="paragraf-4">O sırada misafirperver bir ülke olan Polonya’ya yüzyıllar önce yerleşmiş olan Yahudilerin o zamanki nüfusunun neredeyse yarısı –2.000.000 kişi– çağın talihsizlikleri sonucunda kendilerini en büyük düşmanları olan Rusların ve Avusturyalıların topraklarında bulur. Varşova Ruslara, Krakow ise Avusturyalılara geçmiştir. Yahudiler Rusya’da sosyalizmin, Avusturya’da ise psikanalizin matrisi haline geleceklerdir.</p>
				<p class="paragraf-4">Ruslar, kralların o zamana kadar büyük ölçüde Yahudilere devretmiş olduğu ekonomiyi idare etme yetkisini Polonyalı asillere –Rusların zaferine katkıda bulunmuş olan üst düzey devlet görevlilerine ve <span class="char-style-override-14">szchlarta</span>ya– verirler. Bununla birlikte Yahudilerin Polonya’yı, kendi “ikamet bölgeleri”ni terk etmelerine izin verilmez. Yahudiler; eskiden (Yidiş dilinde)<span class="char-style-override-14"> shtetl</span>, şimdi ise (Rusça) <span class="char-style-override-14">mestechkos</span> denen, birkaç bin kişiyi bir araya getiren kasabalarda toplanırlar.<span class="char-style-override-17">117</span> Buralarda özellikle zor bir hayat sürer, son derece yoksul ve sağlığa hiçbir şekilde uygun olmayan şartlarda yaşarlar. Hayat; sinagog, pazar ve okul etrafında döner. Okul, genellikle hahamın evinde yer alır. Okulda, <span class="char-style-override-14">melamed </span>adı verilen bir öğretmen, çocuklara İbranice ve Yidiş dilinde okuma ve yazma öğretir. Bu Yahudiler geçimlerini zar zor sağlar, genellikle karıları ve çocuklarıyla zanaat, dokumacılık veya ev işçiliği yaparlar. Ayrıca işportacı, esnaf, hancı, toprak düzleme işçisi, bakkal, şarap toptancısı, madenci, tabakhane işçisi, terzi, kürkçü ve rehinci Yahudiler de bulunur.</p>
				<p class="paragraf-4">Başlarda mutlu bir dönem yaşanır – en azından mutlu bir dönem olduğuna inanmak istenir. 1800’e doğru, Breslau’lu (veya Bratislavalı veya Presburglu) bilge Rabbi Nachman, şöyle yazar: “Mutlu olmak, önemli bir <span class="char-style-override-14">mitzvah</span>’dır [ödev].” Zira dini kurallara göre mutlu olmak, dünyaya mutluluğun ahlak ile bağdaştığını göstermektir. Buna ek olarak, sanki üstü kapalı bir endişenin yansımasıymışçasına şu benzetmeyi kullanır: “Hayat, uzun ve dar bir köprü üzerinde geçer. Bu köprüyü aşabilmek için önemli olan, korkmamaktır.” Korku mevcuttur ve bu korku, onları asla terk etmeyecektir.</p>
				<p class="paragraf-4">Çarların amacı, Büyük Rusya’da yaşayan bütün halkları tek bir dil konuşan, tek bir dine inanan ve tek bir ekonomik hayatı olan tek bir halk bünyesinde birleştirmektir. Ruslar, Yahudilerin en azından kısa vadede asimile edilemeyeceklerini düşünür; zira Yahudiler fazla farklıdır. Bu yüzden Yahudilerin ülkenin her tarafına yerleşmelerini, o çok özel dillerini, dinlerini ve ekonomik kurallarını köylülere “bulaştırmalarını” engellemek gerekir. </p>
				<p class="paragraf-4">Oysa Yahudiler, yeni yüzyılın gelişini, seleflerinin despotluğunu yıkabilecek ve Polonyalı kralların mesut zamanlarını geri getirebilecek bir çarın tahta çıkması ümidiyle karşılarlar. İçinde bulundukları durumun gittikçe daha feci bir hale gelmesine rağmen, XIX. yüzyılın sonuna kadar Rusya’yı bir sığınak addetmekten vazgeçmeyeceklerdir. Her taç giyme töreni, daima boşa çıkan bir özgürlük ve vaat edilmiş topraklara dönüş ümidine vesile olur; her çar, olası bir Mesih olarak görülür.</p>
				<p class="paragraf-4">Yüzyılın ilk çarı olan I. Aleksandr 1804’te, Yahudilerin yaşayabileceği bölgeleri sınırlayan bir statü çıkartır: Polonya, Ukrayna ile Karadeniz kıyıları. Yahudiler kırsal alanları terk etmeye –toprak sahibi oldukları durumlar hariç–, kendilerini hâlâ Polonyalıların yedek askerleri olarak gören yerel halkın muhalefetine rağmen Ukrayna’ya yerleşmeye teşvik edilirler. Odessa Limanı, civardaki kırsal alanlarda yaşayan kalabalıkları kendine çeker. Odessa’da mütevazı tüccarların, küçük hırsızların ve liman işçilerinin sefaleti içinde –Yidiş ve Rus dillerinde– olağanüstü bir kültürel hayat oluşur. Yahudilerin alkol damıtmaları, satmaları ve köylülere borç para vermeleri her yerde yasaklanır. Yahudilerin devlet okullarına yazılmalarına izin verilirse de, bunun için Yidiş dilinden vazgeçmeleri gerektiğinden –kimliklerinin oluşumunda Yidiş dili, bazı durumlarda Tevrat’tan da önemlidir–, çok azı bu tip okullara yazılır. Rusça, bu cemaatler arasında kendine bir yer açmakta gecikir.</p>
				<p class="paragraf-4">Özgürleşme çılgınlığı henüz baş göstermemiştir. Ne olmak uğruna özgürleşeceklerdir? Rus? Polonyalı? Hiçbiri anlamlı değildir. </p>
				<p class="paragraf-4">Napoléon İmparatorluğu’nun o çok liberal statüsü sadece, 1807 ila 1814 yılları arasında tekrar kurulan kısa ömürlü Varşova Dukalığı’nda uygulanır. Dukalık; 1814’te (çoğu Yahudi) 100.000 Polonyalı, geri çekilmekte olan Grande Armée’yi<span class="char-style-override-17"><a class="footnote-link" href="#footnote-225-44" id="footnote-225-44-backlink">44</a></span> koruyarak kahramanca can verene kadar devam eder. 1815’te Krakow, Avusturya İmparatorluğu hâkimiyetinde yeniden serbest şehir olur. Rusya, nüfusunun dörtte biri halen Yahudilerden oluşan Varşova’yı geri alır. Yahudiler, Napoléon ile olan işbirliklerinden dolayı cezalandırılarak şehrin banliyölerine itilirler. Bu da yetmiyormuş gibi, en az 9.000 ruble gelir beyan edebilen Yahudiler bu banliyölerde oturmaya hak kazanabilir.<span class="char-style-override-17">414</span></p>
				<p class="paragraf-4">I. Aleksandr’ın planlarına rağmen, hem Yahudi hem de Polonyalı kimlikleriyle çifte yabancılar olan bu insanları topluma katmak için gerçek anlamda hiçbir şey yapılmaz. Her ne kadar “kan içici” suçlaması 1817’de yasaklanırsa da –ancak yasağı ihlal edenlere yaptırım uygulanmaz–, Yahudiler tamamen tecrit edilmiş vaziyette yaşarlar. </p>
				<p class="paragraf-4">Buna rağmen, çok az Yahudi ülkeyi terk etmek ister. Rusya hâlâ bir sığınaktır. Cemaatler burada, gittikçe fakirleşmelerine rağmen dayanışma içinde, korunaklı, mutlu ve ışık saçan topluluklar olarak yaşar. İyimserlik, doğum oranıyla orantılıdır. Yahudiler, aile başına altıdan fazla çocukla halen dünyadaki en yüksek doğum oranlarından birine sahiptir. 1825’te Rusya’daki nüfusları 2.250.000’i geçer. </p>
				<p class="paragraf-4">“Demir Çar” I. Nikolay; tek bir potada eritilemeyen bu kimliği yok etmek, bu baş döndürücü nüfus artışının önünü kesmek için, 1827’de, 12 ila 25 yaş arasındaki bütün Yahudi gençlerin Rus ordusuna yazılarak orduda en az... 25 yıl tutulmalarını emreder. Bu süre zarfında Yahudi gençler Hıristiyan eğitimi alacak ve Ortodoksluğa geçecektir. Bu şekilde her cemaat, her yıl belli kontenjanda asker adayı vermeye mecbur edilir. <span class="char-style-override-14">Khaper</span>ler, ailelerin sakladığı erkek çocukları kaçırmak üzere köylere gelirler. Kahramanları ve korkaklarıyla korkunç trajediler yaşanır. Ayaklanmalar, dağa çıkmalar, şiddet olayları yaşanır. Yahudiler bazen tek başlarına, bazen de 1831’de gerçekleşen kanlı isyanda olduğu gibi başka Polonyalılarla birlikte ayaklanırlar. Çarın birlikleri tarafından bastırılan isyan, o sıradaki Fransız Dışişleri Bakanı Mareşal Sebastiani’nin şu meşhur cümleyi sarf etmesine neden olur: “Varşova’da düzen hüküm sürüyor.”</p>
				<p class="paragraf-4">Nisan 1835’te I. Nikolay, Yahudi nüfusunun artışı karşısında, Yahudilerin yaşamasına izin verilen toprakları genişletir. Bundan böyle “ikamet bölgesi” Baltık Denizi’nden Karadeniz’e, Lodz’dan Vilnius’a, Kiev’den Minsk’e, Varşova’dan Odessa’ya uzanır. 1837’de, neredeyse 3.000.000 Yahudi bölgede üst üste yaşamaktadır. Kısa süre önce Prusyalıların yapmış olduğu gibi I. Nikolay da, “yararlı” Yahudiler (zengin, zanaatkâr, çiftçi) ile “gereksiz” Yahudileri (fakir, küçük esnaf) birbirinden ayırır. “Yararlılar” hoş görülür; diğerleri, orduya veya tarım kolonilerine sevk edilir. Genç erkek avı şiddetlenir. On binlerce erkek, Rusya’nın güneyine gitmeye, burada yer alan vasat kalite toprakları işlemeye zorlanır. Birçok aile bu şekilde aile reislerini kaybeder. Bazıları on veya 12 çocuk sahibi olan kadınlar, dilenci durumuna düşer.</p>
				<p class="paragraf-4">Şehirler sefil insanlarla doludur. 1842’de, Odessa’da yapılan Yahudi zanaatkâr sayımına göre şehirde 12 demirci, 9 saatçi, 41 ayakkabıcı ile 88 işçi, 14 matbaacı-ciltçi, 101 terzi ile 94 işçi, 14 camcı ile 17 işçi, 43 şapkacı ile 38 işçi... mevcuttur. Binlerce Yahudi esnaf veya liman işçisi, hancı veya seyyar satıcıdır. Civar köylerde sefalet içinde yaşayan on binlercesi dilencilik yapar, yazları günlük ücreti bir kopekten limanda veya taş ocaklarında çalışmak üzere şehre gelir. Yahudilere sempati duyduğu şüpheli bir raporda şöyle yazar: “Sıcaktan bunalan ihtiyarlar, Kitab-ı Mukaddes’ten ayetler mırıldanarak kendilerine güç veriyorlar.”<span class="char-style-override-17">117</span></p>
				<p class="paragraf-4">1843’te 60.000 Yahudi, bazı ailelerin yüzyıllardır yerleşik olduğu Kiev şehrinden sürülür. Rusların elindeki Polonya’da, Yahudilerin ancak abartılı vergiler karşılığında tarım arazisi sahibi olmalarına izin verilir. Geriye ancak 6.159 Yahudi köylü ailesi kalır.<span class="char-style-override-17">414</span> Yahudilerin bundan böyle ne şehirde ne de kırsal alanlarda yaşamalarına izin verilir. </p>
				<p class="paragraf-4">Yahudi kimliğini yok etmek için mümkün olan her şey yapılır. 1844’te cemaatler, kendilerine ait kültürel ve sosyal kurumlara sahip olma hakkını kaybeder. Bu, korkunç bir darbedir. Artık ne yüz binlerce dilenciye yapılan yardımları düzenleyecek ne de Yahudileri Rus yönetimi nezdinde temsil edecek kimse vardır. Aynı yıl Rus yönetimi, Yahudileri “Hıristiyanlara yaklaştırmak ve Talmud’dan esinlenen zararlı inanışlarının kökünü kazımak” amacıyla özel okullar kurar. Birçok Yahudi, çocuklarını bu okullara göndermeyi reddeder. Çocuklar, genellikle gizli gizli haham okuluna devam ederler. Aynı şekilde <span class="char-style-override-14">tsedaka</span> da gizli gizli devam eder.</p>
				<p class="paragraf-4">1846’da –Rusya’da artık 3.000.000’dan fazla Yahudi yaşamaktadır–, İngiliz baronu olan Sir Moses Montefiore, St. Petersburg yetkililerinden zulümlerin durdurulmasını talep etmek üzere Rusya’ya gelir. Boşuna. Birkaç bin Yahudi ülkeyi terk eder. Maddi durumları iyi olan bazıları, Alman üniversitelerinde okumaya giderek Alman soy isimleri alır. Daha fakir olanlar, İngiltere’ye yerleşir. Çok azı ise, Amerika’ya gider. Diğerlerinin içinde bulunduğu dramatik durum, 1855’e kadar devam eder. “İkamet bölgesi”, fakir bir ülkede kist misali konuşlanmış daha da fakir bir ülke gibidir. Buradaki Yahudiler kendi aralarında, teknik ilerlemelerden uzak, gittikçe daha ilkel bir ekonomi içerisinde yaşar.</p>
				<p class="paragraf-4"><span>1855’te –Rusya’da artık 3.600.000’den fazla Yahudi yaşamaktadır–, Yahudilerin 70 yıldır yollarını beklediği çar nihayet tahta çıkar: Yahudilerin kısa zamanda “Adil Çar” ismini verecekleri II. Aleksandr. II. Aleksandr, 1861’de köleliği kaldırır. Leh milliyetçiliğinin simgesi olan Polonyalı General Sowinski’nin cenaze töreni nedeniyle Yahudi –Leopold Kronenberg de aralarındadır– ve Polonyalı öğrenci ve tüccarları Rus polisi ile karşı karşıya getiren ayaklanmalardan sonra, çar, yeni baskıcı önlemler almak yerine, çocuklara zorla askerlik yaptırılması uygulamasını kaldırır. Bu uygulama, 29 yılda 40.000’den fazla çocuğu yutmuştur. Aynı yıl Kiev eyalet valisi, ikamet yasağını kaldırır. Sürgünler şehirlerine geri döner. Hatta bazı Yahudilere –“yararlı” olanlara–, Rus tarihinde ilk kez “ikamet bölgesi” dışında yaşama izni verilir. Hekimler, tüccarlar, zanaatkârlar, avukatlar ve gazeteciler şanslarını Moskova ve St. Petersburg’da denemek üzere Varşova, Vilnius, Lodz ve Odessa’yı terk ederler. Moskova ve St. Petersburg’da birkaç bankacı ve sanayi hanedanı ortaya çıkar: Günzburglar, Rosenbergler, Aschkenasiler, Rosenthaller, Friedlandlar, Zakslar, Brodskiler, Poliakovlar. Bu aileler hemen, Warburglar ve Hirschler gibi büyük projeleri finanse etme peşindeki Alman ve Britanyalı bankacılarla temasa geçerler. Kronenberg, Varşova’da Handlowy Bankası’nı kurar. Samuel Poliakov; Rusya’nın batısında demiryolları inşa eder, bu iş için “ikamet bölgesi”nden çıkmalarına izin verilen Yahudileri işçi olarak kullanır. Bu insanlar, dil ve aidiyet duygusu açısından Ruslaşırlar.</span></p>
				<p class="paragraf-4">1863’te, birçok kıtlık sonrasında, yine Yahudiler tarafından desteklenen yeni bir Leh isyanı çıkar. Yahudiler ile diğer Polonyalılar arasındaki ilişkiler iyileşirken, Rusya’da antisemit çalkalanmalar başlar. <span class="char-style-override-14">Novoye Vremya</span> adında bir gazete; imparatorluk ekonomisinde –henüz oluşan– Yahudi varlığını eleştirir, Yahudileri devlet içinde devlet oluşturmakla suçlar. Dostoyevski şöyle yazar:<span class="char-style-override-17">10</span> “Bugün Yahudiler ve bankaları her yere, Avrupa’ya ve Aydınlanma felsefesine, bütün medeniyete, özellikle de sosyalizme hâkim durumda. Zira sosyalizmin de yardımıyla Yahudiler, Hıristiyanlığı ortadan kaldıracak, Hıristiyan uygarlığını yok edecekler. O vakit geriye anarşiden başka bir şey kalmayacak. Yahudiler evrene hâkim olacaklar...” Yahudiler artık sadece dünyanın başına gelen felaketlerin sebebi olarak görülmez. Yahudilerin bu felaketleri, iktidarı ele geçirmek için düzenlediklerinden şüphe edilir. Bu, Yahudi ekonomi anlayışının tam anlamıyla inkârıdır. Kitab-ı Mukaddes’in öğretisine göre Yahudilerin selameti dünyanın selametine bağlı iken, Yahudiler kendi menfaatlerine göre sömürmek amacıyla dünyayı ele geçirmek istemekle suçlanırlar.</p>
				<p class="paragraf-4">Toplumla kaynaşma sürecinde ilerleme kaydedilmez. 1864’te, sadece 6000 öğrenci, Yahudilere ayrılmış devlet okullarında okur. Aynı yıl Mogilyov’da, Yahudi zanaatkârların Ortaçağ’daki yardımlaşma kurumlarından ilham alan ilk Yahudi sendikası kurulur: dokumacılık yapan işçi kadınlar sendikası. 1870’te, 4.000.000 Rus Yahudi –1825’ten bu yana Yahudi nüfusu neredeyse iki katına çıkmıştır!–, yaşamlarını büyük bir sefalet içinde sürdürmektedir. Bu Yahudilerin üçte biri, başkalarının yardımlarıyla yaşar.<span class="char-style-override-17">117</span> Özellikle 1860 yılının verimsiz hasatlarından sonra, bu yardımların düzenlenmesi gitgide güçleşir. Yine Yahudilere pek sıcak baktığı söylenemeyecek hükümete bağlı bir komisyon, “Yahudilerin %90’ının, sefil bir hayat süren fakir insan kalabalıkları olduğunu” ortaya koyar.<span class="char-style-override-17">117</span></p>
				<p class="paragraf-4">1875’ten itibaren bir ilk yaşanır. Varşova, Lodz, Moskova ve St. Petersburg civarında kurulan ilk fabrikalarda korkunç şartlarda çalıştırılan <br/>Yahudi işçiler grev yapar. Bu grevler, Amerika Birleşik Devletleri, Almanya ve İngiltere’de gerçekleşen –Yahudi işçilerin bilhassa katıldığı– büyük işçi grevleri sonrasında Rusya’da yaşanan ilk grevlerdendir. Ülkenin ekonomik durumu kötüleştikçe, sosyal çalkantılar artar. Bazıları Varşova, Vilnius ve Odessa’daki gettolarda, Yahudi sosyalizmi hayalleri kurmaya başlar; diğerleri, Rus sosyalizminin gelişini bekler; daha başkaları, evrensel sosyalizm hayalleri kurar. 1880’de, sanayi ve tarım sektörlerinde çalışan Yahudi işçilere yönelik bir destek kurumu olan ORT kurulur. Amaç, Yahudilerin üretebildiklerini göstermektir. </p>
				<p class="paragraf-4">“Adil Çar” II. Aleksandr’ın Mart 1881’de öldürülmesiyle cemaatlerin hayalleri yıkılır. İktidar sahipleri, halkın memnuniyetsizliği karşısında eski alışkanlıklarına geri dönerler: Her şey Yahudilerin suçudur. Elizavetgrad’da gerçekleşen bir Yahudi katliamı, ülkenin güneybatısında bir dizi katliam başlatır. </p>
				<p class="paragraf-4"><span class="char-style-override-14">Pogrom</span>lar<span class="char-style-override-17">225</span> (“yıkım”, “gök gürültüsü”, “öfke”, “düşmanın yok edilmesi” anlamlarına gelen Rusça kelime) böylece başlar. 160 şehirde, “Rusya’yı kurtarmak için Yahudileri öldür!” nidalarıyla gerçekleşen iki yüzden çok katliam, neredeyse 1000 kişinin hayatına mal olur.<span class="char-style-override-17">225</span> Yetkililer katliamları yumuşak bir üslupla kınamakla yetinmez, katliamları teşvik ederler. Nitekim saldırganlar; “Yahudi sömürüsü”ne karşı giriştikleri mücadelede, korkunç bir despot olan yeni çar III. Aleksandr’ın kendilerini desteklediğinden emindirler. İngiltere ve Amerika Birleşik Devletleri’ne göçler başlar. Gidişler, kısa zamanda kitlesel göçe dönüşecektir.</p>
				<p class="paragraf-4">Çarın eski öğretmeni ve ruhani danışmanı olan, Rus Ortodoks Kilisesi yüksek konseyi başkanı Pobedonostsev, şöyle bir tahminde bulunur: “Üçte biri din değiştirecek, üçte biri ölecek, üçte biri göç edecek.”</p>
				<p class="paragraf-4">1882’de, “Mayıs Kanunları” adıyla bilinen olağanüstü kanunlar ile “ikamet bölgesi”nin yüzölçümü daraltılır. Yahudiler, olabilecek az sayıdaki alanlara toplanır; Yahudilerin kırsal bölgelerde yaşamaları, tarım arazileri kiralamaları veya satın almaları yeniden yasaklanır; Yahudiler, 20 yıl önce girdikleri kamu mesleklerinden atılırlar; Yahudilerin pazar günleri ve Hıristiyan bayramları sırasında ticaret yapmaları yasaklanır. Oysa böyle günlerde açık kalan dükkânlar sadece Yahudi dükkânları olduğundan, hiç olmazsa biraz para kazanabilmekteydiler. Liselere kabul edilen Yahudi öğrenci sayısı düşürülür. Bunun bir önemi olmaz; zira birçok şehirde –nüfusun üçte ikisini Yahudilerin oluşturduğu şehirlerde dahi– sınıfların çoğu boş kalmaktadır. İşkencecilerin okullarında eğitim görmek söz konusu değildir! Yahudiler, oturmalarına izin verilen her yerde, gittikçe daha tahammül edilemez bir hale gelen bir izdiham içerisinde üst üste yaşamak zorunda kalır. Tam anlamıyla Rus olmayı seçmiş olanlar umutsuzluk içindedir. 20 yıl önce II. Aleksandr’ın saltanatının yarattığı güven ortamında kurulan, Yahudi aydınların Rusça gazetesi <span class="char-style-override-14">Razvet</span>’in müdürü şöyle yazar: “Bize yapılanları, bize Rusya’yı ve Rus dilini sevmeyi nasıl öğrettiklerini, öyle ki bugün çocuklarımız Rusça dışında başka dil konuşmuyor, şimdi ise nasıl zulüm gördüğümüzü ve sıkıştırıldığımızı düşündükçe [...], kalbim umutsuzlukla doluyor, zira bundan kaçış yok.”<span class="char-style-override-17">117</span> Yahudi sorununun çarlığın çöküşüyle sona ereceğini düşünerek <span class="char-style-override-14">Narodniki</span>lerin (“Popülistler”) devrimci milli Rus hareketine katılanlar, sosyalist yoldaşları pogromlar karşısında dayanışma göstermeyince hayal kırıklığına uğrarlar. Bunun üzerine Yahudilere özel devrimci hareketler oluşur. Din karşıtı, antikapitalist ve çar karşıtı olan bu hareketler, yurtsuz bir Yahudi milliyetçiliği hayal eder. </p>
				<p class="paragraf-4">1887’de Yahudiler, kitlesel bir grev başlatır. Rusların hâkimiyetindeki Polonya’da yer alan Bialystok’daki Yahudi tekstil işçileri, iki ay boyunca iş bırakır. Korkunç acılar çekerler. Çoğu, İngiltere’ye göç etmeye başlar. Yani ileride Werner Sombart’ın iddia edeceği tarihten çok daha sonra...</p>
				<p class="paragraf-4">1888’de, III. Aleksandr ile ailesi, bir tren kazasından mucize eseri kurtulur. Olayı yorumlayan gizli akıl hocası Pobedonostsev, özellikle Yahudilere karşı daha sert bir rejime dönülmesi gerektiği sonucuna varır. 1889’da, iktidar tarafından antisemit kampanyalar başlatılır. Rejimin ekonomik başarısızlıkları, Yahudilere yıkılır. 26 yerleşim bölgesinde yeni katliamlar yaşanır. 1865’ten sonra Moskova’ya yerleşebilmiş olanlar, 1891’de çarın erkek kardeşi Büyük Dük Sergey’in emriyle şehirden sürülür. Birkaç gün içerisinde her şeylerini terk etmek zorunda kalan 20.000 kişi, zaten aşırı kalabalık olan “ikamet bölgesi”ne yığılır. Moskova’da kalmalarına izin verilenler sadece din değiştirmeyi kabul eden erkekler ile fahişelik yapmayı kabul eden kadınlardır.</p>
				<p class="paragraf-4">Rus İmparatorluğu’nda yaşayan çoğu Yahudi –toplam 4.000.000 Yahudi’nin 1.000.000’undan fazlası–, artık İngiltere ve Amerika Birleşik Devletleri’ne göç etmek istemektedir. Chaim Weizmann adında genç bir öğrenci, Almanya’ya okumaya gider. Diğerleri beş parasız Fransa’ya giderek özellikle Bastille yakınlarına yerleşir. Peki ama bu boyutlarda bir göç nasıl finanse edilecek, nasıl düzenlenecektir? Az sayıdaki Avrupalı Yahudi hami; bu olağandışı işin, Rusya’da yaşayan 4.000.000 Yahudi’nin Batıya göçünün düzenlenmesinin altından kalkmayı dener.</p>
				<p class="paragraf-4">Örneğin 1891’de, serveti 100.000.000 mark olarak tahmin edilen Alman bankacı Maurice de Hirsch gibi. Kendini tamamen sosyal yardımlaşmaya vakfeden Hirsch, sahip olduğu yarış atlarından elde ettiği bütün kazancı Londra’daki hastanelere bağışlar (“Atlarım, hayırseverlikten koşuyor,” diyerek espri yapar). Hirsch, üç vakıf kurar: Galiçya’daki “Yahudilerin eğitiminin finansmanına katkıda bulunmak üzere” kurulan Baron de Hirsch Vakfı; Amerika Birleşik Devletleri’ne gelen göçmenlere yardım amacıyla kurulan bir başka vakıf; muazzam bir projeyi, Rusya’da yaşayan 3.250.000 Yahudi’nin 25 yıl içinde Arjantin ve Brezilya’ya göçünü gerçekleştirmek üzere kurulan Jewish Colonization Association adlı üçüncü bir vakıf. Hirsch, Jewish Colonization Association’a başlangıç sermayesi olarak 36.000.000 dolar (şahsi servetinin üçte biri) koyar. Hirsch, gidişleri düzenlemek üzere Rus hükümetinin onayıyla St. Petersburg’da bir ofis, daha sonra ise gelişleri ayarlamak üzere Buenos Aires’te bir ofis kurar. Ancak bu muazzam proje kısa sürede durdurulur; zira tarım kolonilerinin seçimi uygunsuz olmuş, maddi imkânlar, her ne kadar hatırı sayılır da olsa, çok yetersiz kalmıştır. Beş yıl içerisinde sadece 6.757 kişi, Arjantin ve Brezilya’ya (Rio Grande do Sul eyaletinde, Besarabya’dan gelen 37 ailenin yerleştiği Philippson’a) gidecektir. Maurice de Hirsch; Dominik Cumhuriyeti, New Jersey ve Woodbine’a başka Yahudiler yerleştirir. Ancak buralarda da başarısızlığa uğrar. Yahudiler, sürgünde getto kurma niyetinde değildir.</p>
				<p class="paragraf-4">1892’de Londra’da, Hagun Zitlovsky, <span class="char-style-override-14">Bir Yahudi’den Yahudilere</span> adlı kitapta, Rusya’da vücut bulacak bir Yahudi tarım sosyalizmi ütopyasından bahseder, Yahudi aydınların halktan uzaklaşmasını ve projelerinin aşırı teorik oluşunu eleştirir.</p>
				<p class="paragraf-4">Göçlere rağmen, Rusya’da halen 5.000.000’a yakın Yahudi yaşamaktadır. Bununla birlikte 1893’e doğru, göçmen sayısı ilk kez doğal nüfus artışından daha yüksektir. Kimse Yahudilerin gidişini engellemek için bir şey yapmaz. </p>
				<p class="paragraf-4">Nefret edilen çar III. Aleksandr, 1894’te Yalta yakınlarında tatil yaparken ölür. III. Aleksandr, Yaltalı Yahudilerden korktuğu için bu Yahudilerin şehirden sürülmesini emrettikten birkaç hafta sonra ölmüştür. Halefi II. Nikolay, zamanında büyükbabası tarafından izin verilen ifade özgürlüğünü biraz olsun geri getirir. Rosa Luxemburg gibi –o sırada 24 yaşındadır– zengin çevrelerden gelen birkaç Varşovalı Yahudi, Proletarya Partisi’ne katılır, tutuklanır, kaçar ve göç eder. Yahudi işçiler de –bu işçiler Varşova, Lodz, Vilnius ve Kiev’deki fabrikalarda korkunç koşullarda, ayda on ruble için günde 18 saat çalışır<span class="char-style-override-17">414</span>– Polonya, Rusya, Litvanya ve Ukrayna’daki işçi hareketlerine katılır – bunlar bazen Yahudilere özel hareketlerdir. Bu işçilerden biri ve ileride Lenin’in yoldaşı olacak olan, Martov adıyla tanınan Yuli Zederbaum o sırada şöyle yazar: “Yahudi işçiler her yerde örgütlendiği vakit [...], güvenilir müttefiklerimiz olacak, Rus, Polonyalı, Litvanyalı işçiler olacak, [...] gücümüz artacak ve bu güç sayesinde eşit haklar elde edeceğiz.”</p>
				<p class="paragraf-4">Hareketin öncüleri arasında o kadar çok Yahudi yer alır ki, 1896’da İkinci Enternasyonal’in ikinci kongresi sırasında Rus önder Plehanov, Yahudilerin Rusya’daki “işçi ordusunun öncüleri” olduğunu ilan eder. </p>
				<p class="paragraf-4">Ertesi yıl 1897’de, daha ileride de göreceğimiz gibi Theodor Herzl Basel’da Siyonist hareketi başlattığı sırada, ekim ayında Vilnius’ta –Aaron Kremer adında bir öğretmen ile Liber, Kossovsky gibi işçilerin yönetimindeki bir grup tarafından– gizlice, Rus sosyalist hareketi ve Siyonizmin başlangıcını oluşturacak olan son derece mühim bir örgüt kurulur. Yarı parti yarı sendika olan Algemeyner Yiddisher Arbeter Bund (Rusya, Polonya ve Litvanya Yahudi İşçileri Genel Birliği), kısa sürede Bund (Yidiş dilinde “sendika”) olarak anılan etkili ve güçlü bir örgüt haline gelir. Bund, Rus İmparatorluğu sınırları içerisinde milli ve kültürel haklar talep eder. Diktatörlüğün sona ermesiyle antisemitizmin yok olacağına inanır. Bu, Bund’un ütopyasıdır. Bund; demircilerin ve dokuma işçilerinin katıldığı yüzlerce grev düzenler, pogromlara direnmek için meşru müdafaa grupları kurar, yüzyıllardır konuşulan İbranice-Almanca karışımı Yidiş dilini Yahudilerin milli dili ilan eder. Bund derhal, Amerika Birleşik Devletleri’nde yaşayan birkaç Yahudi’den mali yardım görmeye başlar. Bu durum, Bund’u ihanetle suçlayan Rus milliyetçi çevrelerinin öfkesini daha da artırır. </p>
				<p class="paragraf-4">26 Ağustos 1897’de Rusya’da, <span class="char-style-override-14">Bayrak</span> adlı gazetede, nereden geldiğine dair herhangi bir bilgi verilmeden, çok büyük bir skandal yaratan bir metin yayımlanır:<span class="char-style-override-17">96</span> <span class="char-style-override-14">Siyon Bilgelerinin Protokolleri</span>. “Yahudi bilgelerden oluşan bir meclis tarafından, dünyaya hâkim olmak ve Hıristiyanlığı yok etmek için yazılmış bir kitap.”<span class="char-style-override-17">96</span> Kitap, güya 24 adet “gizli konferans”ın tutanaklarından oluşur. Dünyadaki Yahudi önderlerin; bu gizli konferanslarla, Almanya’daki Hıristiyan krallıklarının çöküşünü, Rus aristokrasisinin iflasını düzenlediği, dünyaya egemen olmanın hazırlığını yaptığı ve Yahudi olmayanları köleleştirmeyi planladığı iddia edilir:</p>
				<p class="paragraf-4"><span>“Silahlanmanın artırılması ve polis güçlerinin geliştirilmesi esas. Dünyada bizden, proleter kitleler, menfaatlerimize hizmet eden birkaç milyoner, polis ve ordudan başka hiçbir şey olmamalı [...]. Avrupa’nın her yerinde anlaşmazlıklar ve düşmanlıklar yaratmalıyız. Her türlü müzakerede kurnazca hareket etmeli [...] kurtarıcılar olarak kabul edilebilmek için namuslu gözükmeliyiz. Hükümetleri planımız doğrultusunda hareket etmeye zorlamalı, önemsiz birkaç istisna dışında tamamen ele geçirdiğimiz basını kullanarak kamuoyu üzerinde gizli bir baskı kurmalıyız. Üyelerinin çoğu isyancılarla nasıl baş edileceğini bilen, yerel ve uluslararası polis kuvvetlerinden oluşan mason locaları kurmalıyız...”</span><span class="char-style-override-17">96</span></p>
				<p class="paragraf-4">Kimse, bu çılgınca ifşaatın doğruluğundan şüphe etmez. Metin, bütün dünyada büyük yankı uyandırır, Marx ve Alman filozofların başlattığı, sadece Kitab-ı Mukaddes<span class="char-style-override-14"> </span>öğretisinin değil, bir avuç Yahudi finansçının da dünya ekonomisini ve siyasetini yönettiği fikrini kuvvetlendirir. Metin, Amerika Birleşik Devletleri, İngiltere ve Fransa’da,<span class="char-style-override-17">96</span> daha sonra İslam ülkelerinde büyük ölçüde değerlendirilir. Çok sonra, 1921’de, <br/>–beklenmedik şekilde Türk bir okurun metnin otantik olduğunu ilan eden <span class="char-style-override-14">The Times</span>’a yazdığı okuyucu mektubu ile– gerçek olduğu farz edilen <span class="char-style-override-14">Protokoller</span>’in, çar yanlısı gizli polisle işbirliği içinde olan ve Paris’te yaşayan Pierre Ratchovsky adında Rus bir göçmen tarafından kaleme alınmış olduğu ortaya çıkacaktır. Ratchovsky; 1864’te Brüksel’de Maurice Joly diye biri tarafından kaleme alınan ve Yahudilerden bahsetmeden III. Napoléon’u hedef alan Fransızca bir yergi yazısından intihal yapmıştır! Artık hiç kimsenin şüphesi kalmamıştır. Belge sahtedir.</p>
				<p class="paragraf-4">Aynı yıl, yani 1897’de, Rus nüfus sayımına göre, halen 4.899.300 Yahudi “ikamet bölgesi”nde yaşamaktadır. Gittikçe artan göçlere rağmen, Yahudiler bazı kesimlerde hâlâ çoğunluktadır. Bu Yahudilerin çoğu köylü, zanaatkâr, özellikle Polonya’nın Lodz gibi yeni sanayi şehirlerinde işçidir. Çok azı bankacıdır. Sendikacı ve devrimci Yahudilerin sayısı gittikçe artar. Bunlar, Yahudi hareketlere veya Rus örgülerine katılırlar.</p>
				<p class="paragraf-4">Bund, Mart 1898’de Minsk’te, –kendisi gibi gizli bir örgütlenme olan– Rus Sosyal Demokrat Partisi’nin oluşumuna katılır. Geçen süre zarfında Bund’un işçi militanı haline gelen Martov ile Odessalı bir tarım tüccarının oğlu olan, Ukrayna’da büyüyen ve Troçki adıyla tanınan Lev Davidoviç Bronstein, yeni partiye katılarak yasadışı faaliyetlere karışırlar. Tutuklanarak Sibirya’ya sürülen Troçki firar eder, Martov gibi İngiltere’ye gider. </p>
				<p class="paragraf-4">Aralık 1899’da, Bund’un gizli kongresinde Yahudilerin milli hakları tartışılır. 1901’de kongre; Yahudilerin Rusya sınırları içerisinde bir millet olarak tanınmasını talep eder, doğmakta olan Siyonizmi “antisemitizme karşı bir burjuva tepkisi” olmakla suçlar.<span class="char-style-override-17">117</span> Aynı yıl, Zinoviyev adıyla tanınan bir başka Yahudi militan, Grigori Evseyeviç Radomyslsky de Rus Sosyal Demokrat Partisi’ne katılır.</p>
				<p class="paragraf-4">Mücadeleden vazgeçmeyen Rus antisemitler, devletin –kimi zaman açık kimi zaman gizli– desteği ve maddi yardımlarıyla olayları artırır. 6 Nisan 1903’te, Besarabya’da (bugün Moldova) yer alan Kişinev’de, Hıristiyan bir genç kız intihar eder. Yerel basın, anında kızın Yahudi işverenini suçlar. Hatta yerel bir gazetenin editörü, Yahudileri hedef alan bir katliam kampanyası başlatmak üzere içişleri bakanından –aşırı derecede antisemit olan V. K. von Plehve– para alır. Kalabalık, kesintisiz iki gün katleder ve yağmalar: 50 kişi ölür, 100 kişi yaralanır, 1.300 ev yıkılır. Katiller, hafif cezalara çarptırılır. Batı basını, olanlarla ilgilenmeye ve katliamları eleştirmeye başlar.</p>
				<p class="paragraf-4">Köylerde, Yahudi meşru müdafaa birimleri kurulur. Ayaklanmalar artar; Yahudi grevleri yayılır. Amerika Birleşik Devletleri’ne göçler daha da hızlanır.</p>
				<p class="paragraf-4">Bir Yahudi’nin kaderi: Minsk’te bir bakteriyoloji laboratuvarını yöneten Litvanyalı Yahudi Grigori Andreyeviç Gershuni, çar yanlısı birçok siyasi yetkilinin ölümüne sebep olan suikastları düzenler. Ölüm cezasına çarptırılan Gershuni’nin cezası, Sibirya’da müebbet sürgüne çevrilir. Sibirya’dan kaçan Gershuni, Çin ve Japonya üzerinden Amerika Birleşik Devletleri’ne gider. Burada, Amerikalı bankacılardan ve Amerikan sendikalarından, Rus sosyal devrim mücadelesi yararına fon toplamak için uğraşır. Bunda başarılı da olur. Daha ileride de göreceğimiz gibi, Amerikalı Yahudi bankacılar, Rus sosyalistlerini antisemit çarlara tercih edeceklerdir.</p>
				<p class="paragraf-4">Bir başka Yahudi’nin kaderi: Letonyalı Yahudi Maxim Wallach, Maksim Maksimoviç Litvinov adıyla Sosyal Demokrat Partisi’ne girer. Wallach’tan daha ileride bahsedeceğiz. </p>
				<p class="paragraf-4">Yine aynı yıl, Sosyal Demokrat Partisi yetkililerinden biri haline gelen Martov, Londra’da demokratik ve şiddete başvurmayan bir kitle partisi fikrini savunur. Martov böylece, profesyonel devrimci bir elitin oluşturulmasına öncelik veren Lenin ve Bolşeviklere (çoğunluk) karşı Menşevik (azınlık) hizbini harekete geçirir. Rus devrimci hareketinin iki akımı arasındaki uçurum derinleşir. 1904’te, bakan Plehve öldürülür. Cinayetten kimi Yahudiler sorumlu tutulur. Bund’a üye 30.000 sendikalı Yahudi işçiden 5000’i hapiste veya Sibirya’da sürgündedir. Göçler iyice hızlanır. Artık on binlerce Yahudi New York’a gitmektedir. </p>
				<p class="paragraf-4">Ülkenin her yerinde yapılan grevler, Yahudiler ile Hıristiyanları ekmek kavgasında birleştirir. 1 Temmuz 1905’te, Polonya ve Rusya’da olanlarla bütün Batı basını gibi ilgilenmeye başlayan Fransız gazetesi <span class="char-style-override-14">L’Illustration</span>, büyük bir işçi kenti olan Lodz’daki Yahudilerin durumunu şöyle betimler: “15 gün öncesine kadar, Fransa’da hiç kimsenin veya neredeyse hiç kimsenin, Polonya’da Lodz diye bir şehir olduğundan haberi bile yoktu [...]. [XIX. yüzyıl boyunca] bölgeye yine Almanlar ve çok sayıda Yahudi gelir. Rusya’da bu insanların toprak sahibi olmaları, tarımla uğraşmaları dahi yasaktır. Yeni şehir onları cezbeder [...] Lodz bugün, 400.000 kişinin yaşadığı kocaman bir sanayi şehri. Ancak şehirde işgücünün bollaşması nedeniyle işçiler çok mutsuz. [...] Onlara iş vermeyi kabul eden sanayiciler, bu işçilerin ‘kanunsuz’ durumunu gülünç ücretler ödemek için bahane sayıyor. Lodz’da bir işçinin ortalama ücreti, 60 kopeki (aşağı yukarı 1,60 frank) geçmiyor. Bu ortalama, işçilerin kabullenmek zorunda kaldıkları tarifeye göre belirleniyor. Kara bir sefalet içinde çürüyüp giden Lodzlu Yahudi işçiler, iktidardan dinleri yüzünden korktuklarından bu cehennemi terk etmeye çabalıyorlar. ‘Siyonizm’, birçok Yahudi’ye bu yolda yardımcı oluyor. Yahudiler, kitleler halinde Amerika’ya göç ediyor. Sosyalizm devreye girerek ekmek parası <br/>konusunda Yahudiler kadar kötü muamele gören Yahudi olmayan işçileri de harekete geçiriyor. Lodz’daki işçi nüfusunun tamamı ayakta. Geçtiğimiz günlerde bu içler acısı durumun sonucunun ne olduğunu herkes biliyor.”<span class="char-style-override-17">414 </span>Bu alıntıdan, Yahudilere özel taleplerin Rus ve Polonyalı işçilerin taleplerini nasıl beslediği daha iyi anlaşılıyor.</p>
				<p class="paragraf-4">1905’te Bund’un üye sayısı, altı bini hapiste olmak üzere 33.000’e ulaşır. Aynı yıl, Rusya Japonya’ya savaş ilan ettiği sırada çar yanlısı iktidar, Yahudileri, Rusya’nın borç talebinin New Yorklu bankacılar tarafından reddedilmesine –bu konuya tekrar döneceğiz– sebep olmakla suçlar. Bu nedenle askeri hezimet ufukta belirdiğinde, Rus milliyetçiler yenilgiden Yahudileri sorumlu tutar. “Yüz Karalar” –siyasi polis teşkilatı Ohranka tarafından kullanılan ve çarın şahsi gizli fonlarıyla finanse edilen işsizler ile Mançurya savaşında mağlup olmuş subaylar–, programlarına “iç düşmanlar” olan Yahudilerin yok edilmesini alır. Japonlar alt edilemediğine göre, Yahudiler ile sosyalistler mağlup edilmelidir! Monarşi yanlısı Rus Halkının Birliği örgütü, Lodz da dahil olmak üzere üç yüzden fazla şehirde pogromlar düzenler. Bu pogromlarda bine yakın kişi katledilir, binlerce insan yaralanır.</p>
				<p class="paragraf-4">Göç iyice kitlesel bir hal alır. Fakirlerin çoğu, Amerika Birleşik Devletleri’ne gider. St. Petersburg ve Odessalı birkaç Yahudi bankacı, göç etmek için ailelerinin yaşamakta olduğu Almanya’yı tercih eder. </p>
				<p class="paragraf-4">1906’da Rusya’da, <span class="char-style-override-14">Poalei Zion</span> (“Siyon İşçileri”) adında Siyonist bir parti kurulur. Marksist eğilimde olan parti, Filistin’de sosyalist bir Yahudi devleti kurulmasını talep eder.</p>
				<p class="paragraf-4">Göç dalgası, 1908-1909 arasında zirveye ulaşır. Bu iki yıl içerisinde, yarım milyon Yahudi Rusya’yı terk eder. 1909 yılının sonunda, 1.500.000’den fazla kişi göç etmiştir. Göçmenlerin %90’ı, Amerika Birleşik Devletleri’nin yolunu tutmuştur. Ancak nüfus artışı azalmadığından, geriye hâlâ 5.000.000’a yakın Yahudi kalır.</p>
				<p class="paragraf-4"><span>1908’de Lenin ile birlikte Batı Avrupa’ya giden, uzun süre İsviçre’de yaşayan Zinoviyev, Lenin’in en yakın çalışma arkadaşlarından biri olur. Troçki ile Litvinov da aynı çevreye dahildir. Diğer Rus siyasi partileri de, artık ülkelerini Batı demokrasilerinin arasında görmek istemektedir. Bu partiler, Yahudilere özgürlük tanır. Şubat 1911’de Duma’da, Sosyalist Parti ile Liberal Parti, “ikamet bölgesi”nin kaldırılmasını, böylece Yahudilerin istedikleri her yerde yaşayabilmelerine ve her türlü mesleğe girebilmelerine izin verilmesini teklif eder. Sağcı örgütler ile monarşi yanlıları elbette bu teklife karşı çıkar. Söz konusu partiler Yahudileri, Rus düşmanı (Amerika Birleşik Devletleri’nde, Japonya’nın savaşı kazanmasına yardım etmiş olan Yahudiler gibi), çar karşıtı (İsviçre’de, Lenin ile birlikte otokrasinin devrilmesi için uğraşan Yahudiler gibi) ve antikapitalist (Bund bünyesinde grevleri tetikleyen Yahudiler gibi) olmakla suçlar. Polise göre sosyalizm, Yahudiler demektir. Birini gözden düşürmek, diğerini gözden düşürmektir.</span></p>
				<p class="paragraf-4">Mart 1911’de, vahim sonuçlar doğuran yeni bir olay yaşanır. Kiev’de Andrey Yushchinsky adlı genç bir Hıristiyan’ın öldürülmesi üzerine <br/>–kendisi de Hıristiyan olan katil anında yakalanır–, bir tuğla fabrikasında ustabaşı olarak çalışan Mendel Beilis adında bir Yahudi, törensel cinayet suçlamasıyla tutuklanır. Beilis, kendisi aleyhine sahte belgeler ve yalancı tanık ifadeleriyle dolu bir dosya hazırlanana kadar, iki sene hapiste çürür. Fakat dünya artık değişmiştir. Amerika Birleşik Devletleri’ne yerleşen ve birbirlerinden basın yoluyla haberdar olan 2.000.000 Rus Yahudi, bir kampanya başlatır. Bunun, yeni bir Dreyfus Olayı olduğu söylenir. Ekim 1913’te Beilis’in Kiev’de başlayan duruşmasını, bütün dünya basını takip eder. Dava, Batının dikkatini Rus Yahudilerin dramatik durumuna çekmek için bir fırsattır. Mahkeme, oybirliğiyle Beilis’in suçsuz olduğuna hükmeder. Olay, radikal bir şekilde tersine dönmüştür. Çarın iktidarı, bir mahkeme tarafından açıkça hiçe sayılmıştır. (Duruşma savcısı G. Zamyslovsky suçlamalarını, yayımlanması Rus Devrimi’nden hemen önce bizzat çarın onayı ile gizli fonlardan sağlanacak olan <span class="char-style-override-14">Andrey Yushchinsky Cinayeti</span> adlı kitapta da tekrar edecektir.<span class="char-style-override-17">117</span>) Milliyetçi Rusya, “yabancıların ve Yahudilerin Rusya karşıtı komplosu” olarak algıladığı bu milliyetçi davada gülünç duruma düştüğünü hisseder. Sosyalizm, hem Yahudi hem de haindir.</p>
				<p class="paragraf-4">1912’de yapılan Duma seçimlerinde, neredeyse bütün partiler Yahudi karşıtı kampanyalar yürütür. Her yerde, Kiev’de olduğu gibi Varşova’da da, Yahudi dükkânları boykot edilir. Yahudiler, devrimi yönetmekle suçlanır. Gerçekten de, her ne kadar Sosyal Demokrat Partisi’nin 23.000 üyesinden sadece 364’ü Yahudi olsa da, en önemli liderlerinin çoğu Yahudi’dir: Martov, Zinoviyev, Troçki, Litvinov, Sverdlov, Radek, Kamenev, Uritsky gibi. Diğer birçokları Rusya’yı terk etmiştir.</p>
				<p class="paragraf-4">Toplamda, 1881-1914 yılları arasında, 2.500.000’den fazla Yahudi, Rus “sığınağı”nı terk ederek Amerika Birleşik Devletleri’ne ve nadiren bir diğer vaat edilmiş toprak olan Filistin’e gider. Avrupa’daki başka bir “sığınak” olan Avusturya-Macaristan İmparatorluğu’ndan birçok Yahudi de onların peşine takılacaktır.</p>
				<p class="alt">Psikanaliz matrisi: Viyana Yahudileri</p>
				<p class="paragraf-4">XIX. yüzyılın başında yarım milyon Yahudi’nin yaşadığı Avusturya İmparatorluğu’nda, 1790’dan itibaren baskıcı tedbirler çoğalır. Tahtta kısa süre kalan II. Leopold, Yahudilerin özgürlüklerini olabildiğince kısıtlamakta kararlıdır. 1804’te II. Franz, Yahudilerin Viyana’daki yaşamlarını<br/>gittikçe daha tehlikeli bir hale getirir. Yasadışı durumda olan herkesi sistematik olarak yakalattırır, ayrıcalık tanınmış birkaç Yahudi’yi hedef alan “hoşgörü vergisi”ni ağırlaştırır, Alman soy ismi alma mecburiyeti getirerek Yahudileri Almanlaştırmaya çalışır (her yerde olduğu gibi burada da Yahudiler, komşuların veya hazinenin dikkatini çekmemek için alçakgönüllü isimler, hayvan isimleri veya elle yapılan mesleklere gönderme yapan isimler seçer).</p>
				<p class="paragraf-4">1820’de Avusturya İmparatorluğu’ndaki Yahudi nüfusu, Almanya’dakinden üç kat fazla (750.000’e karşılık 250.000), Rusya’dakinden üç kat azdır. Astronomik vergiler, Yahudilerin yaşam standardını düşürür. Yahudilerin gayrimenkul sahibi olması yasaktır. Perakendecilik, sanayi sektörü ve çok sayıda zanaat mesleği Yahudilere yasaktır. Nüfuslarını kontrol altında tutabilmek için, evlilikleri her yerde kati şekilde sınırlandırılır. Bohemya ve Galiçya’da, 1773’ten beri, nüfus artışını evlilik sayısını sınırlandırmak suretiyle engellemeye yönelik bir kanun uygulanmaktadır. Ailelerin ancak en büyük çocuğunun aile kurma hakkı bulunur. 1848’e kadar hiçbir Yahudi, Herz Homberg adında bir hahamın kaleme aldığı dini talimatlar kılavuzunun içeriğinden polis önünde sınavdan geçmeden evlenemez. Haham Homberg o kadar asimile olmuştur ki, cuma akşamları yakılan mumlar üzerinden vergi alınmasını talep eder!<span class="char-style-override-17">117</span></p>
				<p class="paragraf-4">1830 itibarıyla 10.820 Yahudi’nin yaşadığı Kazimierz’de, Yahudi nüfusun üçte biri –“havayla geçinen insanlar” olarak adlandırılan <span class="char-style-override-14">Luftmenschen</span>–, daha iyi durumda olanların ve Batı Avrupa’daki cemaatlerin bağışlarıyla finanse edilen Yahudi hayırseverlik kurumlarının yardımlarıyla geçimini sağlamaktadır.</p>
				<p class="paragraf-4">Avrupa’nın en eski Yahudi cemaatlerinden birinin yaşadığı Prag ile Galiçya’nın doğu ve batı bölgelerindeki Yahudilerin durumu özellikle içler acısıdır. 1815’te Macaristan ve Transilvanya’da, kendi içlerine kapalı vaziyette ve birbirinden ayrılmış mahallelerde 250.000 kadar Yahudi yaşar. Buralarda da Yahudilerin bazı meslekleri icra etmesi yasaktır. Ayrıca son derece yüklü bir “hoşgörü vergisi” ödemek zorundadırlar. Bununla birlikte Macaristan, imparatorluğun geri kalan yerlerine kıyasla, Fransız İhtilali’nin getirdiği liberal fikirlere daha az kapalıdır. 1839’da Macar Diyet Meclisi, Yahudilerin konut sahibi olmalarına izin verir. Hatta Joseph Eötvös adında Macar bir milletvekili, Yahudilere tam özgürlük tanınmasını teklif eder. Viyana’daki imparatorluk hükümeti teklifi reddeder. 1842’den itibaren, Macar şehirlerindeki gettolar ortadan kalkar. Buna karşılık, asimilasyon talebi daha ısrarcı bir hale gelir. İmparatorun emriyle, Macaristan’da ticaret yapmak isteyen herkes, bir Macar okulunda okumuş olduğunu kanıtlamak zorundadır. Getirilen bu şartla, Yahudilerin çoğu oyundan düşer.<span class="char-style-override-17">117</span></p>
				<p class="paragraf-4">Bohemya, Moravya ve Galiçya’da polis, astronomik vergilerden veya evlilikleri kısıtlayan yasalardan kaçmaya çalışan Yahudilerin acımasızca peşine düşer. Avusturya İmparatorluğu’nda diğer başka yerlere göre daha şiddetli geçen 1848 devriminden sonra, genç Franz Joseph tahtı amcası Ferdinand’dan devralır. Franz Joseph, 1916’da ölünceye kadar tahtta kalacaktır. Özgürleşme süreci, özellikle 1859-1867 yılları arasında Avusturya’nın önce Fransa daha sonra Prusya önünde aldığı bozgunlara paralel olarak iyice hızlanır. İmparator; Magenta ve Solferino muharebelerinden sonra, daha liberal bir yol izlemeye başlar. Nihayet 1867’de, Habsburg tacına kişisel bir anlaşmayla bağlı olan Macaristan’a özerklik tanıyan yeni bir anayasa kabul edilir. Dini inancı ne olursa olsun herkese, eşit siyasi haklar ve eşit yurttaşlık hakları tanınır. Eğitim üzerindeki dini vesayet kalkar. Diğer herkes gibi Yahudiler de, Viyana ve Budapeşte de dahil olmak üzere bütün imparatorlukta ikamet etme özgürlüğü elde ederler.</p>
				<p class="paragraf-4">Tam bir hücum yaşanır. Başkentteki Yahudi nüfusu 1848’de 5000 iken, 1860’ta 40.000’e, 1880’de 80.000’e ulaşır. Viyana’nın entelektüel şöhreti böylece başlar. Para ile ilgili meslekler icra etmeleri yasak edilmiş olan Yahudilerin çoğu, kendilerini entelektüel faaliyetlere verir.<span class="char-style-override-17">14</span> Para, içgüdüsel olarak yöneldikleri bir şey değildir. Para sadece zorunlu bir geçiş yolu, hürriyete ulaşma biçimidir. Şehirdeki Yahudi cemaatinin lideri Ignaz Kuranda; liberal basını kurar, hatta 1861’den sonra Liberal Parti başkanı olur. “Törensel cinayet” suçlamasıyla (Galiçya, Macaristan ve Bohemya’da) başlatılan davalar, beraatlarla sonuçlanır. Açıkça antisemit olan Karl Lueger’in belediye başkanı olduğu Viyana’da, Yahudi nüfusu 1900’de 150.000’e ulaşır. Düşmanca davranan bu topluma kabul edilmenin tek yolu, ünlü olmaktır. Viyana ve Prag’da yaşam, Yahudi entelektüeller için tahammül edilir bir hal alır. Kafka, Freud, Webern, Schoenberg, Mahler, Klimt ve daha birçokları bu şehirlerde yaşar. Buralarda özellikle tiyatro, neredeyse tamamen Yahudilerin elindedir. Yahudilerin uzun süredir gettolarda kendi aralarında yaptığı şeyler, oynamak, sahneye koymak ve gösteri yapmak, artık herkese açıktır. </p>
				<p class="paragraf-4">Bir yaşam öyküsü: 1856’da, bütün hayatı para derdiyle geçmiş Moravyalı mütevazı ve dini bütün bir yün tüccarının oğlu olarak dünyaya gelen Sigismund Schlomo Freud. Sigismund; Anna O. vakasıyla histeriyi, ardından rüya yorumunu inceledikten sonra, hem para hem de delilik açısından çifte devrim yaratan bir delilik teorisi oluşturur.<span class="char-style-override-17">8</span></p>
				<p class="paragraf-4">Her türlü akıl hastalığı; hastanın hastalığını, psikanalist aracılığıyla kendi kendine ortaya çıkarmasıyla iyileştirilebilir. Tedavi için yüksek bir bedel ödemek gerekir. Freud’a göre bu tedavi, ne kadar pahalı olursa olsun, ilaç bazlı klasik bir tedavi için harcanması gereken meblağ ile <br/>kıyaslandığında “hesaplı bir iş”tir.<span class="char-style-override-17">8</span> Freud’a göre, hastanın ücret ödemesi esastır. Aksi takdirde hasta; psikanalistin kendisine hediye verdiğini düşünür, ona borçlu kalır ve kendi üzerinde çalışma yapmaz. Ücret ödemek hastayı, harcadığı paranın karşılığını alabilmek için, kendi psikolojisi üzerine düşünmeye iter. İnsanın kendi psikolojisi üzerine düşünmesi ise, iyileşmenin şartıdır.</p>
				<p class="paragraf-4">Daha genel anlamda para, cinselliğin anal evresine gönderme yapar. Para, atılması gereken pis bir maddedir.<span class="char-style-override-17">8</span> Freud’a göre para, (cinselliğin ve toplumun) birinci ve ilkel bir biçim olup, daha üstün, entelektüel bir biçim ile değiştirilmelidir. Freud şöyle yazar:</p>
				<p class="paragraf-4">“Gerçekte, arkaik düşüncenin hâkim olmuş olduğu veya hâlâ devam ettiği her yerde, eski medeniyetlerde, efsanelerde, hikâyelerde, batıl inançta, bilinçdışı düşüncede, rüyalarda ve nevrozda para, dışkı ile yakından ilişkilendirilmiştir. Şeytanın sevgililerine armağan ettiği altının, şeytan gittikten sonra dışkıya dönüştüğü bilinir. Hiç şüphe yok ki şeytan, bastırılmış bilinçdışı içgüdüsel hayatın yansımasından başka bir şey değildir. Öte yandan, hazine bulmayı dışkı çıkartmakla ilişkilendiren batıl inancı biliyoruz. ‘Altın sıçan adam’ı (<span class="char-style-override-14">Dukatenscheisser</span>) herkes bilir. Eski Babil’de altın, cehennemin dışkısıdır: <span class="char-style-override-14">Mammon</span> = <span class="char-style-override-14">ilu manman</span>. Bu nedenle nevroz; bir dilde yaygın olan kullanımları benimsediğinde, her yerde olduğu gibi burada da kelimeleri, o kelimelerin önemini en iyi şekilde açıklayan ilk anlamlarıyla kullanır. Nevroz bir kelimeyi mecaz anlamda kullanıyor gibi gözüktüğü hallerde, genellikle o kelimenin eski anlamına gönderme yapar. </p>
				<p class="paragraf-4">“İnsanın en çok değer vermeyi öğrendiği şeylerle çöpmüşçesine reddettiği en değersiz şeyler arasındaki karşıtlığın, altın ve dışkının transferine neden olmuş olması muhtemeldir.”<span class="char-style-override-17">153</span></p>
				<p class="paragraf-4">Kendisini tecrit eden paranın yerine kendisine bütün kapıları açan tiyatroyu koyan Viyanalı Yahudi cemaati gibi Freud da, parayı “pis” olduğu için reddeder. Bu bakımdan Freud, Yahudilerin pek yakında finansla ilgili mesleklerden genel olarak çıkışının habercisidir. </p>
				<p class="paragraf-4">Bununla birlikte başka yerlerde, başka Yahudiler halen bu meslekleri icra eder, dünyanın Amerikanlaştırılması sürecini başlatır.</p>
				<p class="alt">Dünyanın Amerikanlaştırılması matrisi: XIX. yüzyılda Amerika Birleşik Devletleri</p>
				<p class="paragraf-4">Rus Yahudiler sosyalizmi icat ederken ve Avusturyalı Yahudiler psikanalizi keşfederken, Amerikalı Yahudiler Amerikan kapitalizminin doğuşuna ve dünyanın Amerikanlaştırılması sürecine ilk elden katılırlar.</p>
				<p class="paragraf-4">Yeni cumhuriyetin bağımsızlığı 4 Temmuz 1776’da ilan edildiğinde, Amerikan toplumu halen, az sayıda tüccara ve gelişmemiş bir sanayiye sahip, sanayiyi finanse etme riskini göze alacak kimsenin olmadığı bir tarım toplumudur. Büyük Britanya, kolonileri metropole bağımlı halde tutmak istediğinden, oluşmakta olan kırılgan devletin sermaye ihtiyacını karşılayacak kimse de yoktur. Ne İngiliz bankaları ne de Avrupa bankaları herhangi bir katkıda bulunur. Boşluğu bir kez daha Yahudiler dolduracak, kimsenin göze alamadığı riskleri, bu sefer kendi istekleriyle göze alacaklardır. </p>
				<p class="paragraf-4">1800’de Kuzey Amerika’daki Yahudi nüfusu, çoğu Portekiz ve İspanya kökenli olmak üzere halen üç bindir.<span class="char-style-override-17">55</span> İlk kez özgür ve eşit vatandaşlar olarak tanınan bu Yahudilerin nüfusu, kendi içlerine kapalı halde yaşayamayacak kadar azdır. Bunun üzerine Amerikalı Yahudiler, Avrupa’da ortaya çıkışından çok önce dışa açık bir Yahudilik oluştururlar. 1809’dan itibaren New York’ta, Sefarad bir sinagogda, ayinler İngilizce yapılır, hahama <span class="char-style-override-14">reverend</span> denir. Yahudilik, Amerika’da yerleşik Yahudilerin özel hayatının sadece bir parçasıdır. Özellikle koyu Hıristiyan güney eyaletlerinde, asimilasyon süreci devam eder. </p>
				<p class="paragraf-4">2000 yıldır süregelen diğer Yahudi göçlerinden farklı olarak Yahudiler Amerika’ya aileler halinde gelmez. En azından en başta öyle gelmezler. Her ne kadar yeni gelenler her zaman olduğu gibi öncüler ve kâşifler ise de, bu sefer bireysel öncüler ve kâşiflerdir. Başkaları gibi Yahudiler de ilk olarak ileride Chicago, Indianapolis ve Saint Paul olacak olan köylere yerleşirler. 1817’de Joseph Jonas adında biri, Cincinnati’ye yerleşir. Yahudiler buralara yerleştikten sonra, oradan geçmekte olan Yahudi aileleri yanlarında alıkoymaya, bu ailelerle birlikte bir cemaat kurmaya, mezarlık için arazi satın almaya, daha sonra ise komşu şehirlerdeki cemaatlerle ilişki kurmaya çalışır, böylece İS 1000’de Akdeniz’de mevcut cemaat ağlarına has refleksleri yeniden hayata geçirirler. 1820’de Yahudi nüfusu beş bine ulaşır. Bu Yahudilerin çoğu esnaftır. Güneye ilk yerleşenlerden bazıları –Seixaslar, Lazaruslar, Nathanlar, Cardosolar, Benjaminler– zengin olur. Charleston, Richmond ve Savannah’da yaşayan Yahudi ailelerin dörtte üçünden fazlası, bu şehirlerde yaşayan ailelerin yarısı gibi köle çalıştırır. Kuzeyde bazıları, şimdiden köleliği protesto etmeye başlamıştır.<span class="char-style-override-17">55</span></p>
				<p class="paragraf-4">1825’e doğru Almanya’da en zengin ailelerin az sayıdaki ferdi üniversitede okuyup Alman toplumuyla kaynaşmaya çabalarken, en fakirler, yanlarına ailelerinin az miktardaki tasarruflarını da alarak Amerika’ya gitmeye başlar. Burada bazen bir dost veya bölgeye daha önce gelmiş bir kuzen bulurlar. Göç, tıpkı İrlandalılar ve İtalyanlarda olduğu gibi, kılcallık misali yapılır.</p>
				<p class="paragraf-4">1785’te Philadelphia’da bir göçmenin oğlu olarak dünyaya gelen subay, gazeteci, yargıç, daha sonra zengin bir avukat olan Mordechai Emmanuel Noah, Yahudilerin yerleşmelerine yardım etmek üzere, 1825’te Buffalo yakınlarında, Niagara Nehri üzerinde yer alan Great Island’da arazi satın alır. Noah burada bir Yahudi kolonisi kurmak ve bu koloniye Nuh’un varış noktasına istinaden Ararat ismini vermek istemektedir, zira amacı “dindaşlarını tufandan kurtarmaktır.”<span class="char-style-override-17">55</span> Proje başarısızlığa uğrar. Amerika’ya yeni gelenler, çıktıkları limanlarda kalmayı veya daha batıya gitmeyi tercih ederler. Kimse, çıktıkları gettonun yeniden kurulmasına taraftar değildir.</p>
				<p class="paragraf-4">Bu şekilde 1840’tan itibaren, birbirinden fakir gençlerin arasında, Amerikan kapitalizmini altüst edecek ve yapılandıracak bir avuç maceraperest ülkeye ayak basar: Goldman, Guggenheim, Kuhn, Lazard, Lehman, Levinsohn, Loeb, Macy, Sachs, Schiff, Schoenberg, Sears, Seligman, Strauss, Warburg, Werheim...</p>
				<p class="paragraf-4">Bu insanların –daha ileride de göreceğimiz gibi, (Belmont adını alan) Schoenbergler ve Warburglar dışında– hepsi fakirdir. Çoğu –Lazardlar, Warburglar ve Guggenheimlar dışında–, Bavyera veya Frankfurt kökenlidir. Guggenheimlar Alman İsviçresi’nden gelir. Lazardlar ise Fransız’dır.</p>
				<p class="paragraf-4">Bu göçmenler daha sonra birbirlerini kendi aralarında “Yüz’ler”, “Yahudi Büyük Dükler” veya “Bizim Grup” (<span class="char-style-override-14">Our Crowd</span>) olarak adlandıracaklardır.<span class="char-style-override-17">54</span> Bu göçmenlerden hiçbiri –Warburglar dışında–, Avrupa’daki büyük Yahudi ailelere mensup değildir. Saray tedarikçisi hanedanlarının hiçbir genç ferdi, Yenidünya’da büro açma riskini henüz göze alamaz. Bu insanlar zaten Avrupa’da fazlasıyla meşgul olup, “vahşilerin ortasında yaşayamayacak” kadar da burjuvalaşmışlardır. Yeni gelenler, Amerika’ya olağanüstü gelişimini düzenleme imkânları sunarak zengin olacaklardır. Bir kez daha, etraflarındakiler için yararlı olmayan hiçbir şey, onlar için de kalıcı anlamda iyi değildir. </p>
				<p class="paragraf-4">Söz konusu genç göçmenler, Yenidünya’da banka kuran ilk kişiler değildir. İkrazatçılık mesleğinin kuralları henüz düzenlenmediğinden –bu mesleğin kuralları, ancak Amerikan İçsavaşı’ndan sonra konacaktır–, “bankacı olmak için bankacı gibi giyinmek yeter” denir.<span class="char-style-override-17">54</span> 1826’da New York’ta, Nathaniel Prime adlı bir Protestan tarafından, şirketlere danışmanlık hizmeti ve borç verme konusunda uzmanlaşmış ilk banka kurulur. Bu, İngiliz tipi <span class="char-style-override-14">merchant bank</span>in Amerikan versiyonu olan ilk “yatırım bankası”dır. 1826’da Baltimore’da, Alex Brown adlı başka bir Protestan tarafından ikinci bir banka kurulur. Aynı yıl John Vermilye, bir başka banka kurar. Ardından Jay Cooke, Philadelphia’da kendi bankasını açar. Cooke’u daha sonra Pierpont Morgan ve John D. Rockefeller takip eder. Daha sonraki bankalar Yahudiler tarafından kurulacak ve çok büyük başarıya ulaşacaktır.</p>
				<p class="paragraf-4">Amerikan finansının gelecekteki efendilerinin çoğu, işe küçük esnaf olarak başlar. Pek çoğu fakir ve isimsiz kalacak olan göçmenlerin <br/>arasında önce, 1837’de, Baiersdorf adında bir Bavyera köyünde yaşayan gelenekçi Yahudi esnaf bir çiftin, David ve Fanny Seligman’ın 11 çocuğundan en büyüğü olan Joseph Seligman Amerika’ya ayak basar.<span class="char-style-override-17">54</span> Joseph, sekiz yaşından itibaren okula gitmediği zamanlarda annesine dükkânda yardım eder. 14 yaşında Almanca, İbranice, Yidiş dili ile biraz Fransızca ve İngilizce konuşur. Bütün Alman Yahudi gençler gibi, Joseph de Amerika’ya gitmek ister. Amerika’ya kısa süre önce göç eden bir kuzeni, Pennsylvania’da bir Manch Chunk mağazasında çalışmaktadır. David Seligman tereddüt eder. Bir çocuğun göç etmesine izin vermek, Bavyera’da asimilasyonun tam da mümkün hale geldiği sırada zayıflık göstermek olacaktır. Buna rağmen Fanny, kocasını ikna etmeyi başarır. Almanya’da gelecek yoktur. Temmuz 1837’de –henüz 15 yaşındaki– Joseph, annesinin verdiği 100 dolara karşılık gelen bir meblağ ile Hamburg’dan <span class="char-style-override-14">Telegraf</span>’a biner. Haftalarca domuz eti yiyerek seyahat eder! Pennsylvania’ya geldiğinde, kuzeni Joseph’a Asa Packer adında biri tarafından yönetilen, Watertown’daki bir şantiyede yılda 400 dolar ücret karşılığında kasiyer olarak iş bulur. Aynı Asa Packer; ileride zengin bir sanayici haline gelecek, Kongre üyesi seçilecek, daha sonra Seligman bankasına birkaç iyilikte bulunacaktır.<span class="char-style-override-17">54</span></p>
				<p class="paragraf-4"><span>Aynı yıl (1837), o sırada 20 yaşında olan August Schoenberg adında biri de Amerika’ya ayak basar.</span><span class="char-style-override-17">54</span><span> Ancak Schoenberg, birinci mevkide seyahat eder. 13 yaşından itibaren Rotschildler’in yanında (ileride bunun, August’un Nathan’ın gayrimeşru oğlu olmasından kaynaklandığı söylenecektir), önce Londra’da, daha sonra Napoli, Havana ve New York’ta çırak olarak çalışmıştır. Bu zamana kadar Rothschildler, Amerika Birleşik Devletleri’ne hiçbir şekilde önem vermemiş, ailenin hiçbir ferdi Amerika’ya gitmemiştir. Oysa Londra’daki Rothschildler artık, New York’un bir gün büyük bir liman ve çok önemli bir finans merkezi haline gelebileceğini düşünmektedir. O sırada New York; Boston, Philadelphia veya Charleston’a göre halen çok önemsiz bir şehirdir. Burada bir finans bürosu açmaya karar vermek, gerçek anlamda öngörü sahibi olmak demektir. August Schoenberg adını Auguste Belmont olarak değiştirerek kendini, Amerikan hükümetine finansman olanakları sunmaya gelmiş bir Fransız Yahudi olarak tanıtır. Rothschildler ile olan bağlarını gizler. New York’ta Sefaradlar, sinagoglarını “Almanlar”a kapatmıştır. Ancak Belmont, soyunun marranolardan geldiğini ihsas ettirerek kendini kabul ettirmeyi başarır. </span></p>
				<p class="paragraf-4">1840’ta, Amerika Birleşik Devletleri’nde Yahudi nüfusu 15.000’dir. Chicago’da, New Orleans’ta, San Francisco’da dahi Yahudiler yaşar. Çoğu simsar, esnaf, öncü, her şıkta yoksuldur. 1843’te, maddi durumu en iyi olanlar, bütün ülkeye yayılan <span class="char-style-override-14">Bnai Brith</span> adında laik bir yardımlaşma kurumu kurar. </p>
				<p class="paragraf-4">Yeni gelenler arasında, Bavyera’da yer alan Rimpar’dan gelen Henry Lehman adında biri, 1844’te Amerika’ya ayak basar. Rimpar Seligmanlar’ın evinden uzak olmasa da, Lehman onları tanımaz. Seligmanlar kadar fakir olan Lehman, New York’ta durmaz. Daha içerilere giderek Alabama’da yer alan Mobile’a yerleşir. Burada, nehir boyunca ticaret yapmakta kullandığı iki tekerlekli arabasıyla büyük başarı elde eder. Bu sayede kazandığı parayla, eyaletin en önemli şehri ve pamuk ticaretinin merkezi olan Montgomery’de bir bakkal dükkânı açar. Dükkânında, bölgeye yerleşen göçmenlere araç gereç, bavul ve tohum satar. </p>
				<p class="paragraf-4">Avrupa’da 1848 devrimleri başarısızlıkla sonuçlandıktan sonra, ilk gelenlere göre yaşça daha büyük ve daha iyi eğitimli Alman Yahudilerden oluşan ikinci bir göç dalgası gelir. Yanlarında bir miktar birikmiş parayla gelen bu Yahudiler, bu sefer aileler halinde göç eder. Bu insanlar hekim, haham, öğretmen veya terzidir. Gruplar halinde yerleşerek New York’ta Hester Street’te, Chicago’da Maxwell Street’te cemaatler oluştururlar.</p>
				<p class="paragraf-4">Yeni gelenler arasında, dört kişi dikkat çeker:</p>
				<p class="paragraf-4">Öncelikle, ikinci karısı ve sekiz çocuğuyla, İsviçre’de yer alan ve (Almanya’da Heidelberg yakınlarında bulunan Guggenheim kökenli) ailesinin 1696’dan beri yerleşik olduğu Aargau’dan gelen Simon Guggenheim. Cincinnati’ye yerleşen Simon, temizlik malzemeleri ve boya satın alarak kendi markası altında satar. </p>
				<p class="paragraf-4">Aynı yıl Marcus Goldman, Bavyera’da yer alan Burgpreppach’tan Amerika’ya gelir. Bertha Goldman adında bir kadın şapkacısı ile evlenir –aralarında akrabalık ilişkisi yoktur–, Philadelphia’daki Market Street’e yerleşerek terzi olur.</p>
				<p class="paragraf-4">Yine aynı yıl Würzburglu Sachslar, Baltimore’a yerleşerek ticaret ile uğraşırlar. Goldman, Sachs ve Guggenheim kısa süre sonra karşılaşacaklardır.</p>
				<p class="paragraf-4">Yine 1848’de, Alexandre ve Simon Lazard ile kuzenleri Alexandre Weil, Alsace’tan göç ederek tüccar sıfatıyla New Orleans’a yerleşir. Çok kısa bir süre sonra, San Francisco’ya yerleşerek bankacı olurlar. </p>
				<p class="paragraf-4">Bu arada, Yahudi olmayan bankalar güç kazanır. 1849’da Morganlar ile Peabodyler, Amerika’ya yapılan ilk İngiliz sermaye yatırımlarını yönetir. Nihayet birkaç Avrupalı Yahudi bankacı, Amerika’ya gelir. Almanya’da güçlü bankacılar olan Speyerler, Amerika’da mütevazı bürolar açar. Isaias Hellman adında başka bir Alman Yahudi göçmen –ileride San Francisco’daki meşhur Wells Fargo Nevada Bank’ın başkanı olacaktır–, yeni başlayan altına hücumun olumlu etkisiyle, Los Angeles’ın (Amerikalıların, 1849’da İspanyollardan aldığı şehir) ilk bankasını kurar.</p>
				<p class="paragraf-4">1850’de, altı yıldır Montgomery’de bakkal olarak çalışan Henry Lehman, erkek kardeşleri Emmanuel ve Mayer’i yanına aldıracak kadar para biriktirmiş durumdadır. Hep beraber, Montgomery’de bir pamuk simsarlığı bürosu açarlar. </p>
				<p class="paragraf-4">Aynı yıl iki bacanak –Abraham Kuhn ve Salomon Loeb–, Amerika’ya gitmek üzere Worms’tan ayrılır. Onlar da New York’ta kalmaz, toptan kumaş satmak üzere Cincinnati’ye giderler. </p>
				<p class="paragraf-4">Yine 1850’de Lazardlar, bulundukları San Francisco’dan, anavatanlarında, Paris’te bir büro açarlar. </p>
				<p class="paragraf-4">Yine aynı yıl, 1837’de gelen göçmenlerden Jo Seligman, kendi hesabına yerleştiği Watertown’ı terk ederek New York’a gelir. Yanına aldırdığı erkek kardeşi Jesse ise, San Francisco’ya giderek burada yorgan, viski, altın, pamuk, ayakkabı ve sigara satan bir dükkân açar. Gelenek olduğu üzere her türlü malın simsarlığını yapan Jesse, müşterilerine veresiye satış yapar, borç para verir. Altına hücumun başlamasıyla, servet sahibi olur. Madencilerin getirdiği kıymetli madeni toplar, New York’taki kardeşine rehine verir. Erkek kardeşi ise, söz konusu kıymetli madeni piyasaya sürer.<span class="char-style-override-17">54</span> Far West’teki posta arabalarının altın taşıyanlar için ne kadar tehlikeli olduğu düşünülürse, bu olağanüstü bir organizasyondur! 1857’de, California’dan New York’a gelen 500.000.000 dolar değerindeki altının çok büyük kısmı, Seligman kardeşlerden geçer!<span class="char-style-override-17">54</span> Kardeşler zengin olur. Jo’nun on erkek ve kız kardeşi, arka arkaya Amerika’ya gelir. </p>
				<p class="paragraf-4">California’da altın işinden zengin olan Seligmanlar gibi, Lehmanlar da güneyde pamuk işinden zengin olurlar. Lehmanlar, ciro edilebilir poliçeler olan <span class="char-style-override-14">cotton bill</span>lere karşılık, kuzeye pamuk satar, bu poliçeleri New Orleans ve New York’taki bankalara plase ederler.</p>
				<p class="paragraf-4">Amerika’da, ticareti büyük ölçüde kolaylaştıracak olan ve bankalar ile sigorta şirketleri tarafından finanse edilen ilk demiryolları o sırada inşa edilmeye başlanır. 25 Ağustos 1857’de, bu şirketlerin aşırı borçlanması, ciddi bir mali kriz yaratır. Önce bir taşra sigorta şirketi olan Ohio Life and Trust Company, ardından 17 Ekim’de 150 Amerikan bankası ödemelerini askıya alır.<span class="char-style-override-17">298</span> Dedikodular, demiryolu şirketlerine de ulaşır. Ekim ayı başında, Illinois Central Railroad ile diğer şirketlerin hisseleri, üçte bir oranında değer kaybeder. Bunun üzerine Rothschildler, Belmont aracılığıyla, Cincinnati’deki iki Amerikan bankasına 10.000.000 dolar borç verir. Bu bankalar, Cincanniti’nin kontrolünü ele geçirir. Olayları öngörebilmiş olan Seligmanlar, ellerinde sadece nakit para ve altın tutmuş, bu sayede de aktiflerini daha da artırmıştır. </p>
				<p class="paragraf-4">1858’de Henry Lehman, New Orleans’ta sarı hummadan ölür.<span class="char-style-override-17">54</span> Erkek kardeşi Mayer Lehman Montgomery’de kalarak Los Angeles’ın ilk bankasının kurucusu olan Isaias Hellman’ın üvey kızıyla evlenir. Üçüncü erkek kardeş, Emmanuel Lehman, kardeşinin pamuk ticaretini yönetmek üzere New York’a yerleşir.</p>
				<p class="paragraf-4">Amerikan ekonomisi tam canlılık kazanacakken, Lincoln, başkan seçilmesinden bir yıl sonra, Nisan 1861’de, köleci güneye ambargo koyar. Her ne kadar Auguste Belmont, o sırada Beyaz Saray’ın mali danışmanı olsa da, Rothschildler tereddüt eder. Avrupa’da kimse kuzeyin yaklaşmakta olan savaşı kazanacağına inanamamakta, Avrupa’da hiçbir banka Washington’a borç vermek istememektedir.<span class="char-style-override-17">218</span> Bunun tam tersine konfedere hükümet, Emmanuel Lehman ve başkalarının İngiltere’de piyasaya sürdükleri pamuğu teminat göstererek bonolarını kolayca plase edebilmektedir. Söylentilere göre, Lehman’ın pamuk balyaları altın, gümüş ve değerli eşya ihraç etmek için bir kamuflajdır. </p>
				<p class="paragraf-4">Seligmanlar, Birleşik Devletler tarafını tutar. Seligmanlar Birleşik Devletler’e, başlangıç için ordu teçhizatıyla ilgili mütevazı bir anlaşma teklif ederler. Jo; kuzey birlikleri levazım dairesinde önemli bir mevkide bulunan başka bir (Yahudi olmayan) Alman göçmene, kuzey ordusu için gerekli üniformaların satın alınmasını finanse etmeyi teklif etmek üzere –Almanya’daki saray tedarikçilerinin eski mesleği!–, küçük kardeşi Isaac’ı Washington’a gönderir. Washington teklifle ilgilenir. Büyük atölyeler, sallantıdaki hazinenin ücretlerini ödemeyeceği endişesiyle, kuzeye üniforma tedarik etmeye yanaşmamaktadır. Seligman bu şekilde ilk siparişini elde eder, üniformaları terzilerden veresiye satın alır, alacağının hazine bonosu şeklinde ödenmesini sağlar, söz konusu hazine bonolarını iyi bir kârla plase etmeyi başarır, daha sonra tedarikçilerine borcunu öder. Seligman altı ay içerisinde, devletle, toplam 1.500.000 dolar tutarında aynı tipte başka anlaşmalar imzalar. Alacağı yine hazine bonosu şeklinde ödenir; Seligman, bu bonoları plase eder.<span class="char-style-override-17">54</span></p>
				<p class="paragraf-4">İlk antisemit sinyal: 1862’de Birleşik Devletler generali Grant; Kentucky, Tennessee ve Mississippi’de yaşayan bütün Yahudileri sınır dışı eder; zira buralarda bir pamuk karaborsası ortaya çıkartılmış, dedikodular –hiçbir kanıta dayanmaksızın– Yahudileri işaret etmiştir. Başkan Lincoln, kararı derhal iptal eder. </p>
				<p class="paragraf-4">Aynı yıl Jo Seligman, Amerikan bonolarını Avrupa bankalarına plase etmek üzere, bir Avrupa turuna çıkar (Frankfurt, Berlin, Amsterdam, Londra). Böylece Almanya’dan gelmiş iki genç Amerikalı Yahudi, Jo Seligman ile Emmanuel Lehman, 1862 yılı biterken Londra’da karşı karşıya gelir. İkisi de, Amerikan İçsavaşı’nın birbirine düşman iki tarafından birini finanse etmenin yolunu aramaktadır!</p>
				<p class="paragraf-4">Jo Seligman, Emmanuel Lehman’a kıyasla amacına daha zor ulaşır. Birleşik Devletler bonolarını, kuşkucu Avrupalı tasarruf sahipleri nezdinde plase edebilmek için, bankaların bu kişilere %7,3’lük özellikle cazip bir faiz oranı önermesi gerekir. Seligman zaferle döner. Koyduğu parayı geri almış, yeni devletin bütçesini finanse edebileceğini göstermiştir. 1863’te Washington, üniforma siparişi olmaksızın, bu sefer hazine istikrazını doğrudan plase etmesi için Seligman’a yeniden başvurur.<span class="char-style-override-17">54</span> Bunlar, Belmont’un bir sene önce plase etmeyi reddettiği bonolardır...</p>
				<p class="paragraf-4">Aynı yıl, güney orduları komutanı General Lee’nin Washington’a doğru ilerleyişi Gettysburg’de durdurulur. Güneyin geri çekilişi başlar.<span class="char-style-override-17">218</span> Seligman iki yıl içinde, neredeyse 500.000.000 dolar değerinde hazine bonosunu Avrupa’da plase edecek, kuzeyin zaferinde belirleyici etmen olan ordu finansmanında büyük rol oynamış olur. </p>
				<p class="paragraf-4">1864’te, Cincinnati’de halen çarşaf ticaretiyle uğraşan Simon Guggenheim, bankacılığa geçerek Philadelphia’ya taşınır. Aynı yıl Başkan Lincoln, Northern Pacific Railroad’a, arazi satın alabilmesi ve Seattle’a doğru ilerleyebilmesi için gerekli hukuki çerçeveyi sağlar. </p>
				<p class="paragraf-4">Yine 1864’te, Jacob Schiff adında 17 yaşında bir genç, Almanya’dan Amerika’ya gelir. Jacob Almanya’yı, zengin bir aileden gelen ve Frankfurt’ta borsa simsarı olan babasına haber vermeden terk etmiştir. Atalarından biri, XVIII. yüzyılda İngiltere’de başhaham, bir diğeri ise, anlatılanlara inanmak gerekirse, XIV. yüzyılda Frankfurt’ta sarraflık yapmış ve soyunun Kral Süleyman’dan geldiğini iddia etmiş olan Uri Phoebus Schiff adında biridir! Her şıkta Schiffler tanınmış bir ailedir. Heinrich Heine, aile ile evlilik yoluyla akrabadır. Jacob’un babası, Sarah Warburg ile dosttur. Sarah Warburg’un kızı, kısa süre önce Viyana’daki Rothschild bankasının müdürü olan başka bir Schiff ile evlenmiştir.</p>
				<p class="paragraf-4">1865’te Amerikan İçsavaşı’nın sona erişini simgeleyen General Lee’nin Appomattox’ta teslim oluşundan birkaç saat sonra, Jo Seligman, J.&amp;W. Seligman&amp;Co. adlı bankasını resmen kurar. Rothschildler gibi Seligman da, üç erkek kardeşini Avrupa’ya yerleştirir: William’ı Paris’e, Henry’yi Frankfurt’a, (Lincoln’ın dostu olan) Isaac’ı Londra’ya. Diğer iki erkek kardeş, (daha az yetenekli olan) Abraham ile Leopold, San Francisco’ya gider. Son iki kardeş, James ve (Grant’ın dostu olan) Jesse ise, New York’ta Jo’nun yanında kalırlar. J.&amp;W. Seligman&amp;Co., savaş sırasında finanse ettikleri Amerikan hazinesinin bankacıları olarak kalır. </p>
				<p class="paragraf-4">Çelik fabrikaları son hızla çalışır, telgraf sistemi bütün kıtayı sarar. Union Pacific ile Northern Pacific batıya doğru ilerlerken, Central Pacific doğuya doğru ilerler. Federal hükümet, arazi satın almaları için bu şirketlere 60.000.000 dolar verir. Guggenheim’ın ve Seligman’ın bankaları gibi küçük bankalar, bu şirketlere “sendikasyon kredileri” vererek ve yatırımlar üzerinden komisyon alarak çok para kazanır. </p>
				<p class="paragraf-4">1866’da California’da yeni altın damarlarının keşfedilmiş olması altın fiyatlarını düşürmesi gerekirken, Nevada’da gümüş madenlerinin bulunması, altın yerine gümüş fiyatlarının çökmesine neden olur. Doğru tahminde bulunan Seligman servet kazanır. </p>
				<p class="paragraf-4">Yeni antisemit sinyal: 1866’da New York’ta, Yahudilerle bundan böyle iş yapmama kararı alan yedi sigorta şirketi, maruz kaldıkları müthiş boykot karşısında bu kararlarını geri çekmek zorunda kalır.<span class="char-style-override-17">54</span></p>
				<p class="paragraf-4">New York, Boston ve Philadelphia’yı geride bırakarak Amerikan finansının başkenti haline gelir. Henüz mütevazı durumda olan Loebler, Lehmanlar ve Goldmanlar, Wall Street yakınlarında Seligmanlara katılır. </p>
				<p class="paragraf-4">Önce Loebler: 1 Şubat 1867’de, iki bacanak Abraham Kuhn ile Salomon Loeb, Cincinnati’de giysi satarak kazandıkları 500.000 dolarla, Guggenheimlar’ın onlardan önce yaptığı gibi New York’a geri dönerek Nassau Street, 31 numarada bir rehinci bürosu açarlar. </p>
				<p class="paragraf-4">Ardından Lehmanlar: Emmanuel ile Mayer, halen birlikte çalışmaktadır. Montgomery’de pamuk üretilir, New Orleans’ta piyasaya sürülür, New York’ta finanse edilir.</p>
				<p class="paragraf-4">Ve nihayet Goldmanlar: 1868’de Marcus Goldman, Philadelphia’yı terk ederek New York’a gelir. Goldman da, rehinci olmak için terzilik yapmayı bırakır. Artık birbirlerini tanıyan Goldmanlar ile Loebler, toptan satış yapan kuyumcuları ve deri tüccarlarını ziyaret etmek üzere bütün şehri yaya dolaşır, bu kişilere bankaların vermeyi reddettiği nakit parayı sağlarlar. Karşılığında poliçe alıp (poliçeleri şapkalarının içine saklarlar),<span class="char-style-override-17">54</span> öğleden sonra bu poliçeleri, yaptıkları işlem hacmi ve alacaklarının ciddiyeti konusunda ikna etmeyi başardıkları bankalara plase ederler. Yapılan işlerin tutarı, şapkanın hacmiyle ölçülür. </p>
				<p class="paragraf-4">Aynı sırada Jacob Schiff, Wall Street’te kendi banka simsarlığı şirketini açar. Jacob henüz 20 yaşındadır.</p>
				<p class="paragraf-4">Yahudi olsun olmasın Avrupa bankaları, Amerikan pazarının hacmini fark ederek New York ve Boston’da birkaç büro açar veya Middlewest ve California’da bankalar satın alır. Amerika’nın gelişiminden etkilenen diğer Alman Yahudiler, bu ülkeye gelerek benzer kuruluşlar kurarlar: Morgenthaular, Lewisonlar, Oppenheimerler. </p>
				<p class="paragraf-4">Jay Cooke, John Pierpont Morgan, Seligman ve Guggenheim, demiryolları ve çelik fabrikalarına verilen kredilerde birbirleriyle rekabet halindedir. İlk başarılı garantili yatırımı yapan, 1869’da Jay Cooke’tur. Söz konusu olan, Pennsylvania Railroad Union’a verilen 2.000.000 dolar değerinde borçtur. Yahudi bankaları ile Yahudilere ait olmayan bankalar birbirleriyle yarışırsa da, bazen işbirliği de yapar. Andrew Carnegie, çelik sektöründeki faaliyetlerini Guggenheim’ın sağladığı finansmanla geliştirir. Pierpont Morgan, Yahudi pamuk tüccarlarını finanse eder. Hep birlikte, demiryolları şirketleri gibi finansmanını yönettikleri bazı şirketlerin yönetim kurulunu oluştururlar. Guggenheimlar ile –Belmont aracılığıyla, Londra’daki Rothschildler tarafından kontrol edilen– Cincinnati’deki National Bank, John D. Rockefeller’ı finanse eder. Rockefeller’ın özellikle, <br/>1870’ten sonra, Standard Oil’i geliştirmesine ve rakiplerini satın almasına yardım ederler. Rockefeller bir bakır tekeli kurmaya kalktığında, –söz konusu madende uzmanlaşmış olan– Guggenheimlar Rockefeller’a kati şekilde bunu yapmamasını tavsiye edeceklerdir. </p>
				<p class="paragraf-4">Süveyş Kanalı’nın hizmete açıldığı yıl olan 1869’da, Grant, Jo Seligman’a hazine bakanlığını teklif eder. Seligman teklifi reddeder. Aynı yıl, genç Jacob Schiff New York’ta başarısızlığa uğrayarak gururu kırılmış vaziyette Almanya’ya döner. Öte yandan Goldmanlar, mütevazı bir banka kurmak üzere Sachslar ile ortak olurlar. </p>
				<p class="paragraf-4">Bu birkaç aile, 1870’te Amerika Birleşik Devletleri’nde yaşayan ve ülkenin toplam nüfusunun %2’sini oluşturan 80.000 Yahudi’nin kaderini hiçbir şekilde temsil etmez. Bu insanlardan bazıları şirket kurar, diğerleri hekim veya avukat olur; çoğu eskici, esnaf, terzi veya işçidir. Bazıları, giyim sanayiinin önemli bir bölümünü elinde tutar. Levi-Strauss ve Jacob Davis’in 1873’te patentini aldıkları iş pantolonu <span class="char-style-override-14">jean </span>sanayii gibi. Amerika Birleşik Devletleri’ndeki Yahudilerin yarıdan fazlası New York’ta yaşar. Yahudiler burada, Manhattan’ın doğusunda dükkânları, zanaatkârları, okulları, tiyatroları ve lokantalarıyla gerçek bir getto yaratırlar. Burada Yidiş dilinde gazeteler ve matbaalar mevcuttur. Bazıları –özellikle “Almanlar”–, esnaf ve seyyar satıcı olarak kırsal kasabalara yerleşir. Bu insanlar genellikle, cemaat örgütlenmesinin temelleri olan bir sinagog ve bir yardımlaşma kurumu kuracak kadar kalabalıktır. </p>
				<p class="paragraf-4">1837 ila 1860 yılları arasında göç edenlerin en zengini Jo Seligman’dır. Lehmanlar halen New York ve New Orleans’ta pamuk ticareti yapar. Strausslar, New York’ta Macy’s adı altında ticaret ile uğraşır. Salomon Loeb New York’ta Kuhn ile, Goldman ise Sachs ile birlikte bankacılık yapar. Philadelphia’daki Guggenheimlar, demiryolları finansmanı ile kısa süre sonra bakır pazarı finansmanı sayesinde zengin olurlar. Geleceğin güçlü isimlerinden sadece Lazardlar, Alman kökenli değildir. Lazardlar, San Francisco ve Paris’ten sonra, 1870’te Londra’da üçüncü bir büro açarlar.</p>
				<p class="paragraf-4">Zengin Alman Yahudiler aralarında Almanca konuşmaya devam eder. Alman müziği icra eder, kaplıca veya tedavi için Almanya’ya giderler. Çocuklarını Alman üniversitelerine gönderirler. Beşinci Cadde’de <span class="char-style-override-14">Emanu El</span> adında, kadınlarla erkeklerin bir arada dua ettiği, ayinlerin Britanyalı bir haham tarafından İbranice yapıldığı bir sinagog açarlar. Gelirlerinin onda birini (anonim olarak, aksi takdirde adak geçersiz olur), Yahudi faaliyetlerine yatırırlar: okullar, haham okulları, hastaneler. Bazıları, Harvard Üniversitesi’ni veya Frankfurt Üniversitesi’ni de finanse eder. Bazı Avrupalı Yahudilerin aksine, henüz Rusya ve Filistin ile ilgilenmezler. 1870’te, World’s Island binalarına yeni gelenlere konaklama, gıda ve eğitim hizmetleri veren United Hebrew Charities’i kurarlar. </p>
				<p class="paragraf-4">Henüz hepsi kalıcı olarak Amerika’ya yerleşmeye karar vermemiştir. Bunlar, Alman siyasetini ilgiyle takip ederler. 1871’de Alman İmparatorluğu ilan edildikten sonra, –bacanağı Salomon Loeb ile New York’ta banka kuran– Abraham Kuhn emekliliğini alarak yeni Almanya’ya duyduğu güvenle Hamburg’a geri döner. Hamburg’da, uğradığı başarısızlıktan sonra Amerika’dan gururu kırılmış vaziyette geri dönen ve ailesi tarafından Deutsche Bank’ta çalışmaya gönderilen genç Jacob Schiff ile karşılaşır. Daha önce gördüğümüz gibi Deutsche Bank, Schiff’in babasının dostu ve kısa süre önce Reichstag’a seçilen bir başka Yahudi bankacı olan Ludwig Bamberger tarafından bir önceki sene kurulmuştur. Amerikan rüyasından vazgeçmeyen Schiff, Abraham Kuhn’a, Amerika Birleşik Devletleri’ndeki bankasında kendisine mütevazı bir iş bulması için yalvarır. Abraham, Schiff’e ancak, New York’taki Salomon Loeb’e hitaben bir takdim mektubu vermeyi kabul eder. Jacob bulduğu bu destekle, 1872’de ikinci kez Amerika’ya gider. Schiff’ten hoşlanan Salomon, gerçekte patronunu bulduğunu fark etmeden Schiff’e iş verir. </p>
				<p class="paragraf-4">Nitekim Jacob Schiff, olağanüstü bir şahsiyettir. Amerika’ya gelir gelmez –25 yaşındadır–, Salomon’un çok genç yaştaki kızı Theresa Loeb ile evlenir –bu yukarıda bahsi geçen sosyetik düğündür–, ertesi yıl Salomon’un ortağı olur. Loeb ne kadar temkinli ise, Schiff o kadar gözü karadır. Loeb, esnafları finanse etmeyi tercih eder; Schiff, demiryolu finansmanında uzmanlaşır. Finanse edilecek bir hat söz konusu olduğu an Schiff, o sıradaki en iyi finansman aracını seçmeyi bilir, şirketlerin borçlanmalarını en iyi şekilde plase etmeyi başarır. Artık J. P. Morgan, Seligman, Guggenheim ve Belmont ile rekabet halinde olan bu hırslı ve çok yetenekli genç adam, herkesi küçümsemekte de acelecidir. Belmont hakkında “kabuksuz istiridye” der.<span class="char-style-override-17">54</span></p>
				<p class="paragraf-4">Amerika’nın uçsuz bucaksızlığına rağmen Yahudiler, Almanya’da olduğu gibi hâlâ kendi aralarında evlenmektedirler. Jo Seligman kuziniyle, üç Seligman erkek kardeş üç Levi kız kardeşle, Mayer Guggenheim baldızıyla, Levinsohn yeğeniyle evlenmiştir. Lehmanlar, Lehmanlar ile evlenmiştir. Schiffler Loebler ve Warburglar ile, Warburglar Seligmanlar ile evlenmiştir. Atalardan gelen geleneğe uygun olarak birçok dul kadın, ölen kocalarının küçük erkek kardeşiyle evlenir. Polonya’da veya Almanya’da bir köyde olduğu gibi burada da, ortakların çocukları aralarında evlenir. Bu, aile örgütlenmesinin yeniden güç kazandığını göstermektedir. İki oğul Sachs, iki kız Goldman ile evlenir (Goldman-Sachs bu şekilde başlar). Sachs’ın bir kızı, Strauss’un bir oğluyla evlenir (Macy’s bu şekilde başlar). İki bacanak, Leopold Cahn ve Semon Bache, birlikte Wall Street’in ilk borsa acentesi olacak olan J. S. Bache&amp;Co.’yu kurar. Hallgarten’ın (ilk mağaza zincirlerinden) <br/>en önemli dört kurucusu da, tıpkı Goldman-Sachs’ın kurucuları gibi bacanaklar ve damatlardır. </p>
				<p class="paragraf-4"><span class="char-style-override-14">Jean</span> yılı olan 1873’te, yani 1847’de çıkan ilk krizden 25 yıl kadar sonra, Amerikan kapitalizminde, yine kredi bolluğunun neden olduğu ikinci bir büyük mali kriz patlak verir.<span class="char-style-override-17">18</span> Bu sefer Yahudi bankacılar o kadar göz önündedir ki, Amerikan basınında çıkan antisemit makaleler, Alman Yahudilere, “finansın kumandasını” ele geçiren bu “sonradan görmeler”e ve “48’liler”e<span class="char-style-override-17"><a class="footnote-link" href="#footnote-225-45" id="footnote-225-45-backlink">45</a></span> saldırır. </p>
				<p class="paragraf-4">Bununla birlikte kriz, sanayi dünyasının “kalbi”ni yavaş yavaş Amerika’ya kaydırır. Çelik sanayii, gemi şantiyeleri ve demiryolları yoğunlaşır. Elektrik ekipmanları müthiş bir gelişim gösterir. Yahudi bankacıların bu gelişimde çok büyük payı vardır. Bazıları altyapı hizmetlerini finanse ederken, diğerleri tekstil sanayiini yönetir, daha başkaları elektrik enerjisi kullanım çeşitlerinin önemli bir kısmını icat eder. </p>
				<p class="paragraf-4">Birçok yaşamöyküsünden biri: 1851’de Havana’da doğan ve 1870’te Amerika Birleşik Devletleri’ne göç eden Alman Yahudisi Emil Berliner, 1887’de mikrofon, plak, transformatör ile Thomas Edison’dan dört ay önce “telefon”u icat eder. Graham Bell söz konusu telefonun hakkını satın alır. Daha sonra Berliner, önce Almanya’da ardından Büyük Britanya’da, Avrupa’nın en önemli plak şirketi haline gelecek olan Deutsche Grammophon’u kurar. </p>
				<p class="paragraf-4">Bu az sayıdaki ünlü şahsiyetin yanı sıra, 1870 yılı itibarıyla binlerce Yahudi zanaatkâr, öğretmen, hekim, esnaf, lokantacı veya vasıfsız işçi olarak çalışır. Bu Yahudilerin üçte biri hâlâ New York’ta yaşamaktadır. New York’a artık sadece Almanya’dan değil, Rusya’dan da gittikçe daha çok göçmen gelmektedir. </p>
				<p class="paragraf-4">Fransızlar, misafirperver Amerika’ya olan hayranlıklarının nişanesi olarak Özgürlük Heykeli’ni inşa etmeyi teklif ettiğinde, Wall Street’in zengin Alman Yahudileri kendilerine geçmişlerini çok fazla hatırlatan bu projenin adını dahi duymak istemezler. Buna karşılık Lazaruslar ve Pintolar gibi kendi büyüklüklerinin bu geçmişe bağlı olduğunun bilincinde olan Sefaradlar (kendi aralarında birbirlerine Yahudi değil, <span class="char-style-override-14">sefardis</span> veya bazen <span class="char-style-override-14">grandees</span><span class="char-style-override-17">55</span><span class="char-style-override-14"> </span>derler), her ne kadar daha az zengin de olsalar heykelin kaidesini finanse ederler. </p>
				<p class="paragraf-4">İş bankaları, hatırı sayılır bir güç kazanmıştır. Babasının yerine geçen John Pierpont Morgan Jr.; demir yolları finanse eder, General Electric ile US Steel’i organize eder, Drexel Morgan&amp;Co. adında yeni bir şube kurar. Morgan’ın, Amerika Birleşik Devletleri başkanından dahi daha güçlü olduğu söylenir. Jo Seligman ve Simon Guggenheim daha az nüfuz sahibi, diğer ticarethaneler henüz mütevazı durumdadır: Lazard, Kuhn-Loeb, Lehman Brothers ve Goldman-Sachs. 1875’te Jo Seligman; San Francisco’da, Londra bazlı başka bir kurumun şubesi olarak takdim edilen Anglo-Californian adında ikinci bir banka kurar. Seligman Amerikanlaşır, tarımla ilgilenir, koşer yemekten vazgeçer. Birçokları gibi, Yahudi olduğunu unutmaya başlar. Yine birçoklarının başına geldiği gibi, başkaları kendisine Yahudi olduğunu hatırlatmakta gecikmeyecektir.</p>
				<p class="paragraf-4">Nitekim 1873 krizi ile bu krize bağlı antisemit taşkınlıkların sebep olduğu acılar henüz son bulmuş değildir. Aynı yıl, New York’taki bir mağaza zincirinin sahibi olan Alexander T. Stewart, ardında muazzam bir servet bırakarak ölür. Bu servete, New York’a yakın kaplıcalar şehri Saratoga’nın en lüks oteli de dahildir. Güneyden gelen zengin müşteriler otele, Mississippi’de seyreden <span class="char-style-override-14">steamboat</span>lar üzerinde oynanan kumar oyunlarını getirmiştir. New Yorklular, bu kumar oyunlarının müdavimi haline gelmiştir. Kumarbaz olmadığı halde saray otelin devamlı müşterisi olan Jo Seligman tam da otele gitmeye hazırladığı sırada, Henry Hilton adında A. T. Stewart’ın vasiyetini uygulayan bir yargıç (aynı adı taşıyan otel zinciri sahibi Conrad Hilton ile ilişkisi yoktur) Seligman’ın otele girişini yasaklar. </p>
				<p class="paragraf-4">Skandal, dava açma tehditleri: Bu, Amerika Birleşik Devletleri’ndeki ilk büyük antisemitizm olayıdır. Lake Placid Club oteli gibi başka oteller de, Saratoga’daki oteli taklit eder. New York Barosu, Yahudi bir avukatın üyeliğini reddeder. Coney Island’daki gayrimenkul yatırımcıları, Yahudilerin yeni eğlence parkına girmelerini yasaklamak ister. Diğer ünlü kulüpler, kapılarını Yahudilere kapatır. Yargıç Hilton, American Society for the Suppression of the Jews adında kısa ömürlü bir dernek dahi kurar... </p>
				<p class="paragraf-4">Jo Seligman, bu duruma boyun eğmez. A. T. Stewart mağazalarının boykot edilmesini sağlar. Satışlar öyle düşer ki, paniğe kapılan Henry Hilton bir Yahudi faaliyetine 1000 dolar değerinde bağışta bulunarak barışı sağlamayı dener. Bu, olabilecek en büyük hakarettir! Protestan çevrelerden de büyük ölçüde destek gören boykot, iki kat şiddetlenir. A. T. Stewart kısa sürede iflas edecektir. </p>
				<p class="paragraf-4">Bu olaydan çok etkilenen Jo Seligman, ertesi yıl, 1878’de ölür. Missouri’de yer alan Roller’s Ridge şehri, ismini Seligman olarak değiştirir. Böylece Joseph’ın erkek kardeşi ve Jacob Schiff’ten 20 yaş büyük olan Jesse, Amerika’nın bir numaralı bankacısı olur. </p>
				<p class="paragraf-4">Jo’nun öldüğü yıl Jesse Seligman, yavaş yavaş şekillenmeye başlayan eski bir proje ile ilgilenmeye başlar: İki okyanusu birbirine bağlamak üzere Panama’dan veya Nikaragua’dan geçecek bir kanal projesi. </p>
				<p class="paragraf-4">Paris’te Ferdinand de Lesseps; Süveyş kıstağının açılışı sayesinde elde ettiği şöhretin kendisine sağladığı prestijle, 70 yaşında, büyük bir özenle, Uluslararası Okyanuslar Arası Kanal Şirketi adında bir şirketin çıkaracağı hisselerin reklamını hazırlar. Söz konusu kanal, Kolombiya’ya ait olan Panama’dan geçecektir. Ancak Lesseps, proje için gerekli 400.000.000 frangın ancak 8.000.000’unu toplamayı başarır. En büyük Amerikan projesinin gerçekleştirilmesine Fransızların karışması ihtimalinden hiç hoşlanmayan Amerikalılar, Lesseps’in başarısız olmasına memnun olur. </p>
				<p class="paragraf-4">1881’de –yani Lazard Bankası’nın San Francisco’dan New York’a taşınmasından bir yıl sonra–, Rusya’da yeniden başlayan pogromlar, 250.000 kişinin Amerika Birleşik Devletleri’ne göç etmesine neden olur. Aileler bütün olarak göç eder. Bu tutucu ailelerin çoğu son derece yoksul olup, yorgunluktan ayak bastıkları limandan öteye gidemez. Bu aileler; New York’ta Lavendost Side’da ve Chicago’da West Side’da, <span class="char-style-override-14">shtetl</span>lere muadil yerleşim bölgeleri oluşturur. Ayrıca kendi mahkemelerini, lokantalarını, tiyatrolarını, sendikalarını, derneklerini, <span class="char-style-override-14">yeşiva</span>larını ve gazetelerini kurarlar. Âlim tüccarlardan bazıları; simsarlık, kasaplık veya dini eşya satıcılığına geri döner. Çoğu işçi olan bu Yahudiler, ayakkabı ve puro fabrikaları ile konfeksiyon atölyelerinde iş bulur. Bunlar genellikle, aralarında Yidiş veya Rus dillerinde konuşmaya devam ettikleri küçük Yahudi aile işletmeleridir. Çoğu sendikacı olur. Başlamakta olan büyük grevlerin önderleri işte bu sendikacılardan çıkar. Başlarında Samuel Gompers adında, Londra’da doğmuş Hollanda kökenli bir Yahudi bulunur. On yaşında ayakkabıcı çırağı olan Gompers, Amerika Birleşik Devletleri’ne 1864’te 14 yaşındayken gelir ve puro işçisi olur. İlk grevini 1875’te başlatan Gompers, 1877’de puro işçileri sendikası başkanı olur. Düzenli olarak prim ödenmesini sağlayan ve yeni üyelere destek hizmeti getiren ilk kişi Gompers’tir. </p>
				<p class="paragraf-4">Alman Yahudileri, <span class="char-style-override-14">kikres</span> (isimleri -ky ile biter) veya <span class="char-style-override-14">bohunk</span> (“barbar”, “sosyalist”) olarak adlandırdıkları bu “Asyalı vahşiler”in “Doğululuğu” ndan hoşlanmaz. Bu Yahudilerin sendikal ve politik aktivizminden korkan Alman Yahudileri, bu insanların mümkün olan en iyi şekilde ağırlanmalarını sağlar, asimile olmalarına yardımcı olmak için gereken her şeyi yaparlar. Amerika Birleşik Devletleri’ndeki ilk Yahudi hastanesi (önceleri adı “New York Yahudileri Hastanesi”dir), bir grup Alman kökenli New Yorklu Yahudi tarafından kurulur. Söz konusu grupta çağın en iyi hukukçularından Samson Simson, –Philadelphia’daki Maimonide College’ı da finanse eden– bankacı Samuel Myer Isaacs ve 1881’de Clara Barton ile Amerikan Kızılhaç’ını kuran Adolphus Simeon Solomons da bulunur. </p>
				<p class="paragraf-4">Aynı yıl Jacob Schiff, nihai olarak kayınpederinin önüne geçerek Kuhn, Loeb&amp;Co.’nun patronu olur. Schiff’in genç yaştaki kızı –henüz 17 yaşındadır–, daha önce de bahsi geçtiği üzere, Almanya’da karşılaştığı Felix Warburg ile evlenir. Böylece Felix; Jacob’un baldızı ve Loeb’ün diğer kızıyla evlenen erkek kardeşi Paul ile birlikte, Kuhn Loeb’te ortak olur. Bu şekilde iki ticarethane, Kuhn Loeb ile Warburg, Jacob Schiff etrafında birleşir. Schiff bundan böyle, Atlantik’in her iki tarafındaki ve dünyadaki en meşhur iki iş bankasının patronudur.<span class="char-style-override-17">18</span> </p>
				<p class="paragraf-4">Henry Goldman’ın iki kız kardeşi iki erkek kardeş Sachs ile evlendiklerinden, bir diğer kız kardeş Samuel Hammerslough adında Springfield’ten –Samuel, Abraham Lincoln’ı burada tanımıştır– genç bir terzi ile evlenir. Hammerslough kısa süre önce, kayınpederiyle birlikte küçük bir postayla alışveriş şirketi satın almıştır. Bu şirketin ismi çok meşhur olacaktır: Sears Roebuck. Goldman ve Sachs; Sears Roebuck’ın Amerika Birleşik Devletleri’nin en büyük dağıtım şirketlerinden biri haline gelmesine ve Sachs’ın bir diğer kızıyla evli olan R. H. Macy ile rekabet edebilmesine yardım edeceklerdir. </p>
				<p class="paragraf-4">İşte tam bu sırada Fransız işadamları, bir türlü başlatamadıkları Panama Kanalı projesinin finansmanını üstlenmesi için Jesse Seligman’a yaklaşır. Seligman; Banque de Paris, Drexel ve Morgan ile birlikte maddi kaynak oluşturur. Bu, Yahudi bankaları ile Protestan bankaları arasında gerçekleşen nadir ortaklıklardandır. Ortaklara karşı büyük bir medya kampanyası başlatılır. Senatoda, “Amerika’yı Fransa’ya satmak” istemekle suçlanırlar. Yahudi komplosundan söz edilir; Morgan, “Yahudilere katıldığı” için eleştirilir.<span class="char-style-override-17">54</span> Seligman eleştirilere, kanalı kazacak makineleri tedarik edecek olan Amerika Birleşik Devletleri’nin projeden en kârlı ülke olarak çıkacağını söyleyerek karşılık verir. Gustave Eiffel ve birçokları, projenin reklamını yapar. Ve kazanırlar: Avrupa ve New York’ta borçlanma, gereğinden fazla talep alır. </p>
				<p class="paragraf-4">Ancak diğer güzergâhın hepsi de Amerikalı olan taraftarları, davalarından vazgeçmemiştir. 1884’te Washington hükümeti, Managua hükümeti ile, Nikaragua’dan geçecek bir kanalın inşasına dair Zavala adıyla anılan bir antlaşma imzalar. Senato, söz konusu antlaşmayı onaylamakta tereddüt eder. Panama’da 1882’de başlayan çalışmalar, 1885 itibarıyla ilerlemez olur. Kazma işlemlerinin henüz yarısından azı gerçekleştirilmiştir. Lesseps; başmühendis olarak işe aldığı, daha önce Dreyfus Olayı’nda oynadığı rolle karşımıza çıkan Philippe Bunau-Varilla’nın<span class="char-style-override-17">73</span> salık verdiği gemi havuzu kapaklarına istemeye istemeye onay verir. </p>
				<p class="paragraf-4">Bir yandan asimilasyon eğilimleriyle mücadele edebilmek, öte yandan modern ekonominin gerekliliklerini yerine getirebilmek için, Amerikan Yahudi reform hareketi 1885’te “Pittsburgh Platformu” adlı bir belge etrafında örgütlenir. Yiyecekle ilgili kurallardan, sünnetten ve Şabattan vazgeçilir. 1887’de, en yoksul Yahudilere destek amacıyla, sadece en zenginler tarafından değil, Amerika Birleşik Devletleri’nde yaşayan bütün Yahudiler tarafından finanse edilen Hebrew Immigrant Aid Society adında laik bir dernek kurulur. Ortalamada Yahudiler, diğer Amerikalılardan maddi olarak daha iyi durumda değildir. 1890’da, resmi Amerikan istatistiklerine göre, Yahudilerin %35’i küçük esnaf, %29’u ücretli, %12’si işçi, %15’i simsar, avukat ve bankacı, %5’i hekimdir. Çocuklar için arzu edilen ideal meslek, avukatlık veya hekimliktir.</p>
				<p class="paragraf-4">Puro işçileri sendikasına başkanlık ederken karşılaştığımız Samuel Gompers, 1886’da 36 yaşında, bütün Amerikan sendikalarını, meslek başına bir sendikadan oluşan American Federation of Labour çatısı altında toplar. Sıkı bir müzakereci olan Gompers, 1924’te ölene kadar Amerikan işçi sınıfının en nüfuzlu adamı olarak kalacaktır. </p>
				<p class="paragraf-4">Çalışmalar başladıktan dokuz yıl sonra, 1889’da, Lesseps iştirakçilerinden aldığı 400.000.000 dolar (1.000.000.000 frank) değerindeki borç paranın tamamını harcamıştır. Oysa kanalın sadece yarısı kazılmış durumdadır. Öngörülen maliyet ise, topu topu 600.000.000... franktır! 1889’da Philippe Bunau-Varilla, su altındaki kayaları dinamitlemek üzere bir plan önerir.<span class="char-style-override-17">73</span></p>
				<p class="paragraf-4"><span>Aynı sırada başka bir Amerikalı Yahudi’nin kaderi şekillenmektedir. Söz konusu Yahudi’nin kaderi bir anlamda, 2000 yıllık o çok özel keşif ruhunu simgeler. 1853’te Prusya’da doğan Salomon Bibo, 1869’da, kendisinden üç yıl önce New Mexico’ya göç eden iki erkek kardeşinin yanına gider. Önceleri hep beraber, bir başka öncü Yahudi aile olan Spielbergler için çalışırlar. Daha sonra üç kardeş, Navaho Kızılderilileri ile ticaret yapmak üzere ileri bir karakola yerleşirler. Ardından Kızılderililer, Meksikalılar ve Anglo-Saksonlar arasında aracı ve arabulucu olarak hizmet verir, beyazlar Kızılderililerin topraklarına el koymaya kalktığında Kızılderilileri savunurlar. 1882’de Salomon Bibo, Acoma Kızılderilileri’nin bölgesinde bir ticaret karakolu –ezelden beri var olan simsarlık mesleği!– kurar, Acoma Kızılderilileri’nin dilini öğrenir, durumlarını inceler, beyazlar tarafından sömürüldüklerini anlayarak onların tarafına geçer ve arabulucuları olur. Bibo o sırada 24 yaşındadır. Bibo, 1877’de Amerikan hükümeti tarafından Kızılderililere bırakılan 94.000 akrlık araziyi kiralamak üzere yapılan bir sözleşme karşılığında, Kızılderililerin topraklarını ve sürülerini korumayı ve kömür madenlerini işletmeyi taahhüt eder. Bibo, Kızılderililere yılda 12.000 dolar kira ile çıkarılacak her bir ton kömür için 10 dolar ödeyecektir. Sözleşme o kadar güzel işler ki, Bibo bir tür Kızılderili şefi haline gelir. Hatta Bibo 1888’de –35 yaşındadır–, Washington’daki federal idare tarafından “Acoma halkının valisi” olarak tanınır. Bibo 1889’da, kabile şefinin torunu Prenses Juana ile evlenir. Juana, Yahudiliği kabul eder. Bibo, Acomalar’ın resmi şefi olur. 11 yıl sonra, tarihteki tek Yahudi Kızılderili Şefi, çocuklarının dini eğitim alabilmesi için San Francisco’ya yerleşecektir...</span></p>
				<p class="paragraf-4">Bir başka yaşamöyküsü daha: 1840’ta Bavyera’da doğan ve 1858’de Amerika Birleşik Devletleri’ne göç eden Anton Oppenheimer –Viyana saray tedarikçileriyle akrabalık ilişkisi yoktur–; önceleri Texas’ta Palestine adında küçük bir şehirde esnaflık, daha sonra Konfedere Devletleri ordusunda askerlik yapar, sürü tüccarı, ardından arazi sahibi olur, 1890’da American Hat and Shoe Company ismini alacak olan bir perakende satış şirketi satın alır ve çok büyük başarı elde eder.</p>
				<p class="paragraf-4">Lehman Brothers artık çok önemli bir hammadde ticaret şirketi haline gelmiştir. Bununla birlikte Lehmanlar henüz, Seligmanlar veya Guggenheimlar’ın, hele hele Schiffler’in ve Warburglar’ın yaşadığı dünyada yaşayacak duruma gelmemiştir. Emmanuel Lehman öldüğünde yönetim, oğlu Philip ile yeğeni Arthur’a geçer. Arthur, Seligmanlar’a bağlı önemli bir Amerikan maden şirketinin patronu olan Adolph Lewinsohn’un kızıyla evlenecektir. </p>
				<p class="paragraf-4">Bu 50 kadar büyük bankacının çocukları, en iyi Protestan okullarında eğitim görür, <span class="char-style-override-14">bar mitzvah</span>larını yaparlar. Artık evde Almanca konuşulmamaktadır. Antisemit politikaları öfkeyle takip edilen çar, bu bankacılar için “insanlık düşmanı”dır. Bu nedenle, Rusya’da gerçekleşecek bir devrimi finanse etme fikri onlara kötü gözükmez. Nitekim Bund’un Vilnius’ta ilk adımlarını finanse ederler. Squash oynarlar, operaya meraklıdırlar, yatları, özel polo sahaları ve yarış atları vardır.<span class="char-style-override-17">18</span> Yahudi olsun olmasın sosyal faaliyetlere bağışta bulunur, çocuklarının eğitimiyle yakından ilgilenirler. Avrupa’ya gemi seyahatine çıktıklarında, en zenginler yanlarında şef garson, oda hizmetçisi ve aşçı götürür. Evleri Dürerler, Rembrandtlar ve Botticelliler ile doludur.</p>
				<p class="paragraf-4">1892’de Seligmanlar’ın evine davet edilen Prens André Poniatowski, bu insanların yaşam tarzını çok iyi betimler: “Para, iş dışında tek başına onlar için bir şey ifade etmez [...]. Sadece spordan, edebiyattan, sanattan, özellikle de müzikten söz eder, sosyal faaliyetleri ve kendi siyasi partilerini finanse ederler. Hepsi de ailelerine, günümüzde artık sadece Fransız taşrasında rastlanan türden düşkündür [...]. Spora duydukları merakı saymazsak, bu adamların hayatı, Lyon’un eski ticarethanelerine mensup bankacıların hayatına benzer.”<span class="char-style-override-17">18</span></p>
				<p class="paragraf-4">Ancak bu sükûnet uzun süreli olmaz. Ertesi yıl Seligmanlar, bir skandal ile sarsılır.</p>
				<p class="paragraf-4">1893’te New York Borsası’nda başlayan panik, başka şirketlerin yanı sıra Lesseps’in şirketinin de iflas etmesine sebep olur. Şirket, kanal kazma çalışmalarını durdurmak zorunda kalır. 85.000 iştirakçi iflas eder. Lesseps bitkin bir halde, kendisini bekleyen meclis soruşturmasıyla yüzleşmek üzere Fransa’ya döner. Lesseps’in, çalışmaların ilerlemediğini gizlemek için en önemli politikacılara ve ünlü gazetecilere rüşvet vermiş olduğu bu şekilde ortaya çıkar. </p>
				<p class="paragraf-4">Skandal, birçok suç ortağının yanı sıra iki Yahudi simsarı da (Cornelius Herz ve Jacques Reinach) işaret ettiğinden, Drumont, sahtekârlığın esas itibarıyla Katolik partilere mensup mühim adamların eseri olduğunu unutarak “85.000 iştirakçiyi iflasa sürükleyenlere” karşı ateş püskürür. Lesseps mahkûm olur; Lesseps’in oğlu Charles, Büyük Britanya’ya kaçar. Henüz tamamlanmamış kanala alıcı aranmaya başlanır. Biçilen değer, 100.000.000 dolardır.</p>
				<p class="paragraf-4">Fransa bu işten vazgeçmemiştir. Zira kanal, Almanya’nın Atlantik üzerinde seyreden gemilerin hareketlerini kontrol edebilmek için Venezuela’ya ayak basmasıyla stratejik bir konu haline gelmiştir. Skandala rağmen, Dreyfus Olayı’nın patlak verdiği yıl olan 1894’te, Amerikan Kongresi tarafından başlatılan bir anket J. P. Morgan ve Seligman’ı Fransız hisselerinin plasmanı üzerinden aldıkları komisyonlar sayesinde zengin olmakla suçladığı sırada, yeni bir Panama Kanalı Şirketi kurulur. Jesse Seligman’ın, özellikle Kanal Komitesi başkanlığını eski Amerikan Başkanı Grant’a teklif etmiş olması eleştirilir. Sonuçta başkanlığa, Başkan Hayes’in Donanma Bakanı R. W. Thomson gelir. Thomson, yılda 24.000 dolar gibi astronomik bir ücret ödenen bu mevkii kabul etmek için hükümetten istifa etmiştir. Thomson’ın güven veren varlığı, küçük tasarruf sahiplerini cezbetmeye yarar. Her ne kadar Senato komisyonu, uzun süren anketi sonucunda, Jesse Seligman’ı suçlayacak hiçbir şey bulamazsa da, Seligman skandalın sona erdiğini göremez. Seligman birkaç hafta sonra, tıpkı erkek kardeşinin bundan 16 yıl önce başına gelen gibi, haksız suçlamaların kurbanı olarak ölür. </p>
				<p class="paragraf-4">Diğer Seligmanlar, kazma projesinden vazgeçmemeye karar verirler. Yine Fransızlarla ve yine Panama üzerinden devam edilir. Yeni Panama Kanalı Şirketi’nin ekibinin bir bölümünü işe alırlar.<span class="char-style-override-17">73</span> İşe alınanlar arasında Philippe Bunau-Varilla da vardır. Skandaldan sonra, finansmanı halkta aramak söz konusu değildir. Hesabı vergi mükellefleri ödemelidir. Böylece iki proje üzerinden sürüp giden mücadele, Kongre önüne gelir. </p>
				<p class="paragraf-4">Kasım 1896’da, Bunau-Varilla Paris’te gazetesi <span class="char-style-override-14">Le Matin</span>’de Dreyfus Olayı konusundaki gerçeği ortaya çıkarmaya çalışırken, New York’ta başka bir büyük gazete doğar. Adolph Simon Ochs, o sırada ancak 9.000 satan son derece mütevazı bir gazete olan <span class="char-style-override-14">The</span> <span class="char-style-override-14">New York Times</span>’ı satın alır. 1868’de Cincinnati’de Almanya göçmeni bir Yahudi ailede doğan, 11 yaşında <span class="char-style-override-14">Knoxville Chronicle</span>’da, daha sonra <span class="char-style-override-14">Chattanooga Times</span>’ta matbaa işçisi olarak çalışan Ochs, 21 yaşında, 250 dolar karşılığında bu iflas halindeki adı duyulmamış gazetenin yönetimini devralır. 1889’da, Cincinnatili Haham Wise’ın kızıyla evlenir. Amerikan Yahudi Reform Hareketi’nin kurucularından biri olan Wise’ın, ileride Amerikan Yahudi cemaati bünyesinde temel bir rol oynadığını göreceğiz. Jo Pulitzer (<span class="char-style-override-14">World</span> ile) ve William Hearst’ün (<span class="char-style-override-14">Journal</span> ile) sansasyonel gazeteciliğe oynadığı sırada Ochs, etik gazeteciliğin ilkelerini belirler. Reklam ve editoryal çizgiye karşılık haber özgürlüğü ilkesini koyar. <span class="char-style-override-14">Chattanooga Times</span>, Amerika Birleşik Devletleri’nin güneyinde en saygın gazete haline gelir. Ochs’a göre, Yahudilik sadece bir dindir. Yeni ortaya çıkan Siyonizme karşı olan Ochs, Siyonizmi Yahudi değerlerine aykırı görür. <span class="char-style-override-14">The</span> <span class="char-style-override-14">New York Times</span> kısa sürede müthiş bir başarı elde eder. Gazetenin 1896’da 9.000 olan tirajı, 1925’te 780.000’e yükselir. </p>
				<p class="paragraf-4">1897’de Senato, Nikaragua güzergâhı üzerinde karar kılar. Bu güzergâh bugün hâlâ, teknik açıdan en iyi seçim olarak görülmektedir. </p>
				<p class="paragraf-4">Bu sırada Amerika’ya, 1894 pogromlarından kaçan 1.000.000 Rus Yahudisi akın eder. Rus Yahudilerinin gelişi, Amerikan Yahudilik yapısını altüst eder. Yeni gelenlerin dörtte üçü, büyük şehirlerde işçi olur; ülkedeki giysilerin çoğunu onlar üretir. On yıl önce Amerikalı Yahudilerin %12’si işçi iken, şimdi üçte ikisi işçidir. Tıpkı Rus Yahudilerle aynı anda Amerika’ya gelen İtalyanlar ve İrlandalılar gibi. Rus Yahudileri, zenginler tarafından finanse edilen kurumlarda her zamanki gibi kötü karşılanır. Mesela <span class="char-style-override-14">Yiddish Gazette</span>, 1897’de şöyle yazar: “Asil Alman Yahudilerinin yardımseverlik kuruluşlarında [...] her sığınmacı, sabıkalıymış gibi sorguya çekiliyor. Sığınmacılar küçük düşürülüyor, sanki bir Rus memurun önündeymişçesine yaprak gibi titriyorlar.”</p>
				<p class="paragraf-4">Rusya’daki işçilik deneyimleri, onları Samuel Gompers etrafında örgütlenen birçok sendikanın başına geçmeye iter: Morris Hillquit, Meyer London, Sidney Hillman gibi. Zaman zaman Yahudi burjuvaziden (Jacob Schiff, Louis Marshall, Henry Mesowitz) destek gören bu işçiler, patronları temel taleplerini kabul etmeye zorlarlar: haftada 50 saat mesai, işe alırken sendikalı işçilere öncelik verilmesi, arabuluculuk prosedürleri. Hatta 1900’de, salt Yahudilerden oluşan ilk sendika kurulur: Giyim sanayiinde çalışan kadınlar sendikası.</p>
				<p class="paragraf-4">Yahudi bankaları ile WASP (White Anglo-Saxon Protestants) bankaları arasındaki çatışmalar sertleşir. Nisan 1901’de, demiryollarının, özellikle de Northern Pacific Union’ın finansmanını ele geçirmek için başlayan borsa muharebesi, yine Morgan ile Schiff’i karşı karşıya getirir. Bu “devler muharebesi”ni kimse kazanamaz.</p>
				<p class="paragraf-4">Nikaragua güzergâhını destekleyen Başkan McKinley 6 Eylül 1901’de öldürüldükten ve yerine bu konuda daha kararsız olan Başkan Yardımcısı Theodore Roosevelt geçtikten sonra, Protestan ve Yahudi bankaları arasında kanalın güzergâhı konusunda yeni bir muharebe başlar. Morgan, Seligmanların tarafını bırakarak Nikaragua projesinin kamusal finansmanına yönelik kampanya başlatır. 1902’de Senato tam Morgan’ın projesine meyletmiş iken, önce Nikaragua’da Momotombo Yanardağı’nın, ardından da başka bir yanardağın –Martinique’teki Pelée Dağı’nın– patlaması verileri değiştirir. Oylamadan üç gün önce, Philippe Bunau-Varilla’nın aklına, bütün Amerikalı senatörlere, üzerinde dumanı tütmekte olan Momotombo’yu gösteren bir Nikaragua pulu gönderme fikri gelir.<span class="char-style-override-17">73</span> Nikaragua volkanik bir arazidir; Panama ise volkanik arazi değildir, kanal burada tehdit altında olmayacaktır. İş tersine döner. Senato, Panama Kanalı Şirketi’nin Amerikan devleti tarafından satın alınmasını onaylar. Temsilciler Meclisi de aynı yönde oy kullanır. </p>
				<p class="paragraf-4">Henüz her şey hallolmamıştır. Panama kıstağı Kolombiya topraklarındadır ve Alman nüfuzu altında olan Bogota Parlamentosu kısa bir süre önce, kazma çalışmalarının devam edebilmesi için gerekli olan arazinin ülkeden ayrılmasına karşı oy kullanmıştır. Ancak Kolombiya’ya 10.000.000 dolar verilecek olursa... Bunun üzerine Bunau-Varilla, Seligmanlara Panama’yı Kolombiya’dan ayrılmaya teşvik etmeyi önerir. Bu, Kolombiya hükümetine ve parlamentosuna rüşvet vermekten daha hesaplı olacaktır! Böylece Seligmanlar, Doktor Amador tarafından yönetilen bağımsızlık taraftarı Panamalı küçük bir gruba 100.000 dolar<span class="char-style-override-17">54</span> –Bunau-Varilla hatıralarında, bu parayı kendisinin vermiş olduğunu iddia eder<span class="char-style-override-17">73</span>– verir. Bunau-Varilla, Seligman’ın New York’taki bürolarında, yeni cumhuriyetin bağımsızlık bildirisini ve anayasasını kaleme alır. Beyaz Saray’da Başkan Theodore Roosevelt ile görüşen Bunau-Varilla başkana, Panama’da bir ihtilal çıktığı takdirde Amerikalıları ve Amerikan çıkarlarını korumak üzere bu ülkeye müdahale edip etmeyeceğini sorar. Başkan onaylayıcı bir sessizlikle karşılık verir. Panama ihtilali 3 Kasım 1903’te başlar. <span class="char-style-override-14">USS</span> <span class="char-style-override-14">Nashville</span>’in körfezde demirli durması, Kolombiyalıları Panama’nın bağımsızlığını aralık ayı itibarıyla kabul etmeye ikna eder. Amerika Birleşik Devletleri adına Dışişleri Bakanı Hays ve Panama adına Bunau-Varilla arasında bir antlaşma imzalanır. Bu antlaşma ile kanal, 100 yıllığına Amerika Birleşik Devletleri’ne verilir. Panama Cumhuriyeti ilan edilir. Doktor Amador, yeni cumhuriyetin ilk başkanı olur. Fransa ve Amerika Birleşik Devletleri, Panama Cumhuriyeti’ni tanır. Bunau-Varilla, Panama’nın Amerika Birleşik Devletleri büyükelçisi olarak atanır! Bu, Seligmanların gücünün zirvesi, Jesse’nin ölümünden dokuz yıl sonra alınan intikamıdır. </p>
				<p class="paragraf-4">1903’te, Max’ın birkaç ay için halen Alman olan erkek kardeşi Paul Warburg, bir “Merkez Bankası Planı” yayımlar. Paul burada, kredi kontrolü olmadıkça yeni banka krizleri olacağını haber verir. Paul, Ludwig Bamberger’ın 1870’te Alman İmparatorluğu’nda kurduğu sistemden yola çıkarak bankalara karşılıklı teminat sağlayacak, hükümet ile büyük özel bankaların eşit hisseli sahipleri olacağı bir merkez bankası kurulmasını teklif eder. Ancak on kadar bölgesel federal bankanın altın teminat göstererek para basmasına izin verilecek ve banka kredilerini kontrol edeceklerdir.<span class="char-style-override-17">18</span></p>
				<p class="paragraf-4">Ancak Washington’da, yılda sadece altı ay New York’ta ikamet eden, geri kalan zamanını Hamburg’da geçiren bu zengin Alman bankacının projesine kimse kulak asmaz. Ekonomi patlama halindedir; bankaların kontrol altına alınması çok kişinin çıkarlarına ters düşecektir. </p>
				<p class="paragraf-4">Kuhn Loeb –Jacob Schiff artık bankayı, Almanya’dan henüz göç etmiş Otto Kahn ile yönetmektedir–  Westinghouse, US Rubber, Armour ve ATT’yi finanse etmekte, demir yollarını yeniden düzenlemektedir. </p>
				<p class="paragraf-4">Yahudi bankacılar hâlâ aynı aile reislerinin kontrolünde yaşar ve hareket ederler. Mesela Kuhn Loeb’de Felix ve Paul Warburg, hem bankada hem de evde, birinin kayınpederi ötekinin kayınbiraderi olan Jacob Schiff’in sıkı kontrolü altındadır. Her cuma akşamı bu üç aile, Beşinci Cadde 932 numarada, –artık 57 yaşında olan– Jacob Schiff’in bir çeşit saraya dönüştürdüğü dört katlı binada, hep birlikte akşam yemeği yer.<span class="char-style-override-17">18</span> Jacob Schiff İbranice dualar okur, aile sessizce dinler. Her ne kadar yemeğe katılan bütün yetişkinler Alman kökenli olsa da, İngilizce konuşulur. Jacob Schiff, Rus göçmenlerin toplumla kaynaşabilmesi için yapılan sosyal faaliyetlerle çok yakından ilgilidir. American Jewish Committee (AJC) adlı yeni bir yardımlaşma kurumu ile İlahiyat Semineri’ni ve Herbert Union College’ı kurar; New York Library’de bir Yahudi bölümü oluşturur; Tevrat’ın yeni İngilizce tercümesini finanse eder; her hafta uğradığı New York’taki Montefiore Hospital’a 35 yıl boyunca başkanlık eder. Schiff; Amerikan Kızılhaçı’nı finanse eder, siyahilerin topluma dahil edilmesi, parasız eğitim, sendikal haklar ve çocuk işçi çalıştırılmaması için mücadele verir. Ancak mücadelesinin ana konusu, Rus Yahudilerinin kaderidir. Schiff 1905’te, Odessa’da gerçekleşen bir pogromdan sonra, Başkan Theodore Roosevelt’in olayları bizzat çar nezdinde protesto etmesini sağlar. Boşuna.</p>
				<p class="paragraf-4">İşte tam bu sırada, Çin’deki fetih girişimleri güdük kalan Japonya, Rusya’ya saldırır. Her ne kadar Güneş İmparatorluğu modern bir askeri güç olduğunu göstererek Avrupalıları ve Amerikalıları şaşırtırsa da, silah satın almadan çarın ordusunu mağlup edecek durumda değildir. Bunun üzerine Schiff, Japonya adına 200.000.000 dolarlık kredi desteği sağlamayı kabul eder. Schiff, Warburglar ile Morganlar’ın desteğini kazanır. Plasman zor olursa da, Jacob başarılı olur. Schiff, aynı sırada Fransa hesabına Wall Street’te düzenlenen bir borca katılmayı reddeder; zira paranın en sonunda, o sırada Fransa’dan sık sık borç alan Ruslara gitmesinden korkar. Rusların Amerikalı finansçılara duydukları öfke, pogromları daha da feci bir hale getirir. 11 Temmuz 1906’da Japonya, savaş lehine dönmeye başladığı sırada, Londra’da 30.000.000 sterlinlik yeni bir kredi başvurusu yapar. New York’ta Kuhn Loeb, Hamburg’da MM. Warburg söz konusu borçlanmayı birçok başka bankaya plase eder. Bu defa talep, arzın on katıdır. Savaşın sonucundan artık kimse şüphe etmemektedir. </p>
				<p class="paragraf-4">Japonya kısa sürede mutlak zafer kazanır. Portsmouth Antlaşması’yla Japonya; Mançurya üzerinde hak, Sakhalin’in bir bölümünü, Çin’de tavizler ve Kore üzerinde manda elde eder. Böylece Max Warburg ve Jacob Schiff, Japonya’nın gedikli finansçıları haline gelirler. Hatta Schiff, Japonya’ya bir zafer gezisi gerçekleştirerek Rusları iyice öfkelendirir. Tarihte ilk kez bir Japon imparator, akşam yemeğinde masasına hanedana mensup olmayan bir yabancıyı davet eder. Japon arabulucunun kızı –söz konusu arabulucu daha sonra maliye bakanı, ardından da başbakan olacak, 1936’da suikasta kurban gidecektir–, yıllarca New York’ta Schiffler’in yanında yaşayacaktır.</p>
				<p class="paragraf-4">1906’da Kuhn Loeb –bankada ilk kez aileye mensup olmayan bir ortak, Otto Kahn, bu kadar nüfuzlu hale gelir– halen, Amerikan sanayiinde yatırım yapmak üzere Avrupa’dan sermaye ithal etmektedir. Pennsylvania Railroad Union’ı finanse etmek üzere Fransa’dan 48.000.000 dolar borç alınır. </p>
				<p class="paragraf-4">1907 sonbaharında, Knickerbocker Trust&amp;Co.’nun iflası, Paul Warburg’un dört sene önce öngördüğü yeni bir mali krize yol açar. Bankalar, düşüncesizce borç vererek aşırı para kazanmakla ve paniğin yaklaşmakta olduğunu görememekle suçlanır. Paul Warburg’un merkez bankası projesi –Paul’un erkek kardeşi Felix de, gevşeklikle suçlanan bankacılardan biridir– böylelikle güncel hale gelir.</p>
				<p class="paragraf-4">1 Temmuz 1908-30 Haziran 1909 arasında, yeni pogromların ardından Amerika’ya hücum yaşanır. 540.000 Rus Yahudisi, aileler halinde Amerika’ya gelir. Çoğunlukla aşırı tutucu olan bu Yahudiler yanlarında, zengin ve derin bir Yidiş kültürü getirirler. Amerika Birleşik Devletleri artık dünyadaki en geniş üçüncü Yahudi nüfusunu barındırmaktadır. Rusya’da 5.215.805 Yahudi, Avusturya-Macaristan’da 2.084.591 Yahudi yaşarken, Amerika Birleşik Devletleri’nde –doğru olmak için fazla tam olan bir tahmine göre– 1.777.185 Yahudi yaşamaktadır. </p>
				<p class="paragraf-4"><span class="char-style-override-14">Melting pot</span> –o sırada İngiliz Yahudi yazar Israel Zangwill’in, Theodore Roosevelt’e ithaf ettiği bir oyununda icat ettiği tabir– anlayışı, Amerika’yı herkesin “insanın cumhuriyetini ve Tanrı’nın krallığını” kurmak üzere geldiği ütopik bir dünya haline getirir.<span class="char-style-override-17">460</span></p>
				<p class="paragraf-4">Altın Standartı Yasası ile birlikte doların üstünlüğü tescillenir. Bir ülkenin mal deposuna dönüştüğü zamanlarda hep olduğu gibi, aynı ülke kısa sürede para deposu haline de gelir. Sanayi hâkimiyetini ele geçirdikten 30 yıl sonra, artık kendi ülkesinde plase edemeyecek kadar çok kazanç sağlayan Amerika, dünyadaki başka şirket ve devletlere borç vermeye başlar. Amerika’ya borç vermek için Avrupa’dan borç almaya devam eden Amerikan iş bankaları da tersine işlem yapmaya başlar. Böylece 1910’da, Kuhn Loeb ve N. M. Rothschild, Dominik Cumhuriyeti’ne kredi sağlar. Kredinin geri ödeneceğine dair teminat, Dominik Cumhuriyeti’nin aldığı gümrük vergileridir. Jacob Schiff, işleme dahil olmadan önce, Londra’daki Sir Ernest Cassel’e bir telgraf gönderir: “Ödemeyecek olurlarsa, söz konusu gümrük vergilerini kim tahsil edecek?” Cassel şöyle cevap verir: “Sizin donanmanız ile bizim donanmamız.”<span class="char-style-override-17">18</span> Askeri ve mali süper güç, artık sadece Büyük Britanya değildir. Amerika da imparatorluk haline gelmiştir. </p>
				<p class="paragraf-4">Yine 1910’da, Paul Warburg 42 yaşında nihayet Amerikan vatandaşı olur ve Max’ı, dünyanın en eski Yahudi bankasını yönetmek üzere Hamburg’da yalnız bırakır. New York Bankacılar Birliği artık resmi olarak Paul Warburg’un projesine destek vermektedir. Rhode Island senatörü ve Milli Para Komisyonu başkanı Nelson Aldrich –Paul’un da ortaklarından biri olduğu Kuhn Loeb Bankası’nın finanse ettiği J. D. Rockefeller Jr.’ın kayınpederi–, Paul’un fikirleriyle ilgilenmeye başlar. </p>
				<p class="paragraf-4">Wall Street bankaları –bu bankaların en önemlileri Kuhn Loeb, Lehman Brothers, Guggenheim, Seligman ve artık Goldman Sachs’tır; Lazard bu bankaları geriden takip eder–, tahvil veya hisse senetleri çıkartarak şirketlerin kendi kendilerini finanse etmelerine yardımcı olur. 1910’da, Underwood için durum budur; 1911’de, Studebaker; 1912’de, F. W. Woolworth, ardından Continental Can. Goldman Sachs, Lehman, Kuhn Loeb ve Guggenheim isimleri efsaneleşir.</p>
				<p class="paragraf-4">1910’da başka bir isim ortaya çıkar: Salomon. Üç erkek kardeş –Arthur, Herbert ve Percy Salomon– ile Benjamin Levy adlı biri, para simsarlığı yapan babadan kalma küçük bir şirketi, “Salomon Brothers” adıyla tekrar ele alır. İşe demiryolu teçhizatı ile şirketlerin kasalarını finanse ederek başlar, ardından şirketlerini, dünyanın tahvil çıkarmada uzmanlaşmış ilk şirketlerinden biri haline getirirler. </p>
				<p class="paragraf-4">Yahudi olsun olmasın bütün bankalara karşı duyulan şüphe artar. 1912 yılı başında, Money Trust Investigation Committee adında bir Senato komisyonu, Kuhn Loeb, J. P. Morgan, Kidder, Lee Higginson ile National City Bank’ın faaliyetlerini incelemeye başlar. Bazı eyaletler, kredinin kontrol altına alınmasını sağlayan kanunlar geçirir. Kasım 1912’de Wilson; Taft ve Theodore Roosevelt’e karşı başkan seçilir seçilmez, Paul Warburg’dan kitabından yola çıkarak bir kanun tasarısı hazırlamasını talep eder. Paul Warburg’un Senato’ya Robert Owen tarafından, Temsilciler Meclisi’ne ise Virginia’dan seçilen Carter Glass tarafından sunulan tasarısı, Paul’un öngördüğü 12 bölgesel rezerv bankası ile Federal Reserve’ü kuran Glass-Owen Yasası’na dönüşür. Bunun üzerine Wilson Paul’a, Federal Rezerv Bankası “Fed”in başkanlığını teklif eder. Kendisini halen Alman hisseden Paul, ancak başkan yardımcılığını kabul eder. Başka başkan atanmaz. John Pierpont Morgan’ın –Morgan, aynı sene ölür– damadı Benjamin Strong, New York bölgesel bankasının başkanı olarak atanır. Protestan bankaları ile Yahudi bankaları arasında bir kez daha güç dengesi sağlanmış olur. </p>
				<p class="paragraf-4">Otto Kahn, Jacob Schiff’ten sonra Kuhn Loeb’ün en önemli adamı haline gelir. Kahn; Federal Banka ile meşgul durumdaki Paul Warburg’dan da, sosyetik ve sosyal faaliyetlerle uğraşan Felix’ten de daha nüfuzludur. </p>
				<p class="paragraf-4">1913’te, Seligman Bankası’nın aileden olmayan ilk ortağı Albert Strauss, o sırada çıkış halindeki General Motors’un yönetim kuruluna girer. Ford da çıkış halindedir; ancak Ford antisemittir.</p>
				<p class="paragraf-4">Bu bir avuç milyarderi; Rusya, Almanya, Avusturya, Fransa, İngiltere, Fas, Türkiye ve Cezayir’de çoğu kez sefil bir halde ve zulüm görerek iyi kötü hayatta kalmaya çalışan Yahudi kitlelerden, kapitalizme karşı –silahlı direniş de dahil olmak üzere– mücadele verenlerden ayıran uçurum olağanüstü derindir. 1900-1914 yılları arasında Amerika Birleşik Devletleri’ne gelen diğer 1.500.000 Yahudi ise, esas itibarıyla New York’ta kalmıştır. Yahudiler o sırada New York nüfusunun %28’ini oluşturur. Bu Yahudilerin en azından Fransız İhtilali’nin ülkülerini gerçekleştirmiş olduğu bir gerçektir. Gettodan kurtulmuş, özgür topraklara ulaşmışlardır. </p>
				<p class="paragraf-4">Çok az sayıda Yahudi ise, gözlerini çoktan bir diğer vaat edilmiş toprağa çevirmiştir. </p>
				<p class="alt">Siyonizm matrisi: Filistin’e ilk bakış</p>
				<p class="paragraf-4">Bütün mitlerin tersine, dünyadaki Yahudi nüfusun neredeyse tamamı, özellikle de en zengin Yahudiler, XIX. yüzyıl sonunda ortaya çıkan Siyonist projeye kuşkuyla, hatta düşmanca yaklaşacaktır. Nihayet Rus Yahudilerini barındırmak üzere birkaç koloni finanse etmeye ikna olacaklarsa da, Arjantin ve Kanada’da olduğundan daha fazla bir şey yapmayacaklardır. Siyonist proje, düşmanlarının daha ileride iddia edecekleri gibi bir “Yahudi parası” projesi değildir. </p>
				<p class="paragraf-4">Her şey 1833’te, Mısır Paşası (Vali) Mehmet Ali’nin Filistin ve Suriye’yi istila ederek bütün uyruklarının hukuk önünde eşit olduklarını ilan etmesiyle başlar. Filistin, en azından İngilizler açısından, Hindistan yolu üzerinde jeopolitik anlamda stratejik bir bölgedir. Bu nedenle İngilizler, 1840’ta Londra’da bir konferans düzenleyerek Mehmet Ali’yi, Mısır Valiliği’nin kalıtsal hale getirilmesine karşılık Filistin’i Türklere iade etmeye ikna ederler. Mısır, 1841’de bağımsız bir krallık olur. Yahudiler burada ticarette ve bankada çalışmaya devam ederler.<span class="char-style-override-17">235</span></p>
				<p class="paragraf-4">Bu arada Arabistan kıyıları, Büyük Suud’un hâkimiyetine geçer. Büyük Suud, Mehmet Ali ve Mısırlılar tarafından durdurulmadan önce Vahhabi İmparatorluğu’nu bütün Arabistan’a yayar.</p>
				<p class="paragraf-4">Osmanlı İmparatorluğu’nda yaşayan 300.000 Yahudi, her türlü meslekte çalışmaktadır. Hatta Yahudiler artık kamu mesleklerine de girebilmekte, memur, idarede müdür, hâkim, konsolos olabilmektedir. Yahudilerin, herhangi ayırt edici bir işaret taşımaksızın, milli şapka olan fesi takmalarına da izin verilir. Bankacı<span class="char-style-override-17">235</span> ve tüccar Yahudi şahsiyetler (Gabbay, Aciman, Carmona, Camondo), bu çağdaşlaşma dönemini simgeler. Bankacı Camondo, İstanbul’da Fransızca eğitim veren herkese açık modern bir okulu finanse ederek hahamlıkla büyük bir krize neden olur. İmparatorluğun diğer yerlerinde yaşayan Yahudilerin hemen hepsi çok fakirdir. Bunlar marangoz, eskici, esnaf, bazen de Türkler tarafından uzak diyarlarda, mesela Fransızlar gelene kadar Fas’ta istihdam edilen memurlardır. Suriye’de 1840’ta vahim bir olay yaşanır. Fransız konsolos, Yahudileri bir Kapusen keşişini törensel şekilde kurban etmekle suçlar. Bunun üzerine birçok Yahudi işkence görür ve öldürülür. Hayatta kalanlar, uluslararası baskı sonuncunda Babıâli tarafından serbest bırakılırlarsa da, söz konusu mit, nasıl Hıristiyan dünyasında uzun süre geçerli kaldıysa, Arap dünyasına da kalıcı şekilde yerleşir: Yahudiler, insan kanı içme ihtiyacı içindedir. </p>
				<p class="paragraf-4">Filistin’de (o sırada Filistin, bugünkü Ürdün’ü de içine alır), Yahudilerin yaşamı daha da sefildir. Her ne kadar 1845’te Yahudiler Kudüs’te hâlâ çoğunluğu oluştururlarsa da (15.000 Kudüslünün 8000’i Yahudi’dir), bölgedeki Yahudi nüfusu 550.000 Arap’a karşılık sadece 30.000’dir. 11 Ağustos 1850’de Gustave Flaubert, <span class="char-style-override-14">Seyahat Günlükleri</span>’nde şöyle yazar: “Tanrı’nın laneti sanki sıkıntı, durgunluk ve terk edilmişten ölmekte olan bu üç dinin kutsal şehri üzerinde dolanıyor.”<span class="char-style-override-17">145</span></p>
				<p class="paragraf-4">Filistin Yahudilerinin durumuyla ilgilenen ilk Yahudi bankacı, Rothschildler’in damadı ve İngiliz baronu olan Livornolu Yahudi Moses Montefiore’dir. Kendini iyice dine veren Montefiore; 1860’ta Ramsgate’teki konutuna kendine özel bir sinagog inşa ettirir, sadece kendi kasabıyla seyahat eder. Rusya, Polonya, Romanya ve Fas’taki Yahudilerin durumunu iyileştirmek için finanse ettiği projelerin yanı sıra, Filistin Yahudileriyle de ilgilenir. Bununla birlikte Filistin, Montefiore için, Yahudilerin yaşadığı diğer yerleşim bölgelerinden farklı bir yer değildir. Montefiore bu şekilde, o sırada Filistin’de ikamet eden Yahudilerin kendi kendilerine yetecek şekilde yaşamalarına yardımcı olabilmek için, Yemin Moshe’de, eski Kudüs şehrini çevreleyen surların eteğinde bir köy –ilk <span class="char-style-override-14">extra muros</span> mahalleyi– kurar. Diğer Yahudilerin tarımla uğraşmalarını sağlamak üzere, ilk Yahudi çiftliklerini satın alır: Yafa’da on hektarlık portakal ağacı plantasyonu gibi. Başka Yahudilerin göç etmesine yardım etmek henüz söz konusu değildir. </p>
				<p class="paragraf-4">Avrupa ve Amerika Birleşik Devletleri’nde de, bir Yahudi devleti kurma fikri cemaatlerin zihnini meşgul etmez. Kimse bu 2000 yıllık hayali unutmuş değildir. Ancak çok az sayıda haham ve entelektüel, daha da nadir olarak tüccar, bu hayalin sözünü eder veya bu hayal üzerine kafa yorar. Şüphesiz bazıları –1862’de yayımlanan kitabı <span class="char-style-override-14">Roma ve Kudüs</span>’te bundan bahseden Moses Hess gibi– bu konuyu düşünmüşse de, siyasi planda elimizdeki tek kayıt, iki Hıristiyan arasında geçen bir konuşmadır. 1863’te Başkan Abraham Lincoln, Henry Wentworth Monk adlı Kanadalı tuhaf bir rahibe –Tanrı tarafından İsrail devletini yeniden kurmakla görevlendirildiğine inanan Monk, Kudüs’te yaşamaktadır–, Yahudilerin Filistin’de “anavatanlarını [<span class="char-style-override-14">national home</span>] tekrar kurabilmelerini” umduğunu söyler: “Bu, birçok Amerikalının paylaştığı asil bir hayaldir.” Ardından Lincoln, bir kelime oyunu yapar: “Beni çoğu kez iyileştirip ayağa kaldıran hekimim Yahudi olduğundan, onun vatandaşlarına el atmamak için [tam olarak <span class="char-style-override-14">a leg up</span>, “bacak darbesi”] hiçbir neden göremiyorum.” Ancak Yahudi cemaatleri, bu fikre kesinlikle hazırlıklı değildir. Filistin onlar için henüz birçok cemaat içinde herhangi bir cemaattir. </p>
				<p class="paragraf-4">Avrupa’da da bakış açısı aynıdır. Daha önce bahsi geçen 1860’ta Paris’te kurulan Evrensel Yahudi Birliği; Tetuan, Tanca, Bağdat, İstanbul, Edirne, İzmir, Selanik ve Sofya’da sayısız okul kurduktan sonra, 1873’te Yafa yakınlarında Mikveh Israel’de yeni bir okul açar. Bunu iki yeni okul izler: Kudüs yakınlarındaki Motsa’da ve Petah Tikva’da. Ancak bu durum; birliğin kurucularından ve Filistin’i öne çıkarma derdinde olan Charles Netter’in oynadığı kişisel rol hariç, hiçbir özel anlam taşımaz. Fransız, Alman ve Britanyalı Yahudiler; Filistin’e yardım etmekten ziyade, 3.000.000 Rus Yahudi’ye destek olmakla meşgul olup, Filistin’i Rus Yahudileri için olası bir sığınak olarak görmezler. </p>
				<p class="paragraf-4">Filistin’de kurulacak bir Yahudi devletine dair ilk tutarlı proje, 1880’de, Leo Pinsker adında Odessa’da hekimlik yapan Rus bir Yahudi’nin Berlin’de yayımladığı <span class="char-style-override-14">Kendi Kendini Özgürleştirme</span> adlı kitabında ortaya çıkar. Pinsker Rusya’da; amacı “Filistin’deki Yahudilerin siyasi, milli ve ruhani dirilişini” sağlamak olan –gizli– <span class="char-style-override-14">Hoveve Sion</span> (Siyon Âşıkları) örgütü ile <span class="char-style-override-14">Bilu </span>öğrenci örgütünü (<span class="char-style-override-14">Bilu</span>, <span class="char-style-override-14">Beit Yaakov lekhu ve-neletha</span>’nın kısaltmasıdır: “Yakup’un evi, öyleyse ileri”) destekler. Kısa süre sonra bu iki örgüt; 30.000 Rus, Polonyalı ve Rumen Yahudi’nin, Odessa’dan İstanbul ve Filistin’e gitmesini sağlar. Bu Yahudilerin büyük bölümü, idealist ve tecrübesiz öğrencilerdir. <span class="char-style-override-14">Aliyah</span>’nın (“Yükseliş”) giriş kapısı olan Yafa’da henüz birkaç yüz Yahudi bulunur. Yeni gelenler ülkedeki Yahudi nüfusu ikiye katlarsa da, bu insanların hiçbir maddi imkânı yoktur. </p>
				<p class="paragraf-4"><span>Montefiore’den sonra Filistinli Yahudilere ilk büyük yardım, 1882’de Baron Maurice de Hirsch’ten gelir. Aynı zamanda hem Alman, hem Belçikalı, hem İngiliz hem de Fransız olan ve hemen her yerde sığınmacılara destek projeleri finanse eden bu bankacı, saçma bulduğu Yahudi devleti fikrine son derece karşıdır. Her ne kadar Mart 1882’de sığınmacı yerleştirmek üzere Türklerden 2.200 hektarlık bir arazi satın alırsa da, bu proje Hirsch için onlarca ülkede var olan diğer projeler gibi bir projedir. </span></p>
				<p class="paragraf-4">Bu bir güç gösterisidir; zira Filistin topraklarının neredeyse tamamı, ya Osmanlı İmparatorluğu’na ya da yabancı ülkelerde, özellikle Şam’da ve Beyrut’ta yaşayan özel şahıslara aittir. Bu nedenle bütün satın alma işlemleri; Yahudi varlığından hoşlanmayan yerel yetkililerle uzun bürokratik muameleler ve arazi sahipleriyle daha az çetin sayılmayacak pazarlıklar gerektirir. Haziran 1882’de Osmanlı hükümeti; daha fazla Yahudi göçmenin bölgeye yerleşmesini, arazi satın alınmasını ve her türlü inşaatı yasaklamaya kalkar. Bu yasaklar kısa sürede delinir. Baron de Hirsch, kendi toprakları üzerinde ilk özel çiftlikleri, <span class="char-style-override-14">moshava</span>ları inşa ettirir: Rishon Lezion, Rosh Pina ve Zikhron Ya’akov. Tarımla pek alakalı olmayan ilk göçmenler; işe bataklıkları kurutmak, taşlardan arındırmak, parselleri tarıma uygun hale getirmek için taraçalar oluşturmak ve okaliptüs ekmekle başlar. Yemenli Yahudiler Kudüs’e yerleşerek inşaat işçisi olarak çalışır, ilk limon ağacı plantasyonlarında iş görür. Ancak bazı çiftlikler, imkân yetersizliğinden kısa sürede iflasın eşiğine gelir. </p>
				<p class="paragraf-4">Bir Yahudi devletinin kurulması fikrini destekleyen ilk Amerikalı Yahudilerden biri, sesini ertesi yıl 1883’te duyurur. Söz konusu kişi; New York’a 1654’te <span class="char-style-override-14">Saint-Charles</span> gemisiyle gelmiş bir ailenin soyundan gelen ve Özgürlük Heykeli’nin kaidesine birkaç mısrası kazınan şair Emma Lazarus’tur. Lazarus’a göre “Filistin; vatanı olmayanların ülkesi, göçebelerin hedefi ve millet vasfını kaybetmiş bir milletin zulüm gören mensupları için bir sığınak olmalıdır.”<span class="char-style-override-17">55</span></p>
				<p class="paragraf-4">1884’te, ölümünden bir sene önce, Baron Montefiore’nin yüzüncü doğum günü, dünyadaki bütün Yahudi cemaatlerinde bayram ilan edilir. Bir diğer büyük hami, Maurice de Hirsch’in başına ise bir felaket gelir. Tek oğlu Lucien, 1887’de ölür. Bunun üzerine Hirsch, Paris’e yerleşir ve kendini işe boğar. Hirsch şöyle yazar: “Oğlumu kaybettim, fakat vârisimi kaybetmedim. Benim vârisim, insanlık.” Hirsh, muazzam bir projeye el atar. 1890’da, Jewish Colonization Association’ı kurar. Daha önce de gördüğümüz gibi amacı, 3.250.000 Rus Yahudisi’nin 25 yıl içerisinde Arjantin’e göç etmesini sağlamaktır. Arjantin’e, Filistin’e değil. </p>
				<p class="paragraf-4">Yine 1890’da, Filistin’e dönme tartışması alevlenir. Nathan Birnbaum adlı Viyanalı bir yazar tarafından icat edilen “Siyonizm” kelimesi ortaya çıkar. 1891’de, daha çok Ahad Haam adıyla tanınan Rus yazar Asher Ginsberg, Yahudiliğin laikleşmesinin ve bir Yahudi devletinden bahsetmeden önce Arap halkıyla uzlaşma sağlanmasının önemi ile entelektüelleri Filistin’e çekme gerekliliği konusunda ısrar eder. Bu “kültürel Siyonizm”dir. Amerika Birleşik Devletleri’nde Kitab-ı Mukaddes<span class="char-style-override-14"> </span>ve Protestan kültürü, yöneticileri iki vaat edilmiş toprak, Amerika ve İsrail arasında devamlı paralellik kurmaya, bu nedenle Siyonizm ile ilgilenmeye iter. 1892’de, Rusya’daki pogromlar gerçek bir katliama dönüştüğü sırada, Yüce Mahkeme savcısı, Temsilciler Meclisi sözcüsü, <span class="char-style-override-14">Reverend</span> William Blackstone ile Kardinal Gibbons, Başkan Benjamin Harrison ve Dışişleri Bakanı James Blaine’e, Rusya’daki Yahudilere yapılan zulümleri protesto eden ve “Yahudilerin eski anavatanları olan Filistin üzerindeki haklarının tanınmasını görüşmek ve acılarını her türlü adil ve uygun yöntemle hafifletmek üzere”<span class="char-style-override-18"> </span>uluslararası bir konferans toplanmasını talep eden bir dilekçe sunar. “Filistin’i ne diye Yahudilere iade etmeyelim? Milletlerin ilahi dağılımına göre Filistin; Yahudilerin zor yoluyla atıldıkları, başkasına devredilemez vatanıdır. Filistin sanayi ve tarım sektörleri kuvvetli bir ülke, bir medeniyetin ve bir dinin merkezi idi. Bizler Yahudilere, Romalı atalarımız tarafından el konan topraklarına geri dönme hakkı verilmesinin uygun olduğunu düşünüyoruz.” Görünürde hiçbir Amerikalı Yahudi, ülkenin bu en önemli şahsiyetlerinden bazılarının ifşa ettiği Siyonist inancın arkasında değildir. </p>
				<p class="paragraf-4"><span>Siyonist hareketi başlatma şerefi, ne bu öncülerin ne de finansçıların olacaktır. Bu şeref, Viyana bazlı bir gazete olan </span><span class="char-style-override-14">Neue Freie Presse</span><span>’nin Paris muhabiri Theodor Herzl’ın olacaktır. 1895’te, Rusya’daki durumdan ziyade Panama skandalının sebep olduğu antisemitizm dalgasıyla ve Dreyfus Olayı’nın başlamasıyla sarsılan Herzl, </span><span class="char-style-override-14">Yahudi Devleti</span><span>’ni (</span><span class="char-style-override-14">Der Judenstaat</span><span>) kaleme alır.</span><span class="char-style-override-17">197</span><span> Kitabın vardığı sonuç, Pinsker’ın 15 yıl önce yazdığı kitabın sonucuna gönderme yapar. Yahudi milleti bir toprakta, mümkünse Filistin’de dirilmelidir. Herzl, “orada” (</span><span class="char-style-override-14">over there</span><span>) topraklar satın almak üzere bir “Yahudi şirketi” kurulmasını teklif eder. “Ora”nın neresi olduğu henüz belli değildir. İngiliz hukukuna göre ve 200.000.000 dolar sermayeyle kurulacak olan bu şirketin misyonu; Yahudilerin terk edecekleri ülkelerde arkalarında bırakacakları malları satın almak, söz konusu Yahudilere bu malların değeri kadar nakit ve “orada” toprak vermektir. Yahudiler burada tarıma yönlendirilecektir. Şirket, Yahudilerden satın aldığı malları yöneterek ve satarak kazanç sağlayacaktır. Söz konusu “Yahudi şirketi”nin sermayesine; sadece dünyanın dört bir yanından Yahudi finansçılar değil –“projeye gülüp geçebilecek” “büyük bankacılara” tamamen bel bağlamamak için–, aynı zamanda Yahudi “küçük tasarruf sahipleri”, “küçük Yahudi bankaları”, hatta “Yahudi sorununun halledilmesinin kendi çıkarlarına olduğunu görecek ve projenin getireceği kârı cazip bulacak” Hıristiyan hissedarlar da iştirak edecektir.</span><span class="char-style-override-17">197</span><span> </span></p>
				<p class="paragraf-4">Gerçekte Herzl’in bu açıklamaları getirmesinin sebebi, ne Avrupa’daki ne de Amerika Birleşik Devletleri’ndeki Yahudi finansçıların desteğine güvenemeyeceğinin bilincinde olmasıdır. Ne Guggenheim, ne Rothschild, ne Seligman, ne Schiff, ne Warburg, ne Hirsch, ne Kahn, ne Goldman, ne Lazard, ne Oppenheim ne de Salomon, böyle bir projeyi finanse etmeye hazırdır. Onlara göre bu, hayalci bir fikirdir.</p>
				<p class="paragraf-4">Baron de Hirsch 1896’da ölür. Hirsch’in Jewish Colonization Association’ı, Rus Yahudilerini zar zor Latin Amerika’ya taşımaya devam eder. Hirsch’in ölümünü takiben üç yıl boyunca dul eşi Clara; New York, Galiçya, Viyana, Budapeşte ve Paris’te, çoğu Yahudi kökenli sosyal faaliyete şahsi servetinden 15.000.000 dolar bağışta bulunur, daha sonra vakıflara 10.000.000 dolar bırakır. Clara, Filistin için fazla bir para ayırmaz. </p>
				<p class="paragraf-4">Herzl’in başvurduğu James de Rothschild’in oğullarından Edmond James de Siyonist projeye katılmayı reddeder.<span class="char-style-override-17">286</span> Bununla birlikte Edmond James, Rishon Lezion köyü –köy, iflasın eşiğindeki Siyonist hareket Hoveve Zion’a bağlıdır– yetkililerinin başvurusu üzerine, bu köyü ve Zikhron Ya’akov köyünü desteklemeyi kabul eder. Bu köyleri ziyaret eden Edmond James gezisinden hevesli dönerse de, Hirsch ve Montefiore gibi o da hiçbir şekilde Siyonist olmuş değildir. </p>
				<p class="paragraf-4">Bu ilk menfi cevapların ümidini kırmasına izin vermeyen Theodor Herzl, 1896’da fikrini açıklamak üzere bir dizi siyasi yetkiliyle görüşür. Hatta Viyana’daki Papalık büyükelçisiyle, Filistin’de bir Yahudi devleti kurulduğu takdirde Kudüs’ün bir bölümünün ülke yasalarının dışında kalması olasılığını görüşür. Herzl, en önemli destekçilerini bir araya getirmek ve Münih’te bir Siyonist kongre toplamak ister. Ancak Münih’teki cemaatin itirazı üzerine toplantıyı, çok az sayıda Yahudi’nin yaşadığı Basel’a kaydırır.</p>
				<p class="paragraf-4">Herzl 29 Ağustos 1897’de, yani Bund’un Vilnius’ta gizlice kurulmasından birkaç hafta önce, Basel’da ilk Dünya Siyonist Kongresi’ni toplar. Belediye gazinosunda toplanan 17 ülkeden 200 katılımcı arasında, Siyonist örgütlerden 69 delege ile toplantıya kendi adlarına katılan çeşitli davetliler vardır. Herkes kongreye, kendi maddi imkânlarıyla gelmiştir. Yahudi olmayan on kişi, oy hakkı olmaksızın toplantıya katılır. Önemli Yahudi finansçılardan hiçbiri, kongreye katılmayı kabul etmemiştir. Toplantı, entelektüellerin ve hekimlerin işidir.</p>
				<p class="paragraf-4">Herzl programını, dostlarından Max Nordau’nun başkanlık ettiği bir komitede açıklar. Nordau; Budapeşteli bir hahamın oğlu olarak dünyaya gelmiş, 1880’de Paris’te hekim olmuştur. Herzl’in programına göre Siyonizmin amacı, Yahudi halkı için “Filistin’de herkes tarafından ve hukuken tanınan bir vatan” aramaktır. Kongre, “Yahudi çiftçi, zanaatkâr ve girişimcilerin İsrail’e yerleşmelerinin teşvik edilmesine, dünyadaki Yahudilerin bulundukları ülkelerin kanunlarına uygun olarak yerel ve uluslararası planda örgütlenmelerinin ve birleşmelerinin sağlanmasına, Yahudi milli duygusunun kuvvetlendirilmesine ve Siyonizmin hedeflerine ulaşabilmesi için gerekirse hükümetlerin onayını almak üzere hazırlık yapılmasına” karar verir.</p>
				<p class="paragraf-4">Berlin’e göç etmiş Rus matematikçi Leo Motzkin’in ısrarı üzerine birçok delege, kurulacak Yahudi devletinin dayatılmamasını, “uluslararası hukuk tarafından tanınması” şartının konmasını talep eder. Bir başka deyişle, Araplarla anlaşmaya varılmalıdır. Başka delegeler buna karşı çıkar. Sonuçta bir orta yol bulunur: Yahudi devleti, “kamu hukuku tarafından garanti edilmelidir.” Herkese örnek olacak bir iş hukuku oluşturmanın gerekliliğinden bahsedilir.</p>
				<p class="paragraf-4">Herzl, başkan seçilir; Nordau, üç başkan yardımcısından biri olur. Yıllık kongreler arasında hareketi yönetmek üzere bir komite oluşturulur. Herkes yılda, sembolik olarak bir frank, bir mark, yarım dolar veya iki şiline tekabül edecek şekilde bir şekel tutarında aidat ödeyecektir.</p>
				<p class="paragraf-4">1898’de II. Siyonist Kongre; Filistin’de toprak satın alınması için maddi kaynak temin etmek üzere, Herzl’in “Yahudi şirketi” projesini model alarak Jewish Colonial Trust’ı kurar. Yine hiçbir büyük Yahudi finansçı, projeye dahil olmaz. Britanya cemaatinin mütevazı bağışçılarına yapılan çağrı sonucunda, beklenen 8.000.000 sterlinin ancak 395.000’i elde edilir. Yine Siyonist bir proje mali başarısızlığa uğramıştır. İlk defa bir grup sosyalist, hareketin idaresine ortak edilmeyi talep eder. </p>
				<p class="paragraf-4">Herzl Osmanlı Padişahı’na, Filistin üzerinde Yahudi egemenliğinin tanınmasına karşılık, Babıâli’nin dış borçlarını silmeyi teklif eder. Oysa hiçbir alacaklı bankacı Herzl’a, kendi adlarına böyle bir teklifte bulunma yetkisi vermemiştir. Zaten teklif de reddedilir. </p>
				<p class="paragraf-4">Herzl, 1899’da yine Basel’da toplanan III. Kongre’de, Berlin, İstanbul ve Kudüs’te yaptığı görüşmeleri anlatır. Herzl; dindarlar ile laikler arasında bölünme yaratır korkusuyla, Yahudi kimliğinin ve kurulacak devletin tabiatı üzerine tartışmaya girmekten kaçınmaya çalışır. Herzl’inki gibi “biraz hayalci” bir diplomatik girişime mi odaklanılmalı, yoksa Rotschild’in Siyonist hareket kapsamı dışında yaptığı gibi “somut” yerleşim bölgeleri mi geliştirilmeli konusu tartışılır. Herzl’in; hareketin pratik örgütlenmesiyle değil de, sadece görüştüğü önemli şahsiyetlerle <br/>ilgilenmesi eleştirilir. Bunun üzerine Jewish Colonial Trust’ın, toplayabildiği bütün fonları sadece ve sadece Filistin ve Suriye’de alınacak topraklara ayırması kararlaştırılır. “Orası”, bundan böyle Filistin’dir. </p>
				<p class="paragraf-4">Siyonist olmayanlar pratikte Herzl’den daha etkili olmaya devam eder. Edmond de Rothschild; finanse ettiği kolonileri, Baron de Hirsch tarafından kurulan Jewish Colonial Association’ınkiler ile birleştirir. Rothschild; bunların yönetimini üstlenir, Zikhron Ya’akov ve Rishon Lezion’u geliştirir, Rosh Pina ve Metulla köylerine ve Litani Nehri’ne yakın su kaynaklarının kontrolüne göre, farkında olmadan, gelecekte kurulacak devletin kuzey sınırını belirler. Bu işe tutkuyla sarılan baron; araziler satın alır, bu arazilerin yaşanır hale getirilmesine yardım eder, küçük bir Yahudi sanayiinin doğmasını teşvik eder. Baron, kolonilerinin ekonomik işleyişini çok yakından izler. Bu koloniler artık, daha tecrübeli olan Arap işçiler çalıştırmaktadır. Rothschild, onları kontrol etmek üzere Yafa’da bir yönetim kurarak koloni sakinlerini öfkelendirir.<span class="char-style-override-17">286</span></p>
				<p class="paragraf-4">Mavera-i Ürdün de dahil olmak üzere Filistin’de halen, yarım milyondan çok Arap’a karşılık topu topu 85.000 Yahudi mevcuttur (dünyadaki Yahudi nüfusun 10.000.000 olduğu düşünülürse). Bu şartlarda devlet hayali kurmak zordur. Bu, para ile değişecek bir durum değildir. Zaten para da yoktur. </p>
				<p class="paragraf-4">1900’de, IV. Siyonist Kongre Londra’da toplanır. Amaç, hem dünyanın bir numaralı devletindeki kamuoyunun dikkatini, hem de refah içindeki Britanya Yahudi cemaatinin parasını çekmektir. Filistin’de oluşturulan tarım işletmelerinin içinde bulunduğu kötü ekonomik durum tartışılır. Saatlerce Maccabi adında bir sportif hareket projesi üzerine konuşulur. Haham Yitzak Yaakov Reines yönetimindeki tutucu Yahudiler, bu zaman kaybını protesto eder, siyasi sorunlar ve yeni araziler satın almak için gereken finansman konusu üzerine odaklanılmasını talep ederler. Oysa bu konuda hâlâ bir gelişme yoktur. Sonuç, tam bir fiyaskodur.</p>
				<p class="paragraf-4">1901’de Basel’da toplanan V. Kongre, Jewish Colonial Trust’ın uğradığı başarısızlığı telafi etmek üzere, arazi satın almak için gerekli fonları Yahudi kitlelerden toplamakla görevli yeni bir örgüt kurma kararı alır: <span class="char-style-override-14">Keren Kayemeth Le-Israel</span> (KKL) veya Jewish National Fund. Leo Motzkin, Martin Buber ve Chaim Weizmann tarafından yönetilen bir grup, diasporada Siyon’a dönüşü teşvik etmek üzere, bir Yahudi kültürünü tanıtma programı kabul edilmesini talep eder. Aynı grup, hareketin daha demokratikleştirilmesini de talep eder. Siyonist Örgüt’ün Viyana’da bulunan daimi merkezi kuvvetlenir. Bundan böyle kongreler, iki yılda bir toplanacaktır. </p>
				<p class="paragraf-4">Diplomatik planda hiçbir ilerleme kaydedilmez. İstanbul’da kimse, Filistin’den vazgeçmek niyetinde değildir. Bunun üzerine Herzl, elinde hiçbir yetki olmadığı halde taktik değiştirerek 1901’de Sultan II. Abdülhamid’e, Yahudileri Filistin’e değil de Kıbrıs’a yerleştirme fikrini açar. Padişah cevap vermez. Bu, zamanında İnebahtı’daki korkunç yenilgiye sebep olan Joseph Ha-Nassi’nin projesidir...</p>
				<p class="paragraf-4">Hindistan’la iletişim ağlarını koruma ve Süveyş Kanalı’nı denetleme derdinde olan İngilizler ise, Filistin ile gittikçe daha çok ilgilenir. Buna ek olarak, gemiler artık mazot kullandığından, Londra, Yakındoğu ile yeniden ilgilenmeye başlar. 1901’de William d’Arcy, Irak ve Arabistan’da petrol çıkarma imtiyazı elde eder. Abd el-Aziz El Suud; Arabistan’da iktidarı ele geçirir, Riyad’ı Türklerden alır. Dünya siyasetinin tamamı, bu kara altın damarları etrafında dönmekte gecikmeyecektir. Filistin ve Siyonizmin kaderi de, çok büyük ölçüde petrole bağlı olacaktır.</p>
				<p class="paragraf-4">Herzl 1902’de, Kraliyet Yabancı Göç Komisyonu ve Büyük Britanya’nın Sömürgeler Bakanı Joseph Chamberlain tarafından kabul edilir. Chamberlain Herzl’a, o sırada Mısır’a ait olan (Mısır’ın kendisi, 1882’den beri Büyük Britanya vesayetindedir) Sina’da yer alan El Ariş’te bir koloni kurulmasını teklif eder. Herzl ise, Arjantin ve Kıbrıs’tan bahseder.</p>
				<p class="paragraf-4">Aynı sırada dini bir parti olan Mizrahi, “vaat edilmiş toprakları” talep etmek üzere Vilnius’ta kurulur. Bund ve Mizrahi aynı şehirde doğmuş olsa da, hedefleri taban tabana zıttır. Biri, Rusya’daki Yahudilerin hakkını arar; öteki, Filistin’dekilerin. Zekice bir espri, Bundcuları Siyonistlerden ayıran şeyin deniz tutması olduğunu söyleyecektir!</p>
				<p class="paragraf-4">1903’te Britanya hükümeti, Herzl’e resmi olarak “Yahudilerin milli geleneklerine uygun şekilde yaşayabilecekleri koşullarda”, Uganda’da bir Yahudi yerleşim bölgesi kurmayı teklif eder. Seçilen yerin saçmalığına rağmen, bu Herzl açısından zafer kazanmaktır. Zamanın süper gücü, milli taleplerinin meşruiyetini kabul etmiştir.</p>
				<p class="paragraf-4">Aynı yıl Jewish Colonial Trust, Londra’da sadece 50.000 sterlinlik bir sermayeyle Anglo-Palestinian Company adında küçük bir şube açmayı başarır. Bu, Filistin için kurulan ilk bankadır. Hareketin önderlerinden hiçbirinin, Uganda projesinden henüz haberi yoktur. </p>
				<p class="paragraf-4">Skandal: 1903’te Herzl, Siyonist kongre delegelerine Uganda’da bir Yahudi yuvası kurma projesini sunar. Herzl bu projenin; Rusya’daki Yahudiler için düşünülmüş acil ve geçici bir çözüm teşkil ettiğini, milli davanın Siyonizmin nihai hedefi olan Filistin’den vazgeçmeyi gerektirmeyecek şekilde tanınması olduğunu savunur. Delegeler hayrete ve dehşete düşer, fırtınalar kopar! Projeye en çok Rus Yahudileri karşı çıkar. Herzl’in sırdaşı Max Nordau, diğerleriyle birlikte dostunun projesini savunur. Hareket, hemen hemen bölünür. Yapılan oylama sonucunda (295 lehte, 178 aleyhte ve 98 çekimser), Britanyalıları sinirlendirmemek adına, fakat hiçbir taahhüde de girmeksizin, Uganda’ya basit bir gözlem ekibi gönderme kararı alınır. </p>
				<p class="paragraf-4">1904’te, iki yıl önce kurulan KKL, Yahudiye ve Tiberya bölgesinde –son derece mütevazı boyutlarda– ilk Siyonist arazi alımlarını gerçekleştirir. </p>
				<p class="paragraf-4">Yine 1904’te Papa IX. Pius, Siyonist hareketi desteklemeyi reddeder. Bu, Herzl için son darbedir. Gücü tükenen Herzl, 3 Eylül günü 44 yaşında ölür.</p>
				<p class="paragraf-4">Bunun üzerine hareketin başına, “Siyonizm” kelimesinin mucidi<span class="char-style-override-17">460</span> Britanyalı yazar Israel Zangwill geçer. Hareketin önde gelen yöneticileri, Uganda projesini saf dışı bırakır. “Topraksız bir halk için halksız bir toprak” sloganıyla artık sadece Filistin fikrine dönülür. Yine de bazıları, Ortadoğu dışında başka sığınaklar kurma fikrinden vazgeçmez. Bizzat Zangwill, Rusya’da acı çeken Yahudiler için nerede olursa olsun, hatta Uganda’da bile toprak kabul edebileceğini söyler. Kanada’dan, Avustralya’dan bahsedilir. Irak, Libya ve Angola’ya delegasyonlar gönderilir. Jacob Schiff –hâlâ Siyonist olmamakla birlikte–, 9.300 Rus Yahudisi’nin Texas’ta Galveston’a yerleşmesini finanse eder. </p>
				<p class="paragraf-4">1905’te yeniden Basel’da toplanan VII. Kongre, gelecekte kurulacak olan devletin Filistin veya Filistin’e komşu bölgeler dışında bir yere kurulması fikrini nihai olarak bertaraf eder. Bunun üzerine Israel Zangwill istifa ederek Uganda projesini yeniden ele alan Jewish Territorial Organization’ı kurar. Bir açmaz yaşanır: Nordau, Zangwill’in yerine geçmeyi reddeder, başkanlık David Wolffsohn’a geçer. Siyonist Örgüt’ün büroları –belediye başkanı fazla antisemit görülen– Viyana’dan Köln’e taşınır. Örgüt üyeleri burada iyi karşılanır. Bu değişikliği yapmak için Herzl’in ölmesi beklenmiştir. Filistin’de o sırada 85.000 Yahudi yaşamaktadır. </p>
				<p class="paragraf-4">VIII. Kongre 1907’de Lahey’de, Uluslararası Barış Konferansı ile aynı anda toplanır. Daha önce de bahsi geçen İngiliz vatandaşlığına geçmiş Rus kimya mühendisi Chaim Weizmann, hareketin bir numaralı sözcüsü haline gelir. Ancak yerleşim bölgelerinin genişliğinin büyük devletlerce tanınmayı getireceğini savunan “pragmatikler” üstünlük sağlar ve Siyonist Örgüt nihayet Yafa’da bir irtibat bürosu açar. Büro başkanlığına getirilen Arthur Rupin, Filistin’e yerleşen ilk Siyonist yetkili olur. Hukuk ve iktisat okumuş değerli bir idareci olan Rupin, iki milliyetli –Yahudi ve Arap– bir devlet kurulması taraftarıdır. Rupin köyler kurar, öğrencileri köylüye, köylüleri girişimciye dönüştürür, belli alanlarda uzmanlaşmış çiftliklerde tarım eğitimi dersleri düzenler. </p>
				<p class="paragraf-4">Yeni pogromları takiben Filistin’e, deniz üzerinden ilk Rus göçmen dalgası gelir. Göçmen sayısı 5000 kadardır. Aynı sırada Amerika Birleşik Devletleri’ne akın eden 500.000 Yahudi ile kıyaslandığında bu gülünç bir rakamdır. Göçmenler özellikle, Lenin’i takip etmeyi tercih eden gençlerininki gibi sosyalist fikirlere sahip gençlerden oluşur. Aralarında David Ben-Gurion, Moşe Şaret ve Yitzhak Ben-Zvi de bulunur.</p>
				<p class="paragraf-4">Yeni gelenler, 30 kadar köyün kuruluşuna katılır. Ücretle çalışan Araplara çağrı yapmak yerine, 1907’de bir meşru müdafaa örgütü olan Bar-Giora’yı kurarlar. Öncelikleri, bir sosyalist hareket oluşturmaktır. Odessa’dan Vladimir Jabotinsky adında bir başka Siyonist yönetici, salt milliyetçi bir projeyle gelir.</p>
				<p class="paragraf-4">Ancak mali kaynaklar çok yetersizdir. Öncüler bataklığa saplanırlar. O sırada Rusya’dan Filistin’e gelen 15.000 Yahudi’nin yarısı, birkaç yıl sonra burayı terk ederek Amerika’ya gider ve doğrudan buraya gelen 1.500.000 Yahudi’ye katılır.</p>
				<p class="paragraf-4">Londra’da Menahem Ussishkin, Chaim Weizmann, Nahum Sokolov ile Yafa’da Filistin İşçi Hareketi, Köln’de konuşlanan Siyonist Örgüt Başkanı Wolffsohn’u, öncüleri kaderleriyle baş başa bırakmakla suçlar. </p>
				<p class="paragraf-4">Aynı yıl (1907), Filistin’de Yahudi meşru müdafaa örgütü Ha-Shomer Hatsair kurulur. Yafa ve Kudüs’te İbranice gazeteler, siyasi partiler, tarım işçileri örgütleri ortaya çıkar. Kudüs’te yeni mahalleler oluşturulur. Yafa’nın nüfusu artık, on bini Yahudi olmak üzere 50.000 kişidir. </p>
				<p class="paragraf-4">İstanbul’da, –birçok Türk Yahudi tarafından desteklenen– Jön Türklerin ihtilali, 1908’de Araplar için olduğu kadar Filistin Yahudileri için de bir umut olur. Padişah, 1909’da tahttan iner. Yerine oğlu III. Abdülhamid<span class="char-style-override-17"><a class="footnote-link" href="#footnote-225-46" id="footnote-225-46-backlink">46</a></span> geçerse de, padişahın artık gücü kalmamıştır. Yunanlar, Ermeniler ve Yahudiler dışında herkese hukuki eşitlik tanınır. </p>
				<p class="paragraf-4">Nisan 1909’da, Filistin’deki Siyonist Örgüt’ün patronu Rupin, 60 aileyi Ahuzat Bayit adında bir birlik bünyesinde bir araya getirir ve Yafa yakınlarında deniz kıyısında bir arazi satın alır. Aileler kurayla belirlenmiştir. İleride bu bölgenin adı, Tel Aviv olacaktır. Rupin aynı yıl, Taberiye Gölü kenarında Degania adlı ilk <span class="char-style-override-14">kibbutz</span>u (topluluk) da kurar. Bu, hiyerarşi, mülkiyet ve paranın var olmadığı bir köydür. Bu ütopyanın kuramcısı; 1856’da Rusya’da doğan, Filistin’e 1904’te gelen sosyalist entelektüel Aron David Gordon’dur. Gordon’a göre, ancak doğaya dönüş ve paranın ortadan kalkması, Yahudilerin kaderinin değişmesini sağlayacaktır. Gordon, bütün bir milleti bu ilkeler üzerine inşa etmeden önce, toprak ve malların ortak mülkiyeti, üyelerin mutlak eşitliği, çocukların toplu eğitimi ve paranın yokluğu ilkeleri üzerine kurulu topluluklar <br/>–<span class="char-style-override-14">kibbutz</span>lar– kurulmasını teklif eder. İlk <span class="char-style-override-14">kibbutz</span>ların çoğu, hep aynı şemaya göre düzenlenecektir: bir su deposu, barakalar, tarlalar, bir yemek odası, bir kütüphane, bir bakkal, bir çamaşırhane, ahırlar. Bütün üyeleri bir araya getiren bir genel meclis bütçeyi oylar, yeni üyelerin kabulüne karar verir. Topluluğun bütününden sorumlu bir sekreter, hazine görevlisi ve çalışma koordinatörü ile aynı anda seçilir. Kadınlar, erkekler ile aynı işleri yapmayı talep eder. Topluluk dışından ne Yahudi ne de Arap ücretli kabul edilir. Çocukların eğitimi, çocuklar üniversiteyle birlikte dış dünyayı tanıyana kadar bu kolektif yaşam biçimi üzerine kuruludur. </p>
				<p class="paragraf-4">1911’de toplanan Siyonist Kongre’de –ilk kez bu kongrede bir oturum İbranice yapılır–, başka <span class="char-style-override-14">kibbutz</span>lar kurulmasına dair bir program belirlenir. Çok kişi <span class="char-style-override-14">kibbutz</span>un, gelecekte kurulacak olan Yahudi devletinin küçük bir modeli olduğunu söyler. Para bu devlette yasak olacaktır. Shlomo Kaplansky, yine Araplarla ilişki sorununu gündeme getirir. Bankacı Warburglar’ın uzaktan akrabası Otto Warburg, David Wolffsohn’un yerini alarak örgüt başkanı olur. </p>
				<p class="paragraf-4">1912’de, Birinci Balkan Savaşı sonucunda, Yunanistan Selanik’i geri alır. İspanyol kökenli Yahudiler, Selanik nüfusunun yarısından fazlasını oluşturmaktadır. Helenleştirme, ayrımcılık ve Yahudilerden arındırma süreci başlar. </p>
				<p class="paragraf-4">1913’te XI. Siyonist Kongre, örgütün eski merkezi Viyana’da yapılır. Viyana’da, entelektüel Yahudilik revaçtadır. Kudüs’te bir İbrani üniversitesi kurulması tartışılır. </p>
				<p class="paragraf-4">1914’te, beş yıl önce kurulan Anglo-Persian Oil Company (APOC), Britanya Amiralliği’nin kontrolüne geçer. Amirallik, gemilerini yürütmek için mazot kullanmaya karar vermiştir. Irak ve İran petrolü, bolca çıkmaya başlar.</p>
				<p class="paragraf-4">Sonuçta, 1904’ten 1914’e kadar, çoğu Rusya ve Avusturya-Macaristan’dan olmak üzere 40.000 Yahudi Filistin’e göç eder. Amerikalı Yahudiler, Siyonist hareketle hâlâ ilgilenmemektedir. Diasporanın diğer cemaatlerinin yaptığı mali yardımlarsa öyle zayıftır ki, göçmenlerin üçte birinden fazlası Filistin’i terk ederek özellikle Amerika’ya gider. 1914’te, bütün dünyada toplam neredeyse 11.500.000’i bulan Yahudi nüfusunun (yani XIX. yüzyıl başındaki nüfusun üç katına yakını) ancak 80.000’i Filistin’de yaşar. </p>
				<p class="paragraf-4">Bu 11.500.000 Yahudi’nin dünyadaki dağılımını detaylı olarak biliyoruz. Zira ilk kez <span class="char-style-override-14">American Jewish Year Book</span>,<span class="char-style-override-17">470</span> 16 Eylül 1909’dan 3 Ekim 1910’a kadar, 5670. Yahudi yılı itibarıyla dünyadaki Yahudi nüfusunu –elbette yaklaşık olarak– belirlemeye çalışmıştır. Yahudilerin yarıdan fazlası Doğu Avrupa’da, sekizde biri ise Amerika Birleşik Devletleri’nde oturmaktadır. Yahudilerin %70’inden fazlası, üç ülkede yaşamaktadır: Rusya (5.215.800), Avusturya-Macaristan (2.084.600) ve Amerika Birleşik Devletleri (1.777.200). Geri kalanların çoğu, Avrupa’dadır (%20): Almanya (607.900), Büyük Britanya ve Britanya İmparatorluğu (380.800), Romanya (250.000), Hollanda (160.000), Fransa (63.000’i Cezayir’de olmak üzere 158.000), İtalya (52.000), Bulgaristan (36.455), İsviçre (12.000), Belçika (12.000), Yunanistan (8.000), Sırbistan (5.500), Danimarka-İsveç (4.000), İspanya (2.500), Lüksemburg (1.200), Girit (1.000), Norveç (642). İslam topraklarında yaşayan Yahudiler, toplam nüfusun %7’sidir: Osmanlı İmparatorluğu (464.000), Fas (110.000), Tunus (62.600), Pers devleti (49.500), Mısır (38.600), Libya (18.600), Türkistan-Afganistan (14.000), Habeşistan (3.000). Latin Amerika ve Asya’daki Yahudiler ise, toplam nüfusun ancak %0,5’ini oluşturur: Arjantin (30.000), Meksika (9.000), Brezilya (3.000), Küba (4.000), Surinam (1.158), Curaçao (1.000), Peru (500), Venezuela (411), Kostarika (43). Çin’de ve Japonya’da sadece 2.000 Yahudi yaşamaktadır. Bu Yahudilerin neredeyse tamamı, Şanghay’da oturur.</p>
				<p class="paragraf-4">Sonuç olarak: 11.530.000 Yahudi’nin %90’ından fazlası Hıristiyan topraklarında yaşamaktadır. Zamanın ruhu: Sayımda Filistin, Osmanlı İmparatorluğu’ndan ayrı gösterilmemiştir! </p>
				<p class="paragraf-4">Bir yüzyıl içerisinde, coğrafi dağılım çok büyük ölçüde değişmiştir. Yahudiler artık Polonya’daki köylüler değil, Rusya ve Amerika’daki işçilerdir. Yahudilerden bazıları, üstün yetenekli mucitlerdir. Yahudiler bundan böyle sadece dünyadaki bütün kötülüklerin aşağı yukarı istemsiz ajanları veya açgözlü istifçiler, tefeciler, asalaklar olmakla değil, aynı zamanda dünya ekonomisine hâkim olmak üzere açık ve bilinçli bir şekilde hareket eden örgütçüler olmakla da suçlanırlar. </p>
				<p class="arabaslik-sol" id="toc_marker-4-4">4. Çoğunluğun üstünlüğü</p>
				<p class="alt">İmparatorlukların ölümü</p>
				<p class="paragraf-4">3 Ağustos 1914’te, Philippe Bunau-Varilla’yı taşıyan <span class="char-style-override-14">Cristobal</span> adlı gemi, Panama Kanalı’nı hizmete açtığı vakit, bu olay hiç kimsenin dikkatini çekmez. Zira aynı gün Birinci Dünya Savaşı çıkar. </p>
				<p class="paragraf-4"><span>Kimsenin olmadığı gibi Yahudilerin de, başlayan trajediyi durdurma imkânı yoktur. Ruslar, Polonyalılar, Almanlar, Avusturyalılar, İngilizler ve Fransızlar, Yahudilerin vatana ihanet etmelerinden kuşkulanır. Yahudiler fark gözetilmeksizin, savaşan tarafların hepsine silah satarak savaşı başlatmakla, savaş sayesinde zengin olmakla ve pasifizmi yüceltmekle suçlanırlar. Emperyalizm tarihi uzmanı Britanyalı O. R. Hobson,</span><span class="char-style-override-17">202</span><span> daha da ileri giderek şöyle yazacaktır: “Rothschild ticarethanesi, Fransa’da herhangi bir yabancı hükümetten daha mühim bir rol oynamıştır”, “şayet Rothschild karşı çıksaydı, Birinci Dünya Savaşı çıkmazdı.”</span><span class="char-style-override-17">202</span><span> Bu, insanı isyan ettiren bir mittir! Gerçekte Yahudiler, Birinci Dünya Savaşı’nın finansmanında hiçbir şekilde özel bir rol oynamamıştır.</span><span class="char-style-override-17">395</span></p>
				<p class="paragraf-4">Elbette bütün saflarda Yahudiler mevcuttur, zira Yahudiler, hemen hemen her zaman olduğu gibi, vatandaşları oldukları ülkeleri desteklerler. Hatta Yahudilerin çoğu, ateşli vatanseverlerdir. Almanya’da, Kayzer’in birlikleri doğu cephesinde ilerledikten sonra orduya alınan Polonyalı Yahudiler de dahil olmak üzere, 100.000 Yahudi cepheye gider. Avusturya-Macaristan ordusunda da Yahudiler mevcuttur. İngiltere’de, 50.000 Yahudi orduya alınır. 38. Kraliyet Tüfekli Piyade Birliği, Rus Yahudisi göçmenlerden oluşan bir alaydır. Osmanlı İmparatorluğu’nda Yahudi nüfusun çok büyük bir bölümü, Almanya ile müttefik Osmanlı hükümeti lehine seferber olur. Rusya’da çarın ordusunda, 350.000’den çok Yahudi mevcuttur. Edmond de Rothschild’in oğlu James, Britanya ordusunda çarpışır; Max Warburg’un oğlu Eric, Alman ordusunda hizmet görür; Paul Warburg’un torunu Jimmy, kısa bir süre sonra Amerikan ordusu saflarında dövüşecektir. </p>
				<p class="paragraf-4">Savaş sanayiinde de durum aynıdır. Almanya’da Walther Rathenau, hammadde dağılım politikasını yönetir. Fransa’da, Clemenceau hükümetine giren Georges Mandel’in yanı sıra, tutucu bir aileden gelen Marcel Bloch adlı genç bir Yahudi mühendis, geleceğin Marcel Dassault’su, yeni bir pervane türü icat eder ve 1917’de devrim yaratan iki kişilik uçak modeli SAE-4’ü üretir. Ordu, bu uçak modelini derhal kullanıma sokar. Bir başka mühendis, André Citroën, “v” formundaki dişli çarklarını bırakarak havan topu mermisi fabrikaları kurar, önce cephane daha sonra posta hizmetlerini tekrar düzenler. Büyük Britanya’da, yine bir Yahudi mühendis ve Siyonist hareketin sözcüsü Chaim Weizmann, yeni bir aseton üretim şekli keşfeder. Aseton, patlayıcı imalatının vazgeçilmez solventidir. Weizmann, amirallik laboratuvarlarının müdürü olur. Almanya’da, Yahudi uzmanların pek çoğu Reich’ın savaş gücünü artırmak için çaba gösterir.</p>
				<p class="paragraf-4">Yahudi finansçılar da bir o kadar milliyetçidir. Max Warburg; Almanya’nın savaş borçlanmalarını plase eder, Kayzer’in savaş endüstrisini finanse eder. Warburg, günlüğüne şöyle yazar: “Mali kaderimiz, Almanya’nın siyasi kaderine hiçbir vakit bu denli bağlı olmamıştı. [...] Alman İmparatorluğu için bizim kadar çok borç garantisi veren bir başka özel Alman bankası herhalde yoktur. [...] Özellikle tarafsız ülkelerden yapılan alımlarda kendi garantimizi vererek savaşın finansmanına katkıda bulunduk.”<span class="char-style-override-17">18</span> Londra’da Yahudi cemaati ve bankaları, hükümetlerinin sonuna kadar arkasındadır. Fransızlar da aynı durumdadır. Mesela Rothschildler veya Banque de Paris et des Pays-Bas’da Horace Finaly. </p>
				<p class="paragraf-4">Amerikalı Yahudiler, mağlup edilmesi gereken tek ülkenin Çarlık Rusyası olduğu noktasında diğer bütün Yahudilerle hemfikirdir. Geri kalan konularda bölünmüş durumdadırlar. Bazıları, Kuhn Loeb’ün esas ortağı Otto Kahn gibi, açıkça Alman taraftarıdır. Jacob Schiff –o sırada 68 yaşındadır– Alman taraftarıdır, zira İngilizlerin doğrudan veya dolaylı olarak Rusya’yı finanse ettiklerini düşünür. Henry Goldman da aynı fikirdedir. Aksine diğerleri, mesela Samuel Sachs, Fransız-İngiliz tarafını tutarak Almanya ve müttefikleriyle yapılan ticari işlemleri finanse etmeyi durdurur. Sachslar, Goldmanlar’la görüşmeyi keser. Felix Warburg ise tereddüt eder: Erkek kardeşlerinden biri Kayzer’in danışmanı iken, bir diğeri Amerika Birleşik Devletleri Federal Bankası’nı yönetmektedir! </p>
				<p class="paragraf-4">Felix Warburg ve Otto Kahn, yavaş yavaş İtilaf Devletleri’nin tarafına kayar. Schiff ise taraf değiştirmeyerek Kuhn Loeb’e istifasını sunar. Talebi reddedilir. Diğerleri eninde sonunda Amerikan hükümetinin çizgisini benimseyecek, Washington’ın çıkardığı savaş bonolarını satmak için seferber olacaklardır. Bu şekilde kıta çapında bu bonoları çabucak plase edecek muazzam satış ağları oluşturacak ve bu sayede ileride Amerikan şirketlerinin tahvillerinin bıktırana kadar plase edilmesinde kullanılan teknikleri icat edeceklerdir. </p>
				<p class="paragraf-4">Kasım 1914’te, kardeşi kardeşe kıran bu savaşa karşı olan Felix Warburg kendini, American Jewish Relief Committee’nin hazinedarı seçtirir. American Jewish Relief Committee; siperin ne tarafında olursa olsun Avrupa’daki bütün Yahudilere yönelik Amerikan yardım kuruluşlarını bir araya getirir. Joint Committee adlı bir acente, savaş kurbanı cemaatlere para gönderir.</p>
				<p class="paragraf-4">Savaş çıkmaza girince –ve Büyük Britanya’nın Amerikan bankalarından aldığı borçlar birikirken–, Arabistan’da Albay Lawrence, Mekke Şerifi Faysal’a, Osmanlı İmparatorluğu’nun yıkılışını hızlandırmak için kendisine yardımcı olduğu takdirde, şerifi, Filistin’i de içine alacak olan büyük bir Arap ülkesinin hükümdarı ilan etmeyi vaat eder. Böylece Mayıs 1916’da, Fransız ordusu Verdun’de Almanlara tek başına karşı koyarken, Londra’da Georges Picot, Sykes ile Levant’ın paylaşılmasını öngören bir antlaşma imzalar. Paris; Suriye, Lübnan ve Musul bölgesinde kendine küçük bir nüfuz alanı ayırır; Britanyalılar ise, o sırada bilinen petrol yataklarının çoğunun yer aldığı Irak ve İran’ı alacaktır. Filistin’e gelince, bölge, daha sonra karar verilmek üzere özel bir statüye bağlı kalacaktır. Lawrence’ın Faysal’a verdiği sözlerden kimseye bahsedilmez. Bölgenin Arap olacağı, nasıl olsa zamanı gelince söylenecektir. </p>
				<p class="paragraf-4">Nisan 1917’de, Almanya’nın Atlantik’in kontrolünü ele geçirmesinden korkan –belki de, bunun sonucunda Büyük Britanya’nın nefessiz kalarak kendisine olan borçlarını ödeyemeyecek duruma düşmesinden de endişelenen– Amerika Birleşik Devletleri, nihayet savaşa dahil olur. Binlerce Yahudi, Amerikalı askerlerin arasında cepheye gider. Aralarında, Harvard’da okuduktan sonra deniz kuvvetlerine giren Paul Warburg’un oğlu Jimmy de vardır. </p>
				<p class="paragraf-4">Jacob Schiff; Otto Kahn yönetiminde 1917’den itibaren Büyük Britanya ve Fransa için fon tedarik edilmesini sağlayan, tarafsızları Berlin’e borç vermemeye zorlayan ve bu şekilde Almanya’nın amansız düşmanı haline gelen Kuhn Loeb’den uzaklaşır. Kayzer’in şöyle dediği rivayet olunur: “Otto Kahn’ı ortadan kaldırmak, Amerika Birleşik Devletleri başkanını veya General Pershing’i ortadan kaldırmaktan daha önemlidir.”<span class="char-style-override-17">54</span> Nitekim bir denizaltı filosu, Warburg’un Avrupa’ya gitmek üzere bindiği geminin peşine düşer.</p>
				<p class="paragraf-4">Haziran ayında, savaş borçlarını ödeyememe sırası Alman devletine gelir. Kimse Almanya’ya –başkalarının yanı sıra Otto Kahn’ın baskıları sayesinde– taze borç para vermediğinden, Kayzer merkez bankasına başvurur. Merkez bankası, para basma mekanizmasını harekete geçirir; o zamana kadar frenlenen enflasyon patlar. Bunun üzerine Max Warburg; tarafsız ülkelerden, toprak terki de dahil olmak üzere belli şartlarla, yeniden uzun vadeli borç almaya çalışılması konusunda Kayzer nezdinde ısrarcı olur. Warburg’un planı saf dışı bırakılır. Warburg, 6 Temmuz 1917’de Reichstag’ta, denizaltı savaşının başarısız olacağını ve Almanya’nın ekonomik çöküntü sonucu savaşı kaybedeceğini söyler.</p>
				<p class="paragraf-4">Bu sırada General Allenby’nin Britanyalı birlikleri, Arap yardımı ve Arabistanlı Lawrence’ın manevraları sayesinde, Filistin’e doğru ilerlemektedir. Siyonist hareket, Kudüs’ün kontrolünü Londra’nın Arap müttefiklerine bırakmaya razı değildir. 4 Haziran 1917’de, Fransız Dışişleri Bakanlığı genel sekreteri, Lord Rothschild’in gönderdiği bir mektuba cevaben, Filistin’de bir “Yahudi milleti”nin kurulmasından yana olduğunu açıklar. Ağustos ayında Dünya Siyonist Örgütü’nün yöneticileri, Chaim Weizmann ve Lord Rothschild, bir İngiliz-Filistin Komitesi kurar. Komite, Britanya Dışişleri Bakanı Lord Balfour’a, savaştan sonra Filistin konusunda ne yapmayı düşündüğü sorar. Söz konusu mektup gönderildikten sonra, Britanyalı birlikler Filistin’e girmeden önce olumlu bir cevap alabilmek için yoğun bir pazarlık süreci<span class="char-style-override-17">7</span> başlar. </p>
				<p class="paragraf-4">2 Kasım 1917’de Lord Balfour, British Zionist Federation Başkanı Lord Rothschild’e, iki aydır beklenen, 20 yıldır ümit edilen, 20 yüzyıldır hayali kurulan ve şartları özenle tartışılmış olan o mektubu gönderir:</p>
				<p class="paragraf-4">“Sevgili Lord Rothschild,</p>
				<p class="paragraf-4">“Size, Majestelerinin hükümeti adına, Siyonist taleplere sıcak baktığımıza dair kabineye sunulmuş ve kabine tarafından onaylanmış olan aşağıdaki bildiriyi göndermekten büyük memnuniyet duyuyorum. </p>
				<p class="paragraf-4">“Majestelerinin hükümeti, Yahudi halkı için Filistin’de milli bir vatan kurulmasını desteklemektedir. Majestelerinin hükümeti, Filistin’de yaşayan Yahudi olmayan toplulukların sivil ve dini haklarına veya başka ülkelerde yaşayan Yahudilerin haklarına ve siyasi statülerine zarar verecek hiçbir şey yapılmadığı sürece, bu hedefin gerçekleştirilmesi için her türlü çabayı gösterecektir.</p>
				<p class="paragraf-4">“Bu bildiriyi Siyonist Federasyon’un bilgisine sunarsanız, size minnettar kalırım.</p>
				<p class="paragraf-4">“Arthur James Balfour.”</p>
				<p class="paragraf-4">Lord Rothschild’in mektubun yegâne alıcısı olmasının nedeni, Weizmann’ın bu yöndeki ilk girişimlere ve ilk mektup taslağının yazımına dahil edilmemiş olmasıdır. Mektup tam zamanında gelmiştir. Birkaç hafta sonra Allenby’nin ordusu Kudüs’ü ele geçirerek şehir üzerindeki 400 yıllık Türk hâkimiyetine son verir. Filistin fiilen Britanya mandası olur. Filistin’de (Mavera-i Ürdün de dahil olmak üzere) sadece 56.000 Yahudi ile 600.000 Arap yaşamaktadır. Fransa ve İtalya –Londra’nın savaş müttefikleri–, Doğu Sorunu’nun çözümünü salt Britanyalılara bırakmamak için Balfour’un bildirisini anında onaylar. </p>
				<p class="paragraf-4">26 Kasım 1917’de, Bolşevikler’in iktidarı ele geçirmesinden bir aydan az bir süre sonra, Lenin’in Rusyası ateşkes talep eder. 3 Mart 1918’de Troçki yönetimindeki Ruslar, son derece geniş topraklardan vazgeçmek suretiyle Brest-Litovsk Barış Antlaşması’nı imzalar. Bunun üzerine Alman İmparatorluğu;,soluklanacak bir aralık bulduğuna, hatta zaferin olası olduğuna inanır. Gerçekte ise, can çekişmeye başlamıştır. </p>
				<p class="paragraf-4">Nisan ayında, bankacılar adına kendini Almanya’ya konan mali ambargonun organizatörü ilan eden Otto Kahn, Fransa’da kahraman gibi karşılanır. Kahn, kendisini “yaşayan en büyük Amerikalı” olarak niteleyen Clemenceau ile akşam yemeği yer, cepheyi ziyaret eder, müttefiklere Almanya’nın komünist devrim tehdidi altında olduğunu –Kahn bunu, kendisini Madrid’de ağırlayan ve boşboğazlık eden İspanya Kralı XIII. Alfonso’dan öğrenmiştir– haber verir.<span class="char-style-override-17">54</span> Bu, önemli bir haberdir. Zaferi, cepheden önce cephe gerisinde elde etmek mümkündür.	</p>
				<p class="paragraf-4"><span>Haziran 1918’de Paul Warburg, görev süresinin yenilenme zamanı gelince, Başkan Wilson’a, Amerika Birleşik Devletleri savaşa girdikten sonra merkez bankası başkan yardımcılığını eski bir Alman vatandaşına bırakmamak için görevini terk etmeyi teklif eder.</span><span class="char-style-override-17">18</span><span> Warburg, istifasının kabul edilmesine çok şaşırır. Hayal kırıklığına uğrayan Warburg, Kuhn Loeb’e geri döner. O gün </span><span class="char-style-override-14">The</span><span> </span><span class="char-style-override-14">New York Times</span><span> şöyle yazar: “Kimse bütün alçakgönüllülüğüyle, Federal Rezerv Sistemi’nin kurucusu unvanı üzerinde ondan daha fazla hak iddia edemez.”</span><span class="char-style-override-17">18</span><span> Ağustos 1918’de Başkan Wilson, yedi ay tereddüt ettikten sonra Lord Balfour’un bildirisini onaylar.</span></p>
				<p class="paragraf-4">Berlin’de, şimdilik askeriden çok siyasi olan karışıklıklar artar. Ekim ayı başında Kayzer; Baden Prensi Max’ı şansölyeliğe çağırır, Max Warburg’a maliye bakanlığını teklif eder. Warburg, görevi reddeder, zira ailesinde bakan yoktur. 5 Kasım’da, devrimci bir komite Hamburg’da iktidarı ele geçirir. Max Warburg’un prestiji öyle yüksektir ki, söz konusu komite kendisini rehin alıp şehrin parasının nerede olduğunu söylemesi için sıkıştırdıktan sonra, Warburg’un ailesini korur, Max’ı yemeğe çağırır, onun öğütlerini dinler.<span class="char-style-override-17">18</span> II. Wilhelm tahttan inerek Hollanda’ya sürgüne gider. Kayzer ve Max’ın Yahudi dostu, Hamburg American Line’ın kurucusu ve en büyük Alman sanayicilerinden biri olan Albert Ballin, ülkesinin bozgunu karşısında kederinden intihar eder. </p>
				<p class="paragraf-4">Amerika Birleşik Devletleri artık dünyanın en büyük gücüdür. Buğday, kömür ve çelik üretiminde bir numara olan ülke, dünyada var olan altının yarısını elinde tutar. Dolar, halen gerçek anlamda altına çevrilebilen tek paradır. Sterlin, miadını doldurmuştur. </p>
				<p class="paragraf-4">Alman hükümetinin yeni lideri Friedrich Ebert, Max Warburg’dan Paris’teki barış müzakerelerine katılacak mali delegasyonu yönetmesini talep eder.<span class="char-style-override-17">223</span> Max’ın erkek kardeşi Paul Warburg, Amerikan delegasyonunda yer alacaktır! Bunun dışında, bir Yahudi delegasyonu da görüşmelere katılacaktır. Yahudi delegasyona, 30 yaşına gelmeden borsadan servet kazanmasıyla ün salan ve o zamandan beri birçok Amerikan başkanına tavsiyelerde bulunmuş bir Wall Street finansçısı olan Bernard Baruch başkanlık eder. </p>
				<p class="paragraf-4">Görüşmeler 12 Ocak 1919’da, Almanya’da kanlı hafta ve genel grev tam hızıyla devam ederken başlar. Polonyalı Yahudiler Karl Liebknecht ve Rosa Luxemburg kısa süre sonra öldürüleceklerdir.</p>
				<p class="paragraf-4">Osmanlı İmparatorluğu’nun geleceği sorunu tartışıldığı sırada, Yahudi delegasyonun üyesi Chaim Weizmann, Filistin’in kaderinin görüşüldüğü konferansta şöyle konuşur: “Biz, bir Yahudi devleti talep etmiyoruz. Biz, ülkede bölgedeki devletin kontrolü altında, Filistin’e göçmen gönderebilmemizi sağlayacak belirli koşulların ve bir idarenin oluşmasını talep ediyoruz [...]. Kendimizi İbrani dilinin öğretileceği okullar açmaya adayacağız ve yavaş yavaş Fransa ne kadar Fransız, Büyük Britanya ne kadar Britanyalı ise o kadar Yahudi bir millet yaratacağız. Söz konusu millet nüfusun çoğunluğunu oluşturduğunda, işte o zaman ülkenin devletini kurmayı talep etme vakti gelecek.”<span class="char-style-override-17">444</span></p>
				<p class="paragraf-4"><span>Şerif Hüseyin’in oğlu Emir Faysal, İngilizlerin verdiği söze güvenerek Versailles’da Weizmann ile, “milli ülkülerin gerçekleştirilmesi için işbirliği”nden bahseden bir anlaşma imzalar. Faysal, bütün bölgeye yayılan bir Arap devleti kurulacağı sözüne karşılık, Balfour’un bildirisinin hayata geçirilmesini kabul eder. Baruch, Avrupa ülkelerinde yerleşik Yahudilere vatandaşlık hakları ile kültürel haklar tanınacağına dair garanti elde ettiği gibi, Siyonistler için Filistin’i kontrol etme hakkı da elde eder. </span></p>
				<p class="paragraf-4">Almanlar, sömürgelerinin ellerinden alınmasına, Ren Nehri’nin sol yakasının tarafsızlaştırılmasına, yabancı ülkelerdeki yatırımlarından ve donanmalarının önemli bir bölümünden vazgeçmeye ve İtilaf Devletleri’ne “tazminat” olarak 132.000.000.000 altın mark ödemeye razı olur. Söz konusu tazminatın 5.000.000.000’ı, gıda ve hammadde ikmaline karşılık 1 Mayıs 1921’den önce ödenecektir. Avusturya-Macaristan İmparatorluğu parçalanır. Birçok yeni devlet ortaya çıkar: Çekoslovakya, Macaristan, Polonya, Baltık ülkeleri...</p>
				<p class="paragraf-4">7.000.000 Osmanlı, Rus ve Avusturya-Macaristanlı Yahudi’yi, bundan böyle 27 devlet sınırı ayırmaktadır.</p>
				<p class="alt">Sovyetler Birliği’nin doğuşu</p>
				<p class="paragraf-4">Karl Marx, kapitalizmin ortadan kalkmasıyla antisemitizmin de ortadan kalkacağını öngörmüştür. Oysa Rusya’ya sosyalizm hâkim olduğunda, durum hiç de böyle olmaz.</p>
				<p class="paragraf-4">Mart 1917’de çarlık rejiminin çöküşü, 1905’teki devrimci olaylardan sonra St. Petersburg’da kalmış birkaç Yahudi ailenin de göç etmesine neden olur. Aralarında Baron Alexandre de Günzburg ile karısı, George Warburg’un kız kardeşi de yer alır.<span class="char-style-override-17">18</span> Ancak Yahudi kitleler, otokrasinin devrilmesini coşkuyla karşılar. Bolşevik Parti üyeleri arasında görece az sayıda Yahudi bulunursa da, üst düzey yöneticiler arasında birçok Yahudi yer almaktadır. Özellikle dört isim dikkat çeker: Lenin’in en yakın mesai arkadaşlarından biri haline gelen, III. Enternasyonal Başkanı olarak görevlendirilen ve Zinoviyev adıyla bilinen Grigori Evseyeviç Radomyslsky; birçok Yahudi subayla Kızıl Ordu’yu kuran ve Leon Troçki adıyla bilinen Lev Davidoviç Bronstein; Litvanyalı geleneklerine bağlı Yahudi bir aileden gelen, Talmud’da ceza hukuku üzerine bir hukuk doktorası bulunan, Rus Sosyal Demokrat Partisi’nin Bolşevik hizbi üyesi, daha sonra Bolşevik Parti üyesi Yidiş yazar Isaac Nachman Steinberg, 30 yaşında adalet halk komiseri olur; son olarak, Londra’da tutuklanarak Britanyalı bir konsolosa karşılık serbest bırakılan Maksim Litvinov, dışişleri halk komiser yardımcısı olur. Daha az göz önünde olan başka Yahudiler de mevcuttur. Maliye halk komiseri Sokolnikov, Sovyetler Yürütme Kurulu Başkanı Sverdlov gibi. Troçki etrafında toplanan birçok kişi, evrensel sosyalizm, “evrensel komün” hayalleri kurmaktadır. Rus devrimi ise, bu oluşumun ilk etabı olacaktır.</p>
				<p class="paragraf-4">“Rusya Halklarının Hakları Bildirgesi”, önceleri Yahudilere dini ve milli haklar tanır. Sinagoglar, Yahudi okulları açılır, İbranice ve Yidiş dilinde yayınlar ortaya çıkar. Ancak uygulamaya dair kararnameler, yeni özgürlükleri çok katı bir şekilde sınırlandırır. Ocak 1918’den itibaren Kilise ile devletin birbirinden ayrılması; farklı din ve mezheplerden din adamlarının mallarına el konmasına, Hıristiyan veya Yahudi din eğitiminin bütünüyle yasaklanmasına neden olur. </p>
				<p class="paragraf-4">Marx için olduğu gibi Bolşevikler için de din, kapitalizmin yok olmasıyla doğal olarak yok olacaktır. Lenin’e göre, “bizim düşmanımız olan hahamların ve burjuvaların sloganı” olan Yahudi kültürünün muhafaza edilmesi söz konusu değildir.<span class="char-style-override-17">226</span> Troçki için de Yahudilik, sosyalizmin yerleşmesiyle yok olacaktır.</p>
				<p class="paragraf-4">1918 ilkbaharında, Bolşevik devrim Ukrayna’ya yayılırken, burada bir sivil savaş patlak verir. Kızıl Ordu aynı anda; Petlyura’nın Ukraynalı gerillası, Denikin ve Vrangel’in Beyaz Ordu’su ve Pilsudski’nin Polonya ordusuna karşı kendini savunmak zorunda kalır. <span class="char-style-override-14">Ataman</span>lar olarak bilinen çete reisleri de savaşa dahil olur. Bütün bu Bolşeviklik karşıtı orduların bir diğer ortak düşmanı ise, bölgede yaşayan 2.000.000 kadar Yahudi’dir. Bu ordular Yahudiler ile karşılaştıklarında, koro halinde pogromların eski sloganını haykırır: “Rusya’yı kurtarmak için Yahudileri öldür!” Yahudi meşru müdafaa grupları oluşur. Kızıl Ordu savaşı kazanınca, bozgun halindeki Beyaz ordular karşılaştıkları bütün Yahudileri katleder. Neredeyse iki bine yakın pogrom, 100.000’den fazla kişinin ölmesine, yarım milyon insanın ise evsiz kalmasına neden olur.</p>
				<p class="paragraf-4">Savaşın sonunda, Kasım 1918’de, Polonya ile Litvanya, 1795’te kaybettikleri bağımsızlıklarını geri kazanır. Bunun üzerine Polonya Yahudilerinin bir bölümü, önemli nüfus hareketleri pahasına Rus hâkimiyetinden ayrılır. Yeni Polonya, Rusya’dan gelen 600.000 Yahudi’yi kabul eder. Zoraki satışlar, cinayetler, açlık... 2.500.000 Yahudi, kesin olarak Sovyet yörüngesinde kalır. 1.500.000 Yahudi ise, Polonya topraklarında kalarak diktatörlükten kurtulmuş gibi görünür. 20 yıl sonra, Sovyetler Birliği’nde yaşayanların bir kısmı hayatta kalacak, Polonya’daki Yahudilerin tamamı ise yok olacaktır. </p>
				<p class="paragraf-4">1919’da, Polonya’daki Bund büyük bir coşkuyla tekrar oluşturulur. Rusya’daki Bund, Komünist Parti’ye katılarak <span class="char-style-override-14">Yevsektsiya</span>lar (“Yahudi birimler”) kurar.<span class="char-style-override-17">226</span></p>
				<p class="paragraf-4"><span>Savaş, Rusya’nın batısında devam etmektedir. Geçici olarak Ukraynalılarla ittifak kuran Polonyalılar, Mayıs 1920’de Kiev’i alırsa da, daha sonra Kızıl Ordu karşısında geriler. Savaş, Varşova önlerine gelir. Polonyalılar, Tuhaçevski’nin süvari birliğini ve bu birliğin Berlin’e doğru ilerleyişini durdurur. Yeniden yok olma tehlikesiyle karşı karşıya kalan Polonya, ateşkesi kabul eder. Ateşkes, 12 Ekim 1920’de Riga’da imzalanır. Bağımsızlık bekleyen Ukrayna, Rusya tarafında yutulur. Rusya’da kalan ve Polonyalıların yanında savaşmış olan Yahudiler, vatan hainleri olarak görülür ve buna göre muamele görür. Rusya’nın dört bir yanından Siyonist bir konferansa gelen delegeler tutuklanarak Sibirya’ya sürülür. “Burjuva ve dini bir eğilim” göstermekle suçlanan Yahudi örgütler tasfiye edilir. Yahudi kalmak istemekle hata yapan “burjuvalar” ile Yahudi olmaktan vazgeçmeye hazır olduğu söylenen işçiler arasında ayrım yapılır.</span></p>
				<p class="paragraf-4">Kiliseleri hedef alan tedbirlerin aynısı Yahudiliğe de uygulanır. Sinagoglar ve okullar kapatılır; kitaplara el konur; yardım kuruluşlarının faaliyet göstermesi engellenir. Ülkede halen mevcut az sayıdaki Yahudi burjuva, Beriya ve Dzerjinski’nin siyasi polisi Çeka tarafından tutuklanır. Yidiş dilinin kullanılmasına ve bu dilde tiyatro ve basına hâlâ izin verilmekteyse de, pratikte Yidiş dilinde ne lise ne de üniversite mevcut olduğundan, bu dili konuşanların sayısı gittikçe azalarak tükenmeye yüz tutar. İbranice, bu “gerici ve dini dilin” eğitimi de yasaklanır.</p>
				<p class="paragraf-4">Sovyet hükümeti 1920’de, dükkânları millileştirilen Yahudi esnafa şöyle seslenir:</p>
				<p class="paragraf-4">“Sovyet iktidar, inatla spekülasyon ve serbest ticarete karşı mücadele veriyor. İktidar bunu yaparken kendi iradesi dışında, çarın politikaları yüzünden şimdiye kadar küçük esnaflık ve başka eğreti mesleklerle geçimini sağlamaya zorlanmış Yahudi kitlelere de ağır bir darbe indiriyor. Ancak sizleri bu utanç verici ve kazanç sağlamayan işlerinizden alıkoyarken, iktidar aynı zamanda sizlere, çarlık rejimi sırasında yapmanız yasak olan tarım da dahil olmak üzere sağlıklı, dürüst ve üretken işlere girme hakkı ve fırsatı da sunuyor. İşçi saflarına katılın, Sovyet iktidar yardımınıza koşacaktır!”<span class="char-style-override-17">226</span></p>
				<p class="paragraf-4">Rus Yahudiliğinin ortadan kaldırılması süreci devam etmektedir. Göç etmek Yahudilere yasaklanır. Amerika’ya gitmek artık söz konusu değildir. Rusya açık bir cehennem iken, SSCB kapalı bir cehennem haline gelir. </p>
				<p class="paragraf-4">Bazıları yine de göç etmeye muvaffak olur. Martov, Rusya’yı terk eder; Nabokov’un ailesiyle birlikte Berlin’e yerleşerek Menşeviklerin temsilcisi olur. Kerenski yönetimi sırasında Petrograd valisi olan ve altı ay hapiste tutulan Pinhas Rutenberg’in Filistin’e göç etmesine izin verilir. Rutenberg burada, elektrik şirketini kuracak ve ilk çekirdek Yahudi ordusu <span class="char-style-override-14">Haganah</span>’ı yönetecektir. </p>
				<p class="paragraf-4"><span>Batı Avrupa’da, Bolşevik devriminin Yahudiler tarafından yönetildiği iddiaları devam eder. Büyük Britanya, Fransa ve Amerika Birleşik Devletleri’nde, “uluslararası Yahudilik” ile Rus devrimi arasında bir bağ olduğundan söz edilir. 8 Şubat 1920’de, Winston Churchill şöyle yazar: “Lenin hariç Rus önderlerin çoğu Yahudi. Buna ek olarak, en büyük ilham ve güç kaynağı da Yahudi önderlerden geliyor.”</span><span class="char-style-override-17">226</span><span> Ne tuhaftır ki işte tam bu sırada, Londra bazlı </span><span class="char-style-override-14">The Times</span><span>’ın bir Türk okurunun mektubu, </span><span class="char-style-override-14">Siyon Bilgelerinin Protokolleri</span><span> aldatmacasının gerçek yazarını ifşa eder. Şüphesiz gerçeğe, çarın gizli polisi Ohranka’nın arşivlerinden ulaşılmıştır. Aynı sırada İstanbul’da, Rus edebiyatının gizem dolu bir başyapıtının müsveddesi peyda olur: </span><span class="char-style-override-14">Kokainli Roman</span><span>. </span></p>
				<p class="paragraf-4">Devrimin Yahudi önderleri gözden düşer.<span class="char-style-override-17">226</span> 1923’te, genç Adalet Halk Komiseri Isaac Nachman Steinberg, Moskova’yı terk etmeyi başarır. New York’a yerleşen Steinberg; Yidiş dilinde siyasi denemeler yazacak, Yahudi yayınların editörlüğünü yapacak ve bir Yahudi araştırmaları enstitüsünün müdürü olacaktır. Britanya Komünist Partisi’ne gönderilen bir mektuptan çıkan skandala adı karışan Zinoviyev, aynı Troçki gibi, Stalin tarafından bertaraf edilir. Her şeye rağmen 1925’te, <span class="char-style-override-14">The Times</span>’ın SSCB muhabiri Robert Wilton,<span class="char-style-override-17">448</span> kanıt olarak birtakım isimler dökerek Komünist Parti Merkez Komitesi’nin dörtte üçünün Yahudilerden oluştuğunu, 23 bakandan 17’sinin, Politbüro’nun 60 üyesinden 41’inin Yahudi olduğunu yazar. Wilton’ın yazdıkları doğrulanabilir değildir. İsimler hiçbir şeyi kanıtlamaz, yazarın ileri sürdüğü hiçbir delil ikna edici değildir.</p>
				<p class="paragraf-4"><span>1924’te, Yahudilerin yeni kurulan SSCB’de daha iyi şartlarda yaşayabilmelerini sağlamak üzere, –SSCB’nin rejimine itiraz etmeyen– Felix Warburg ile Julius Rosenwald (Sears&amp;Roebuck’ın patronu), John D. Rockefeller Jr.’ın da desteğiyle (antisemitler, gerçekle bağdaşmadığı halde, Rockefeller’ın “gizli Yahudi” olduğunu iddia edeceklerdir), American Jewish Joint Agricultural Corporation’ı kurarlar. Hedefleri, Sovyet yetkililerin de onayıyla, yüz binlerce Yahudi’yi </span>2.500.000<span> akra yayılacak 215 tarım işletmesinde bir araya getirmektir. Agro-Joint; araziler, sürüler, traktörler satın alır, zanaat eğitimi (matbaacılık, ahşap işçiliği) vermek üzere 400 okul finanse eder. 1927’de Felix Warburg, bu Yahudi tarım kolonilerden 40’ını ziyaret eder. Bunlardan ikisi kendi adını taşımaktadır. Warburg buralarda öyle iyi karşılanır ki, döndüğünde, Yahudiliğin kültürel planda yok edilişinden hiçbir şekilde söz etmeksizin, “Yahudilerin ekonomik durumunu iyileştiren” Sovyet rejimine methiyeler düzer. Aynı yıl Sovyet hükümeti; Çin sınırına yakın stratejik bir bölgede, Birobican adında bir “Yahudi özerk bölgesi” kurmaya karar verir. Agro-Joint, ilk koloni sakinlerinin 1928 itibarıyla bölgeye yerleşimini finanse etmekle görevlendirilir. Kıtlık, milyonlarca Yahudi, Rus ve Ukraynalı köylünün ölümüne neden olur. 1930’da, partinin Yahudi birimleri, </span><span class="char-style-override-14">Yevsektsiya</span><span>lar lağvedilir; Stalin tarafından “milliyetçi eğilimli” olmakla suçlanan yöneticileri sürgüne gönderilir veya infaz edilir. Stalin, mezar kitabesi niyetine şöyle der: “Yahudi sadece kâğıt üzerinde millettir. Siyonizm gerici bir burjuva hareketi, Yidiş dili ise bir jargondur.” Lazar Kaganoviç ile daha birkaç Yahudi, halen ülkenin en yüksek mevkilerinde yer alır. Lef Efimoviç Marjassin, hâlâ merkez bankası başkanıdır.</span></p>
				<p class="paragraf-4">Farklı bir Yahudi yaşamöyküsü: 1898’de New York’ta, –aile geleneğine göre önce Rusya’ya Kudüs’ten gelmiş– Yahudi göçmen bir ailede dünyaya gelen ve “Çekiç Yehuda” da denen Yehuda Makkabi’nin soyundan inen Armand Hammer (<span class="char-style-override-14">Arm</span> ve <span class="char-style-override-14">Hammer</span>, kol ve çekiç Rus Sosyal Demokrat Partisi’nin simgesi olduğu için seçilmiş olmasın?...). Babasının Armand’ın ismini, <span class="char-style-override-14">Kamelyalı Kadın</span>’ın kahramanından esinlenerek koyduğu söylenir. 1917’de tıp öğrenimi gören Hammer, babasının küçük ecza laboratuvarını devralarak dünyanın ilk zencefil üreticilerinden biri haline gelir, zengin olur, tıp eğitimini 1921’de Columbia’da tamamlar, o sırada açlık yaşanan Rusya’da hekim olarak hizmet verir, burada çok değerli kürkler keşfederek bunları Amerikan buğdayıyla takas eder. Hekimlikten çok kendini bu şekilde faydalı hisseden Hammer, Lenin’e duyduğu dostluğu kapitalist sisteme olan tam bağlılığıyla bağdaştırarak Doğu-Batı ticaretinin efendilerinden biri haline gelir. SSCB’de amyant madenleri işletir, ülkeye araba ve traktör ithal eder, sanayi ürünlerine karşılık devlet nezdinde sayısız Rus sanat eseri satın alır. 1931’de Sovyetler Birliği’ni terk eder ve iş dünyasından çekilir... Ta ki kendisini mütevazı bir petrol şirketinin sahibi olarak buluncaya dek. Hammer, söz konusu şirketi bir dev haline getirecektir: Occidental Petroleum. Şirket, başkalarının yanı sıra Libya petrolünü de geliştirir.</p>
				<p class="paragraf-4">1928’de Birobican, her ne kadar Yahudiler buradaki nüfusun beşte birini dahi oluşturmazsa da, “Yahudi özerk bölgesi” ilan edilir. Kolektifleştirme politikası çerçevesinde, Agro-Joint’un zengin kolonilerine Sovyet yetkililer tarafından el konarak komşu kolhozlara bağlanır. Buralarda yaşayan Yahudiler, zorla diğer köylülerle kaynaştırılır. </p>
				<p class="paragraf-4">Sovyetler Birliği’nde yaşayan Yahudilerin %40’ı, bundan böyle altı şehre dağılmıştır. Bu Yahudilerin yüz binlercesi işçi olmuştur. Karma evlilikler çoğalmıştır. Baskılara rağmen, her ne kadar Yahudiler nüfusun ancak %2’sini oluşturursa da, öğrencilerin %15’i hâlâ Yahudi’dir. </p>
				<p class="paragraf-4">1930’dan itibaren, o zamana kadar Çiçerin’in yardımcısı olan Maksim Litvinov, Sovyet dışişlerine getirilir. Litvinov 1933’te, SSCB’nin Amerika Birleşik Devletleri tarafından tanınmasını sağlar, Amerika ile birlikte Nazilere karşı ittifak kurulması fikrini savunur. Litvinov Mayıs 1939’da, Alman-Sovyet Saldırmazlık Paktı imzalandıktan sonra görevinden alınır, yerine Molotov getirilir. 1943’e kadar Sovyetler Birliği’nin Amerika Birleşik Devletleri büyükelçisi olarak kalan Litvinov, 1951’de ölür.</p>
				<p class="paragraf-4">Savaş patladığında, Polonya’nın doğusu ile Baltık ülkelerinin ilhakı, Rusya’da kalan 3.000.000 Yahudi’ye 2.000.000 Polonyalı Yahudi ilave eder.</p>
				<p class="arabaslik-sol" id="toc_marker-4-5">5. Yeni, kriz, eski</p>
				<p class="alt">Weimar ve Wall Street</p>
				<p class="paragraf-4">Hannah Arendt; Yahudilerin hâkim rollerini ve nüfuzlarını kaybettikleri, toplumla gittikçe kaynaşıp asimile oldukları an, antisemitizmin arttığını ve Yahudilerin en büyük tehditle o vakit karşı karşıya kaldıklarını belirtir.<span class="char-style-override-17">14</span> Daha önceki yüzyıllarda birçok defa olduğu gibi, Birinci Dünya Savaşı’ndan sonra da durum budur.</p>
				<p class="paragraf-4">Avusturya’da antisemitizm, Metternich veya Franz Joseph zamanında değil, 1920 Cumhuriyeti sırasında şiddetlenir. Fransa’da da en feci saldırılar, Fransız Yahudilerin mali güçlerinin zirvesinde oldukları İkinci İmparatorluk zamanında değil, Yahudilerin önemli görevlerde daha az görüldüğü Birinci Dünya Savaşı sırasında yaşanmıştır.<span class="char-style-override-17">14</span> Almanya’da, ülke nüfusunun %1’den azını oluşturan (460.000 kişi), toplumla kaynaşmış, ülkenin kültürünü tamamen benimsemiş Yahudiler, 1918 felaketinin ertesinde vahşi saldırılara uğramakta gecikmeyecek, hatta içlerinden en nüfuz sahibi olanlar öldürülecektir. </p>
				<p class="paragraf-4">Ülkenin bir numaralı bankacısı Max Warburg, Ballin’in ölümünden sonra iflastan kurtardığı “Line” için yeni gemiler satın alınmasını finanse eder.<span class="char-style-override-17">81</span> Max; Versailles Antlaşması’nın Almanya’ya dayattığı şartların etrafından dolaşmak ve Zeiss ile Krupp’un yurtdışındaki şubelerine el konmasını önlemek için, söz konusu şubelerin MM. Warburg’un Londra ve Amsterdam’da yeniden açtığı iki şube tarafından satın alınmasını sağlayarak bunları İngiliz ve Hollandalı şirketler gibi gösterir.<span class="char-style-override-17">18</span> Mayıs-Ekim 1921 tarihleri arasında imar bakanlığı yapan Walther Rathenau, dışişleri bakanı sıfatıyla Çiçerin ile Rapallo Antlaşması’nı müzakere eder. Rathenau; hem totaliter sosyalizmi hem de teknik ilerleme yoluyla insancıllığını kaybeden kapitalizmi eleştiren, ekonominin devlet tarafından kontrol edildiği, şirketlerin ise ücretliler tarafından yönetildiği üçüncü bir yol önerdiği kitabı <span class="char-style-override-14">Yeni Toplum</span>’u kaleme alır. Yahudi hukukçu Hugo Preuss, Weimar Anayasası’nı hazırlar. Kurt Eisner, Bavyera’daki devrimci hükümeti yönetir. Eisner’in başını çektiği ekipte yer alan bakanların çoğunluğu Yahudi’dir. </p>
				<p class="paragraf-4">Antisemitizm patlama gösterir. Kısa sürede Yahudi avı başlar. 1921 ilkbaharında Kurt Eisner ile Eisner’in Yahudi bakanlarından birçoğu ve Hugo Preuss öldürülür. 24 Haziran 1922’de, o sırada dışişleri bakanı olan Walther Rathenau, Consul adında bir gizli örgüt üyesi iki antisemit milliyetçi tarafından öldürülür. Bu Yahudilerin hepsi, Almanya’ya dayatılan savaş tazminatını iptal ettirmeyi başaramamakla suçlanır. Alman bankalarının hemen hemen hepsi iflas etmiş durumdadır. MM. Warburg ancak Kuhn Loeb’ün verdiği borçla ayakta kalır.</p>
				<p class="paragraf-4">Eylül 1923’ün sonunda, Paul ve Max Warburg, Norddeutsche Bank ve Dresdner Bank ile birlikte, Hamburger Bank’ı kurar. Hamburger Bank, teminatı altın olan ve MM. Warburg aracılığıyla –para burada da Kuhn Loeb’den gelir– dolara reeskont edilebilir kâğıt paralar basar. Bu önce MM. Warburg’u, daha sonra 66 yıl önce olduğu gibi Hamburg’u kurtarır. İki yıldır Reichsbank’ın başında bulunan Hjalmar Schacht bu fikri benimseyerek Şansölye Gustav Stresemann’a, bütün Almanya’da geçerli olacak Rentenmark adında yeni bir para yaratmayı önerir. Bu yeni paranın teminatı, Alman ekonomisinin varlıklarının tamamı olacaktır. Ayrıca yeni bir para basma kurumu, Rentenbank kurulacaktır. Büyük bir başarı elde edilir. Warburglar, Weimar Cumhuriyeti’nin stabilize olmasını sağlamıştır.</p>
				<p class="paragraf-4">Max Warburg 1925 yazında, Schacht ile bir öğle yemeği sırasında, Ebert’in 28 Şubat 1925’te ölmesi üzerine cumhurbaşkanı seçilen Mareşal Hindenburg ile tanışır.</p>
				<p class="paragraf-4">Max Warburg, Sovyetler Birliği’ne ticari kredi açmak üzere bir konsorsiyumun başında Moskova’ya gönderilir. Burada, aynı sırada tarım kolonilerini ziyarete gelmiş erkek kardeşi Felix ile karşılaşır...</p>
				<p class="paragraf-4">Aynı yıl Amerika’da, işsizlik nedeniyle Doğu Avrupa’dan gelen göçmenlere kota konur. Büyük göç, tam da dramatik bir şekilde zaruri hale geldiği sırada durur. </p>
				<p class="paragraf-4">Yahudiler, Alman bankalarında ve Alman sanayiinde 100 yılı aşan süredir ellerinde tutukları kilit noktaların neredeyse tamamını yitirmiştir. Oscar Wassermann’ın yönettiği Deutsche Bank ile Jacob Goldschmidt’in Darmstädter Bank’ı dışında. Alman Yahudi cemaati, toplumla iyice kaynaşır; karma evlilikler artar. Cemaat o kadar büyük bir hızla asimile olmaktadır ki, dönemin istatistikçileri bu cemaatin 1950 yılı itibarıyla yok olacağını öngörmektedir!</p>
				<p class="paragraf-4">Bu durgun zamanda birkaç istisna. Büyük Britanya’da Rothschild-ler’in<span class="char-style-override-17">286</span> bankası nüfuzunu korur. Fransa’da Horace Finaly, Banque de Paris et des Pays-Bas’nın başkanlığına gelerek bu bankayı çok büyük bir banka haline getirir. Marcel Bloch artık araba ve avcı-bombardıman uçakları üretmektedir. Ancak Fransız motorlarının düşük kalitesi nedeniyle, bu araçların etkinliği belli bir sınırı aşamaz. André Citroën 1919’da, Avrupa’nın ilk seri üretim yapan otomobil fabrikasını kurar. Citroën, <span class="char-style-override-14">marketing</span> ve reklamı icat eder. Hatta işi megalomaniye vurarak Eiffel Kulesi’ne 250.000 ampulle adını yazdırır! Büyük Yahudi hami, Fransa’da genç Yahudilere sanayi meslekleri eğitimi vermek üzere kurulan sosyal kurum ORT’nin gelişmesine yardım eder. Parayla pek ilgilenmeyen, daha çok kumara ve kadına düşkün olan Citroën, 1934’te iflas ederek Traction adlı “küçük araba”nın piyasaya sürülüşünün hemen akabinde ve 1935’te ölümünden birkaç ay önce, şirketini, bir numaralı alacaklısı Michelin’e bırakmak zorunda kalır. </p>
				<p class="paragraf-4">Amerika Birleşik Devletleri’nde, Yahudilerin beşte dördü New York, Chicago ve Los Angeles’ta yaşamaktadır. Amerikalı Yahudi nüfusunun dörtte biri hâlâ proleter sınıfa dahil olsa da, Almanya’dan gelen göçmenler tekstilden bankacılığa geçerek diğer meslekleri Doğudan kısa süre önce gelmiş göçmenlere bırakır. Doğudan gelen göçmenler de kısa süre sonra işçilikten avukatlığa veya hurdacıdan esnaflığa terfi edeceklerdir. Yahudilerin artık %60’ı ticaretle uğraşmaktadır, %17’si ise serbest meslek sahibidir (1900’de bu oran %3’tür). Çok azı hâlâ işçidir. İlerlemek için her türlü sosyal yükselme yoluna başvurulur. İki savaş arasında 26 Amerikalı Yahudi, dünya boks şampiyonudur. En ünlüleri Barney Ross ve Benny Leonard’dır. Muazzam bir başkalaşım!</p>
				<p class="paragraf-4">Sanayi sektöründe müstesna bir yaşamöyküsü: Louis Blaustein 1922’de, petrol devi American Oil Company’yi (Amoco) kurar. 1883’te Litvanya’dan gelen ve önceleri işportacılık yapan Blaustein; 1900’de bakkallara gazyağı, 1910’da ise benzin ve <span class="char-style-override-14">Amoco</span> adını verdiği özel bir sıvı yakıt satmak üzere, atların çektiği su sızdırmayan bir rezervuar icat eder. Servis istasyonları kuran Blaustein, 1923’te araba kullanımı geliştiğinde, kendisine petrol tedarik eden Standard Oil’e artık bağımlı olmamak için, Amoco’nun yarısını Pan-American’a bırakır. Ancak Pan-American, 1925’te Standard Oil tarafından satın alınır... Amoco bağımsızlığına ancak çok sonraları, Rockefeller imparatorluğu tekelcilik karşıtı yetkililer tarafından parçalandığı vakit kavuşacaktır. </p>
				<p class="paragraf-4">Büyük aileler silinir. Nisan 1920’de, savaştan hiçbir şey anlamayan Jacob Schiff, arkasında 50 ila 200.000.000 dolar olduğu tahmin edilen bir servet, yani hayatı boyunca sosyal faaliyetlere dağıttığı meblağdan çok daha az bir meblağ bırakarak ölür. Schiff’in oğlu Mortimer, yılda hâlâ <br/>9.000.000.000 dolar toplayan Kuhn Loeb’ün başına geçer. Bu paranın üçte ikisi demiryollarını finanse etmeye, kalanı ise sanayiye ve yabancı emisyon kurumlarına ayrılır.<span class="char-style-override-17">18</span> Ortaklar halen kişi başına yılda 1.000.000 dolardan fazla kazanmaktadır. Banka artık ülkenin bir numaralı iş bankası değildir. Diğer Yahudi bankaları da sahneden silinmeye başlar. Seligman yok olur; Lehman ve Guggenheim nüfuzlarını kaybeder. Goldman Sachs ile Salomon hâlâ ayaktadır.</p>
				<p class="paragraf-4">Karma evlilikler sıklaşır. Hatta Avrupa’da Rothschildler, karma evliliği bir kural haline getirir. Amerika Birleşik Devletleri’nde, birçok Seligman din değiştirir. Savaşla birlikte New York’un en ünlü bankacısı haline gelen Otto Kahn, “Aziz Pavlus, Aziz Francesco ile İsa’nın, tarihin en önemli üç şahsiyeti olduğunu” söyler.<span class="char-style-override-17">54</span> Gerçek adı Lapowski olan Dillon (Dillon Read Bankası’ndan), kendisini Yahudi olarak görmeyi reddeder. Zamanının en zengin Amerikalılardan biri olan Felix Warburg, artık bankaya uğramamaktadır. Felix, Metropolitan Opera’ya gittiği vakit orkestra şefinin selamladığı kişi olsa da, artık savaş öncesinin <span class="char-style-override-14">dandy</span>si değildir. Yahudi işlerine çok büyük ilgi duyan ve militan faaliyetleriyle başkalaşım geçiren Felix; 1914’ten beri büyük bir coşkuyla Yahudi sığınmacılara yardım eden Joint Distribution Committee’ye başkanlık eder, komiteyi bütün dünyaya yayar ve komite yararına para yardımı toplanmasını düzenleyen Amerikan Yahudi Çağrısı’nın kuruluşuna katılır. Felix hâlâ Siyonist değilse de, dünyanın dört bir yanındaki Yahudilerin durumu onu yakından ilgilendirir. Filistin’de yapılanları hiçbir şekilde tasvip etmezse de –Felix’e göre Rus Yahudileri buraya komünizm getirmektedir–, hayatının son 15 yılında Yahudilerin faaliyetlerine 13.000.000 dolardan fazla para dağıtır.<span class="char-style-override-17">18</span></p>
				<p class="paragraf-4">Paul Warburg, Kuhn Loeb’deki bürosuna gelmeyi bırakmıştır. 1929 yılı başında, oluşmakta olduğunu gördüğü mali “balon”u eleştirir, “ülke genelinde ekonomik bir durgunluk” olacağını duyurur.<span class="char-style-override-17">18</span> Bir kez daha kimse Paul’u dinlemez.</p>
				<p class="paragraf-4"><span>Kriz ekim ayında, Viyana’daki Kreditanstalt ile gelir. Kriz, Batıdaki herkes için olduğu gibi, diaspora için de bir felakettir. Londra’da White Chapel mahallesi yeniden yoksul Yahudilerle dolar. Paris’te, Doğudan gelen sığınmacıların ihtiyaçları, cemaatlerin imkânlarını aşar. Almanya’daki Yahudi bankaları zar zor ayakta kalır, kriz antisemitizmi biler. MM. Warburg gibi Jacob Goldschmidt’in Darmstädter Bank’ı da tehlikededir. Alman Yahudilerinin üçte biri fakir düşer. 8 Aralık 1931’de Alman hükümeti; ülkeyi terk edenleri vuran, gidenlerin mal varlığının cari değerinin dörtte birine eşit bir “vergiden kaçma vergisi” koyar. Her yerde, Avrupa ve Amerika Birleşik Devletleri’nde, Yahudi bankaları, hiçbir kanıt gösterilmeksizin resesyonun müsebbipleri olmakla suçlanır. Antisemitizm, “Yahudi plütokrasisi”ne karşı gittikçe daha çok ateş püskürür. Amerikan topraklarında yaşayan </span>4.500.000<span> Yahudi’nin neredeyse </span>1.000.000’<span>u fakir düşer. Hatta cemaatlere ait bazı yardım kuruluşları iflas eder. Amerika’da ilk kez, birçok Yahudi aile, sosyal hiyerarşide aşağılara düşer. Amerika kapılarını daha da sıkı kapatır. Sığınacak bir yer arayan yüz binlerce Avrupalı Yahudi için artık Amerika Birleşik Devletleri kapısı kapanmıştır.</span></p>
				<p class="paragraf-4">Eski büyük Yahudi bankaları feci durumdadır. 1928’de iştirak hisselerinin yarısı halka satılan bir yatırım fonu (Goldman Sachs Trading Corporation) kurmuş olan Goldman Sachs, neredeyse iflas halindedir. Kuhn Loeb, hatta Morgan, Kidder Peabody’s ve Lee Higginson gibi Protestan bankaları da aynı durumdadır. </p>
				<p class="paragraf-4">Mortimer Schiff Ağustos 1931’de, oğlu John’a ve diğer mirasçılarına sadece 7.600.000 dolar nakit para ile 81 şirketteki hisselerini bırakarak ölür. Söz konusu iştirak hisseleri, Schiff’in öldüğü tarih itibarıyla hâlâ 28.700.000 dolar değerinde iken, mirasçılar arasında pay edildiği sırada borsanın çökmesi nedeniyle %54 oranında değer kaybeder. Bu nedenle Mortimer’ın geride bıraktıkları, babasının kendisine 11 yıl önce bırakmış olduklarının ancak onda biri değerindedir!</p>
				<p class="paragraf-4">Oğlu Jimmy’yi iflastan kurtarmak için servetinin büyük bir bölümünü elden çıkarmak zorunda kalan Paul Warburg, 24 Ocak 1932’de, arkasında sadece 2.500.000 dolar bırakarak kalp krizinden ölür. Gazeteci Walter Lippmann, Paul Warburg’un ölümü üzerine şöyle yazar: “En kötüyü öngördü ve zamanında haber verdi. Merkez bankamızın en güçlü unsurlarının mimarlarından biri, zayıf noktalarının ise en samimi eleştirmeni idi.”</p>
				<p class="paragraf-4">Felix’in ise hâlâ cömertlik yapacak maddi imkânı bulunmaktadır. 1931’de, o sırada Oscar Wassermann başkanlığındaki Deutsche Bank’a, tekrar Polonya hâkimiyetine dönen Galiçya’da pogrom kurbanı Yahudilere transfer edilmek üzere 3.000.000 dolar gönderir. </p>
				<p class="paragraf-4">1935’te, sadece bir tek Amerikalı Yahudi mali şirket yakayı kurtarmış görünür. Kuruluş tarihi en yakın olan Salomon Brothers, tekrar tahvil çıkarmaya başlar. 1936’da, <span class="char-style-override-14">Fortune</span> dergisine göre, New York Clearing House’un 420 müdüründen sadece 30’u, New York Stock Exchange’in 252 üyesinden 46’sı Yahudi’dir.</p>
				<p class="paragraf-4">Son Seligman Jeff, 1937’de vâris bırakmadan ölür. Kurucularını kaybeden ticarethane söner. Felix Warburg’un çocukları, finansla babalarından daha fazla ilgileniyor değildir. Virginia’da yer alan Middleburg’de bir hara sahibi olan büyük oğul Frederick, buraya yerleşir. İkinci oğul Gerald, iyi bir viyolonselci ve orkestra şefi kariyeri yapar. Paul Warburg’un oğlu Jimmy Harvard’ı bitirince, takma isimle, büyük bir başarı elde edecek bir müzikalin, <span class="char-style-override-14">Time and Dandy</span>’nin librettosunu yazar.<span class="char-style-override-17">18</span></p>
				<p class="paragraf-4">1939’da, Amerika’da yaşayan Yahudilerin yarısı ticarette, dörtte biri ise serbest meslekte çalışır. Her iki sektör de, sosyal hiyerarşide yükselmeye elverişli sektörlerdir. <span class="char-style-override-14">Fortune </span>dergisi şöyle yazar: “Her ne kadar Yahudiler bazı branşlara ilgi duyarsa da, söylenenin aksine, Yahudi cemaati sanayi sektörünü tekeline almış değildir. Bankacılık ve sigorta sektörlerinde önemli görevlerde çalışan birkaç Yahudi hâlâ var, daha da olacak da... Amerika Birleşik Devletleri’nde alkol ticareti (ki bu ticaret, Polonya’da geleneksel olarak Yahudilerin elindeydi. Yahudiler burada alkol kullanmazdı), Alman kökenli olmayan Yahudilerin elindedir (Yahudiler, damıtılmış içki imalatçılarının yarısını oluşturuyor).”</p>
				<p class="paragraf-4">Samuel Bronfman, bu damıtılmış içki imalatçılarının en iyileri arasında yer alır. İş hayatına babasıyla otelcilik sektöründe başlayan Bronfman; Kanada’da, kendisini dünyanın en büyük içki damıtma imalathanelerinden biri olan Seagram’s Ltd.’nin başına getirecek bir alkollü içki işine <br/>girer. Yaşamöyküsü yazarına göre, “İskoç viskisi 12 senede yıllanırken, Sam Bronfman’ınki için iki gün yeterlidir.”<span class="char-style-override-17">54</span> Alkol o sırada Amerikan toplumunun karanlık çevrelerini, dolayısıyla Amerikalı Yahudilerin de karanlık çevrelerini ilgilendirir.</p>
				<p class="alt">Chicago</p>
				<p class="paragraf-4">Elbette her toplumda suçlular mevcuttur. Başkalarında olduğu gibi Yahudi diasporasında da suçlular mevcuttur. Yine de şiddetten kaçınmak için elden gelen her şey yapılır. Cemaatlerin saplantısı daima ahlaksızlığı engellemek olmuştur. Yahudi ahlakı, onları suça karşı diğerlerine göre daha iyi korumuştur. Öyle ki, daha önce de gördüğümüz gibi, öteden beri bir cemaat, civarında işlenen bir cinayetten bütün cemaati sorumlu tutmuş, bir hırsızlık veya suç sonucu elde edilen ürünü bir ihsan olarak görmeyi reddetmiş ve her türlü dolandırıcılığı –daha önce de gördüğümüz gibi, özellikle de Yahudi olmayanları hedef alan dolandırıcılığı– sert bir biçimde bastırmıştır.</p>
				<p class="paragraf-4">“Törensel cinayet” suçlamaları dışında, Rus Yahudileri 1910’a doğru kitleler halinde Amerikan topraklarına akın etmeden önce, ciddi hiçbir örgütlü cinayet suçlamasına rastlanmaz. Bununla birlikte söylentiler çeşitlidir. Mesela hiçbir zaman yakalanamayan Karın Deşen Jack’in, Londra’nın Yahudi mahallelerinden biri olan White Chapel’da gizlendiği söylentisi gibi. Nitekim burada bahsi geçecek olanların herhangi bir nirengi noktası veya aidiyet yapısı olmayan, eğitimsiz, ailesiz ve cemaatsiz yaşamları, riayet edildiği takdirde Yahudi ahlakının gücünü tersinden kanıtlamaktadır. </p>
				<p class="paragraf-4">Amerika’nın kanunsuz bölgelerinde her şey mümkündür. Birinci Dünya Savaşı’nın ertesinde burada yaşamakta olan 3.000.000 Yahudi’nin arasından da birkaç yüz münferit çalışan suçlu çıkmıştır. Fakat her zaman olduğu gibi, bir yola girdiler mi tam girerler: Suçlu olma riski göze alınacaksa, suçluların en başarılısı olmak gerekir. <span class="char-style-override-14">The Jewish Almanach</span>’a göre, “1920’li ve 1930’lu yıllarda Amerika Birleşik Devletleri’ndeki örgütlü suçlar üzerindeki etkilerinin, İtalyanların etkisine eşit olduğunu, hatta İtalyanların etkisini geçtiğini söylemek abartılı olmaz.”</p>
				<p class="paragraf-4">1914’ten önce, 3.000.000 İtalyan ile Rusya ve Avusturya-Macaristan İmparatorluğu’ndan bir o kadar Yahudi Amerika’ya göç eder. Bunların hepsi veya hemen hemen hepsi, New York ve Chicago’da <span class="char-style-override-14">Little Italy</span>lere veya getto benzeri yerlere yerleşir. İtalyanlar, Mano Nera ve Camorra âdetlerini getirir; Yahudiler ise –ki bu Yahudilerin, cemaatleriyle hiçbir bağı bulunmadığı gibi, aralarında da ilişki yoktur–, bu İtalyanların ortakları olur.</p>
				<p class="paragraf-4">New York’taki ilk Yahudi suç patronu, “Beyin” lakabıyla tanınan Arnold Rothstein, 1910’a doğru şikeli beyzbol maçları düzenler, şehir <br/>polisinin kontrolünü ele geçirir, Kanada ve Avrupa’dan alkol ithalatını planlar (alkol tüketimi 1919’dan itibaren yasaklanmıştır), aynı zamanda (“Dutch Schultz” olarak tanınan) Arthur Flegenheimer veya sağ kolu Jack “Legs” Diamond’ın yardımıyla kendi çetesini katleden Louis Buchalter gibi azılı çete başları arasında hakemlik yapar, düzeni sağlar. </p>
				<p class="paragraf-4">Rothstein; 1902’de Rusya’da yer alan Grodno’da dünyaya gelen ve Rus göçmeni bir ailenin oğlu olan Mayer Lansky’yi gözüne kestirir. Genç adam işe –1916’dan itibaren, yani Amerika’ya gelişinden beş yıl sonra–, araba çalarak ve New York’ta sokak köşelerinde bahse girerek başlar, daha sonra geniş çaplı haydutluğa geçer. Lansky için Yahudilik, kendisini babasının hatırasına bağlayan belli belirsiz bir bağdan öte bir şey değildir. Lansky’nin evinde Noel kutlanır, Yahudi bayramları hakkında hiçbir şey bilinmez. Hiçbir çekincesi olmayan yetenekli organizatör Lansky, sıradan bir adam gibi görünür. Evlenir, çocuk sahibi olur; her ne kadar arada sırada kendi eliyle infaz ederse de, öldürme işini başkalarına bırakarak şöhretten kaçar.<span class="char-style-override-17">180</span> 1919’da, çocukluk arkadaşı –psikopat katil– Bugsy Siegel ile birlikte Rothstein için çalışırken, Charlie Luciano adında bir İtalyan, Lansky’ye ücret karşılığında kendisini korumasını önerir. Mayer öneriyi reddeder; ancak Luciano’ya ortaklık teklif eder. İtalyan kabul eder. Bu tuhaf bir ortaklıktır: Mafya üyelerinin alışkanlığına göre, ancak aynı yöreden gelen İtalyanlar aralarında ortaklık kurar. Ancak Rus Lansky ile İtalyan Luciano birbirlerinden hoşlanır, birbirleriyle konuşmadan anlaşırlar. Birlikte gettolardaki ve <span class="char-style-override-14">Little Italy</span>lerdeki rehincileri ve sigorta simsarlarını kontrol eder, New York’ta bahis şirketleri satın alır, bütün ülkeyi kapsayan bir <span class="char-style-override-14">bookmaker</span> sendikası kurar, aynı zamanda Rothstein’ın yolundan giderek polis ve politikacılara rüşvet yedirirler. Lansky Luciano’ya sadece, Luciano fahişeliğe el atmak istediğinde karşı çıkar. Başka yerlerde Yahudiler, İtalyanlar ve İrlandalılar kuralları hep birlikte koyarlar. Mesela 1920’de Chicago’nun kuzeyi İrlandalılar, güneyi ise İtalyanlar tarafından kontrol edilir; her iki grubun da Yahudi yardımcıları vardır. Hepsi, İçki Yasağı’ndan yolunu bulur.</p>
				<p class="paragraf-4">Amerika’nın doğu yakasında mafya, Giuseppe Masseria ve Sal Maranzano tarafından yönetilir. Masseria ve Maranzano Luciano’dan, Lansky’den kurtulmasını, kendi bölgesini geri almasını ve kendilerine katılmasını ister. Bir Sicilyalı bir Yahudi ile çalışamaz, derler. Charlie tekliflerini reddederek Maranzano ile Masseria’nın <span class="char-style-override-14">capo di tutti capi</span><span class="char-style-override-17"><a class="footnote-link" href="#footnote-225-47" id="footnote-225-47-backlink">47</a></span> unvanı için giriştikleri mücadeleden uzak durur.</p>
				<p class="paragraf-4">FBI, bu duruma göz yumar. 1924’te beri FBI’ı yöneten Edgar Hoover’ın düşmanı gangsterler değil, komünistlerdir. Hoover’a göre, mafya öncelikli bir sorun değildir.</p>
				<p class="paragraf-4">Eylül 1928’de Arnold Rothstein New York’ta –şüphesiz yerine geçmek isteyen Dutch Schultz’un emriyle– öldürülür. 9 Mayıs 1929’da Lansky ve Luciano, Amerika’nın doğusunda faaliyet gösteren bütün suç patronlarını Atlantic City’de bir araya getirir: Chicago’dan Guzik ve Capone, New York’tan Buchalter, Detroit’ten Bernstein, Cleveland’den Dalitz, Philadelphia’dan Hoff ve Rosen. Kan davalarının önüne geçmek için, başında bir şef bulunmayan ve bir çeşit kooperatif olan Sendika’nın kurulmasını ve bölgelerin pay edilmesini teklif ederler. Lansky, ileride “Murder Inc.” adını alacak hizmetine amade katillerden oluşan bir grup kurar. Bu grubun başına, Siegel ile Buchalter’i getirir. Schultz ve Lansky bundan böyle Amerikan-Yahudi gangsterliğinin en önemli patronlarıdır.</p>
				<p class="paragraf-4">10 Eylül 1931’de, Masseria düştükten sonra, iki Yahudi gangster, Bugsy Siegel (Mayer Lansky’nin fedaisi) ile Bo Weinberg (Dutch Schultz’un yardımcısı), Lansky ve Luciano’nun emriyle, çekişmeden galip çıkan yeni <span class="char-style-override-14">capo di tutti capi</span> Maranzano’yu Unione Siciliane’deki bürosunda öldürür. Lansky böylece, “Lucky” adını alan Charlie Luciano’yu, Amerika’nın doğu yakasında faaliyet gören mafyanın patronu haline getirir. </p>
				<p class="paragraf-4">Luciano ise Lansky’nin, en büyük rakiplerinden biri olan ve Rothstein’ın öldürülmesinden bu yana Philadelphia’daki alkol üretimini yöneten Waxey Gordon’dan kurtulmasına yardım eder. Sicilyalı işi halletmek için kısaca vergi idaresine Gordon ile ilgili bilgiler ulaştırır. Hapse atılan Gordon, kendisini kimin ihbar ettiğini hiçbir zaman öğrenemeyecektir. Bazen rakipleri ortadan kaldırmada daha sert yöntemlere başvurulur. Mesela Lansky ile Luciano, Buchalter’in kendi sağ kolu Jack “Legs” Diamond’ı ortadan kaldırmasına yardım eder. Böylelikle hep birlikte kendi bölgeleri üzerinde mutlak hâkimiyet kurar, daha sonra Amerika Birleşik Devletleri’ndeki suç sendikasını organize ederler.</p>
				<p class="paragraf-4">Hoover varlığını inkâr etmeye devam ederse de, –polisin, FBI patronunun hatasını örtbas etmek için <span class="char-style-override-14">Cosa Nostra</span> adını verdiği– İtalyan mafyası, yavaş yavaş dağıtılır. Al Capone, 1932’de vergi kaçakçılığından yakayı ele verir; Lucky Luciano 1935’te tutuklanır. Lansky’nin rakibi Dutch Schultz, aynı yıl silahlı bir çatışmadan sonra polislerin kolları arasında, gizem dolu sözler sarf ederek ölür. Schultz’u şüphesiz Lansky ortadan kaldırtmıştır. Lansky, ülkeye giren viskinin büyük bölümünü ithal eden son rakibi Bostonlu Charles “King” Solomon’dan da kurtulur.</p>
				<p class="paragraf-4">İçki Yasağı’nın sonunda, Lansky kumar işine yönelir. Önce Sara-toga’da, daha sonra New Orleans ve Las Vegas’ta. Lansky, son fedaisi Bugsy Siegel’ı, bir otel inşaatı için öngörülen bütçeye riayet etmediği için ortadan kaldırtır.<span class="char-style-override-17">180</span></p>
				<p class="paragraf-4">Lansky birkaç yıl sonra İsrail’e sığınmaya çalışacaksa da, İsrail Lansky’nin Dönüş Yasası’ndan yararlanmasına engel olacaktır. Lansky işlediği suçlarla, Yahudi olarak tanınma hakkını kaybetmiştir. Lansky Miami’de, yatağında ölür.</p>
				<p class="alt">Hollywood</p>
				<p class="paragraf-4">Yahudilerin finans sektöründe güç kaybetmeleri, gösteri sanayiindeki muhteşem çıkışlarına denk gelir. Avrupa’da, başkalarının yanı sıra, telefon ve plak, araba ve uçak sanayilerinin başlangıcında yer aldıktan sonra, Yahudiler şimdi de sinemanın doğuşuna katkıda bulunur.<span class="char-style-override-17">154</span> Viyana tiyatrosu, Hollywood sinemasını hazırlamıştır. </p>
				<p class="paragraf-4">1894’te icat edilen sinematograf, bir Yahudi icadı değildir. Ne Lumière ne Méliès ne Pathé ne de Gaumont Yahudi’dir. 1889’da kaleydoskopu icat eden ve çok önemli bir prodüksiyon şirketi kuran Thomas Edison da Yahudi değildir. 1914 öncesinin en önemli stüdyolarının (Selig, Vitagraph, Biograph, Lubin) sahipleri Yahudi değildir. Oysa günümüzün en önemli şirketleri Yahudilere aittir. Universal, Fox, Paramount, Warner Bros, MGM, RCA ve CBS, Doğu Avrupa’dan gelen göçmen Yahudilerin kurmuş olduğu şirketlerdir.<span class="char-style-override-17">154</span></p>
				<p class="paragraf-4">Banka sektöründe olduğu gibi burada da geleceğin efendileri, ülkeye ayak bastıkları sırada birbirlerini tanımazlar; yükselişleri, kesinlikle eşgüdümlü bir hareketin ürünü değildir. Gerçekte, içlerinden çoğu kendini pek de Yahudi hissetmez. Yine de farkında olmadan, daha önce birçok başka vesileyle ortaya çıkışına şahit olduğumuz, o öncülere has yeteneklerini harekete geçirirler. İşte bugünün sinemasına hayat vermiş o insanlardan birkaçının hikâyesi:</p>
				<p class="paragraf-4">Adolf Zukor, 1890’da Macaristan’dan Amerika’ya gelir. Önceleri kürk işinde çalışır, daha sonra parayla çalışan <span class="char-style-override-14">nickelodeon</span>lar satın alır. Beş <span class="char-style-override-14">cent</span> karşılığında bir dakikalık animasyon filmleri gösteren bu makineler, sadece erkeklerin indiği sağlıksız mahzenlere yerleştirilir. Zukor kısa zamanda, sinemanın çok özel bir yaratıcılık içerdiğini anlar. Zukor; 1905’te salonlar ortaya çıktığı vakit, başkalarının yaptığı gibi sahne oyunları ile beyaz perde gösterimlerini art arda sunmak yerine, ilk defa 1907’den itibaren, birçok salonda eşzamanlı olarak, on dakika uzunluğundaki ilk film <span class="char-style-override-14">The Great Train Robbery</span>’yi göstererek uzun metrajlı film ticaretine atılır. Zukor daha sonra prodüktör olur, zira Zukor’a göre, insan en iyi kendi yaptığını satar. Zukor şöyle yazar: “Film yazarları, sadece anekdotlarla yetinerek çok küçük düşünüyorlardı. Estetik iddiası olan bir sinema lazımdı.”<span class="char-style-override-17">154</span> Zukor; 1907’de Bavyera’ya yaptığı bir seyahat sırasında, son derece uzun süren bir <span class="char-style-override-14">İsa’nın Çilesi</span> oyunu kaydeder. Oyun büyük ölçüde antisemit olsa da, bu Zukor’u rahatsız etmez! Kayıt, New York’ta büyük başarı elde eder. Zukor böylece uzun metrajı icat etmiştir. Birinci Dünya Savaşı öncesinde, başrolünü Sarah Bernhardt’ın oynadığı <span class="char-style-override-14">Kraliçe Elizabeth</span>’in, <span class="char-style-override-14">Tess d’Urberville</span>’in ve <span class="char-style-override-14">Monte Kristo Kontu</span>’nun haklarını satın alır. 1916’da Hollywood’a demir atar. Tiyatro prodüktörü Jess Lasky –o dönemde Viyana tiyatrosu gibi Broadway de Yahudi ağırlıklıdır ve müdavimleri çoğunlukla Viyanalılardır– ile ortaklık kurarak 1917’de savaş propagandasının hizmetine verdiği Paramount Pictures’ı kurar. </p>
				<p class="paragraf-4">Württemberg’de yer alan Laupheim kökenli, önceleri terzi çırağı daha sonra tarım işçisi olarak çalışan Carl Laemmle, yüzyıl başında Chicago’da <span class="char-style-override-14">nickelodeon</span>ları keşfeder. 1906’dan itibaren, 100 kadar koltuğa sahip, tek başına kadınların ve ailelerin girebildiği gerçek sinema salonlarına film dağıtmaya başlar. Bu salonlarda –Amerikan hayatına ışık tutan– kısa belgeseller ile tiyatro karışık olarak izlenir. 1909’da Laemmle da prodüksiyon işine atılarak New York’ta Independent Motion adını verdiği bir şirket kurar, Longfellow’un bir şiirini büyük ekrana aktarır. Laemmle 1912’de taşınarak California’nın ilk prodüksiyon şirketini, Universal Studios’u kurar, Macar asıllı Yahudi Wilhelm Fuchs’u yardımcısı olarak işe alır. Laemmle, Mary Pickford ile <span class="char-style-override-14">star system</span>ı icat eder. Fuchs (adını Fox olarak değiştirir) ise, Long Island’a yerleşecek ve 20<span class="char-style-override-17">th</span> Century Fox’u kuracaktır. </p>
				<p class="paragraf-4">Warner kardeşler –üç erkek kardeş Polonya’da, dördüncü kardeş Kanada’da doğar–, ilk <span class="char-style-override-14">nickelodeon</span>larını 1903’te, Pennsylvania’da yer alan Pittsburgh’de açar. Salonların kalitesini yavaş yavaş artırırlar; 1912’de New York’ta, ilk kez bir filmin yapımcılığını üstlenirler. 1918’de Hollywood’da kendi stüdyolarını, 1923’te ise Warner Bros’u kurarlar. </p>
				<p class="paragraf-4">1870’te New York’ta Avusturyalı bir ailede dünyaya gelen ve kürk işinden gösteri dünyasına geçen Marcus Loew, tiyatronun daima daha üstün olacağını düşünerek sinemanın geleceğinden uzun süre şüphe eder. Yine de 1909’dan itibaren Zukor’un filmlerini dağıtmaya başlar, Birinci Dünya Savaşı öncesinde artık aileler halinde gidilebilen 100 kadar modern salondan oluşan ilk sinema salonu ağını kurar. 1913 itibarıyla, 10.000.000 Amerikalı sinemaya gitmektedir.</p>
				<p class="paragraf-4">Önceleri hurdacılık yapan ve ne doğduğu şehrin adını –Minsk’te doğmuştur– ne de doğum tarihini (1885 yılı ile Amerika Birleşik Devletleri’nin milli günü olan 4 Temmuz’u seçer) bilmediğini iddia eden Louis B. Mayer, Massachusetts’te yer alan Havervill’den başlayarak daha kaliteli sinema salonları kurmaya başlar. Daha sonra Alco’yu kurar. Mayer’in 1920’de Alco’yu Marcus Loew’ün sinema salonu ağıyla birleştirmesiyle, Alco, Metro adını alır. </p>
				<p class="paragraf-4">1916’da Selwyn kardeşlerin ortağı Samuel Goldfish, 1920’de Goldwyn adını alacak olan Studio Goldwyn’i kurar. Aynı yıl Universal’ın patronu Carl Laemmle, kendi şirketinin karikatürleştirilmiş Yahudi karakterler göstermesini yasaklarsa da, diğerleri bu duruma kayıtsız kalır. </p>
				<p class="paragraf-4">1924’te Loew ve Mayer’in Metro’su ile Goldfish ve Selwyn’in Goldwyn’i birleşir. Ortak şirketin adı Metro Goldwyn Mayer, daha sonra MGM olur. Birçokları MGM’i Yidiş dilinde –o dönemde Hollywood’da yaygın konuşulan bir dildir– <span class="char-style-override-14">Mayer Ganze Mishpokhe</span> (bütün Mayer ailesi) olarak çevirir. Brooklyn’de, Renanyalı pek de dindar olmayan bir Yahudi ailede dünyaya gelen Irving Thalberg, MGM’in sanatsal kreasyon patronu olur.</p>
				<p class="paragraf-4">Warner kardeşler; 1926’da müzik ile görüntünün senkronize edilebildiği ilk film <span class="char-style-override-14">Don Juan</span>’ın, 1927’de ise ilk sesli film <span class="char-style-override-14">The Jazz Singer</span>’ın yapımcılığını üstlenirler. <span class="char-style-override-14">The Jazz Singer</span>, başroldeki Yahudi şarkıcının hayatını anlatır. Söz konusu şarkıcı, 1890’da Washington’a gelen Haham Moses Yoelson’un Litvanya’da doğan ve 1899’da adını Al Jolson olarak değiştiren oğlu Jackie Rabinowitz Yoelson’dur. Al Jolson daha sonra erkek kardeşiyle birlikte, yüzünü siyaha boyayarak tiyatro turnesine çıkmıştır. Film olağanüstü bir başarı elde eder. Her şey değişir: İzleyiciler artık İngilizce okuma bilmek zorunda değildir. Ancak ses kalitesini kontrol edebilmek için sadece iç mekânlarda çekim yapılır ve kaliteli metinler kullanılır. Bunlar genellikle, mükemmel İngilizce konuşan oyuncuların seslendirdiği Broadway esinli komedilerdir. Brooklyn ve Chicagolu seyirciler için New York’ta zaman zaman Yidiş dilinde filmler de çekilir. </p>
				<p class="paragraf-4">1928’e doğru Warner kardeşler, 250 sinema salonu ile Burbank stüdyolarını satın alır. Sinema salonları ile filmlerin kalitesi daha da artar. </p>
				<p class="paragraf-4">Kriz, müzikal ihtiyacı doğurur. Yahudi müzisyenler –başkalarının yanı sıra– bu ihtiyacı karşılarlar. Mesela George Gershwin, Amerika’nın güneyinde geçen operası <span class="char-style-override-14">Porgy and Bess</span>’teki bazı melodileri bestelerken çocukluğunun Yidiş ninnilerinden esinlenir. </p>
				<p class="paragraf-4">Özet olarak: Marcus Loew Metro’yu, Carl Laemmle Universal’ı, Adolf Zukor Paramount’ı, William Fuchs Fox’u, Louis B. Mayer, Samuel Goldfish, Marcus Loew ve Irving Thalberg MGM’i, Jack Warner Warner Bros’u kurmuştur. Bu şirketlerin hepsi, öyle ya da böyle bugün hâlâ ayakta. </p>
				<p class="paragraf-4">Bu insanların, yapımcılığını üstlendikleri hiçbir filmden kökenleri anlaşılmaz. Zaten kökenlerinden sıyrılabilmek için ellerinden geleni yaparlar. Hiçbiri siyasete karışmaz. Sadece <span class="char-style-override-14">Citizen Kane</span>’in modeli W. R. Hearst’ün yakın dostu olan Louis B. Mayer, Başkan Hoover’ın yakını ve Cumhuriyetçi Parti’nin düzenli destekçisidir.<span class="char-style-override-17">32</span></p>
				<p class="paragraf-4">1933’te, Yahudi yönetmenler (Lubitsch, Cukor, Sternberg, Mankiewicz) Hitler Almanyası’ndan Amerika’ya geldiği sırada, 85 prodüktörün 53’ü Yahudi’dir. Bu nedenledir ki Goebbels, Hollywood’u bir <span class="char-style-override-14">jüdische Gesellschaft</span><span class="char-style-override-17"><a class="footnote-link" href="#footnote-225-48" id="footnote-225-48-backlink">48</a></span> olmakla suçlar. Goebbels’in suçlaması, ne Amerikan medyasından ne de Yahudi prodüktörlerden herhangi bir tepki görür. 1937’de bir basın toplantısında Cecil B. DeMille “sinema endüstrisi üzerindeki Yahudi nüfuzunun suiistimalleri”ni eleştirdiğinde,<span class="char-style-override-17">154</span> John Ford kapıyı çarparak salonu terk ederse de, Yahudi prodüktörlerin hiçbiri durumu protesto etmez. Amerika Birleşik Devletleri savaşa girene dek, Hollywood Yahudileri, Nazi karşıtı filmler yapmak için dahi nüfuzlarını kullanmaktan sakınır. Savaş öncesi Hitler tehlikesini dile getiren yegâne film <span class="char-style-override-14">The Moral Storm</span>, Yahudilerin adını anmaksızın “Ari olmayanlar”dan bahseder.<span class="char-style-override-17">32</span> 1935’te Thalberg, kendisine Hitler’e karşı nasıl bir tavır takınılması gerektiği sorulduğunda, şu korkunç cümleyi sarf eder: “Çok Yahudi ölecek, ancak Yahudilik Nazizmden sonra da var olacak.”<span class="char-style-override-17">32</span> Adolf Zukor –ki Zukor’un öz erkek kardeşi, 1932’ye kadar Berlin’de haham olarak kalmıştır–, 1936’da kendisine neden filmlerinin hiçbir zaman Nazizmden bahsetmediğini soran bir gazeteciye daha da korkunç bir cevap verir: “Hollywood’un tek derdi insanları eğlendirmek olmalıdır. Sinemaya siyasi bir rol yüklemek bir hata, propaganda olur.”<span class="char-style-override-17">154</span></p>
				<p class="paragraf-4">1940’ta Charlie Chaplin, Nazi karşıtı bir film çeken ilk yönetmen olur: <span class="char-style-override-14">Büyük Diktatör</span>. Yarı berduş, zulüm gören aylak tiplemesi ile Chaplin şüphesiz, sinemacılar içinde en Yahudi olanıdır. Ne olursa olsun Chaplin, Hitler’e baş kaldıran tek sinemacıdır – ki Hitler, tıpkı Robert Brasillach gibi, Chaplin’in Yahudi olduğunu düşünür. Her ne kadar Chaplin, sık sık “biraz Yahudi olduğunu umduğunu” söylemekten zevk alır ve kökenleri konusundaki gizemi korursa da, Yahudi değildir...</p>
				<p class="paragraf-4">Eylül 1941’de, Amerika Birleşik Devletleri’nin savaşa girmesine karşı çıkan, hatta Nazi taraftarı olan Charles Lindbergh şöyle konuşur: “Bu ülkeyi tehdit eden en büyük tehlike, sinema endüstrisi üzerindeki Yahudi tekeli ve nüfuzudur.”<span class="char-style-override-17">154</span> Tehlike, ne Japonlar ne de Almanlardır...</p>
				<p class="paragraf-4">Diğer iki yeni iletişim aracını geliştirenlerin arasında da Yahudiler ön sıralarda yer alır: Radyo ve televizyon. İşte bunun kanıtı iki yaşamöyküsü:</p>
				<p class="paragraf-4">1891’de Minsk yakınlarında doğan, 1905’te New York’a göç eden, bir <span class="char-style-override-14">yeşiva</span>da kısa süre eğitim gördükten sonra 15 yaşında gazete satıcısı olan, daha sonra Marconi’nin yanında telgrafçı olan David Sarnoff, 14 Nisan 1912’de <span class="char-style-override-14">Titanic</span>’ten gelen son mesajları alarak hayatta kalanların isimlerini bütün dünyaya duyurur. Sarnoff 1919’da, Marconi ile birleşen RCA’in satış müdürü olarak karşımıza çıkar. 1921’de Sarnoff’un aklına, donanmaya ait bir vericiden Carpentier-Dempsey boks müsabakasını halka aktarmak gelir. Radyo doğmuştur; şimdi yapılması gereken, radyoyu popüler hale getirmektir. RCA, Sarnoff’un projesine 2.000 dolar yatırır. Daha sonra Sarnoff’un aklına, radyo ile fonografı birleştirmek gelir. 1926’da ilk radyo yayın ağını kurar, 1930’da ise RCA’in başkanı olur. 1939’da NBC’yi kurarak televizyonu başlatır.</p>
				<p class="paragraf-4">Puro imalatçısı olan Rus bir göçmenin, Wharton School’da eğitim gören oğlu William S. Paley, 1927’de, babasının şirketinin Philadelphia’da küçük bir radyo istasyonuna verdiği reklamlar sayesinde radyoyu keşfeder. Paley söz konusu radyo istasyonunu 1929’da satın alır ve CBS’e dönüştürür. Bing Crosby ve Frank Sinatra’yı radyoya başlatır; 1939’da, Sarnoff’un NBC’yi kurduğu sırada, CBS’i televizyon hayatına sokar. Paley, 1990’da 90 yaşına gelinceye dek CBS’in patronu olarak kalır. Üstelik haleflerinden üçüne de işten el çektirdikten sonra!</p>
				<p class="paragraf-4">Bu arada, 1924’ten 1938’e kadar, Almanya ve Avusturya kökenli 150.000 Yahudi , Reich Yahudilerine ayrılmış son derece sınırlı kotalara rağmen, Amerika Birleşik Devletleri’ne gelmeyi başarır. Aralarında Albert Einstein, Hannah Arendt, Herbert Marcuse ile Bruno Bettelheim’ın yanı sıra, çok yakında New Yorklu Yahudi fizikçi Robert Oppenheimer yönetiminde, Los Alamos’ta Amerikan nükleer projesini hayata geçirecek olan Edward Teller da vardır. </p>
				<p class="alt">Kudüs</p>
				<p class="paragraf-4">Birinci Dünya Savaşı sona erdiğinde, o sırada dünyada mevcut en önemli petrol rezervlerini içine alan eski Osmanlı İmparatorluğu ile Pers devleti, Batılılar arasında çatışma alanları haline gelir. Britanyalılar; Suudların Arabistan’ı ile Irak’ı destekler, 1915’te kurulan Kuveyt’in bağımsızlığını teyit ederler. Turkish Petroleum Company’nin –1912’de, Irak petrolünü kontrol edebilmek için Alman bankaları tarafından kurulmuştur– Alman hisseleri, Fransa’ya bırakılır. Anglo-Persian Oil Company (APOC), Shell ve yerel özel bir grup olan Gülbenkyan’ın aralarında paylaştığı “pasta” ile kıyaslanacak olursa, Fransa’nın payına düşen ancak bir kırıntıdır. </p>
				<p class="paragraf-4">3 Mart 1919’da Başkan Wilson, bir “Jewish Commonwealth”ten bahseder. Siyonist Örgüt ile Siyonist olmayan hamiler; Kudüs, Tel Aviv, Hayfa ve o zaman kadar ulaşılamayan başka bölgelerde (Necef Çölü, Mavera-i Ürdün) araziler satın alır. Aynı yıl Hayfa’da, Histadrut adında bir sendika kurulur. 4000 kişi derhal bu sendikaya üye olur. Sendika kısa zamanda, ekonomik ve sosyal bir holding haline gelir. Sendikanın tüzüğünde şöyle yazar: “Hedef, Filistin’de yaşayan ve hiç kimseyi sömürmeden kendi emeğiyle geçinen bütün çalışanları, yeni kolonilerin kurulmasına ve Filistin’de iş hayatını etkileyen her türlü ekonomik ve kültürel soruna dahil etmektir.” Sendika kısa sürede, ülkedeki ücretlilerin yarısını bir araya getirir.</p>
				<p class="paragraf-4">Filistin’de –Mavera-i Ürdün de dahil olmak üzere– o sırada 600.000 Arap ile 60.000 Yahudi yaşamaktadır. 25.000 göçmen, Türklerin baskısıyla geri döner. Ancak yeni bir <span class="char-style-override-14">Aliyah</span> başlar ve 40.000 yeni göçmen gidenlerin yerini alır.</p>
				<p class="paragraf-4">Araplar 1920’de, önce Kudüs’te daha sonra Yafa’da isyanlar başlatır. O zamana kadar Yahudi ve Arap olmak üzere iki milliyetli bir devlet fikrini destekleyen Rupin, ayrı bir Yahudi devleti kurulması fikrini benimser. Savaş sonrası ilk Siyonist kongre, 1921’de Karlsbad’da (Çek Cumhuriyeti’nde yer alan Karlovy Vary) toplanır. Kongre başkanı, Chaim Weizmann olur. Kongrede, Yahudi cemaatlerinden Filistin yararına toplanan para yardımlarının yetersizliği ve Araplarla yaşanan güçlükler tartışılır. Siyonizmin “Arap halkıyla uyum ve karşılıklı saygı çerçevesinde yaşamayı arzu ettiğine” karar verilir, Siyonist hareketin yürütme organının “Arap halkıyla içten ve anlayışlı bir yaklaşım” oluşturması talep edilir. </p>
				<p class="paragraf-4">Temmuz 1921’de Milletler Cemiyeti, Filistin’i resmi olarak Büyük Britanya’nın himayesine verir. Balfour Deklarasyonu, manda sözleşmesinin giriş bölümüne aynen alınır. Bu kararı, başka birçok ülke arasında Sun Yat-sen’in Çin’i de destekler – Sun Yat-sen’in baş danışmanı Morris Cohen adında Çin generali olmuş Şanghaylı bir Yahudi iken, karşı tarafta Jacob Rosenfeld adında Avusturyalı Yahudi bir hekim, Mao Zedong’un gelecekte Halk Ordusu olacak ordusunda hekim olur...</p>
				<p class="paragraf-4">Eylül 1922’de, Filistin’in doğu bölgesi Mavera-i Ürdün, Emir Hüseyin’in oğullarından Emir Abdullah’a emanet edilerek Fransız vesayeti altındaki Suriye ile Suud ailesinin gücünün artmakta olduğu Arap yarımadası arasında bir tampon devlet oluşturulur. Mavera-i Ürdün’ün, Akabe’yi Suudilerin elinden alıp denize ulaşması üç yıl sürer. Filistin’in geri kalan bölgelerinde yaşayan, Suriye, Lübnan, Arabistan ve başka yerlerden gelen çeşitli insanları birleştiren herhangi bir milli kimlik henüz oluşmamıştır. </p>
				<p class="paragraf-4">Herbert Samuel, Filistin’in geri kalan kısmına yüksek komiser olarak atanır. Burada artık 660.000 Arap ile 84.000 Yahudi yaşamaktadır. Her ne kadar Britanyalılar Yahudi göçünü kontrol altında tutmaya çalışırlarsa da, ekonomik açıdan istikrarsız şartlarda 25 adet yeni yerleşim bölgesi kurulur. Kolonilere bitişik araziler ile su kaynağı bulunan arazilerin fiyatları tavana vurur. Daha ziyade şehirlere yerleşilir. Üç yıl içerisinde Tel Aviv’in nüfusu 13.000’den 40.000’e ulaşır. Küçük sanayi ile ticaret gelişir. Ancak Yahudi Ajansı yöneticileri, üç yıl içerisinde Polonya’dan ve yeni kurulan SSCB’den gelen 60.000 göçmene (aralarında geleceğin Golda Meir’i Golda Meyerson da vardır) destek olabilmek için gerekli sermayeye sahip değildir. </p>
				<p class="paragraf-4">Kaynak yetersizliğinin nedeni hep aynıdır: Balfour Deklarasyonu’na rağmen, zengin Yahudilerin çoğu, Siyonizme ya düşmanca yaklaşır ya da kayıtsız kalır. Oysa 1921’de “Yahudileri, tarihi ve milli yuvalarına yerleştirmekten” bahseden Başkan Harding veya “Filistin’deki Yahudi anavatanı”ndan dem vuran Calvin Coolidge gibi Amerikalı ve Avrupalı politikacılar, Siyonizmi tasvip etmektedir. </p>
				<p class="paragraf-4">Bunun üzerine Siyonist liderlerden biri olan ve 1923’te Jewish Colonial Trust başkanlığına seçilen Menahem Ussishkin, fon toplamak üzere Chaim Weizmann ile birlikte Avrupa ve Amerika’ya gider. Ussishkin’in toplayacağı cılız fonlarla, haham görüntüsünün altında eşsiz bir finansçı olan bir diğer Siyonist yetkili Yehoshua Hankin, Rehovot, Hadera, Celile ile Şeria Nehri yakınlarında Tiberya’nın güneyinde yer alan Bet Şean vadisinde toplam 60.000 hektarlık arazi satın alınması konusunu Bedevilerle müzakere edecektir. Kimsenin kafasında, kurulacak ülkeye dair belirli bir harita yoktur.</p>
				<p class="paragraf-4">1923 ilkbaharında Felix Warburg New York’ta, Amerikan Yahudi cemaatlerinden siyasi ve mali destek talep etmeye gelen Chaim Weizmann ile karşılaşır. İsrail devletinin gelecekteki ilk cumhurbaşkanı; dünyanın en zengin Yahudilerinden biriyle –belki de en zengin Yahudi’siyle– yaptığı görüşmeyi, o sırada Amerikalı Yahudilerin Siyonizme olan tavrını özetler şekilde şöyle aktarır: </p>
				<p class="paragraf-4">“Felix; olabilecek en yüksek derecede yardımsever, olağanüstü bir adam, her ne kadar tabanıyla sıkı ilişkiler içinde olmasa da Amerikan Yahudi cemaatinin en önemli şahsiyeti idi. Onda bir ‘iyi kalpli prens’ havası vardı [...]. Bay Warburg, kendisine gelen istihbarata göre Filistin’de neler olduğuna dair bana bir rapor verdi. Dürüst olmak gerekirse, güven telkin eden bir insandan hayatımda bundan daha gerçekdışı saçmalıklar duymamışımdır: Bolşeviklik, ahlaksızlık, para israfı, hareketsizlik, etkisizlik, tamamı dedikoduya dayanan çıkarımlar...”<span class="char-style-override-17">18</span></p>
				<p class="paragraf-4">Bunun üzerine Weizmann, Felix Warburg’a, kendi gözleriyle bir fikir edinmek üzere Filistin’i ziyaret etmesini tavsiye eder. Felix’in, önerisini kabul etmesi Weizmann’ı çok şaşırtır. Hatta Felix hemen, görüşmelerini izleyen haftalarda Filistin’e gider. Döndüğünde, halen Amerika’da olan Weizmann’ı tekrar görür. Weizmann, milyarderin tavrında bir değişiklik, düşmanlıktan soğuk bir iyi niyete geçiş gözlemler:</p>
				<p class="paragraf-4">“Filistin’e aynı gözle bakmıyorduk. Biz Siyonistler için Filistin, bir milli uyanış hareketi; onun için ise, en azından bu konuyla ilgilenmeye başladığı andan itibaren, 57 adet hayırseverlik faaliyetinden biriydi – belki diğerlerinden daha önemli ve daha ilginç bir faaliyetti, ancak özü hiçbir şekilde diğerlerinden farklı değildi. Aldığı eğitim, bizim düşüncelerimizi paylaşmasına engeldi. Zaten giriştiği sayısız işte meslektaşları, Siyonistlerle fazla yakınlaşmasının beraberinde getireceği tehlikelere karşı kendisini devamlı uyarıyordu. Warburg, cemaatlerinin en değerli kozlarından biriydi ve onu, ilkeleri ve özü bakımından bütün dikkatini esir edebilecek bu yeni fikir uğruna kaybetmekten çok korkuyorlardı.”<span class="char-style-override-17">18</span></p>
				<p class="paragraf-4">Felix Warburg o günden itibaren, Filistin’de bir dizi kültürel projeye destek olmak suretiyle Weizmann ile işbirliği yapacaktır. Bununla birlikte Warburg; arazi alımıyla gerçek anlamda ilgilenmez, hele Siyonistlerin siyasi projesiyle hiç ilgilenmez. Hatta iki strateji birbirine taban tabana zıttır – biri kültürel, diğeri ise siyasidir. </p>
				<p class="paragraf-4">Warburg’a göre Filistin; diğer milletler arasında yeni bir millet değil, Yahudiliğin kültürel yuvası, etnik kimliğin yeniden doğduğu yer haline gelmelidir. Zaten Warburg, Weizmann’ın daha çok kişisel siyasi hırs beslediğini düşünür. </p>
				<p class="paragraf-4">Böylece Warburg, Kudüs’te bir üniversitenin geliştirilmesini finanse etmek üzere bir komite kurar. Siyonist hareketin daha 1913’te öngördüğü üniversitenin çekirdeği, kısa bir süre önce Scopus Dağı üzerine kurulmuştur. Warburg, söz konusu üniversitenin bir Yahudilik üniversitesi olması şartıyla harcamaların büyük kısmını kendi üstüne alırken, Chaim Weizmann –ve daha sonra Albert Einstein– üniversitenin bir bilim enstitüsü olmasını arzu etmektedir. Parayı koyan Felix olduğundan, onun dediği olur. Bunun üzerine Weizmann ve Einstein, Warburg’a meydan okumak için, Tel Aviv yakınlarında, çok sonra Weizmann Enstitüsü olacak olan, dünyanın ilk bilimsel enstitülerinden birini kurarlar. Ekim 1924’te hep beraber, –yine anlaşmazlık içerisindeki– ilk yönetim kurulunu oluşturdukları Kudüs İbrani Üniversitesi’nin ilk binalarının açılış törenine katılacaklardır.</p>
				<p class="paragraf-4">Sadece bazı Avrupalı Yahudiler, arazi alımında faal davranır. Mesela Rothschildler. Hatta bazı Rothschildler, Siyonist olmuştur. 1923’te Edmond James, ilk kolonisi (babasının İbranice adından) Binyamina olan bir Palestine Jewish Colonization Association kurar. Edmond James, Weizmann’ın aktif başkanı olduğu Siyonist Örgüt’ün onursal başkanı seçilir. Örgütün yönetim kurulu Londra’dan ayrılarak Jewish Colonial Trust ile birlikte Kudüs’e yerleşir. Jewish Colonial Trust’ın şubesi Anglo-Palestine Company, Bank Leumi (“Milli Banka”) olur. Filistin’de yaşayan Yahudi nüfus, 1927’de 90.000 iken 1929’da 160.000’e ulaşır.</p>
				<p class="paragraf-4">Turkish Petroleum Company (TPC), Irak Petroleum Company olur. Sermayesine; Esso, Gulf, Texaco, Socal/Chevron ve Socony/Mobil iştirak eder. 1928’de, “kırmızı çizgi” antlaşması diye bilinen bir antlaşma, Anglo-Palestine Company’nin hissedar şirketlerinin, eski Osmanlı İmparatorluğu sınırları içerisinde –Suudi Arabistan dahil, Kuveyt hariç– diğerlerinin onayı olmadan petrol işletmesini yasaklar. Fransa Musul’u kaybederse de, karşılığında Compagnie Française des Pétroles (bugün TotalFinaElf) aracılığıyla bölgedeki brüt petrol üretiminin dörtte birini elde eder. Ortadoğu’daki petrol paylaşımı ve böylece bu toprakları yönetenlerin kaderi de tayin edilmiştir: Hepsi, Anglo-Sakson vesayetinde olacaktır. Ancak daha ileride de göreceğimiz gibi, birbirlerine ara ara ihanet etmekten de geri kalmayacaklardır.</p>
				<p class="paragraf-4">1929’da ilk defa olarak Londra’da bir konferans, Siyonist Örgüt ile dünyanın dört bir yanından gelen Yahudi cemaatlerinin temsilcilerini bir araya getirir. Siyonist hareketi destekleme kararı alan konferans; Avrupa ve Amerika’da mevcut cansız ve kuşkucu cemaatlerden para toplamak üzere Keren Hayesod adında yeni bir merci (böyle en az üç merci daha bulunur!) ile daha da önemlisi Britanyalılarla birlikte, Yahudilerin Filistin’de ağırlanmasını düzenlemekle görevli bir ajans kurar: İlkeleri, Britanya manda sözleşmesi metninde 1922’den itibaren öngörülen Yahudi Ajansı. Ajansın yönetim kurulu, Siyonist Örgüt yönetiminin kısa süre önce terk ettiği Londra’ya yerleşir. Ajans henüz bir kulüptür. Weizmann şöyle yazar: “Yahudi Ajansı, en seçkinlerden bir grup insanı bir araya getiriyor. Büyük sosyalist önder Léon Blum’dan sağcı şahsiyetler Marshall ve Warburg’a, Büyük Britanya’nın en önemli sanayicilerinden Lord Melchett’ten Albert Einstein ve şair Chaim Nahman Bialik’e kadar toplumdaki her sınıf, insan aklının yarattığı her türlü eser temsil ediliyor.”<span class="char-style-override-17">443</span></p>
				<p class="paragraf-4">Aynı yıl El Halil, Hayfa ve başka yerleşim bölgelerinde çıkan isyanlar, 135 Yahudi ile 116 Arap’ın hayatına mal olur. Arap yöneticilerin talebi üzerine MacDonald hükümeti, Yahudi göçünü bir kez daha kısıtlamayı dener. Hiç olmazsa bir kez aynı fikirde olan Felix Warburg ile Chaim Weizmann, kararı protesto etmek için Ajans’ın yönetim kurulundan istifa eder ve ancak Britanya başbakanı kısıtlamalardan vazgeçtiği vakit görevlerine geri dönerler.</p>
				<p class="paragraf-4">Warburg yine de, gittikçe “bir çeşit Mussolini” olarak görmeye başladığı Weizmann’a kuşkuyla yaklaşır. Warburg 1929’da, Britanyalı Yahudi önderlerden, Avrupa’nın ilk kimya şirketi Imperial Chemicals’ın kurucusu, Britanya <span class="char-style-override-14">establishment</span>ında hâlâ nüfuz sahibi nadir Yahudilerden ve kendisi gibi Yahudi Ajansı yönetim kurulu üyesi Lord Melchett unvanını alan Sir Alfred Mond’a şöyle yazar: “Araplarla uzlaşmaya varmaya ve taleplerimizin kısıtlı olduğunu göstermeye yarayacak her türlü eyleme varım.” Felix ile Chaim arasındaki ilişkiler kaçınılmaz olarak daha da gerilir. Nitekim Britanyalılar da sık sık, kültürel “yuva” fikrini yücelten Warburg’u, bir devlet kurulmasını talep eden Weizmann’a karşı oynamaktan geri durmaz. </p>
				<p class="paragraf-4">1930’da, Siyonist hareketin en önemli tek finansçısı Edmond James de Rothschild, kendi koyduğu sermayeyle 5.200 hektarlık arazi satın alır. Bu arazide köyler (Pardess Hanna, Binyamina, Givat Ada, Bnei Brak ve Herzliya), <span class="char-style-override-14">kibbutz</span>lar, <span class="char-style-override-14">moshava</span>lar, üzüm bağları, bir elektrik şirketi ve bir çimento fabrikası inşa eder. Öldüğü yıl olan 1934’te, Suriyeli Arap iki aileden 5.600 hektar daha satın alır, Yukarı Celile ve Hula vadisinde koloniler <br/>kurar. Rothschild, toplamda 50.000 kilometre karelik arazi satın almış ve neredeyse 30 koloni kurmuş olur. Bu arazilerle koloniler bir vakfa kalır. Rothschild vakfa, bunları satmayı yasaklamıştır.</p>
				<p class="paragraf-4">1933’te, “kırmızı çizgi” antlaşması olarak bilinen antlaşma, Amerikalılar tarafından bozulur: Socal/Chevron, Büyük Britanya’nın kısa süre önce kral olarak tanıdığı İbni Suud’dan, 1930’da petrol bulunan Suudi topraklarında diğerlerinin onayı olmadan imtiyaz elde eder. Aynı yıl, Kudüs başmüftüsü Hacı Emin el-Hüseyni’nin başkanlık ettiği Arap Yüksek Komitesi, Kudüs ve Yafa’da İngilizlere karşı isyanlar başlatarak 25 Arap ile bir Britanyalı polisin ölümüne neden olur. </p>
				<p class="paragraf-4">Hitler’in iktidara gelmesiyle birlikte, Avrupa’dan göçler hızlanır. 1933’ten 1936’ya kadar Almanya, Avusturya, Çekoslovakya ve Macaristan’dan 174.000 kişi –işçi, çiftçi, memur, hekim– göç edecektir. Bunlardan 60.000’i Reich’tan gelen göçmenlerdir ve aralarında büyük Alman filozof Martin Buber de vardır. Yahudi kuruluşları arazi satın almaya devam eder. Filistin’de artık, ekonomik büyümenin cezbettiği 1.000.000 Arap’a karşılık 200.000 Yahudi yaşamaktadır. </p>
				<p class="paragraf-4">Ocak 1935’te Yahudi Ajansı, Filistin Yahudilerinin gayriresmi hükümetine dönüşür. 26 Ocak 1935’te Kudüs başmüftüsü, Yahudilere toprak satan Araplara karşı bir fetva yayınlar. Kasım ayında, başmüftünün geliştirdiği Arap Yüksek Komitesi, Siyonist örgütlere toprak satışının yasaklanmasını, Yahudi göçünün durdurulmasını ve büyük bir yenilik olarak özerk bir Arap hükümetinin kurulmasını talep eder. </p>
				<p class="paragraf-4">Britanyalı yüksek komiser talepleri kabul ederek bir yasama organı kurulmasını teklif eder. Ancak Şubat 1936’da, Londra projeyi reddeder. Böyle bir şey için vakit henüz çok erkendir; iki toplum arasındaki dengesizlik henüz çok fazladır.</p>
				<p class="paragraf-4">19 Nisan 1936’da çıkan bir Arap isyanı; Yafa’da sokaktan geçen Yahudilerin, daha sonra ise Tel Aviv’de başka Yahudilerin katledilmesine neden olur. Mayıs ayında Arap işçilerin 175 gün süren grevi; ülkenin işleyişinin Araplara bağlı olduğunu göstermek, Britanyalıları Siyonist projenin ilerlemesini durdurmaya ve derhal bütün Filistin’de bir Arap milli hükümeti kurmaya zorlamak adına, çeşitli Yahudi yerleşim bölgeleri arasındaki iletişimi koparmaya çabalar. </p>
				<p class="paragraf-4">Aynı sırada Hitler tehlikesi, Dünya Yahudi Kongresi’nin –bir kuruluş daha!– kurulmasına neden olur. Dünya Yahudi Kongresi, Siyonist olsun olmasın dünyanın dört bir yanındaki Yahudi cemaatlerinin yönetici kuruluşlarını bir araya getirmeyi hedefler. Tarihlerinde ilk kez bütün diasporalar aralarında koordinasyon kurmaya çalışır. Yahudi Kongresi daima, gerçek bir gücü ve temsili meşruiyeti olmayan bir buluşma noktası olarak kalacaktır. </p>
				<p class="paragraf-4">Yahudilerin yeni göçmen akınını beklerken kararı ertelemek istemelerine rağmen, Haziran 1937’de, Lord Peel yönetiminde nihai bir çözüm bulmakla görevli bir İngiliz komisyonu, ilk defa ülkenin üçe bölünmesini teklif eder: Carmel Dağı’ndan Be’er Tuvia, Jezreel vadisi ve Celile’ye uzanan kıyı bölgesini içine alan bir Yahudi devleti; Yahudiye, Samarya ve Necef Çölü’nü içine alan ve Mavera-i Ürdün ile birleşen bir Arap devleti; Yafa ile Kudüs arasında, Britanya mandasında kalacak bir orta bölge. Birtakım koridorlar, yine Britanya mandası altında kalacak “medeniyetin kutsal ambarları” olan kutsal yerlere herkesin ulaşabilmesini sağlayacaktır. Bu iki devletin kurulmasını beklerken, Yahudilerin Araplara tahsis edilen bölgede arazi satın alması yasaklanacaktır.</p>
				<p class="paragraf-4">Gerçek anlamda bir Yahudi devleti fikri, İngilizler tarafından ilk kez ciddiye alınmış görünür.</p>
				<p class="paragraf-4">Britanya hükümeti ve parlamentosu, Peel Komisyonu’nun vardığı kararları kabul eder. Siyonistler ise bölünmüş durumdadır. Söz konusu devlet, 200.000 kişiye indirgenmiş küçücük bir devlet olacaktır; Kudüs bu devlete dahil olmayacaktır. David Ben-Gurion planı kabul etmek istemektedir: Bir devlet hiç yoktan iyidir. Araplar ise planı reddeder: Bir Filistin devleti karşılığında dahi olsa, bir Yahudi devleti görmek istememektedirler. Bunun üzerine Yahudi Ajansı’nın resmi ordusu Haganah’a ve 1937’de kurulan sağcı Siyonist milis Irgun’a bağlı askeri gruplar, Peel Komisyonu’nun öngördüğü topraklardan daha geniş topraklar üzerinde bir oldu bitti yaratmak amacıyla Britanyalılara karşı birçok saldırı gerçekleştirir. Arap isyanları tekrar baş gösterir. İngilizler, Arap Yüksek Komitesi’ni lağveder. Kudüs başmüftüsü Lübnan’a kaçar.</p>
				<p class="paragraf-4">1937-1939 arasında, Nazi cehenneminden kaçan 250.000 göçmen bölgeye gelmeyi başarır. Diğer birçokları ise geri dönmek zorunda kalır. Arap barikatları ve Arap baskısı, İngilizlerin bu insanların Filistin’e girmelerine izin vermelerini engeller. Toplam Yahudi nüfusu artık 450.000’e ulaşmıştır. Ekonomi gelişmeye devam eder: tarım ürünleri ve gıda sanayii, tekstil, petrol rafinerileri, ulaşım kooperatifleri, elektrik ve su şirketleri, Lut Gölü’ndeki potas fabrikaları. Stratejik yerlerde yeni <span class="char-style-override-14">kibbutz</span>lar kurulur.</p>
				<p class="paragraf-4">1939’da Britanya hükümeti, sorunu nihai olarak çözmek üzere Yahudiler ile Araplar arasında bir konferans düzenler. Araplar, konferansa katılmayı reddeder. Londra Mayıs 1939’da, manda yönetiminin ne olursa olsun on yıl içerisinde sona ermesini öngören yeni bir <span class="char-style-override-14">Beyaz Kitap</span> yayımlar. Bu, Siyonistler için bir felakettir. <span class="char-style-override-14">Beyaz Kitap</span>; Balfour Deklarasyonu’nu hiçe sayar, üç bölgeye bölünmüş tek bir “egemen Filistin Devleti” kurulmasını ve Yahudi nüfusunun Arap nüfusunun üçte biriyle sınırlandırılmasını öngörür. Bu üç bölgenin sınırları, Peel Komisyonu tarafından belirlenen bölünme çizgilerinden farklıdır. Yahudiye ve Samarya tepelerini, Batı Celile’yi ve Necef Çölü’nün kuzeyini içine alan birinci bölge Arap olacaktır. Yahudilerin burada toprak almaya hakkı olmayacaktır. İkinci bölge (Jezreel vadisi, Doğu Celile ile kıyıdaki birçok ova) Yahudi olacaktır; burada arazi alımları, yüksek komiserin onayıyla devam edebilecektir. Son olarak, üçüncü bölge de (Zikhron Ya’akov’dan Rehovot’un kuzeyinde bir noktaya kadar giden ve şehir bölgelerini içine alan bir kıyı şeridi) Yahudi olacaktır; arazi alımları burada hiçbir kısıtlamaya tabi olmayacaktır. Bu harita, kesinlikle aynı harita değildir! Bunlardan daha da önemlisi <span class="char-style-override-14">Beyaz Kitap</span>, Yahudi göçünü beş yıl için 75.000 kişiyle sınırlandırır, ki bu, Avrupa’da Nazizmden kaçmak isteyenlerin önünü keser. İngilizler verdikleri bütün sözlerden vazgeçmiştir. Yine de savaş çıktığında, Yahudiler ile Britanyalılar kendilerini aynı safta bulurlar. Yahudi-Arap sorunları, belli bir süre için rafa kaldırılır. </p>
				<p class="paragraf-4">1941’de Kudüs başmüftüsü, Filistin’deki Yahudilerin yok edilmesini salık verir ve Hitler’den “Yahudi sorununu, Alman modeline göre ve milli çıkarlar çerçevesinde halletmesini” talep eder. </p>
				<p class="paragraf-4">6 Mayıs 1942’de New York’ta, Yahudi Ajansı yöneticileri Biltmore Oteli’nde, Amerikan hükümeti temsilcileriyle görüşür. Yahudi Ajansı’nın patronu David Ben-Gurion, “Yahudilerin vatansızlığı sorunu hallolmadıkça” yeni bir dünya düzeninin de olamayacağını söyler. Ben-Gurion, Avrupa’da Holokost’un başlamış olduğundan habersizdir.</p>
				<p class="arabaslik-sol" id="toc_marker-4-6">6. Holokost ekonomisi</p>
				<p class="paragraf-4">Yahudiler tarihte sayısız defa hizmet gördükten sonra sınır dışı edilmiştir. Ancak bu kez barbarlık hat safhaya ulaşacaktır. Yahudiler, ekonomiyi küreselleştirmiştir. Bu nedenledir ki Yahudilerden nefret edenler, kendilerine karşı dışarıdan cephe alırlar korkusuyla onları sınır dışı etme riskini göze alamazlar. Bu nefretin tek çözümü, “nihai” olmalıdır.</p>
				<p class="paragraf-4">Marx’tan Drumont’a, Weber’den Sombart’a ve daha birçoklarına kadar, antijudaizm ve antisemitizmin açık veya üstü kapalı bütün akımları, tek bir trajik zirvede bir araya gelir. Onlar Yahudilikten kurtulmak isterken, Naziler Yahudilerden kurtulacaktır.<span class="char-style-override-17">74</span> Naziler için Yahudiler bir günah keçisi değil, her şeyin dönüp dolaşıp yine oraya geldiği bir odak noktasıdır. Dünyada mevcut iki büyük baskıyı yok etmek için, Yahudileri yok etmek şarttır: Para ve Tanrı. Bunda hiçbir mantık yoktur, sadece canavarlık vardır.</p>
				<p class="paragraf-4"><span>Başlangıçta yine sınır dışı etmek söz konusudur. Nasyonal Sosyalist Parti’nin 4 Şubat 1921 tarihli programının 17. noktasında, parti iktidara <br/>geldikten sonra, büyükbabası veya büyükannesi Yahudi olan ve Alman-ya’ya 2 Ağustos 1914’ten sonra girmiş herkesin milliyetini kaybedeceği, mallarına el konacağı ve Alman yaşam alanından “atılacağı” açıkça belirtilir. 1924’te Adolf Hitler </span><span class="char-style-override-14">Mein Kampf</span><span>’ta, “ırkımızın ve halkımızın varlığının ve devamının, çocuklarımızın rızkının ve kanımızın saflığının, vatanımızın özgürlüğünün ve bağımsızlığının” korunması gerektiğini yazar.</span><span class="char-style-override-17">201</span><span> Nazi Partisi’nin ideoloğu Alfred Rosenberg 1930’da </span><span class="char-style-override-14">XX. Yüzyılın Miti</span><span>’nde, kuzey ırkını melezleşmekten korumak için bu ırkın, “asosyaller”in, “asalaklar”ın, “istenmeyen unsurlar”ın, özellikle de dünyaya hükmetmek için Bolşevikler’le ittifak kuran devrimci ajanlar olan Yahudilerin yok edilmesi yoluyla “arındırılması”nı salık verir. Yahudileri kovmak yeterli olabilirdi. Ancak bu, Yahudileri kovarak dışarıdaki düşmanların sayısını artırmanın kendileri için tehlike arz edeceğini gözden kaçırmak olurdu. İçerdeki Yahudiler dışarıdakiler kadar tehlikeli olduğundan, geriye ancak “nihai çözüm” kalacaktır. O sırada henüz küreselleşme olarak adlandırılmayan süreç, sınır dışı etmeyi imkânsız kılarak imha etmeyi mecburi kılar. </span></p>
				<p class="paragraf-4">Sanayi Devrimi’ne yüzyıllardır eşlik eden antisemitizm, burada nihai sonucuna ulaşır: Yeni Almanya’nın düşmanlarının, söz konusu devrimin ilkelerinin hayata geçirilmesi suretiyle yok edilmesi. Bu düşmanların, içeriden ve dışarıdan Almanya’ya zarar vermelerini engellemek adına. Sadece Naziler değil, Alman ekonomisinin bütün aktörleri bu yolda kendilerine düşen rolü oynayacaklardır.<span class="char-style-override-17">74</span> Ve bu iş için özel hiçbir organ kurulmayacaktır: Taşıma, hesaplama, işletme, yan ürünlerin geri kazanılması ve ölüm kamplarının kurulması, bütün bunlar fabrika ve şirket modellerini örnek alacaktır. </p>
				<p class="alt">İktidara gelişin ekonomisi</p>
				<p class="paragraf-4">10 Nisan 1932’de Mareşal Hindenburg, Adolf Hitler’in aldığı 13.500.000 oya karşılık 19.200.000 oyla tekrar cumhurbaşkanı seçilir. Mareşali desteklemiş olan Heinrich Brüning şansölye olarak kalır ve Birinci Dünya Savaşı’ndan kalan tazminatların nihai olarak iptal edilmesi için işsizliği –o sırada 5.000.000 fazla Alman işsizdir– öne sürmeye devam eder. Brüning 29 Mayıs’ta istifa eder. Yerine, teknokrat ve “baronlar”dan oluşan kabinesiyle Franz von Papen geçer. Papen, yeni seçimlere hazırlanmak adına Nazileri, daha sonra etkisizleştirmek umuduyla, çoğunluğa dahil etmeye çalışır. Papen, haziran ayında Lozan’da, daha kurulmamış olan Avrupa’nın Yeniden Yapılandırılması Fonu’na Almanya’nın ileride 3.000.000.000 mark ödeyeceğine dair belirsiz bir vaat karşılığında, savaş tazminatlarının nihai olarak iptal edilmesini sağlar. Temmuz ayında yapılan meclis seçimlerinde, 607 sandalyenin 200’ünü elde eden Naziler az da olsa geriler. Bunun üzerine Hjalmar Schacht, Hitler’in tarafına geçer. Papen istifa eder. Hindenburg, General von Schleicher’i göreve çağırır. İç karışıklıklar iki kat artar. Ülkede o sırada 6.000.000’dan fazla işsiz bulunmaktadır. Kasım 1932’de, Hindenburg meclisi bir kez daha lağvetme kararı alır. Yeni seçimler sonucunda Naziler 34 sandalye kaybeder.</p>
				<p class="paragraf-4">30 Ocak 1933’te Hindenburg, geleceğin Führer’ini istediği gibi kullanabileceğini düşünen Papen’ın talebi üzerine, Hitler’i şansölyelik görevine getirir. 11 bakanın sadece üçü Nazi’dir. 8 Şubat’ta Berlin’de yapılan bir fon çağrısı toplantısı ile 20’sinde Reichstag Başkanı Hermann Göring’in evinde yapılan başka bir toplantıdan sonra, Alman sanayiciler –Frederick Flick, Röchling, Siemens, Westruck, Hugo Stinnes, Alman işverenler örgütü başkanı Wilhelm Zangen, özellikle de Krupplar– Nazilerin tarafına geçer. 27 Şubat’ta Reichstag kundaklanır. 28 Şubat’ta Hitler’in talebiyle, mareşal cumhurbaşkanı temel özgürlükleri askıya alarak çok sayıda komünisti tutuklattırır. Hindenburg, seçimlerin 5 Mart 1933’te yapılmasına karar verir. Naziler oyların %44’ünü elde eder. Hitler’in şansölyeliği teyit edilmiş olur.</p>
				<p class="paragraf-4">Yahudilerin –teorisi çok uzun zamandır yapılan– ortadan kaldırılması, altı etapta gerçekleşir: mallara el koyma, toplama, zorla çalıştırma, hareketli infaz birlikleri, tehcir ve imha.</p>
				<p class="alt">Mallara el koyma</p>
				<p class="paragraf-4">14 Mart 1933’te Max Warburg, Hamburg Belediye Başkanı’nın bundan böyle şehri ilgilendiren mali sorunlarda kendisine danışmayacağını öğrenir, zira Warburglar’ın “diktatörlüğü”ne karşı çıkan birçok dilekçe almıştır. Max hiç endişe etmez. Zira kısa süre önce Hitler’in seçim kampanyasının finansman sorumlusu olan dostu Schacht, 17 Mart’tan sonra, üç yıl önce terk ettiği Reichsbank’ın başkanlığına geri gelir. Bundan da öte, Schacht’ın Hitler tarafından bizzat imzalanan atanma belgesinde, merkez bankası kurulunun diğer sekiz üyesi de atanmıştır. Bunların arasında üç Yahudi bulunmaktadır: Mendelssohn, Deutsche Bank’tan Wassermann ve Max Warburg. Hitler tarafından atanan bir Warburg! Bu, endişelenecek bir şey olmadığının kanıtıdır. Naziler, söylediklerinin hiçbirini yapmayacaktır. Zaten her şeye kadir Schacht da karşılaştığı herkese, “Almanya’nın uluslararası finans piyasasındaki iyi durumunun korunması için o kadar önemli olan” Yahudilere zarar vermenin söz konusu olmadığını tekrar eder durur.<span class="char-style-override-17">18</span> Bu nedenle çoğu Yahudi Alman gibi Max Warburg da, Naziler Yahudileri basını kontrol etmekle ve 1923’teki krizden yararlanarak bütün sanayi sektörünü ele geçirmekle suçladıklarında dahi geleceğe güvenle bakar. Yeğeni Siegmund Mart 1933’te her şeyini bırakarak Almanya’yı terk ettiğinde ve kendisine de aynısını yapması için yalvardığında, Max, “Nazi yöneticilerin kendi gazetelerinin yazdığını kendilerinin ciddiye almadığını güvenilir kaynaklardan bildiği” şeklinde karşılık verir.<span class="char-style-override-17">18</span> Dört yüzyıldır Alman olan Max, vatandaşlarının çılgınlığına hâlâ inanamamaktadır...</p>
				<p class="paragraf-4">7 Ağustos 1933’te, Amsterdam’da toplanan bir konferans sırasında, New Yorklu avukat Samuel Untermeyer, Amerikalı Yahudiler adına Almanya’nın boykot edilmesini talep eder. Birçok Yahudi örgüt, Almanya’dan Filistin ve Amerika Birleşik Devletleri’ne birkaç göç organizasyonu düzenleyip finanse eder. Başka hiçbir ülke, Yahudileri kabul etmek için gönüllü olmaz. Hatta Kanada, Yahudilere kapılarını açıkça kapatır: “None is too many” (“Hiç dahi çok fazla”). O sırada dünyadaki toplam 15.400.000 Yahudi’den 9.500.000’i Avrupa’dadır; 5.500.000, SSCB ve Polonya’da yaşamaktadır.</p>
				<p class="paragraf-4">Mayıs 1933’te, o sırada Yahudi Ajansı’nın siyasi birimini yönetmekte olan Haim Arlosoroff, Nazilerle (<span class="char-style-override-14">Haavara</span>, “transfer” kod adıyla tanınan) gizli bir anlaşma müzakere eder. Bu anlaşmaya göre, Filistin’e gidecek Alman Yahudileri mallarını Yahudi örgütlere bırakacaktır. Bu örgütler, söz konusu malları Almanlara satacak, satıştan elde ettikleriyle bir yandan Filistin için Alman ürünleri satın alacak, bir yandan da vaat edilmiş topraklara ayak basan göçmenlere yardım edecektir. Anlaşma, Theodor Herzl’in 40 yıl önce tasavvur ettiği Jewish Company fikrinden uzak değildir. Birçok Siyonist anlaşmayı protesto eder. Haziran 1933’te, Arlosoroff öldürülür. Proje, büyük bir tartışma sonucunda –bu anlaşmaya uyarak Nazi ekonomisini dolaylı yoldan beslemek şart mıdır?–, Ekim 1933’te Prag Siyonist Kongresi’nde onaylanır. Rupin anlaşmayı imzalar. MM. Warburg projenin finansmanını düzenler. Radikal Siyonist hareketin önderlerinden Jabotinsky ise, anlaşmayı “iğrenç, onur kırıcı ve utanç verici” bularak bilakis Almanya’nın daha sıkı boykot edilmesini salık verir. Bu plandan yararlanacak 20.000 kadar Alman Yahudisi, sonuç olarak hayatta kalacaktır.</p>
				<p class="paragraf-4">Temmuz 1934’te, Schacht yeniden Max Warburg’un kaygılarını giderir. Adolf Hitler’in kendisinden Yahudilerin “Almanya’da normal bir şekilde yaşamaya hakları olacağı” güvencesini almıştır. </p>
				<p class="paragraf-4">Temmuz 1935’te –Alfred Dreyfus’ün cenaze alayının, Paris’te Concorde Meydanı’nda silahlı birliklerin önünden geçtiği 14 Temmuz’dan birkaç gün sonra–, “Alman namusunun ve kanının korunması için”, Yahudiler ile Yahudi olmayanların evlenmelerini yasaklayan Nürnberg kanunları yayımlanır. Üç Yahudi büyükanne ve büyükbabası olan veya eşin Yahudi olması durumunda sadece iki Yahudi büyükanne ve büyükbabası olan herkes Yahudi ilan edilir. Yahudiler; kamu, adalet ve eğitimle ilgili görevlerden, serbest mesleklerden, ordudan ve kültürel mesleklerden atılır. Okullara ve üniversitelere kabul edilmeleri kotaya tabi tutulur. </p>
				<p class="paragraf-4">Yahudi şirketleri ise faaliyetlerine devam eder. 1936’da –Fransa’da Léon Blum yönetimindeki Front Populaire koalisyonunun iktidara gelmesiyle yeni bir antisemitizm dalgasının baş gösterdiği sırada–, MM. Warburg’un hesapları hâlâ dengededir. Krupp, borçlanmaları nedeniyle ödemek zorunda olduğu faizleri MM. Warburg’a yatırmaya devam eder. Birçok Alman Yahudisi hâlâ Nazizmin çabucak yok olacak geçici bir fenomen olduğunu düşünmektedir.</p>
				<p class="paragraf-4">Hatta Nazilerin Siyonizmi desteklediğine inananlar dahi olur! Oysa 22 Haziran 1937 tarihli bir Alman Dışişleri Bakanlığı sirküleri, bunun tam tersini ortaya koyar. Naziler, Almanya sınırları dışında bir Yahudi kuvveti oluşmasını istememektedir. Bu son derece mühim belge, “nihai çözüm”ün savaş öncesinden itibaren zihinleri meşgul ettiğinin kanıtıdır: “Bununla birlikte Almanya’nın, Filistin’de herhangi bir şekilde Yahudi kontrolünde olacak bir devlet yapısının kurulmasını desteklediğini farz etmek yanlış olur. Uluslararası Yahudiliğin Alman karşıtı eylemleri göz önünde bulundurulursa, Almanya, Filistin’de bir Yahudi devleti kurulmasının dünya milletlerinin barışçıl şekilde gelişmesine yardımcı olacağı fikrini kabul edemez.” SS Yahudi İşleri Bölümü’nün bir dahili memorandumu da aynı sonucu ele alır ve teyit eder: “Bir Yahudi devletinin ilanı veya Yahudiler tarafından yönetilen bir Filistin, Almanya için, Ortadoğu’daki [siyasi] gelişmeler üzerinde derin nüfuza sahip yeni bir düşman yaratacaktır.” Yahudi bir devlet, “bütün ülkelerdeki Yahudi azınlıklara özel bir koruma sağlayacak, bu suretle dünya Yahudiliğinin asalak faaliyetlerine yasal bir çerçeve oluşturacaktır.” Böyle bir devlet bütün Yahudileri içine alamayacak, “tıpkı Moskova’nın uluslararası komünizmin üssü görevi görmesi gibi, uluslararası Yahudiliğin üssü olarak görev yapacaktır.” Her şey burada açık ve nettir: Sınır dışı etmek tehlikeli olduğuna göre, yok etmek etkili tek çaredir. İngiliz, Fransız ve Amerika şansölyeliklerinde Araplarla olan menfaatleri için kaygılanan pek çok kişi de, Yahudilerin kitleler halinde başka bir yere, yani Filistin’e yerleşmelerine izin verilmemesi gerektiği fikrine pek uzak değildir.</p>
				<p class="paragraf-4">Yine de ilk zamanlarda Yahudilerin işten çıkartılmaları, Alman kanunlarına uygun şekilde işlem görür. Mahkemeler, önlerine gelen sayısız anlaşmazlığı telaşa kapılmadan yargılar. Mesela ucu açık bir süre için işe alınan Yahudi bir set yönetmeni, bir sinema şirketini sözleşme ihlalinden mahkemeye verir. Şirket ise; set yönetmeniyle yapılan sözleşmede “hastalık, ölüm veya benzer başka nedenlerden dolayı yönetmenin çalışamayacak durumda olması” sonucunda işine son verilmesini öngören bir maddeye dayanarak söz konusu yönetmeni işten çıkarmaya hakkı olduğu kanısındadır. Nitekim 1938’de Reichsgericht (Almanya’daki en yüksek yargı mercii); yönetmenin sözleşmesindeki bu maddenin, davacının, <br/>“ırksal özellikleri”nin bir hastalık veya ölümle eşanlamlı olduğu gerekçesiyle, “itiraz götürmez şekilde uygulanabilir” olduğunu teyit eder.<span class="char-style-override-17">198</span> Bir başka deyişle, 1938’den itibaren, Almanya’da birçok diplomat için olduğu gibi en yüksek yargıçların gözünde de, Reich Yahudileri yasal açıdan çoktan ölü sayılmaktadır. </p>
				<p class="paragraf-4">Yine 1938’de, Yahudi şirketlerine el koyma süreci başlar. Nisan ayında Yahudiler, 5.000 marktan yüksek her türlü değeri beyan etmek zorunda bırakılır. 135.700 Alman Yahudisi, toplam 7.000.000.000 Reichsmark beyan eder; 9567 yabancı Yahudi, toplam 415.000.000 Reichsmark beyan eder; 2259 “vatansız” Yahudi, toplam 73.000.000 Reichsmark beyan eder. Toplam olarak: 7.500.000.000 Reichsmark. Bunlardan toplam 2.000.000.000 Reichsmark, yani kaydedilen mal varlıklarının değerinin üçte birine yakın bir gelir sağlayacak vergiler alınır.</p>
				<p class="paragraf-4">14 Haziran 1938’de İçişleri Bakanlığı’nın yayımladığı bir kararname, el koymak amacıyla, bütün Yahudi sanayi şirketlerinin beyan edilmesini emreder. Sahipleri, başkanları, yasal temsilcilerinden biri veya bir yönetim kurulu üyesi Yahudi olan şirketler, Yahudi şirketleri sayılır. Bu şirketler, Yahudi olmayanlara terk edilerek “Arileştirilmeli”dir.</p>
				<p class="paragraf-4">Ardından hizmet şirketlerinin (bankalar, kredi danışmanlığı, gayrimenkul işlemleri, borsa simsarlığı) Arileştirilmesine karar verilir. Mayıs 1938’de MM. Warburg, Brinckmann adında Nazilerin tarafına geçen bir çalışanına terk edilir.<span class="char-style-override-17">18</span> Bleichröder, Oppenheim ve başka yüzlerce Yahudi bankası aynı kaderi paylaşır. Temmuz 1938’de, Yahudi hekim ve avukatların çalışma izinleri iptal edilir.</p>
				<p class="paragraf-4">Franken <span class="char-style-override-14">Gau</span>’sunda Julius Streicher, konut sahibi bütün Yahudileri çağırtarak mallarını sembolik fiyatlar karşılığında Fürth şehrine veya kendisinin belirlediği başka bir alıcıya devrettiklerine dair bir belge imzalatır. Şehir, 100.000 Reichsmark değerindeki dairelere 1.000 Reichsmark öder; bir şahıs, 20.000 Reichsmark eden bir evi 180 Reichsmarka satın alır.<span class="char-style-override-17">198</span> Max Warburg, Hamburg’u terk etmeye karar verir.</p>
				<p class="paragraf-4">Ardından sıra esnafa gelir. Bir Alman diplomat Paris’te Herschel Grynszpan adında genç bir Polonyalı Yahudi tarafından öldürüldükten sonra, 1938’de 9 Kasım’ı 10 Kasım’a bağlayan gece, yüzlerce kişi Naziler tarafından katledilir, binlerce kişi ise ağır yaralanır. 7.500 dükkân yağmalanır; 300 sinagog kundaklanır. Bu, “Kristal Gece”dir.</p>
				<p class="paragraf-4">İki gün sonra, 12 Kasım 1938 saat 11’de, Göring başkanlığında yapılan, Goebbels ve Heydrich’in katıldığı sürrealist bir toplantı sonucunda, sigorta şirketlerinin, Yahudi esnafın ödeyemeyeceği vergileri telafi etmek adına, Yahudi dükkânlarına verilen hasarın bedelini... Maliye Bakanlığı’na ödemesi emredilir! Toplantıya katılan sigortacılar şaşırır. Göring sözlerine, Yahudi dükkân sahiplerine muhtemelen ödenecek meblağlara bakanlığın karar vereceğini ekler. Göring şöyle konuşur: “Alman ekonomisini Arileştirme, Alman ekonomisinden Yahudileri çıkarma kararı alınmıştı. Bu kararı hayata geçirmekte çok geç kalındı [...]. Almanya, kendisinden yağma yoluyla alınanları geri istiyor. Bu nedenledir ki, tazmin edilmesi gereken Alman hükümetidir. [...] Yahudiler mallarını devlete devretmelidir.” Ardından bir tartışma başlar. Goebbels Yahudilere, yerine garaj yapılmak üzere sinagoglarını kendi elleriyle yıkmalarının emredilmesini teklif eder. Tamiratlar için gerekli 6.000.000 pencere camının –ki bu rakam, tedarikçi ülke Belçika’nın yıllık cam imalatına eşittir– nasıl ithal edileceği konuşulur. Son olarak, Yahudilere, diğer yolculara göre daha az sıkışık seyahat etme avantajı sağlamaksızın, trenlerde nasıl ayrı kompartımanlar tahsis edilebileceği tartışılır...</p>
				<p class="paragraf-4">Sonuç olarak Yahudilere, “Alman halkının haklı öfkesini” tahrik etmekten 1.000.000.000 mark ek tazminat ödeme cezası verilmesi kararlaştırılır. 25.000 Yahudi; “antisosyal” ve “suç unsuru içeren” davranışları nedeniyle Dachau, Oranienburg-Sachsenhausen, Buchenwald, Ravensbrück ve Mauthausen’daki toplama kamplarına gönderilir. </p>
				<p class="paragraf-4">Birkaç hafta sonra, Yahudilere ait son sanayi şirketlerine, son gayrimenkullere, son menkul kıymetlere ve banka hesaplarına el konur. </p>
				<p class="paragraf-4">Ocak 1939’da Joachim von Ribbentrop; “Almanya’nın, bir Yahudi devletinin kurulmasını tehlike olarak algılaması gerektiğini”, zira “bunun, dünya Yahudiliğinin uluslararası gücünü artıracağını” tekrarlar. Kimse Ribbentrop’un konuşmasının, Alman hâkimiyetinde yaşayan bütün Yahudilerin yok edilmesi anlamına geldiğini anlamak istemez. 1938’den Mayıs 1939’a kadar, sadece 150.000 Yahudi Reich’ı terk eder. Savaş başladığında, Reich topraklarında halen 370.000 Yahudi yaşamaktadır.</p>
				<p class="paragraf-4">Mallara el koyma süreci; ilhak veya mağlup edilen bütün ülkelerde olduğu gibi, Eylül 1939’da Polonya’da, 18 Ekim 1940’tan itibaren Fransa’da da başlar.</p>
				<p class="paragraf-4">Yahudi mallarının pay edilmesi, Nazi servisleri arasında çatışmalara neden olur.<span class="char-style-override-17">269</span> El konan hammadde stokları orduya gider. Heinrich Himmler ile Almanlığı Kuvvetlendirme Bürosu, tasfiye edilen şirketlerin önce askerlere ve “etnik” Almanların mirasçılarına, daha sonra Polonyalılar tarafından “öldürülen” Almanların mirasçılarına, son olarak da çeşitli cephelerde ölen askerlerin mirasçılarına tahsis edilmesini ister.<span class="char-style-override-17">198</span> Bu nedenle şirketlerin, geleceğin gazilerine saklanmasına karar verilir. Bunun üzerine, savaşçıların dönüşünü beklerken, Yahudi şirketlerini yönetmekle görevli “haciz şirketleri” kurulur. </p>
				<p class="paragraf-4">Almanlar ilk defa Fransa’da, yabancı bir hükümeti kendi hesaplarına mallara el koyma sürecini yürütmekle görevlendirir.<span class="char-style-override-17">269</span> Askeri komutanlığın –Alman– idari kurmay başkanı olan Doktor Elmer Michel şöyle yazar: “Fransızların da Yahudilerin bertaraf edilmesine dahil olmasını sağlamak ve sadece Almanların Yahudilerin yerini almak istediği gibi bir izlenim yaratmamak için, Yahudilerin yerine Fransızların alınmasına gayret gösterilecektir.”<span class="char-style-override-17">198</span> Alman temsilci General Otto von Stülpnagel; Yahudi iştirakinin önemsiz sayılacak kadar az olduğu şirketlerin mallarına, söz konusu şirketler Yahudi hissedar ve yöneticilerinden “kendi iradesiyle” kurtulduğu takdirde, el konmayabileceğini buyurur. Bunun üzerine Doktor Michel, şirketlerin “kendi iradesiyle” “Ari” alıcılara terk edilmesini teşvik eder. Eğer Yahudiler mallarını haraç mezat satmayı reddederse, satış, askeri komutanlığın da onayıyla zor yoluyla gerçekleştirilir. Şayet alıcı yoksa, Fransa Bankası’nın eski yönetim kurulu üyelerinden Başkan Fournier’nin yönettiği Sanayi Üretimi ve Çalışma Bakanlığı Kontrol Servisi, geçici yöneticiler atar.<span class="char-style-override-17">269</span> Yasallık görüntüsünü korumak için gereken her şey yapılır. Görünen o ki, yapılanlar yine de yeterli olmaz. Ocak 1941’de Doktor Elmer; askeri komutanlığa, “yöneticilerin imzaladığı sözleşmelerin, işgal sona erdikten sonra kazanacağı hukuki geçerlilik konusunda şüpheler uyandırılmaya çalışıldığını” yazar.<span class="char-style-override-17">198</span></p>
				<p class="paragraf-4">22 Temmuz 1941 tarihli Vichy kanunu, “milli emanetler” uygulaması yoluyla “milli ekonomideki Yahudi nüfuzunu yok etmeyi” hedefler. Aralık 1941’de Alman komutanlığı, Mevduat ve Emanet Fonunu Fransa’da yaşayan Yahudilerden 1.000.000.000 frank tutarında tazminat toplamakla görevlendirir.<span class="char-style-override-17">232</span> Söz konusu fon, Yahudi “emanetleri”ni, 28.000 Yahudi tasarrufçunun bankalar nezdinde haczedilen hisse senetlerini, emlak idaresinden düşük fiyatlara satın alarak oluşturacaktır.</p>
				<p class="paragraf-4">Mart 1941’den itibaren, Reich’ta ve işgal altındaki topraklarda, Alman alıcılar Yahudi ticari isim ve markalarını kullanma haklarını kaybederler. MM. Warburg böylece MM. Brinckmann olur.<span class="char-style-override-17">18</span> Dünya çapında meşhur porselen markası Rosenthal, deli saçması bir tartışmanın konusu olur. 1936’da Arileştirilen ve Rosenthal Porzellan AG adını alan şirket, ismini muhafaza etmek ister (“Söz konusu olan bir isim değil, bir ürünün sembolüdür”). Propaganda bakanı; yönetim kurulunun tamamen Arileştirildiğine, şirketin kurucusu ve başkanı Philipp Rosenthal’ın 1933’te göç ettiğine ve vefat ettiğine, dul karısının “katıksız bir Ari” olduğuna ve şirketin yeni sahiplerinin de tamamının Ari olduğuna dikkat çeker. Bütün servisler ismin muhafaza edilmesinden yana olsa da, kimse bir şirkete Yahudi ismini korumasına izin verme kararını almaya cesaret edemez.<span class="char-style-override-17">198</span> Nihayet 1941 yılının sonunda, Naziler, “Rosenthal”ın bir Yahudi ismi olmadığını buyurur!</p>
				<p class="paragraf-4">Ekim 1943 itibarıyla, Fransa’daki 11.000 şirket ve konutun (işgal altındaki bölgede mevcut şirket ve konutların üçte biri) durumu “halledilmiştir”. Gasp edilen malların temkinli Fransız alıcıları, ileride yapılabilecek her türlü itiraza karşı kendilerini koruyabilmek için, bir “eski Yahudi şirketleri sahipleri” birliği oluşturur. 1944 yazında, müttefikler Paris’e yaklaşırken, Doktor Michel, “Fransız ekonomisinin Yahudilerden arındırılması” konusunda kaydedilen gelişmelerden duyduğu memnuniyeti bir kez daha dile getirir.<span class="char-style-override-17">53</span> 42.739 şirket, devlet tarafından atanan yöneticilerin vesayetindedir. 7500’den fazla şirket tasfiye edilmiş, bir o kadarı ise 2.100.000.000 franka satılmıştır.</p>
				<p class="alt">Toplama</p>
				<p class="paragraf-4">Yahudilerin aniden yoksullaşmaları ve iş hayatından atılmaları, öncelikle Viyana ve Berlin olmak üzere büyük şehirlere yığılmalarına neden olur. 1939’dan itibaren, Reich Yahudilerinin yarıdan fazlası bu şehirlerde toplanır. Polonya’da, Alman işgalciler 6 Eylül 1939’da Krakow’a geldiklerinde 50.000 Yahudi ile karşılaşırlar. Nisan 1940’ta, Yahudilere şehri terk etmeleri için dört ay süre tanınır: 35.000 Yahudi giderken, 15.000 Yahudi’nin kalmasına izin verilir. Daha sonra şehri terk eden Yahudiler de geri getirtilerek gettolara kapatılır. İlk getto, 1940’ta Lodz’da kurulur. Bu getto, 150.000 kişiyi bir araya getirir. Mart 1941’de Krakow (6000’i civar köylerden olmak üzere 20.000 Yahudi), Lublin ve Varşova’da (iğrenç şartlarda üst üste yaşayan 500.000 kişi) başka gettolar kurulur. Almanlar; getto kurulduğu anda, gettonun yönetimini Yahudi cemaatine devreder.<span class="char-style-override-17">198</span> Böylelikle bütün gettolar; isyanları, kahramanları ve zaaflarıyla, kuşatılmış birer şehir-devlet haline gelir. </p>
				<p class="paragraf-4"><span>Nisan 1941’de, Reich Merkez Bankası Başkanı Paetsch, Lodz’daki gettonun idaresinin ayda 1</span>.000.000<span> Reichsmarka mal olduğunu, Varşova’daki gettonun idaresinin de bir o kadar pahalıya patlayacağını bildirir. İşgal altındaki Polonya’nın Genel Hükümeti’ne</span><span class="char-style-override-17"><a class="footnote-link" href="#footnote-225-49" id="footnote-225-49-backlink">49</a></span><span class="char-style-override-18"> </span><span>bağlı finans birimi şefi Spindler ise, Varşova’daki gettonun yılda 70 ila 100</span>.000.000 <span>zloty gibi “katlanılamaz” (</span><span class="char-style-override-14">untragbar</span><span>) bir masraf getirdiğini ekler.</span><span class="char-style-override-17">198</span><span> Bunun üzerine bütün faturalar, gettolarda hatırı sayılır zenginlikler sakladıklarından şüphe edilen Yahudilere gönderilir. Temmuz 1942’de Varşova’da, getto konseyi başkanı Czerniakow’un eline, Alman bayındırlık şirketi Schmidt und Münstermann’ın, getto duvarının inşasının bedeli olarak toplam 1.3</span>00.000 <span>Reichsmarktan daha fazla bir miktar talep eden faturaları geçer.</span><span class="char-style-override-17">198</span></p>
				<p class="alt">Zorla çalıştırma</p>
				<p class="paragraf-4">Bunun üzerine getto masraflarını kısmak için, gettolardan kâr etmeye çalışılır. Genel Hükümet Ulusal Rantabilite Bürosu’ndan iktisatçı ve üretimin rasyonelleştirilmesi ve planlanması uzmanı Doktor Gate, Yahudilerin zorla çalıştırılmalarını tavsiye eder: “Gettoda 60 ila 65.000 Yahudi’nin istihdam edebileceği varsayılır, işçi başına günde 5 zlotylik bir üretim kapasitesi tahmin edilir ve yılda yedi veya sekiz ay getto dışındaki şantiyelerde çalışacak Yahudi sayısının ücret değişikliği olmaksızın aynı kalacağı farz edilirse, bu faaliyetlerin toplamı, kişi başına 93 zloty tutarındaki erzak bedelini ödemek üzere, günde aşağı yukarı yarım milyon zloty getirecektir.”<span class="char-style-override-17">198</span> Doktor Gate, bu hedeflere ulaşılabilmesi için, Alman şirketlerinin yılda yapması gereken yatırım tutarını 40.000.000 zloty olarak hesaplar. Bu tahminler fazla “teorik” bulunur.<span class="char-style-override-17">198</span></p>
				<p class="paragraf-4">26 Ekim 1939’dan itibaren, çeşitli gereksinimlere göre gettolardan “Yahudi müfrezeler” toplanır. İşgücüne ihtiyaç duyan bütün yönetim birimleri talepte bulunur. SS ve polis şefi Krüger; iş, yaş, cinsiyet ve benzeri özelliklerin dökümünü yapan genel bir dosya oluşturur. Bir yetki çatışması yaşanır. Genel Vali Hans Frank, SS’lere bu alanda en ufak yetki tanımayı reddeder. Doğal olarak zorla çalıştırılanlara ücret ödenmez. Bir istisna: Varşova’da 1941 ilkbaharında, Yahudi işgücüne en çok başvuranlardan, bir hurda geridönüşüm şirketi patronu Süvari Yüzbaşı Sehn, “köleliğe karşı olduğunu” söyleyerek Czerniakow’a adam başına günde 2 zloty öder.<span class="char-style-override-17">198</span></p>
				<p class="paragraf-4">Zorla çalıştırılan işçi kullanımını rasyonalize etmek için yeni bir yapılanma oluşturulur: Çalışma kampı. İnsanları her akşam dönmelerine izin verilecek şekilde getto dışında çalıştırmak yerine, aile reisleri kamplara gönderilir, yakınları gettoda rehin olarak kalır. Polonya toprakları kısa zamanda çalışma kamplarıyla dolar. Kamplardaki işgücü; tank hendeği kazma şantiyelerinde, su düzenlemelerinde, demiryollarında kullanılır. Şubat 1940’ta Himmler, Almanya’nın doğudaki yeni sınırlarını koruyacak devasa tank hendekleri kazdırmaya karar verir. Bug Nehri ile San Nehri arasında hendek kazmak üzere, Belzec ve Plaszow’da birkaç bin Yahudi –ilk planda öngörüldüğü gibi milyonlarca değil– toplanır. Günde 50 <span class="char-style-override-14">pfennig</span> ücret ödenen 5000 Yahudi, Yukarı Silezya’daki Gleiwitz-Oppeln karayolunu tamamlar.<span class="char-style-override-17">198</span> Varşova bölgesinin nehir düzenlemesinde 25.000 Yahudi çalıştırılır.</p>
				<p class="paragraf-4">Çalışma kampları daha sonra, askeri amaçlı sanayi şirketlerine işgücü sağlamaya başlar. 1941’de, on binlerce Yahudi işçi zorla silah sanayii ve elektrik sanayiinde (Rathenau tarafından kurulan AEG ve Siemens) çalıştırılır. Çalışma ekipleri, gettolarda kalan rehinler nedeniyle sıkı denetim gerektirmez. İşgücü maliyeti çok düşüktür, mali yönetim ise son derece basittir; zira hiçbir şekilde ücret ödeme zorunluluğu yoktur. Her ne kadar 1942’de Reich Çalışma Bakanlığı yetkilileri sembolik bir ücret ödenmesini talep ederse de, bölge yönetimi kampların “bakımı” için ücretlerin çoğuna el koyar. </p>
				<p class="paragraf-4">Gettolar da çalışma kampları haline gelir. Lodz Garı’nda her gün, 70 ila 90 adet vagona gettoda üretilen ucuz mallar yüklenir. Rumkowski (“en kıdemli Yahudi”), “bütün Yahudileri ücretsiz çalışmaya zorlama” yetkisi alır.<span class="char-style-override-17">198</span> Temmuz 1942’de Varşova’daki gettoda, 95.000 “ekonomik açıdan aktif kişi”, kâh resmi kâh gizli ihracatlar gerçekleştirir. Üretilenler Lodz’da üretilenlerle aynıdır: üniformalar, cephane kasaları, ayakkabılar, hırdavat, fırçalar, süpürgeler, şilteler, oyuncaklar, mobilya tamiri, eski giysi onarımı.<span class="char-style-override-17">198</span> Alıcılar; Alman silahlı kuvvetleri, SS ve polis servisleri, çalışma örgütleri ve özel şirketlerdir. Kısa sürede en önemli alıcı haline gelen ordu, Yahudi işgücünün ürettiklerine bağımlı duruma gelir.</p>
				<p class="paragraf-4">Fakat merkez büroları, “saklı hazineleri” ele geçirmek için sabırsızlıkla gettoların tasfiye edilmesini beklemektedir. İstedikleri olduğu vakit ise, hayal kırıklığına uğrayacaklardır. İşgal altındaki topraklarda ve Genel Hükümet’te yaşayan 2.500.000 Yahudi’nin neredeyse hiçbir şeyi yoktur. Her durumda 800.000 Reich Yahudisi’nden çok daha az şeye sahiptirler.<span class="char-style-override-17">198</span></p>
				<p class="alt">Zanaat olarak Holokost</p>
				<p class="paragraf-4">İlk dört etaptan sonra –tanımlama, mallara el koyma, toplama, zorla çalıştırma–, sıra “nihai çözüm”e gelir. Reich askeri başarılar elde ettikçe, hâkim olduğu topraklardaki Yahudi sayısı da artar ve bu insanları çalışma kamplarına göndermesi güçleşir. 22 Haziran 1941’de Almanya Sovyetler Birliği’ne saldırdığında, Almanlar tarafından işgal edilen topraklarda (Ukrayna, Belarus, Kırım) 2.160.000 Yahudi bulunmaktadır. 1.500.000 Yahudi, ilerleyen Alman birliklerinden kaçmayı başarır; 2.500.000’den fazla Yahudi tuzağa düşer, bunların %90’ı elliden az şehirde toplanır. Çalıştırılamayanlar sınır dışı edilemez. Yer açmak şarttır. Yahudiler yok edilmelidir.</p>
				<p class="paragraf-4">Temmuz 1941’de Himmler; “yozlaşmanın ebedi tohumları” olan Yahudilerin yok edilmesini, 31.000.000 Slav’ın Sibirya’ya götürülmesini ve yerlerine “şehrin yozlaştırıcı etkisi”nden korunmaları için kırsal bölgelere gönderilen 4.000.000 Alman’ın yerleştirilmesini arzu ettiğini doğrular.</p>
				<p class="paragraf-4">Karar alındıktan sonra Almanlar, SSCB’nin işgalinden önceki aylarda, ilk kitlesel imha yöntemlerini geliştirir: Hareketli infaz birlikleri olan <span class="char-style-override-14">Einsatzgruppen</span>. Bu birlikler; SS’leri, Alman polislerini –sıradan birlikler–, bazen de yerel güçleri bir araya getirir.<span class="char-style-override-17">168</span></p>
				<p class="paragraf-4">SSCB sınırı geçildiği anda bu dört birlik, yani –SS değil, Wehrmacht mensubu– 3000 asker, Yahudileri gafil avlama, şehir dışına götürme, tercihen Yahudilere kazdırılan bir çukurun yanı başında infaz etme ve gömme emriyle öncü olarak gönderilir.<span class="char-style-override-17">168</span> Bu harekâtlar, verilen emirleri kendi hayatları için endişe etmeksizin reddedebilecek normal Alman askerler tarafından yürütülür. Nitekim –nadir de olsa– bazıları emirleri reddetmiştir.<span class="char-style-override-17">168</span></p>
				<p class="paragraf-4">Leningrad banliyösünden Odessa, Simferopol, Rostov, (Kiev yakınlarındaki) Babi Yar, (Vilnius yakınlarındaki) Ponar ve Kaunas’a kadar, Haziran 1941 ila Kasım 1941 tarihleri arasında, bu <span class="char-style-override-14">Einsatzgrupp</span>lar 500.000 Yahudi’yi öldürür. Kasım ayı itibarıyla SSCB’de halen 2.000.000 Yahudi hayattadır. İkinci bir dalga başlatılır. Bu sefer, yine Wehrmacht askerleri olmak üzere daha çok katil kullanılır. 1943 sonunda, 900.000 Yahudi daha bu şekilde öldürülür. Bu infazlar; astsubaylar tarafından kaleme alınan ve RSHA (Reich Güvenlik Baş Dairesi) tarafından günü gününe tasnif edilen ve sentezi yapılan, infazların tarihi ve yeri ile kurbanların kategorisini<span class="char-style-override-17">198</span> döken raporlara konu olur.</p>
				<p class="paragraf-4"><span>Diğer Yahudiler, artık toplama ve çalışma kamplarıyla hiçbir alakası kalmamış kamplara yollanırlar.</span><span class="char-style-override-17">236</span><span> Ancak harekâtlar, bu kamplarla bağlantılı şirketlerin randımanını tehdit etmeye başlar. 14 Ekim 1941’de, bir çalışma kampına bağlı bir silah şirketi, Heydrich’e bir telgraf yollar: “Herkesin bildiği gibi şu sırada, bizim uzmanlaşabilmeleri için sıkı bir eğitimden geçmiş Yahudi işçilerimizi de hedef alan yeni bir tehcir dalgası devam etmektedir. Bu işçiler, kaynak ve çelik zırh yapma konusunda eğitildiler. Bu işçilerin gitmesi, üretimin belki de üçte bir oranında azalmasına neden olabilir.”</span><span class="char-style-override-17">198</span><span> Üretim kapasitesini korumak şarttır; nitekim “söz konusu Yahudi işçiler, diğer işçilerden daha yetenekli ve çalışkan olup, şu sıra rekorlar kırmaktadır; öyle ki, bir Yahudi’nin üretkenliği neredeyse iki Ari uzman işçininkiyle kıyaslanabilir.”</span><span class="char-style-override-17">198</span><span> Heydrich, silah sanayiinde çalışan Yahudilerin ve ailelerinin tehcirini ertelemeyi kabul eder. </span></p>
				<p class="paragraf-4">Ancak başka yerlerde imha süreci devam etmektedir. Aslında burada, zalimlerin sürekli sömürü ile anında imha arasında 1000 yıldır yaşadıkları tereddütle yeniden karşılaşırız. Yahudi işgücünü sömürenler, Yahudilerin gaz yerine yorgunluktan ölmelerini tercih ederek birkaç ay için Hitler’in arzusuna direneceklerdir. Ancak Führer’in sabırsız kararları karşısında başarısızlığa uğrayacaklardır.</p>
				<p class="paragraf-4">Aralık 1941’de, Polonya’da yer alan Chelmno’da, kamyonların içine doldurulan mahkûmları egzoz gazıyla zehirlemek suretiyle imha etme deneyleri başlar. </p>
				<p class="alt">Endüstriyel imha</p>
				<p class="paragraf-4">20 Ocak 1942’de Berlin’de, Wannsee Gölü kıyısında güzel bir villada, bütün bakanlıklardan gelen temsilciler “nihai çözüm”ü planlar. Konferans bittiği anda, 25 Ocak 1942’de, Himmler Glücks’e şöyle yazar: “Toplama kampları, önümüzdeki haftalarda çok büyük ekonomik görevler üstelenecek.” Himmler Glücks’ten tam olarak, 100.000 erkek ile 500.000 kadının en kısa zamanda katledilmesini istemektedir.<span class="char-style-override-17">198</span> Himmler ayrıca, Genel Hükümet’te yaşayan bütün Yahudilerin 1942 yılı sona ermeden imha edilmesini de emretmektedir. Savaş Üretimi Bakanı Albert Speer ile Yedek Ordu Komutanı General Fromm, SS istatistiklerinin doğruluğuna itiraz etmenin yanı sıra Hitler’e şikâyette bulunurlar. Nihai çözüm, Yahudi işgücü rezervini tehdit etmekte ve başka yerlerde çok daha faydalı olabilecek Alman askerlerini toplama kamplarında alıkoymaktadır. 27 Mart 1942’de Goebbels şöyle yazar: “Yahudilerden geriye çok fazla bir şey kalmayacak... Führer’in, yeni bir dünya savaşına neden olmalarından ötürü Yahudiler haklarında yaptığı kehanet, olabilecek en korkunç şekilde gerçekleşmeye başladı.”<span class="char-style-override-17">198</span></p>
				<p class="paragraf-4">Yüksek dereceli memurlar kararnamelerle yönetmelikleri düzenler, işgal altındaki devletlerle tehcir şartlarını müzakere ederler. Demiryolları idaresi, taşıma görevini üstlenir.<span class="char-style-override-17">236</span> Katliam, endüstriyel bir boyut kazanır. Zehirli gaz kullanımı kural haline gelir. </p>
				<p class="paragraf-4">Chelmno’dan sonra altı kamp daha belirlenir: Belzec, Sobibor, Treblinka, Majdanek ve Auschwitz.</p>
				<p class="paragraf-4">Himmler’in –Kazimierz’den sadece onlarca kilometre uzaklıkta bulunan– bu son yeri belirlemesindeki sebep, söz konusu yerin ücra ve demiryolu ile ulaşımının kolay olmasıdır. Diğer kamplardan çok daha modern, bir bekleme odası, bir gaz odası ve cesetleri yakmak için dört kremasyon fırınını idare eden birimlere sahip bu kampın başına Rudolf Höss getirilecektir. Öldürme merkezleri bu şekilde yavaş yavaş hizmete girmeye başlar: İlk olarak Belzec, Ekim 1941’den Şubat 1942’ye kadar pilot kamp olarak çalışır; ardından Sobibor, Mart ile Nisan 1942 arasında cehennemî bir hızla düzenlenir; daha sonra Treblinka, Varşova gettosundan götürülen Yahudiler tarafından inşa edilir. Naziler, Varşova gettosundaki çivi, kablo ve elektrik düğmelerine el koyar. Yine de bu sofistike yerleşimlerin inşası, öngörülenden daha uzun zaman alır.</p>
				<p class="paragraf-4">IG-Farben, Degussa ve Goldschmidt’in sahibi olduğu parazitlerle mücadele şirketi Degesch, Zyklon B’yi geliştirir. Bu ürün daha sonra, Dessauer Werke ile Kolin’de yer alan Kaliwerke tarafından üretilir. Degesch ürünün dağıtımını kontrol ederken, Heli ile Testa “kullanıcılar”a doğrudan satışları gerçekleştirir: Wehrmacht ile SS. IG-Farben, söz konusu gazın stabilizatörünü üretir. Mart 1944’te, Zyklon B üreten Dessau <br/>fabrikasının bombalanmasına rağmen, SS’ler hiçbir zaman gazdan yoksun kalmamıştır.<span class="char-style-override-17">198</span></p>
				<p class="paragraf-4">Yeni kurulan kamplara yapılan sevkıyat, titiz sayımlara konu olur. Nakiller, geçiş kamplarında önceden düzenlenen isim listeleri yardımıyla hazırlanır. Polonya’daki demiryolları idaresi; yolcu taşıma masraflarını güvenlik polisine faturalandırabilmek için, personelinden her bir konvoyda yer alan mahkûm sayısını not etmelerini talep eder. Sayım işlemi, yolculuk başlangıcında yapılır. Kamp idaresi sadece hayatta tutulan Yahudileri kaydeder.</p>
				<p class="paragraf-4">Yahudilerin kamplara nakledilmesi, muazzam bir organizasyon gerektirir. Bu organizasyon, Eichmann tarafından yönetilen RSHA’ya bağlı IV-B-4 bürosunun yetki alanındadır. Söz konusu büro önceleri Heydrich’in, daha sonra Gestapo Şefi General Müller ve Himmler’in yönetimindedir. 500.000 çalışanıyla tam bir idari canavar olan Reichsbahn servisleri kullanılır. “Yolcu taşıma çizelgelerinin günlük idaresinin yanı sıra”, bütün Avrupa’yı dolaşan ölüm konvoylarını oluşturan ve düzenleyenler, yolcu trenleri sorumlularıdır.<span class="char-style-override-17">198</span> Eichmann’ın duruşması sırasında belirteceği gibi, “saatlerin belirlenmesi tek başına bir bilim dalıydı.” Kasım 1941’de, yapılan ilk nakillerin ertesinde, felaketi Nazilerle müzakere ederek önleyebileceğini düşünen merkezi Yahudi örgütü Reichsvereinigung, RSHA’de çalışan Yüzbaşı Gutwasser’den, ileride tehcir edileceklerin kalan son malları üzerinden, başka şeylerin yanı sıra tren “yolculuklarının” bedelini ödemek üzere, W (<span class="char-style-override-14">Sonderkonto W</span>) adında özel bir hesaba yatırılacak belli bir tutarın kesilmesi emrini alır.<span class="char-style-override-17">198</span> 3 Aralık 1941’de, “Milli Yahudi Birliği” yönetim kurulu üyeleri ve Polonya cemaat önderleri Eppstein ve Lilienthal, “kontrol servislerimizden” (yani Gestapo’dan) aldıkları emirleri iletirler. Bu emirlere göre, “tahliye taşıması” mensubu herkesten, halen sahip olduğu şeylerin %25’ine eşit veya %25’inden fazla bir tutar yatırması istenmektedir.<span class="char-style-override-17">198</span> “Nihai çözüm”, kendi kendini finanse eder: “Hayvan vagonlarında yapılan taşımalar için bile, üçüncü mevkide bir yer için ana tarife kilometre başına 4 <span class="char-style-override-14">pfennig</span>tir. On yaşından küçük çocuklar yarım tarifeye tabi olup, dört yaşından küçük çocuklar bedava seyahat eder. Grup tarifesi (üçüncü mevki, yarım tarife), en az 400 kişinin taşınması durumunda uygulanır. Fatura, konvoya el koyan kurum olan RSHA’ye gönderilir. Kurum; taşınan yolcular için tek yönlü bilet, gardiyanlar için ise gidiş-dönüş bilet satın alır.”<span class="char-style-override-17">198</span></p>
				<p class="paragraf-4">İmha kamplarına sevkıyat,<span class="char-style-override-17">74</span> Haziran 1942’de başlar. 5000 Yahudi Krakow’dan Belzec Kampı’na gönderilerek gazla öldürülür. 1942 yazında, Belzec ve Sobibor’a giden hatların tıkanması sebebiyle, binlerce Yahudi Majdanek’e gönderilir. Eylül-ekim aylarında, bu kampta “üç küçük gaz odası” inşa edilir;<span class="char-style-override-17">198</span> çoğu Yahudi, bu odalarda anında öldürülür. Ekim ayında, 6000 Yahudi daha Belzec’e gönderilerek gazla öldürülür. Ölüm merkezleri hızlı ve iyi işlemektedir: “Yeni gelen kişi sabah trenden iniyor, akşam cesedi yakılıyor, kıyafetleri paketleniyor ve Almanya’ya gönderilmek üzere depoya konuyordu.”<span class="char-style-override-17">198</span></p>
				<p class="paragraf-4">Gettoyu terk eden kişilerin ve kamptaki kurbanların eşyalarının geri dönüşümü, çok iyi bir şekilde planlanmıştır. Lodz’daki gettodan Kulmnof Kampı’na<span class="char-style-override-17"><a class="footnote-link" href="#footnote-225-50" id="footnote-225-50-backlink">50</a></span> götürülenlerin yanlarına aldıkları eşyalar ile gettolarda geride bırakılan mallar, ne SS ne de polise bağlı olmayan bir serviste toplanır.<span class="char-style-override-17">74</span> “Hasılat”, getto idaresine ayrılır. Getto idaresi, satış işlemlerinin tamamının (Waffen SS için kıyafet imal eden bir fabrikanın yer aldığı Ravensbrück’e doğrudan gönderilen kürkler hariç) titiz bir hesabını tutar. El konan bütün mallar, Reich’ın mülkü olur. WVHA (İktisadi Siyasi Merkez Ofisi), bu malları bizzat SS’lere, özellikle de yaralanmış ve madalya almış askerlere veya bu kişilerin ailelerine Noel hediyesi olarak dağıtır.</p>
				<p class="paragraf-4">Genel Vali Hans Frank’ın direktifi, “mallar”ın dağıtımını son derece açık ve net olarak düzenler.<span class="char-style-override-17">198</span> Değerli eşyaların çoğu (para, mücevher, altın saatler, altın dişler), başkanlığını Ekonomi Bakanı Walther Funk’un üstlendiği Reichsbank’a konur. Tekstil ürünlerinin büyük kısmı (doğrudan Ekonomi Bakanlığı’na giden ipek hariç), “safkan Almanlar”a yönelik sosyal yardım kurumu VOMI’nin (<span class="char-style-override-14">Volksdeutsche Mittelstelle</span>) payına düşer.<span class="char-style-override-17">198</span> Paralar, SS’in finansmanına ayrılan özel bir hazine hesabına yatırılır.</p>
				<p class="paragraf-4">Auschwitz’deki idari müdür; hem toplama hem ayırma hem envanter çıkarma hem de paketlemeyle ilgilenir. Lublin’deki SS ve polis şefi Globocnik; Majdanek, Sobibor, Treblinka ve Belzec’te toplanan bütün malların dökümünü yapan genel bir dosya oluşturur ve yetkileri dağıtır:<span class="char-style-override-17">198</span> Georg Wippern mücevher, döviz ve çeşitli (değerli) objelere bakarken, Hermann Höfle giysi, ayakkabı ve benzeri eşyaların ayrılmasını üstlenir. </p>
				<p class="paragraf-4">Polonya’daki kampların malları daha sonra Lublin’deki depolara gönderilir. Naziler bu mallara el koymak için aralarında tartışır. Nisan 1942’de, SS ve polis başhekimi General Grawitz, Varşova’daki SS ve polis şefi Wigand’a şöyle yazar: “Varşova ve Lublin’deki SS ve polis şeflerinin, Yahudi menşeli eski altın depolarına sahip oldukları kulağıma çalındı.”<span class="char-style-override-17">198</span> Bunun üzerine Himmler, Ekonomi Bakanlığı’nı harekete geçirir. Hitler’in şahsi kurmaylarından Rudolf Brandt, SS Generali Oswald Pohl’a şöyle yazar: “SS’ten gelen bütün altın ve para taleplerine cömertçe işlem uygulayınız.”<span class="char-style-override-17">198</span> Ağustos 1942’de Globocnik; bölgedeki Alman koloni sakinleri için kurulacak okulları finanse etmek üzere, “Yahudilerin tahliyesi” üzerinden 2.000.000 zloty “kesilmesi” için izin talep eder. </p>
				<p class="paragraf-4">Fransa’da tutuklanan Yahudilere, daha sonra zaruret içinde kalmamaları için, yanlarına mümkün olduğu kadar çok nakit, menkul kıymet ve mücevher almaları tavsiye edilir.<span class="char-style-override-17">53</span> Drancy Kampı’na geldiklerinde, yanlarında getirdikleri para, menkul kıymetler ve mücevherlere Fransız polisi tarafından derhal el konur.</p>
				<p class="paragraf-4">Ölüm kamplarında, bir SS sanayi imparatorluğu oluşturmak amacıyla, mahkûmları imha edilmeden evvel çalıştırmaya gayret gösteren SS şirketleri kurulur. Zorla çalıştırarak öldürme ile çalıştırmadan “nihai çözüm”ü uygulama arasında yaşanan ikilem yeniden karşımıza çıkar...</p>
				<p class="paragraf-4">WVHA’yı yöneten Frank; bazı kamplara el koyar, Genel Hükümet topraklarında yer alan ölüm merkezlerini kullanır. Frank; her ne pahasına olursa olsun, nihai çözümün uygulanmasını geciktirse bile, şirketleri için Yahudi işgücünden yararlanmak istemektedir. 16 Eylül 1942’de Himmler’e şöyle yazar: “Doğuya göç eden kullanılabilir durumdaki Yahudiler, seyahatlerini keserek savaş sanayiinde çalışmak zorundadır.”<span class="char-style-override-17">198</span> Bu Yahudilerin, “SS’in endüstriyel bir temel oluşturabilmesi ve ekonomik nüfuz sağlayabilmesi için, hayatta kalacakları süreyi son saniyesine kadar feda etmeleri” gerekmektedir.”<span class="char-style-override-17">198</span> 18 Eylül’de General von Ginart, Yahudilerin şirketlerden geri çekilmesini genelkurmay nezdinde protesto eder: “Polonyalılar asla onların yerini dolduramaz, zira yeterince kalifiye değiller.”</p>
				<p class="paragraf-4">Kasım 1942’de bizzat Hitler; bütün Yahudilerin silah sanayiinden çekilerek yerlerine, işlerine alıştıkları vakit Polonyalıların getirilmesini ister. Bunun üzerine kamp yetkilileri, konvoyların neredeyse tamamını gaz odalarına göndermeye başlar. Bu ise, işgücü açısından SS yetkililerini kızdırır. Artık Pohl süreci yavaşlatmaya muvaffak olamamaktadır. 1943 ilkbaharında, Pohl’un yetki alanında topu topu 160.000 mahkûm kalır. Bunların %15’i kamp bakımı (mutfak, revir, boşaltım, vs.) ile “imha” işlemlerine (boşaltılan vagonları temizleyen <span class="char-style-override-14">Transportkommandos</span>; değerli eşyaları ayıran <span class="char-style-override-14">Effektenkammerkommandos</span>; kremasyon fırınlarında çalıştırılan <span class="char-style-override-14">Sonderkommandos</span>) ayrılır. Diğerleri, SS şirketleri ve başka özel şirketler (IG-Farben) için ve kamp inşasında çalışır. SS şirketleri büyük ölçüde ilkel faaliyetlerle uğraşır: kum ve çakıl ocakları (Auschwitz ve Treblinka I), çimento fabrikaları (Majdanek), ağaç ve yan ürünleri.<span class="char-style-override-17">198</span></p>
				<p class="paragraf-4">Hatta IG-Farben; Auschwitz’e 25.000 ton üretim kapasiteli bir sentetik kauçuk (“Buna”) fabrikası kurar ve bu fabrikaya 700.000.000 Reichsmark yatırımda bulunur. Burada çalışan mahkûmlar, kamptaki gıda rejimine tabidir. IG-Farben, “randımanı artırmak” için biraz da “Buna çorbası” katar.<span class="char-style-override-17">198</span> Gardiyanları SS gönderir. IG-Farben bazı mahkûmların cezalandırılmasını talep ettiğinde, cezaları SS uygular. SS’lerin metot ve zihniyeti, şirketlerin de metot ve zihniyeti haline gelir. Mesela, fabrikanın inşaatı sırasında, mahkûmlar “çimentoyu koşar adım taşımak” zorundadır. “Buna III”ten geçen 35.000 mahkûmun en az 25.000’i hayatını kaybeder.<span class="char-style-override-17">198</span> IG-Farben’dan bir grup yönetici fabrikayı ziyaret ettiğinde, yöneticilerden biri yaşlı bir mahkûma, Doktor Fritz Löhner-Beda’ya işaret ederek şöyle der: “Bu Yahudi domuz biraz daha hızlı çalışabilir” ve ekler: “Çalışacak durumda değillerse, onları gaz odasına gönderin.”<span class="char-style-override-17">198</span> Teftiş bittikten sonra, Doktor Löhner-Beda çalıştığı ekipten ayrılarak ölene kadar dövülür.<span class="char-style-override-17">198</span></p>
				<p class="paragraf-4">Mahkûmların zorla çalıştırılmasını istemeyen Hitler’in emirlerine rağmen, 1943 yılında birçok önemli şirket, ölüm kamplarında IG-Farben’a katılır. 5 Mart 1943’te müttefiklerin bombalaması sonucu yıkılan Krupp’a ait fitil fabrikalarının Auschwitz’te tekrar inşa edilmesi tam 17 projeye konu olur. Krupp yöneticilerinden Hölkeskamp, halen Berlin’de iki şirkette çalışmakta olan 500 Yahudi işçi bulur ve bu Yahudileri, fabrikasında çalıştırmak üzere Auschwitz’e yollar.<span class="char-style-override-17">198</span></p>
				<p class="paragraf-4">Bu sırada kadınlar, hastalar, yaşlılar ve çalışamayacak durumdaki çocuklar yok edilir. 1943’te, Theodor Herzl’in en küçük kızı Theresienstadt Kampı’nda ölür. Büyük kardeşleri 1930’da intihar etmiştir.</p>
				<p class="paragraf-4">23 Mart 1943’te, Richard Korherr adlı bir istatistikçi, 31 Aralık 1942’deki durumu 16 sayfada özetler ve açıkça “Yahudi sorununun nihai çözümü”nden bahseder.</p>
				<p class="paragraf-4">Bununla birlikte, çeşitli yerlerde direniş hareketleri örgütlenmektedir. İtalyan ordusu, Ocak 1943’ten itibaren zaman zaman Alman ordusuyla işbirliği yapmayı ve kendi kontrolündeki Yahudileri teslim etmeyi reddederek Almanların bu insanları tehcir etmelerine engel olur. Hatta İtalyan ordusu şubat ayında Fransızları, yüzlerce Fransız Yahudisi’nin Nice’ten Auschwitz’e gönderilmesine dair emri reddetmeye zorlar. Dışişleri Bakanı Ribbentrop, Mussolini’ye “İtalyan askeri çevrelerinin [...] Yahudi sorunuyla ilgili net bir vizyona sahip olmamasından” yakınır. </p>
				<p class="paragraf-4">Direniş hareketleri kamplarda da örgütlenir. Krakow’da Akiba hareketi, Mart 1943’te hayatta kalanlar Plaszow’daki çalışma kampına gönderilene dek devam eder. Treblinka’da 2 Ağustos 1943’te, Sobibor’da 14 Ekim 1943’te, Majdanek ve Auschwitz-Birkenau’da 7 Ekim 1944’te isyan çıkar. Bunlar, şeref için çıkan isyanlardır.</p>
				<p class="paragraf-4">Ekim 1943’te, 1.500.000 Yahudi ölüm kamplarında katledilmiştir.</p>
				<p class="paragraf-4">Bir yaşamöyküsü: Kasım 1943’te, Cenovalı Haham Riccardo Pacifici ve Pacifici’nin cemaatine mensup 200 kişi ile Avrupa’nın kuzeyinden gelerek Cenova’ya sığınmış 100 Yahudi tehcir edilerek Auschwitz’de gazla öldürülür. 1944’te Naziler; Girit’te yer alan Kandiye’de (Heraklion’un diğer adı) yaşayan 260 Yahudi’yi toplar, 400 Yunan rehin ve 300 İtalyan askeri ile birlikte bir gemiye bindirir. Gemi batar, kurtulan olmaz.</p>
				<p class="paragraf-4">Bu sırada mahkûmlar hâlâ ölüm kamplarında çalışmaya devam etmektedir. 1 Mart 1944’te, Speer etrafında kurulan ve devasa sığınaklarda uçak fabrikaları inşa etmekle görevli bir koordinasyon komitesinin 250.000 işçiye ihtiyacı vardır. Komite, Yahudileri çalıştırmayı talep eder. Hitler istemeye istemeye, komitenin “son çare olarak” halen tehcir edilmemiş 100.000 Macar Yahudisi’ni çalıştırmasına izin verir. General Pohl sorar: “Todt Örgütü’nün inşaat programında kadınlar da çalıştırılabilir mi?”<span class="char-style-override-17">198</span> Himmler’in 24 Mayıs 1944 tarihli alaycı cevabı: “Sevgili Pohl! Elbette Yahudi kadınları kullanmak gerekir! Dikkat edilmesi gereken tek şey, onları iyi beslemek. Burada önemli olan, çiğ sebze ikmali. O halde Macaristan’dan bol bol sarmısak ithal etmeyi unutmayınız!”<span class="char-style-override-17">198</span> 9 Haziran 1944’te Pohl, on ila 20.000 “Macar Yahudi kadın”ın çalıştırılmaya hazır olduğunu haber verir. Pohl fikrini savunur: “Zamanında Yahudi kadınları elektromekanik yapılarda çalıştırarak Siemens’te olağanüstü sonuçlar elde ettim.” İşgal Altındaki Doğu Toprakları Bakanlığı’ndan bir yetkili, Pohl’a şöyle cevap verir: “Yahudi sorununun çözümünde, ekonomik kaygılar göz önünde bulundurulmamalıdır.”<span class="char-style-override-17">198</span> 1944 yazında, 425.000 Macar Yahudisi’nin çektiği acılar Auschwitz’de son bulur.<span class="char-style-override-17">445</span></p>
				<p class="paragraf-4">İmha programı geliştikçe, masraflar da artar. Taşıma, kamp inşası ve öldürme işlemlerinin toplamda 150.000.000 Reichsmarka mal olduğu tahmin edilir.</p>
				<p class="paragraf-4">Fransa’da 31 Temmuz 1944’te, müttefiklerin Paris bölgesine ulaşmalarından kısa bir süre önce,<span class="char-style-override-17">22</span> Maurice Kiffer, Emniyet Müdürü Amédée Bussière için, Ekim 1941’den beri yönetmekte olduğu Drancy’deki toplama kampının hesaplarını çıkartır. Kiffer; “giren parayı”, yani ölüm kamplarına sevk edilmeden önce Drancy’ye kapatılan 67.000 mahkûmdan zorla alınan toplam tutarı 24.208.422 frank olarak hesaplar. Kiffer şöyle yazar: “Kasamızda kalan tutarın çok büyük bir bölümünü, yani toplam 12.039.892,85 franklık bir tutarı, Mevduat ve Emanet Fonu’na transfer ettim” (2002 yılı itibarıyla aşağı yukarı 2.500.000 avro). “Kasamızda kalan tutar” ifadesi, gelen geçenin kasadan pay aldığı anlamına gelmiyorsa başka ne anlama gelmektedir? Kiffer kasalarında, “haklarında henüz hiçbir karar alınmamış” menkul kıymetler (hisse senetleri, hamiline senetler) ile mücevher ve değerli eşyaların kaldığını da belirtir. Kiffer; Drancy’de el konan toplam tutarı, 24.000.000 frank (2002 itibarıyla 5.000.000 avro) olarak hesaplamaktadır. Yukarıda bahsi geçtiği üzere Kiffer, bu toplam tutardan geriye kalan 12.000.000 frangı Temmuz 1944’te Mevduat ve Emanet Fonu’na yatırır. Söz konusu kurum bugün, bu fonlara ne olduğunu söyleyecek durumda değildir. Şüphesiz bu fonlar, <br/>emniyet müdürlüğü tarafından fonda açılan mevduat hesaplarına transfer edilmiştir...</p>
				<p class="paragraf-4">Son SS’ler Drancy’yi 17 Ağustos 1944’te terk eder. Fransa’dan toplam olarak 75.721 Yahudi tehcir edilmiş,<span class="char-style-override-17">224</span> 300.000 Yahudi’nin mallarına el konmuştur. Bu Yahudilerin çoğu, mülklerini asla geri alamamıştır.</p>
				<p class="paragraf-4">Kasım 1944’te Naziler; Yahudi sorununun hallolduğuna karar vererek, hâlâ faaliyette olan son imha kampı Auschwitz’deki gazla öldürme işlemlerini durdurur, gaz odalarını ve kremasyon fırınlarını yıkar. Ruslar, 20 Ocak 1945’te Auschwitz’e ulaşır.</p>
				<p class="paragraf-4">2 Nisan 1945’te, aldığı hisse senetlerini iade etme veya bunları alış değerinden geri ödeme zorunluluğu ile karşı karşıya kalan Mevduat Fonu yönetiminin dahili bir notu, “Yahudi” kelimesini, 15’i ilk iki sayfada olmak üzere tam 26 kez kullanır. Örneğin notta şu cümleye rastlanır: “Yahudilerin, kendileri için en avantajlı kararı alacakları açıktır.”<span class="char-style-override-17">232</span></p>
				<p class="paragraf-4">Her ne kadar kelimelerle ifade edilemeyen sayıların soyutlamasına indirgenemezse de, rakamlar durumu yeterince ortaya koymaktadır: 1933’te Avrupa’da 9.000.000 Yahudi mevcut idi; bu Yahudilerin üçte ikisi yok edilmiştir.</p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-39-backlink" id="footnote-225-39">39</a><span>	Fransa’da, 1789 İhtilali öncesinde, kral tarafından göreve çağrılan genel meclis. Bu meclis, üç ana sınıftan oluşur: din adamlarından oluşan birinci sınıf, asillerden oluşan ikinci sınıf, halkın ilk iki gruba dahil olmayan geri kalanından oluşan üçüncü sınıf (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-40-backlink" id="footnote-225-40">40</a><span class="char-style-override-14">	La Section française de l’Internationale ouvrière</span><span> (İşçi Enternasyonali Fransa Bölümü). 1905-1969 yılları arasında varlığını sürdürmüş sosyalist parti. Bu tarihten sonra adı, Sosyalist Parti olmuştur (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-41-backlink" id="footnote-225-41">41</a><span>	Latince “hiçbir şey mâni değil” anlamına gelen onay cümlesi (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-42-backlink" id="footnote-225-42">42</a><span>	1898’de Fransa’da kurulan aşırı sağcı ve monarşi yanlısı siyasi hareket. En önemli ismi Charles Maurras’tır (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-43-backlink" id="footnote-225-43">43</a><span>	Thomas Aquinas’ın öğretisi (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-44-backlink" id="footnote-225-44">44</a><span>	Napoléon Bonaparte’ın ordusuna verilen ad (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-45-backlink" id="footnote-225-45">45</a><span>	1848 devrimcilerine atfen (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-46-backlink" id="footnote-225-46">46</a><span>	Çeviride aynen bırakıldı. II. Abdülhamid’in yerine erkek kardeşi V. Mehmed Reşad geçmiştir (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-47-backlink" id="footnote-225-47">47</a><span>	İtalyanca “patronların patronu” (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-48-backlink" id="footnote-225-48">48</a><span>	Almanca “Yahudi kurumu” (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-49-backlink" id="footnote-225-49">49</a><span>	1939-1945 yılları arasında Polonya’nın Nazi işgali altındaki topraklarına verilen ad. Genel Vali Hans Frank yönetimindeki Genel Hükümet (</span><span class="char-style-override-14">Generalgouvernement</span><span>), Üçüncü Reich içerisinde ayrı bir idari bölgeydi (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-50-backlink" id="footnote-225-50">50</a><span>	Chelmno’daki imha kampının bir diğer adı (ç.n.).</span></p>
					</div>
				</div>
			</div>
		</div>
	</body>
</html>