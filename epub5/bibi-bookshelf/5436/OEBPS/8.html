<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>8.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:520ab1f1-cfeb-47b9-87ff-108a0bbba846"/>
	</head>
	<body>
		<div id="x8.html" xml:lang="tr-TR">
			<div class="Basic-Text-Frame">
				<p class="paragraf-4 para-style-override-2">Yahudilik bir yolculukla başlar. Her şeyin anlamı çoğu zaman kelimelerde saklı olduğundan, Yahudi halkının kimliği de, yolculuğa gönderme yapan isminde saklıdır. Yahudilerin en eski atası, Nuh’un torunlarından ve İbrahim’in dedelerinden biri olan <span class="char-style-override-14">Ever</span>’dir. Ever ismi; “göçebe”, “göçebe adam” ya da “takasçı” olarak çevrilebilir. Ever’in ismi daha sonraları “İbrani” anlamına gelen <span class="char-style-override-14">Ivri </span>olacaktır. Sanki Yahudilerin kaderi, geçmişlerinin genetik kodunu taşıyan isimlerine yazılmıştır: Bu halk yolculuk yapmak, takas etmek, iletişim kurmak, aktarmak, dolayısıyla ticaret yapmak zorundadır. </p>
				<p class="paragraf-4">Bu yolculuk teması, tüm göçebe milletlerin kurucu mitlerinde mevcuttur: Onların kurucusu başka yerlerden gelir; ilk tanrıları gezginleri korur; iletişimi, takası, barış ve güven ortamı şartlarını düzenler. Durumu daha da çetrefil hale getiren, aynı tanrının genellikle hırsızların da tanrısı olmasıdır.</p>
				<p class="paragraf-4">Kitab-ı Mukaddes’in öyküsü böyle bir yolculukla başlar. Tevrat’ın ilk kitabı –Yaratılış ismini taşıyan ve ilk cümlesi “Başlangıçta” ya da “En başta”<span class="char-style-override-17">90</span> olan kitap–, tam da dünyanın yaratılışından Yusuf’un Mısır’a gidişine kadar olan, yani ilk insanın hür doğumundan kölelik felaketine kadar olan yolculuğunu anlatır. </p>
				<p class="paragraf-4">Yahudilerin gerçek tarihinde Yaratılış, 18 yüzyıl önce Mezopotamya topraklarında başlar. Bu dönem, İS 70’te İkinci Tapınağın yıkılışı ve Roma İmparatorluğu’nun boyunduruğuyla son bulacaktır. Sonuç olarak, yeryüzündeki cennetten başlayıp yeni bir Mısır’da bitecektir.</p>
				<p class="paragraf-4">Bu –en az– 15 yıllık süreçte bu küçük halk, bugün insanlığın üçte birinin inancının kaidesi olan bir dini ortaya çıkarmış; parayla, ileride kapitalizmin temeli olacak bağlar kurmuştur.</p>
				<p class="arabaslik-sol" id="toc_marker-1-1">1. Mısır’a kadar: Takastan Paraya</p>
				<p class="alt">Ish ve Âdem</p>
				<p class="paragraf-4">İbraniler Kenan ülkesine varmadan –yani 3200 yılı aşkın süre– önce, böyle bir halkın var olduğunu kesin olarak söyleyebilseydik, bu halkın kendi yaratılış efsanesini nasıl hatırladığıyla ilgilenmeden tarihini anlatmaya başlayabilirdik. İnandıkları kutsal kitabın anlattığı olayların hiçbir maddi kanıtı olmasa da, bu olaylar İbraniler için yüzyıllarca bir ahlaki, siyasi, ekonomik ve sosyal ilham kaynağı, günlük davranışlar kılavuzu, hayat ve cesaret dersi ve Tanrı’nın krallığına olan inancın kanıtı olarak kalacaktır.</p>
				<p class="paragraf-4">İlk insanın, kendisini anlatan halktan olmadığı kozmogoniler nadirdir. Oysa Kitab-ı Mukaddes’teki durum budur. İlk insan İbrani değildir. </p>
				<p class="paragraf-4">Bu insan, Ish veya Âdem, arzunun var olmadığı, masumiyet ve dürüstlüğün mekânı Eden Bahçesi’nde yaşar. Bu bahçe ona bolluk temin eder, onu bahçeyi korumak hariç bütün işlerden muaf tutar. Eden Bahçesi ona ait olmasa da, bu bahçede önce tek başına, sonra bir eşle mesut yaşamak için hiçbir şeye sahip olması gerekmez. İlk ihtiyaç cinsel, reddedilen ilk duygu yalnızlıktır. İlk insana sadece iki şey yasaktır, bu iki yasak da yemekle ilgilidir: Bilgi Ağacı’nın meyvelerini –yoksa bilgiyi, kendini, dolayısıyla şüpheyi keşfedebilirdi– ve Yaşam Ağacı’nın meyvelerini –yoksa sonsuz yaşama kavuşurdu– yemesi yasaktır. Her iki durumda da Tanrı’ya ait ayrıcalıklar söz konusudur. Bu, insanlığın ekonomik kaderine dair ilk kayıttır: İnsan arzu etmemek için, ne cehaletinin kapsamını ne de durumunun sınırlarını bilmelidir. Bu iki yasaktan birini –yasak meyveyi yemek suretiyle– deldiği anda, kendisinin ve arzularının farkına varır. İşte o zaman, çalışmadan hiçbir şeyin elde edilemediği kıtlık dünyasına itilir. </p>
				<p class="paragraf-4">Sanıldığının aksine kıtlık arzuyu değil, arzu kıtlığı doğurur. Kitab-ı Mukaddes böyle der. Bu ilk ekonomi politik dersidir.</p>
				<p class="paragraf-4">Eden Bahçesi’nden atılma, insanlığın bu sürgünü, insanı maddi bir varlık haline getirir. Artık kanlı canlı bir varlıktır. Geçimini sağlamak ona yorucu gelir; yoruma göre bu, eşinin çocuk doğurmasından iki kat daha güç, selamete ulaşma yolunda çabalamaktan yine iki kat daha zorludur. Böylece Ish, bu isimsiz ve alelade insan, Tanrı’yla insanlığın yazgısını projeye çevirecek bir anlaşma yaparak özel biri haline gelir: Ahlaki masumiyeti geri kazanmak ve kıtlığı ortadan kaldırmak üzere yeryüzünde Tanrı’nın krallığını kurmak. </p>
				<p class="paragraf-4">İlk defa olarak bir kozmogoni döngüsel değildir; başladığı noktaya geri dönmeyi amaç edinmez. İlerlemeye bir anlam kazandırır; Tanrı’yla yapılan ahdi zamanın yelkovanı yapar; insana kaderini belirleme imkânı tanır, ki bu hür irade demektir. Ekonominin işlevi, sürgünün maddi çerçevesini oluşturmak ve kayıp cenneti tekrar yaratmak olarak belirlenmiştir. İnsanlığın artık bir hedefi vardır: Hatasını telafi etmek. Bunu başarmak içinse elindeki tek yol, zamanı değerlendirmektir.</p>
				<p class="paragraf-4">Ancak Yaratılış’a göre, nesilden nesile olaylar çığırından çıkar. İnsanlar, yeni bir cennet bahçesi yaratmak için çalışmak yerine, kavga ve hırsları yüzünden gittikçe bu amaçtan uzaklaşır. Tanrı’yı unuttukça hayatta kalmaları daha da güçleşir. Habil’den Nuh’a, Nuh’tan İbrahim’e, İbrahim’den Yusuf’a, Yaratılış insanın ekonomik baskılarla giriştiği, gittikçe felakete dönüşen savaşımını anlatan bir hikâye haline gelmiştir artık.</p>
				<p class="paragraf-4">Âdem’in, ahlakın gerekliliklerini nedret kanununun gerekliliklerinden üstün tutamayan oğulları birbirlerini öldürür. Kabil’in –ismi “elde etmek” ya da “kıskanmak” anlamına gelir– payına toprak düşer. Habil –ismi hiçliği, nefesi, kibri, boş şeyleri çağrıştırır– ise sürüleri alır.<span class="char-style-override-17">132</span> Köylü çobana geçiş hakkı vermeyince, iki erkek kardeşten biri canından olur. İkinci ekonomi dersi: Herkes başkasının arzuladığını arzular. Bu da, bir toplumun ancak ihtiyaçların farklılaşmasıyla mümkün olduğu anlamına gelir.<span class="char-style-override-17">165</span></p>
				<p class="paragraf-4">Çobanın öldürülmesi basit bir kardeş katli vakası değildir. Gerçek fail topraktır; Kabil’e, sadece ve sadece erkek kardeşini ağırlamak için verilen lanetli toprak.<span class="char-style-override-17">132</span> Eğer Kitab-ı Mukaddes iyi adam rolünü göçebe kurbana verip, yerleşik yaşayan katilin hayatta kalmasına izin veriyorsa, bu katili günahlarından arındıracak bir yolculuğa yollamak içindir.</p>
				<p class="paragraf-4">Daha önce Âdem’e yaptığı gibi, Tanrı Kabil’i de sürgüne yollar. Şiddeti tanıması için onu yoksul bir yolcu, bir göçebe yapar.</p>
				<p class="paragraf-4">Ancak bu kadar ders yeterli değildir. Kabil’in çocukları; Tanrı’ya başkaldırının, hemcinslerle rekabetin ve az bulunan mallar için verilen savaşımın çarklarına tekrar tekrar takılırlar. Birçok kez Tanrı, kendisinin Âdem’le yaptığı anlaşmaya onların da uymasını sağlamaya çalışır. Bütün girişimlerinin sonucunda, tıpkı Babil işçileriyle ya da Sodom ve Gomora’da olduğu gibi, Tanrı gazabını tekrar gösterir ve insanları kendi zaaflarına havale eder.</p>
				<p class="alt">İbrahim’den Yakup’a </p>
				<p class="paragraf-4">Büyük Tufan’dan hemen sonra, Tanrı yeni bir strateji uygulamaya karar verir: İnsanlar O’nun bilgeliğine sahip olmadığına göre, bir halkı kendine aracı yapacaktır. Bu halka özel görevler verecek, ancak herhangi bir imtiyaz tanımayacaktır. Bu halktan örnek olmalarını ve dünyayı günahlarından arındırmalarını isteyecektir. “İbrani” halkı işte böyle doğar. Bundan 15 yüzyıl sonra bu halk “Yahudiler” olarak anılacaktır.</p>
				<p class="paragraf-4">Yaratılış’ta anlatılanlara inanacak olursak, bundan 4000 yıl önce Nuh’un Ever isimli torunu Anadolu’da gezmektedir.<span class="char-style-override-17">16</span> Buraya gelmeden önce; bereket tanrılarına tapan, yazıyı bilen, sulama sistemleri kuran, tunç işleyen, ticarette altın ve gümüş kullanan insanların yaşadığı ilk şehir-devletlerinden (Uruk, Lagaş, Kirsu, Kiş) geçer.<span class="char-style-override-17">157</span> Kiş kralının eski subaylarından Sargon, bu şehir-devletlerini birleştirerek Akad İmparatorluğu’nu kurar, Sümerleri de bu yeni imparatorluğa katar. Akadlar; imparatorluğa saldıran göçebe halkları, bu halkların yaşam tarzı ve kültlerini benimseyerek kendine bağlar.<span class="char-style-override-17">133</span> Ever’in Anadolu’da rastladığı bu göçebe halkların arasında Hititler de vardır. Bugün Hint-Avrupa olarak bilinen dil ailesinin en eski dilini konuşan Hititler; “ne ev ne de şehir tanıyan”, “buğday nedir bilmeyen dağ adamları” olarak anlatılır.<span class="char-style-override-17">429</span> Kendilerine ait devletler kuran Sümerler ile Hititler, hem savaşırlar hem de birbirlerini incelerler.</p>
				<p class="paragraf-4">Nuh’un soyundan gelen ve Apirular veya Habirular olarak anılmaya başlanan<span class="char-style-override-18"> </span>Ever’in kabilesi; kervan tüccarı, eşek yetiştiricisi,<span class="char-style-override-17">6</span> yerleşik düzene geçmekte olan çobanlardır.<span class="char-style-override-17">430</span> Kabileye eşlik ettiğine ve onu koruduğuna inandıkları atalarına dua eder, onlara hayvan kurban eder, menhir adarlar.</p>
				<p class="paragraf-4">İÖ 1730’a doğru, Mezopotamya’da tek bir krallık baş gösterir. Bu krallığın başkenti “Tanrı’nın Kapısı” Babil, kralı Hammurabi’dir. Yahudi kanunlarında da “Hammurabi Kanunları”ndan izler olacaktır.<span class="char-style-override-17">157</span> </p>
				<p class="paragraf-4">Kitab-ı Mukaddes’e göre işte tam bu sırada bu göçebe Apirulardan zengin bir hayvan yetiştiricisi olan Terah, Sümer Keldanistanı’nda yer alan Ur’u (ya da Anadolu’da Ura’yı) terk ederek karıları, çocukları, çobanları ve sürüleriyle Hitit Asuryası’nda yer alan Harran’a yerleşir.<span class="char-style-override-17">6</span> Ancak düşman bir imparatorluktan geldiği için pek hoş karşılanmaz; sürülerini otlatmak için izin almakta zorlanır.</p>
				<p class="paragraf-4">Terah’ın oğullarından Avram –Yaratılış’a göre İÖ 1812’de, yani Âdem’den 20, Nuh’tan on nesil sonra dünyaya gelir–, baba ocağını terk ederek bütün kadınlar arasından Sara (Sara ismi, Harran ve Ur’daki Ay Tanrıçası Ningal’in bir diğer ismi olan Saray’ı hatırlatır<span class="char-style-override-17">6</span>) ile evlenir.</p>
				<p class="paragraf-4">İşte o vakit Tanrı ona seslenir. Onu yeni bir halk kurmakla görevlendirir. Bu din görevlisi toplum, insanlığın durumu konusunda Tanrı’ya hesap verecektir. Tanrı, insanlara söylemek istediği her şeyi bu halka söyleyecek; bu halka söylediği her şeyi aslında bütün insanlara söylemiş olacaktır. Avram insanlara, Tanrı’nın saadetini götürmekle yükümlüdür.</p>
				<p class="paragraf-4">Böylece daha doğuda, Hindistan’da başka bir kurucu düşünce sistemi olan Vedalar doğduğu sırada, Anadolu’da tektanrılı bir din ortaya çıkmıştır. Bu din, ancak hafif yükle –çok fazla put taşımayan– ve hızlı dolaşmak zorunda olan –geçtikleri ülkelerin tanrılarını benimseyecek vakti olmayan– göçebelere inebilirdi. Yeni din iki soyut fikir barındırır: Tek bir tanrı –El veya Elohim (Eloha’dan – tuhaf bir çoğul isim), Tanrı veya YHWH<span class="char-style-override-17"><a class="footnote-link" href="#footnote-225-1" id="footnote-225-1-backlink">1</a></span>– ve bu tek tanrı bütün halkların tanrısıdır.<span class="char-style-override-17">6</span> Muazzam bir olay!</p>
				<p class="paragraf-4">Yaratılış, Avram’ın klanından çobanlar ile Avram’ın yeğeni Lut’un çobanları arasında yapılan toprak kavgalarını anlatır. Lut daha doğuya, Şeria (Ürdün) Nehri’nin suladığı verimli ovalara giderek Sodom’a yerleşir. Avram ise –o sırada 75 yaşındadır– güneye, Kenan ülkesinde yer alan Hebron’a (El Halil) gider. Güney ruhani bilgeliği ve yasaların yol göstericiliğini, Doğu ise geçici zenginliği simgeler. </p>
				<p class="paragraf-4">Avram’ın geldiği Kenan zengin bir ülkedir. Asya’ya giden bütün kervanlar oradan geçmektedir. Küçük şehir-devletlerine bölünmüş bu topraklar, <br/>o sırada 12. Hanedan’ın saltanat sürdüğü Mısır tarafından yönetilmektedir. Mısır arşivlerinde, Kenanlı “isyancılar”ı hedef alan beddua dolu metinler bulunur.</p>
				<p class="paragraf-4">Görünüş o ki, Apirular Kenan’da başka bir Anadolu halkı olan Hiksoslarla karşılaşır. Hiksoslar gelişmiş savaşçılardır. Tanrılarından biri olan Seth, Kenanlıların Baal’i ile örtüşür.<span class="char-style-override-17">6</span></p>
				<p class="paragraf-4">Adı artık İbrahim<span class="char-style-override-17"><a class="footnote-link" href="#footnote-225-2" id="footnote-225-2-backlink">2</a></span> olan Avram Kenan’a yerleştikten sonra, Tanrı ona iki emir verir. </p>
				<p class="paragraf-4">İlk emir, bu toprakları genişletmek ve değerlendirmektir. Tanrı İbrahim’den, kendisine hizmet etmesi için zengin olmasını ister. Nitekim Yaratılış (13, 2), İbrahim’in servetinin büyümesini gururla kaydeder: “İbrahim’in sürüyle hayvanı, gümüşü ve altını vardı.” Bunların her üçü de o zaman geçerli olan mübadele araçlarıdır. Bu zenginliği elde etmek için ise, hile dahil neredeyse her yol mubahtır. Nitekim İbrahim işi, karısı Sara’yı kız kardeşi gibi tanıtıp onunla evlenmek isteyenlerden hediyeler koparmaya kadar vardırmıştır!</p>
				<p class="paragraf-4">İkinci olarak Tanrı, İbrahim ve Sara’nın oğlu İshak’ın boğazının kesilmesine engel olarak insanoğlunun kurban edilmesini yasaklar. Kitaba göre İbrahim İshak’ı, diğer eşlerinden biri olan Hacer’den doğan büyük oğlu ve inanışa göre Arap soyunun başlangıcı İsmail’e tercih etmiştir. Böylece Tanrı, binlerce yıldır süregelen dini cinayetlere salt İbraniler açısından bir son verir. Tanrı’nın insan kurbana ihtiyacı yoktur; fakat hayvan kurbandan vazgeçmez. Böyle yaparak Tanrı, Yaratılış’ta insanı farklı bir yere koymuş olur. Bundan böyle şiddet, sadece insanın maddi zenginliklerine uygulanacaktır.</p>
				<p class="paragraf-4">Tanrı’nın seçtiği halkına vermiş olduğu bu iki emir arasında bir bağ vardır. Sürü, altın veya para şeklini alabilen zenginlik, şiddeti engelleyecek en iyi yoldur. Para ve kan arasındaki bu bağ, Tanrı’nın İbranilere ve onların aracılığıyla bütün insanlara gönderdiği uyarıyı vurgularcasına daha binlerce kez karşımıza çıkacaktır. Para her şeyden evvel şiddetten sakınmak için bir araçtır. Kurbandan adağa geçen Yahudi halkı, kaderini de tayin etmiştir. Parayı, zararı tazmin etmek ve misillemeleri engellemek için kullanacaktır. Para, Yahudi halkı için savaş yerine uzlaşma ve barış aracı olacaktır. Yahudiler şiddete duydukları nefreti parayla gösterir. Ta ki paranın zulmü kendilerine dönene kadar...</p>
				<p class="paragraf-4">İbrahim’in Kenan’daki ilk büyük işi, Tanrı’dan aldığı bu iki emir doğrultusunda olur. Karısı ve İshak’ın annesi Sara’yı gömmesi gerektiğinde; zor yoluyla ele geçirilmiş bir yere değil, Efron adında bir Hititliden satın aldığı Şeria Nehri yakınlarında bulunan Makpela Mağarası’na gömer (Yaratılış 15, 13-16). Bu devrin daha sonra dava konusu yapılmaması için elinden geleni yapar; muhatabının talep ettiği aşırı fiyata karşı çıkmaz (Yaratılış 15, 23-15). Söz konusu fiyat 400 şekeldir (o sırada şekel hâlâ bir ağırlık birimidir). Bu, 4,6 kilo gümüşe eşittir. Bunlar, doğruluğu tekrar tekrar kontrol edilen başka ağırlıklarla ince ince ölçülür.</p>
				<p class="paragraf-4">İbrahim’in neden bu mağarayı insanlardan satın alıp Tanrı’ya adadığını, fiyatının neden 400 şekel olduğunu açıklamak için binlerce sayfa yazı yazılmıştır. Bu mağara insanlara yeryüzünde geçici olduklarını, her ne olursa olsun mülkün, hatta en eskisinin dahi Tanrı’nın verdiği bir borç olduğunu hatırlatır. Tanrı der ki: “Dünya bana aittir; zira siz sadece benim evimde oturan yabancılarsınız” (Levililer 25, 23). Yabancılara konukseverlik gösterme zorunluluğunu da beraberinde getiren bu eğreti durum asla akıllardan çıkmamalıdır. </p>
				<p class="paragraf-4">Mağaraya biçilen fiyat da tesadüf değildir. Daha sonraki yıllarda Yahudi yorumcuların bunu nasıl açıkladığını aktarmakta fayda var; zira bunlar, binlerce yıldır bu metinleri tefsir edenlerin düşünme tarzına iyi bir örnek teşkil eder. Antik pek çok dil gibi İbranicede de sayılar harfle yazılır. Oysa İbrani alfabesinin son harfi “dört yüz” anlamına gelir; öyle ki 400’den öteye sayabilmek için tek değil çift harf kullanmak gerekir. Yani 400 bir nevi sayısal limittir. Buna ek olarak, 400 8 defa 50’ye eşittir. Sekiz haftanın günlerinin sayısal toplamından bir fazladır. 50 ise, 49’dan bir fazladır. 49, bir tarlanın ilk sahibine iade edilmeden önce geçen 49 yıla tekabül eder. Yani 8 ve 50 sayıları, insan zamanının döngülerini dışarıdan sınırlayan sayılardır. Dört yüz, insan zamanının ötesini simgeler.</p>
				<p class="paragraf-4">İnsan zamanının ötesi ise sonsuzluktur. Böylece “400”; İbrahim’in mağara üzerinde, Yahudilerin El Halil ve daha geniş anlamda Kenan ülkesi üzerinde kazandıkları sonsuz hakkı simgeler. Bu rakamın, günümüze dek pek çok jeopolitik sarsıntı yarattığı malum...</p>
				<p class="paragraf-4">İbrahim, Kenan ülkesine gelişinden bir yüzyıl sonra, 175 yaşında ölür. İbrahim’den sonra, biri İshak’ın diğeri Yakup’un olmak üzere iki nesil daha Kenan’da refah içinde yaşar. Dinleri iyiden iyiye belirginleşir.<span class="char-style-override-17">16</span> İbraniler birçok Kenan bayramını, kendi geçmişlerinin belli başlı dönemlerinin yıldönümü haline getirirler.<span class="char-style-override-17">6</span></p>
				<p class="paragraf-4">İshak ve Yakup ile, Tanrı’nın hoşuna gitmek için zenginleşme zorunluluğu sabitleşir. İshak sürüleri toplar. “İshak iyice zengin olana kadar varlığını büyüttü. Ufak tefek hayvanlardan oluşan büyük sürüleri, iri hayvanlardan oluşan büyük sürüleri ve birçok kölesi oldu” (Yaratılış 26, 13-14). İshak’tan sonra Yakup da “çok zengin oldu; pek çok sürüsü, cariyesi, hizmetkârı, devesi ve eşeği oldu” (Yaratılış 30, 43). Tanrı Yakup’un servetini kutsar ve onun, erkek kardeşi Esav’dan ekberiyet hakkını satın almasını sağlar. Bu da hayatta her şeyin satılabileceğinin bir kanıtıdır, sadece bir tabak mercimek karşılığında olsa bile...</p>
				<p class="paragraf-4">Yakup, şafakla birlikte bilgeliğinin kendisini alt ettiğini itiraf eden bir melekle güreştikten sonra sakat kalır. İşte o vakit gizemli rakibi Yakup’a <span class="char-style-override-14">İsrail</span> (“Tanrı’nın güreşçisi”) ismini verir. Yakup’tan gelen nesil bu ismi taşıyacaktır. Daha sonra Yakup, ele geçirdiği veya büyükbabasının zamanından bu yana aşağı yukarı barışçıl yollardan elde edilmiş toprakları, iki karısı Lea (Reuven, Şimon, Levi, Yehuda, İssakar ve Zevulun) ve Rahel’den (Yusuf ve Benyamin) ve iki cariyesi Bila (Dan ve Naftali) ve Zilpa’dan (Gad ve Aşer) olan 12 oğlu arasında paylaştırır. Çokeşlilik, bölgedeki bütün halklar gibi İbraniler için de uzun yıllar geçerliliğini koruyacaktır.</p>
				<p class="paragraf-4">Kitaba göre, bundan sonra Kenan’da kıtlık yaşanmıştır. Kitap belki de o dönemde Ortadoğu’yu vuran mali krize gönderme yapmaktadır.<span class="char-style-override-17">157</span> Kıtlık, Yakup’un ailesini –ya da en azından bir kısmını– Mısır’a gitmeye zorlar. Bu yeni bir şey değildir: Yakındoğu’nun su sıkıntısına karşılık Mısır’da her yıl Nil Nehri’nin çamurlarıyla beslenen topraklar tarla ve bahçelerle doludur. Buna bağlı olarak ne zaman doğuda kuraklık yaşansa, Kenan, Kapadokya ve Mezopotamya’dan gelen Asya kavimleri bu topraklara doluşur. Bu kavimlerden biri olan Hiksoslar –İbraniler onlarla El Halil’de karşılaşmış ve birbirlerine karışmışlardır–, Nil’i istila etmek için böyle bir kuraklığı fırsat bilmişlerdir.<span class="char-style-override-17">157</span> Üstün askeri güçleri, özellikle arabalarını çektirmek için at kullanmaları sayesinde, –Mısırlılar bu tekniğe hâkim değildir– önce Memfis’te daha sonra Tebai’de iktidarı ele geçirip Amon’un rahiplerini Asya’dan gelen ürünlerden mahrum ederler. Ürünler bundan böyle, Hiksosluların sevgili tanrısı ve Osiris’in erkek kardeşi Seth’in mabedi olan Avaris’e gönderilmek zorunda kalınır.</p>
				<p class="paragraf-4">Mısır firavunu I. Seti’nin, Horus’u alt eden ve vahalarda yetişen ürünleri koruyan tanrı Seth’ten geldiği söylenir.<span class="char-style-override-17">16</span> Tam o sırada en parlak dönemlerini yaşamakta olan Hititlerden kalma, isimleri İbrahim, İshak ve Yakup olabilecek kişilerden de bahseden metinlerin içinde, Apiru veya Habiruların varlığını kanıtlayan ilk yazılı izlere rastlanır.<span class="char-style-override-17">6</span></p>
				<p class="arabaslik-sol" id="toc_marker-1-2">2. Mısır’daki İsrail: Paradan altına</p>
				<p class="alt">Sürgündeki zenginlik</p>
				<p class="paragraf-4">İbraniler (bundan ancak yedi yüzyıl sonra “Yahudi”, yani Yahudiye sakinleri olarak anılacaklardır) aşağı yukarı İÖ 1600’de Mısır’a gelirler. Kenan’da tanımış oldukları Hiksoslar tarafından iyi karşılanırlar.</p>
				<p class="paragraf-4">Yaratılış’a göre (37, 41), Yahudileri Mısır’da Yusuf adında biri karşılar.<span class="char-style-override-17">131</span> Tarihi kayıtlarda böyle biri geçmez. Maiyet Yahudilerinin ilki olarak karşımıza çıkan bu Yusuf, Yakup’un oğullarından biridir. Şeytan tüyü olan ve erkek kardeşleri tarafından kuyuya atılan Yusuf, yaklaşmakta olan mali krizi –bir rüyasını yorumlamak suretiyle– öngörüp, bu krizin nasıl engellenebileceğini söyleyerek firavuna danışman olmuştur. Önerdiği çözüm, tasarrufun en ilkel biçimi olan rezervler kurmaktır. Kitab-ı Mukaddes’in, tam bir ekonomi politik dersi niteliği taşıyan, yedi yağlı ve yedi sıska inek benzetmesi, sosyal düzende devrim yaratır. Buna göre, bütün hasadı tüketmemek, gelecekteki sıkıntıları öngörmek ve ona göre hareket etmek şarttır. Bu, doğayı kontrol etmede zamana rol vermek demektir. </p>
				<p class="paragraf-4">Kitab-ı Mukaddes’in ilk kitabı burada biter. Ancak Yahudi halkının tarihi oluşumu henüz sona ermemiştir. Yazılı yasalara sahip olmak, bir krallık kurmak ve bu krallığı kaybetmek için onlara daha çok zaman gerekmektedir. Ancak o zaman para ve dünya ile olan ilişkileri tam olarak oturacaktır. Bu tarihi oluşum, yeryüzündeki cennet Kenan’da başlayıp Roma’da kölelikle son bulacaktır. Ve yine mal mülk, inanılmaz bir teolojik ve politik dönüşümün tam ortasında yerini alacaktır. </p>
				<p class="paragraf-4">Birkaç yüzyıl boyunca, yaklaşık İÖ 1200’e kadar İbraniler Mısır’da mutlu yaşamıştır. Hiksoslu prenslerin dostları (veya kuzenleri) sıfatıyla cemaatleri genişler ve güçlenir, millet içinde millet haline gelirler. Henüz ne kutsal bir kitaba –kutsal kitabı yazıya dökmek yasaktır– ne de kuralları konmuş ayinlere sahip oldukları halde, başkalarına örnek olmak ve Tanrı’nın birliğini kabul ettirmek üzere Seçilmiş Halk gibi davranırlar. Bazıları bir gün vaat edilmiş topraklara dönmeye hazırlanırken, diğerleri Mısırlı gibi yaşar. Hepsi meslek sahibidir: Esnaftan duvar ustasına, marangozdan çiftçiye veya ayin yöneticisine. Çoğu Mısır elitlerinin arasına kabul edilir, Mısır dilini öğrenir, Mısır âdetlerini benimserler. Gökbilimci, kâtip, subay, sarraf olurlar. Bazıları asimile olup kendi gruplarını terk eder. Çoğu, Mısırlılar kadar fakirdir. Bu insanlar kendilerini bağrına basan bu halkla o kadar özdeşleşmişlerdir ki, durumu iyice abartırsak, artık sadece Mısırlıdırlar. Kültürleri ise, Nil vadisinde oluşmuş çeşitli kültürlerden sadece bir tanesidir. </p>
				<p class="paragraf-4">Mısır taklidi bir şemaya göre Yahudiler, (en azından sembolik olarak) Yakup’un 12 oğlundan inen 12 aileye veya kabileye ayrılır. Hepsi çokeşli olan bu aileler klanlara, bu klanlar ise hâkimler (<span class="char-style-override-14">chofetim</span>), güvenlik görevlileri (<span class="char-style-override-14">choterim</span>) ve muhafızlar (<span class="char-style-override-14">chomerim</span>) tarafından yönetilen “baba evleri”ne bölünür. Klan şeflerinden oluşan bir meclisin (<span class="char-style-override-14">eda</span>) kontrolünde bir prens (<span class="char-style-override-14">nassi</span>) bütün halkı ilgilendiren kararlar alır. Bu prens sadece firavuna hesap verir; firavunla vergi ve angarya konularını müzakere eder.</p>
				<p class="paragraf-4">Yahudiler kendi aralarında ve Mısırlılarla ticaret yapar; ancak Mısırlılara, zorda olan din kardeşlerine gösterdikleri anlayışı göstermezler. İbraniler arasında takas ve faizsiz borca dayalı bir dayanışma doğar.</p>
				<p class="paragraf-4">Para henüz bugünkü şeklini almamıştır. Ticareti yapılan her şey, muhayyel nicelikte altın veya sabit ağırlıklı külçeler haline getirilmiş madenlerle ölçülür. İÖ XVIII. yüzyıldan kalma bir stelin üzerine şöyle yazılıdır: “Onbaşı Nebsem, Hay’da 120 bakır birimlik [<span class="char-style-override-14">deben</span>] öküz sattı. Karşılığında iki kap içyağı [60 <span class="char-style-override-14">deben</span>], ince kumaştan yapılmış beş peştamal [25 <span class="char-style-override-14">deben</span>], güney keteninden örülmüş bir giysi [20 <span class="char-style-override-14">deben</span>] ve deri [15 <span class="char-style-override-14">deben</span>] aldı.”<span class="char-style-override-17">17</span></p>
				<p class="paragraf-4">Tebai’de İÖ XV. yüzyıldan kalma bir mezar taşının alçak kabartmasında, bir kefesinde iki öküz diğerindeyse dokuz madeni halka olan bir terazi görülür. Bu yüzyıldan itibaren, belirsiz boyutlarda kurşun veya altın külçeler, alışverişte ödeme aracı olarak kullanılmaya başlanır. </p>
				<p class="paragraf-4">Sürgündeki Yahudiler, Kenan’da kalan akrabalarıyla bağlarını koparmaz. Kervanları izleyen İbrani tüccarlar aracılığıyla, onlarla dini yazı ve sayısız mal alışverişinde bulunurlar: Nubiya altını (kuyumcuların mücevher ve cenaze eşyaları yapımında kullandığı “Tanrıların eti”), bakır, ametist, abanoz, buhur, yağ, devekuşu yumurtaları, egzotik hayvan postları, fildişi, vs. Böylece Yahudiler, imparatorluğun en önemli tüccar ve simsarları arasında yer alırlar.</p>
				<p class="paragraf-4">Ancak iktidarın el değiştirmesi, ticari nüfuzları ve eski iktidara olan yakınlıkları nedeniyle İbranilere felaket getirir. Bu ilerisi için de bir ders niteliğindedir. İÖ 1600’e doğru Tebaili rahipler, Hiksoslu işgalcilere başkaldırma cesaretini gösterir. Ahmosis adında biri Avaris’i ele geçirir, işgalcileri kovar, Tebaili rahiplere güçlerini geri kazandırır ve 18. Hanedanı kurar. Mısırlı İbranilerin bu yeni hanedanla hiçbir ilişkisi yoktur. Kitab-ı Mukaddes’in o sarsıcı ve özlü ifadesiyle aktardığı gibi: “Yusuf’u asla tanımayan yeni bir kral Mısır’ın başına geçti” (Çıkış 1, 8). Mısır’ın yeni hanedanı Amenofisler, Amon’u tekrar koruyucu tanrıları yaparlar.</p>
				<p class="paragraf-4 para-style-override-16"/>
				<p class="alt">Ekonomi gelişiyor</p>
				<p class="paragraf-4">Artık paraya benzer bir şey ortaya çıkmaktadır. Mısır’da altın, bakır, gümüş ve tunç akçe görevi görür. Bu yüzdendir ki Mısır hiyeroglifinde altın, sıra sıra inci deseni ile belirtilir. </p>
				<p class="paragraf-4"><span>Koşullar gittikçe sertleşir. Kuzeydoğuda baskıları artıran Hititlere göğüs gerebilmek için Mısırlılar profesyonel anlamda kara ve deniz birlikleri kurarlar. Tel el-Amarna’da bulunan bu döneme ait Mısır tabletlerinde ilk kez İbranilerden söz edilir. Bir firavundan öteki firavuna İbranilerin hayatı gittikçe zorlaşır. İÖ 1372’ye doğru Akhenaton adını alan IV. Amenhotep, Tebai’deki din adamlarını ortadan kaldırır ve kendi hanedanının koruyucu tanrısı Amon’u evrensel tek bir tanrı olan Gök Tanrısı Aton ile değiştirir. Firavun Aton’un, her bir ışık huzmesinin hayatın hiyeroglifini tutan bir insan eline ulaştığı parıldayan bir yuvarlak şeklinde betimlenmesini buyurur. Bu tuhaf dönem üzerine onlarca teori üretilmiş olsa da hâlâ kesin bir açıklık getirilememiştir.</span><span class="char-style-override-17">157</span><span> Muhtemelen tektanrılı olan bu yeni kült, İbranilerden ilham almış olabilir. Ancak İbraniler yeni düzene boyun eğmezler; bu gizemli firavunun İÖ 1347’de aşağı yukarı eceliyle ölümünü</span><span class="char-style-override-17">157</span><span> ve Tutankamon’un tahta çıkışını sevinçle karşılarlar. </span></p>
				<p class="paragraf-4">Tebai’deki din adamları ve askerler iktidarı tekrar ele geçirerek İÖ 1186’ya kadar sürecek olan 19. Hanedanı kurar. Aralarında II. Ramses’in de (İÖ 1294-İÖ 1229) bulunduğu bu hanedan, İbranilere saldırmaya başlar. Firavunlar; İbranilerin sayıca çokluğundan, dayanışmalarından, devlet ve ordu üzerinde halen muhafaza etmekte oldukları azımsanamayacak nüfuzlarından endişe duyar. Mısır elitlerinin bir kısmının olağanüstü Mısır biliminin dünya anlayışına yakın, belki de Akhenaton’u Amon rahiplerini ortadan kaldırmaya iten bu eski dinle ilgilenmesine hayret ederler. Firavunlar İbranileri toplumdan soyutlar; onların belli meslekleri icra etmelerini, evlenmelerini ve çocuk yapmalarını engeller; yeni doğanları öldürür; hayatta kalanları ise, tuğla üretmek ve yeni imparatorluk için şehirler ve anıtlar inşa etmek üzere köle olarak kullanır. “[İbrani halkı] firavun için Pitom ve Ramses adında ambarlı kentler inşa etti” (Çıkış 1, 11).</p>
				<p class="paragraf-4">Ardından Musa gelir, kurtarılmış ve kurtarıcı. En azından Kitab-ı Mukaddes öyle der; zira Mısır tarihi, yeni doğan bebeklerin katlinden mucizevi şekilde kurtulmuş ve daha sonra neredeyse firavuna kardeş bir prens olmuş bu İbrani hakkında tek kelime etmez. Kitaba göre Musa, bir İbrani’ye kötü muamele eden bir Mısırlıyı öldürünce kendisinin de bir İbrani olduğunu anlar. Tanrı alev alev yanan bir çalılık aracılığıyla Musa’yı, İbranileri kölelikten kurtarmak ve onları kendi topraklarına götürmekle görevlendirir. Kendi köklerinden bihaber, yabancı memlekette devletin zirvesine gelmiş bir İbrani’yi isyancı kölelerin önderi yaparak Tanrı tuhaf bir karar almıştır! İleride bunun daha pek çok örneğini göreceğiz. </p>
				<p class="paragraf-4">Bu, gelecek için hem politik hem de ekonomik bir derstir. Eğer Tanrı Musa’ya asimile olduğu, İbrani olmayan bir memlekette servet ve nüfuz elde ettiği için kızmıyor, hatta onu peygamberi yapıyorsa, neden diğerleri de öyle yapmasınlar?</p>
				<p class="paragraf-4">Musa, Tanrı’nın kendisine verdiği görevi kabul eder. Neredeyse kardeş gibi olduğu firavundan köleleri kendisine satmasını ister. Firavunun reddi onur kırıcı olur: Daha az hammaddeyle daha çok tuğla yapmaları istenen İbranilerin çalışma şartları kötüleşir. Bunun üzerine İbraniler Musa’ya baş kaldırır; Musa ise Tanrı’dan yardım ister. Elohim, birçok mucizeyle Mısır’ın tanrılarından üstün olduğunu kanıtlar. Bu mucizelerin her biri, ilahi kudretin ekonomiye olan hâkimiyetinin bir işareti olarak yorumlanabilir. Mesela Mısırlı müneccimlerin yarattığı kertenkeleyi yutacak kadar güçlü bir timsaha dönüşen değnek, ne kadar olağanüstü olursa olsun insanın yarattığı her şeyin Tanrı tarafından yönetildiğini gösterir. Sıra Elohim’in, firavunun Seçilmiş Halkın gitmesine izin vermesi için Mısır’a gönderdiği on belaya gelir. Bu on ekonomik yaptırım öyle mükemmel ayarlanmıştır ki, bütün zenginlik kaynaklarına sırayla saldırarak zindancının canını gittikçe daha çok acıtır: su, hava, balıklar, tarım, buğday, hayvan sürüleri, iklim, vs. Bu belaları anlatan kelimeler bile ekonomik mesajlar verir. Mesela belalardan biri olan kan için kullanılan kelime (<span class="char-style-override-14">dam</span>), daha sonra para anlamına gelecektir (<span class="char-style-override-14">damim</span>). Kan ve para, İshak’ın kurban edilişinden beri ayrılmaz bir ikilidir.</p>
				<p class="paragraf-4">Gerçekte ise para yeterli olmaz. Firavunun İbranilerin gitmesine izin vermesi için Mısır’da ilk doğan çocukların ölmesi gerekecektir. </p>
				<p class="alt">Sürgün ve özgürlük </p>
				<p class="paragraf-4">Firavun aynı zamanda İbranilerin Mısır’dan zengin ayrılmalarına da izin verir. Dört ayrı metin bunu belirtmiştir. Öncelikle İbrahim’e bundan çok önce iletilen kehanete göre: “O ülkeden çok büyük servetle ayrılacaksınız” (Yaratılış 15, 13-14). Ardından alev alev yanan çalılık önünde Musa’ya verilen emir: “Her kadın komşusundan ve konuğundan altın ve gümüş vazolar, giysiler isteyecek; oğullarınızı ve kızlarınızı bunlarla süsleyeceksiniz. Mısırlıların varını yoğunu ellerinden alacaksınız” (Çıkış 3, 21-22). Daha sonra Musa’nın yola çıkmadan evvel kabile şeflerine ilettiği emir: “Herkes komşusundan altın ve gümüş istesin” (Çıkış 11, 2). Son olarak, aynı kitapta daha ileride yer alan hayli kuru durum özeti: “İbraniler talep ettiler ve Mısırlıları soydular” (Çıkış 12, 35-36). Kölelerin servetleriyle kaçmasına şaşanlara, kutsal kitap yorumcularının<span class="char-style-override-17">150</span> daha sonraki yüzyıllarda verecekleri cevap, bu servetin kölelik yılları boyunca yapılan bedava iş için ödenen bir tazminat veya veda hediyesi veya yenik bir ordunun galiplere ödediği bedel olduğu şeklinde olacaktır. Troyes’lu Raşi gibi Ortaçağ’da yaşamış bazı Yahudi yorumcular ise, bu malların İbranilere bir yarar sağlamadığını belirtirler. İbraniler Kenan ülkesine vardıklarında, bütün servetlerini Tapınağa saklarlar. Bu Tapınak daha sonra sırasıyla Babilliler, Yunanlar ve tapınağı Yunanlardan alan Romalılar tarafından yağmalanacaktır. “Para halen Roma’dadır.”<span class="char-style-override-17">325</span></p>
				<p class="paragraf-4">Bu, yeni bir ekonomi dersidir: Zorla veya terörle elde edilen para, aynı yolla elden çıkar. Kaldı ki servetin bir kısmı çok daha önce yok olacaktır. İbraniler Mısırlılardan aldıkları altınlarla, neredeyse bütün aile şeflerinin hayatına mal olacak Altın Buzağı’yı oluşturacaklardır.</p>
				<p class="paragraf-4">Anlatılana göre, Mısır’dan çıkış İÖ 1212’de gerçekleşir. Nitekim dönemin Mısır metinleri, hastalıklı bir halkın veya cüzamlı bir kralın <br/>yönetimindeki bir halkın atılmasından ve yabancı kölelerin ayaklanmasından bahseder. İÖ 1207’de, Firavun Merenptah’a adanmış stelde, <br/>Apirularla ilgili ikinci bir atfa rastlanır. II. Ramses’in oğlu ve halefi Merenptah, Apiruları Kızıldeniz’in ötesinde, o sırada kısmen Mısır hâkimiyetindeki Kenan’a kadar takip etmiştir.</p>
				<p class="paragraf-4">On binlerce erkek, kadın ve çocuk yola çıkar. Bunlardan bazıları altınlar, gümüşler, çeşit çeşit mal, hatta kölelerle yollara düşer. Kimi Mısırlı eş dost, İbranilerin Sina Çölü’nden kuzeydoğuya, Kenan ülkesine doğru yaptığı bu yolculukta onlara eşlik eder. </p>
				<p class="paragraf-4">Kısa sürmesi beklenen bu yürüyüşten sağ çıkabilmeleri için, Musa çok sert bir sistem geliştirir. Bu, din ile maddiyatın iç içe geçtiği bir göçebe ekonomisidir. Öncelikle, zengin fakir herkesten kimliğini açıklamasını, yarım şekel vermesini (Çıkış 30, 11-16) –şekel hâlâ para değil ağırlık birimidir– ve aile başına bir kuzu kurban etmesini ister. Zanaatkârlara sağlam fakat hafif eşyalar yapmalarını buyurur. Mısır’da çektiklerinden dolayı Musa, İbranilere aşağılayıcı işler yapmalarını yasaklar; haftada bir dinlenmelerini şart koşar; tüm kölelere yılda yedi hafta izin verilmesini (Çıkış 20, 10), İbrani kölelerinse altı yıl sonunda azat edilmesini emreder (Levililer 25, 42; Çıkış 21, 1). Anlaşmazlıkların çözümünde, işlenen kusurlara uygulanacak cezaları nispilik ilkesine göre düzenler (Çıkış 21, 12); bütün zararların, hatta fiziksel zararların altın veya gümüşle tazminini öngörür. Son olarak, İbranilere kervanlarda veya vahalarda karşılaştıkları yabancılara dostça davranmalarını salık verir; zira onların suyuna ve yiyeceğine ihtiyaç duyabilirlerdi. Kabilelerden biri olan Levileri, bu kuralları sert bir şekilde uygulamaları için görevlendirir.</p>
				<p class="paragraf-4">Fakat halk bu kurallara uymak istemez. Bir kölelikten bir başka köleliğe düşmek için kurtulmadıklarını öne sürerler. Homurtular yükselir, itirazlar artar. Bu kadar kısa bir yolculuk için neden bu kadar sert kurallar konduğunu anlamazlar. Birkaç gün içinde Kenan ülkesine varacak, denkleri yere koyacak ve nihayet kavuştukları topraklarında bayram yapacaklardır. Bu nedenle Musa Tanrı tarafından vaat edilen Yasaları almak için Sina Dağı’na doğru yola çıktığı an, İbranilerden bazıları ellerindeki ganimetle put yapmaya girişir. </p>
				<p class="paragraf-4">Bu, hem gülünç hem de isyankâr bir projedir: Ömürlerini tuğla yaparak geçirdikleri cehennemden onları kurtaran tek Tanrı’yı unutarak eski efendilerinin tanrılarına özenirler, kendilerine kötü muamele edenlerle eşit olduklarını göstermeye çalışırlar. Musa’nın erkek kardeşi Harun, Levilerin de yardımıyla, putun yapımını Musa’nın dönüşüne kadar geciktirmek için elinden geleni yapar. Öncelikle, elebaşlarına model olarak Mısır’da zenginlik simgesi olan buzağıyı önerir. Böylece herkesin putun ne kadar gülünç olduğunun farkına varacağını umar. Fakat durum böyle olmayınca, buzağıyı yapmak için Mısır’dan getirilen bütün mücevherlerin toplatılmasını teklif eder. Bu mücevherlerin sahibi kadınların buna itiraz edeceğini düşünür. Bu da tutmaz. Mısır’dan gelen hazinenin neredeyse tamamı bu şatafatlı Altın Buzağı’ya gider. Mesaj açıktır: İnsanlar, ya tek bir Tanrı’ya tapacaklar ya da Tanrı’nın insanlara kendisini sevsinler diye verdiği zenginlikler önünde yerlere kapanacaklardır.</p>
				<p class="paragraf-4">Bu, yeni bir ekonomi dersidir: Tanrı’nın hizmetinde bir araç olan para; Tanrı’nın rakibi, bir put olabilir. Para tek amaç haline gelirse tehlike arz eder. Bir başka deyişle, ahlaki çerçeveye oturtulmadıkça zenginleşmek de bir nevi puta tapmaktır.</p>
				<p class="paragraf-4">Daha ileriki tarihlerde Yahudilerin düşmanları için, para ve kan arasındaki bu özdeşlik, para ve Tanrı, yani Tanrı, para ve kan arasında özdeşliğe dönüşecektir. Bir gün gelecek Tanrı’nın kanı para karşılığında satıldı diyeceklerdir. Antijudaizmin<span class="char-style-override-17"><a class="footnote-link" href="#footnote-225-3" id="footnote-225-3-backlink">3</a></span><span class="char-style-override-18"> </span>bu ölümcül üçgeninden kurtulmak mümkün olmayacaktır. </p>
				<p class="paragraf-4">40 günün sonunda Musa, Tanrı’nın kendisine yazdırdığı On Emir’le geri gelir. Altın putu görünce öfkeden çılgına dönen Musa, kitaba göre putu “yakar”. Demek ki Buzağı, altın kaplama ahşaptan ibarettir. Kitabı tefsir edenlere göre ise Musa, Altın Buzağı’yı ateşte eritip 3000 günahkârın boğazından aşağı akıtır. Kitaba göre, Musa böyle yaparak Mısır’dan gelen bütün zenginliği ve İbrani halkının bütün elitlerini yok eder. Elitlerin suçu, zenginliği elde tutmak istemeleridir. Yine kan ve para bir aradadır.</p>
				<p class="paragraf-4">Musa, bu olaylar silsilesiyle –Mısır’dan kaçış, Kızıldeniz’i geçiş, çöle varış ve putların yok edilişi– şaşkına dönen halktan, en büyük servetinin asla satamayacağı ve asla tüketemeyeceği, fakat her birinin bir başkasını mahrum etmeksizin sahip olabileceği Yasalar olduğunu düşünmesini ister. Artık yasalara sahip olan bu gezgin halk, bu yasaları gelecek kuşaklara aktarmak ve dünyanın belkemiği haline getirmek için bunları iyice tanımak ve bunlara göre yaşamak zorundadır. Musa, mat edilmiş halkına On Emri işte böyle dayatır. Muazzam sosyal boyutlara sahip On Emir ile yeni bir ahlak sistemi kurulur. Bu emirler, çalışmayı ve haftada bir dinlenmeyi emreder; kutsal eşyalar yapmayı yasaklar; sözleşmeleri ve özel mülkiyeti korur; hırsızlığı insan kaçırmakla, insan kaçırmayı ise cinayetle eş tutar.</p>
				<p class="paragraf-4">Musa, Levileri bu emirlere uyulmasını sağlamakla görevlendirir. Altın Buzağı olayına karışmayan tek kabile olduklarından, Musa onları seçilmişlerin seçilmişi yapar. Dini görevleri olmayan kabile sayısını 12’de tutmak için ise, Yusuf’un kabilesini (Yusuf’un oğulları Manasseh ve Efraim arasında) ikiye böler.</p>
				<p class="paragraf-4">Ancak Musa, köleliğin utancını yaşamış ve Altın Buzağı’yla baştan çıkmış yoldaşlarının emirlere uyamayacağını anlamıştır. Yasaların kalbi olan özgür iradeyi benimseyemeyecek kadar uzun bir süre başkalarına boyun eğmişlerdir. Musa’nın halkı yenilemesi, elindeki halkı hafızası temiz, Mısır’ı tanımamış bir nesille değiştirmesi gerekmektedir. Gereği görülür: Mısır’ı tanımış herkes çölde ölmelidir. Eski kölelerden hiçbiri özgür topraklara adım atamayacaktır.</p>
				<p class="paragraf-4">Alternatif bir halk oluşturana kadar geçen süre zarfında, akıl almaz bir göçebe düzeni kurulur. Bu kumdan labirentte İbranilere ve yerlerine geçecek çocuklarına yardım amacıyla Tanrı, Âdem’den bu yana insana dayatılan en önemli zorluklardan birini geçici olarak kaldırır: çalışmak. “Manna” adında bir madde yolcuların karnını doyurur. Tefsirlere göre manna, yiyenin hayalini kurduğu yiyeceğin tadını alan tuhaf bir maddedir. Çocuklar için süt, yetişkinler için ekmek, yaşlılar için bal tadındadır. Bunu yiyen, melekler kadar güçlü olur. Ancak manna aynı zamanda monoton bir yiyecektir. Bunu yemek sadece açlık giderir, zevk vermez. Sina, Eden Bahçesi değildir. Manna limitsiz de değildir. Her sabah çadırların önüne düşer; içerdekiler sadece ihtiyaçları kadarını alabilirler. Fazladan alınan çürür. Stok yapmak imkânsız olduğundan ticaret yapmak da imkânsızdır.</p>
				<p class="paragraf-4">Kitab-ı Mukaddes’te anlatılan her olayda olduğu gibi, bu fenomen için de akılcı bir açıklama arandı. Bazı bilim insanları mannanın, ılgıngiller familyasından bazı bitkilerde yaşayan parazitler olabileceğini düşünüyor. Bu bitkiler bugün hâlâ Necef Çölü’nün güneyinde yetişir. Bedeviler; <span class="char-style-override-14">Tamarix mannifera</span> olarak bilinen, karbonhidrat değeri çok yüksek, kabukları tatlı ve yapışkan tatta olan bu böcekleri bugün bile bal yerine kullanır. Onlara verdikleri ad ise... <span class="char-style-override-14">man</span>’dır!</p>
				<p class="paragraf-4">Tadı tuzu olması için bunca hayal gücü gerektiren bu yiyecek İbranileri memnun etmez. Bu kum zindanından kaçmak isterler. Bundan çıkarılması gereken ekonomik bir ders vardır. Bir yiyeceği bol bol üretmek, oturacak ve barınacak yer vermek, yokluğu ortadan kaldırmak yetmez. Sadece en temel ihtiyaçlarını karşılayarak kimse mutlu olamaz. Herkes arzularını gerçekleştirmeye çabalar; yeni yeni arzular icat etmekten zevk alır. İbraniler vaat edilmiş toprakları görmek istemekle birlikte, bu toprakların kendilerini tatmin etmeyeceğini de hissederler. Bu yüzden vakitlerini bu toprakların peşinde koşmakla geçirmekten rahatsızlık duymazlar. Kumdan labirentte dolanmak artık başlı başına bir amaç olmuştur. </p>
				<p class="paragraf-4">Aslında yolunu şaşırmış bu İbranilerden bazıları, zamanla bu sonu gelmez gezintiden zevk dahi almaya başlar. 40 yılın sonunda her ihtiyaçlarının karşılandığı bu göçebe hayatına o kadar alışmışlardır ki, nihayet Kenan’a varan öncüleri bu toprakları beğenmezler. Zira burada yemek yemek için çalışmak gerekmektedir.</p>
				<p class="paragraf-4">Yakında ölecek olan Musa, İbranilere son bir ekonomi dersi daha verir: Yabancılaşmanın monotonluğu (<span class="char-style-override-14">avodah</span>), özgürlüğün belirsizliğine (<span class="char-style-override-14">melakh’a</span>) değmez. İlk kelime cezaya, ikinci kelime ise güce gönderme yapar. Yahudiliğin mesajı bir kez daha kelimelerin gizli anlamlarında saklıdır.</p>
				<p class="arabaslik-sol" id="toc_marker-1-3">3. Kelimelerin anlamı: Göçebelik ve soyut düşünce</p>
				<p class="paragraf-4">Nesnelere atfedilen kelimelerin kökleriyle ilgilenmezsek, Yahudiliği ve özellikle bu inanışın parayla ilişkisini anlayamayız. Yaratılış’ta; kelimelerin insanlara, bu kelimelerle anılacak nesnelerden önce verildiği, kelimelerin nesnelerden bağımsız bir hayatı olduğu yazar. Yahudiliğin ekonomiyle ilişkisini çözümlemek de, her şeyden önce Yahudiliği anlatan kelimeleri incelemek, bu kelimelerin geçmişini ve diğer kelimelerle ilişkilerini anlamaya çalışmak demektir. Mesela aynı sessiz harflerle yazılan kelimeler (İbranicede sesli harfler yazılmaz; birçok kelime ise aynı sessiz harflerle yazılabilir) veya aynı sayısal değere sahip kelimeler (İbranicede her harf bir sayıya, her kelime ise bu kelimeyi oluşturan harflerin her birinin sayısal değerinin toplamına eşittir) arasındaki ortak noktaları ortaya çıkarmak gerekir. </p>
				<p class="paragraf-4">Sina’yı aştıkları dönemden bu yana Yahudiler, işte böyle bir düşünce mekanizmasını kullanarak zihinsel kurgulamanın, ilk bakışta birbiriyle alakası yokmuş gibi duran olayların arasındaki ortak değişmezleri ortaya çıkarmayı hedefleyen bilimsel anlatımın temellerini atarlar. Bundan 3200 yıl önce yaşamış Yahudiler, kelimeleri inceleyerek gelecek kuşakları soyut düşünceye hazırlarlar. İleride göreceğimiz gibi soyut düşünce; finans, bilim ve sanat için gerekli en temel yetidir.</p>
				<p class="paragraf-4">Soyut düşünebilme göçebenin en büyük zenginliğidir. Bunu kimse ondan alamaz. İşte soyut düşünerek ekonomik kelimelerle nerelere varılabileceğine dair örnekler.</p>
				<p class="paragraf-4"/>
				<p class="alt">Var olmak ve sahip olmak</p>
				<p class="paragraf-4">İbranicede “sahip olmak” diye bir fiil yoktur. “Olmak” veya “var” anlamına gelen <span class="char-style-override-14">yeş</span> kelimesi, “var olanın” nesnelerle ilişkisini de belirtir. “Sahibim” cümlesinin karşılığı <span class="char-style-override-14">yeş li</span>’dir. <span class="char-style-override-14">Yeş li</span>, “bu bana ait” ya da “bu benim içindir” demektir. Bir başka deyişle, sahip olunan nesne bu nesneye sahip olandan ayrılamaz. Nesneler, onlara sahip olanların hayatını yaşar; sahip olduğu nesneyi elden çıkaran kimse, satışın getirdiği paradan daha çok yaşam gücü kaybeder. </p>
				<p class="alt">Para</p>
				<p class="paragraf-4">Para anlamında en çok kullanılan kelime <span class="char-style-override-14">kessef</span>, Kitab-ı Mukaddes’te toplam 350 defa geçer.<span class="char-style-override-17">98</span> <span class="char-style-override-14">KSF</span> sessizleriyle yazılır, <span class="char-style-override-14">kossef </span>olarak okunur. <span class="char-style-override-14">Kossef</span>, imrenme ve özlem demektir. Her iki duygunun da parayla alakasız olmadığı açıktır. Öte yandan, aynı sessiz harfler <span class="char-style-override-14">kassaf</span> veya başka bir şekilde okunacak olursa, Kitab-ı Mukaddes’te sadece beş kez geçen ve her seferinde de “arzulamak” fiiline yakın bir anlam taşıyan bir fiil elde edilir.<span class="char-style-override-17">111</span> Nitekim bu fiilin geçtiği yerlerde de paranın giderebileceği arzulardan bahsedilir.<span class="char-style-override-17">119</span></p>
				<p class="paragraf-4">Para, insanın hakkı olan şeyi <span class="char-style-override-14">talep etmesine</span> yarar. Eyüp Peygamber’in Tanrı’ya dediği gibi: “Sen çağırırdın, ben yanıt verirdim; ellerinle yaptığın yaratığı <span class="char-style-override-14">talep ederdin</span>” (Eyüp 14, 15). </p>
				<p class="paragraf-4">Para, insanın <span class="char-style-override-14">sabırsızlığını</span> giderir. Davut’un düşmanları hakkında dediği gibi: “Parçalamak için <span class="char-style-override-14">sabırsızlanan</span> aslanlar gibiler” (Zebur 17, 12).</p>
				<p class="paragraf-4">Para, <span class="char-style-override-14">sevilme arzusunu</span> tatmin eder. Sefanya Peygamber’in bildirdiği gibi: “Kendine gel, ey <span class="char-style-override-14">arzudan yoksun insanlar</span>!” Bu cümle hâlâ “sevilmeyi hak etmeyen insanlar” olarak çevrilir (Sefanya 2, 1).</p>
				<p class="paragraf-4">Para, çekilen <span class="char-style-override-14">acıyı </span>dindirir. Şairin dediği gibi: “Ruhum <span class="char-style-override-14">acıdan</span> kendini tüketiyor” (Zebur 84, 3).</p>
				<p class="paragraf-4">Son olarak para, uğrunda <span class="char-style-override-14">hırsızlık dışında her şeye hazır</span> olduğumuz şeyi elde etmemizi sağlar. Lavan’ın, Rahel’in çaldığı putları da yanına alarak evinden ayrılan Yakup’a dediği gibi: “Ama ilahlarımı niçin <span class="char-style-override-14">çaldın</span>?” (Yaratılış 31, 30). </p>
				<p class="paragraf-4">Böylece para; talep, arzu, acı, aşk ve ihtirasla bağlantılıdır.<span class="char-style-override-17">119</span> Para, bütün bunları şiddete başvurmadan, medeni bir şekilde tatmin etmemizi sağlar. Tek şart, para tutkusunu kontrol etmektir; zira Vaiz’de en iyi şekilde dile getirildiği üzere: “Parayı seven paraya doymaz” (5, 9). Yeni bir ekonomi dersi daha: Arzu arzuyu doğurur. </p>
				<p class="paragraf-4">Ancak İbranice harflerle oynamayı sevdiğine göre,<span class="char-style-override-17">296</span> <span class="char-style-override-14">kessef</span> kelimesini oluşturan harflerin yerlerini veya harflerden birini değiştirerek de para anlamına gelebilecek kelimeler elde edilebilir: <span class="char-style-override-14">kachef</span> (büyücülük), <span class="char-style-override-14">hessef</span> (keşfetmek, ortaya çıkarmak), <span class="char-style-override-14">sahaf</span> (tahrip etmek) ya da <span class="char-style-override-14">sekef</span> (zayıflatmak, hevesini kırmak, üzmek). <span class="char-style-override-14">Kessef</span>, <span class="char-style-override-14">kes</span> (kesmek, feshetmek) ve <span class="char-style-override-14">sof </span>(son) olmak üzere ikiye de bölünebilir. Yani kelime “feshin sonu” anlamına da gelir. Para, bir bozuşmanın veya şiddet eyleminin sonunu, iletişimin yeniden başlamasını gösterir. Para da zaten buna yarar.</p>
				<p class="paragraf-4">Para için anlam tamamlayıcı başka kelimeler de kullanılır. </p>
				<p class="paragraf-4">Nakit para anlamına gelen <span class="char-style-override-14">maot</span>, başka şekilde okunacak olursa <span class="char-style-override-14">meet</span> (zamana bağlı olan) olur. Bir başka deyişle para; zamanı, işi, uzlaşmayı anlamlı kılmanın bir yoludur.</p>
				<p class="paragraf-4">Ödenmesi gereken ücret anlamında para, daha sonraları <span class="char-style-override-14">DaM</span> (kan) kelimesinin çoğulu <span class="char-style-override-14">DaMim</span> olarak söylenecektir. Para, kanın yerine geçer. Sunak, kurban edilen hayvanın kanıyla (<span class="char-style-override-14">DaM</span>) boyanır; hayvan, adak adayanın parasıyla (<span class="char-style-override-14">DaMim</span>) <span class="char-style-override-14">satın alınır.</span><span class="char-style-override-17">98</span> Daha önce Mısır’da pek çok defa rastladığımız kan ve para arasındaki bu tehlikeli ve açık ilişkiyi, önce Hıristiyanlar daha sonra Müslümanlar, Yahudileri çocukların kanını içmekle suçlamak için saptıracaklardır. <span class="char-style-override-14">DM</span>, <span class="char-style-override-14">DaMa</span> (benzemek, kıyaslamak, temsil etmek) anlamına da gelebilir; zira para, kıyaslanan şeyleri temsil eder. Son olarak <span class="char-style-override-14">DM</span>, <span class="char-style-override-14">DoM</span> (sessizlik) olarak da okunabilir. Bu da paranın susturduğu, tartışmayı engellediği anlamına gelir. Buna karşılık Talmud’un daha sonraki son derece yerinde yorumuna göre (Bava Kama 92 a), tazminat olarak ödenen paraya rağmen saldırgan, kurbanı kendisini bağışlamadıkça kefaretini ödemiş sayılmaz.<span class="char-style-override-17">296</span></p>
				<p class="paragraf-4">İbranicede bir kelime daha para anlamına gelir. “Servet” demek olan <span class="char-style-override-14">mamone</span>. Oysa <span class="char-style-override-14">ma-mone</span>, <span class="char-style-override-14">ma (ata) mone</span> cümlesinin kısaltmasıdır, ki bu da “Ne yapmayı düşünüyorsun?” manasına gelir. Bir başka deyişle, para insanı eylemlerini hesaplamaya iter. </p>
				<p class="paragraf-4">Her harfin sayısal bir değeri olduğuna göre, aynı sayısal değere eşit kelimeler arasında ilginç bağlar ve paralellikler bulunabilir. XIV. yüzyılın başlarında yaşamış, Ba’al Ha-Turim olarak bilinen Haham Jacob ben Acher adında bir haham, <span class="char-style-override-14">mamon</span> (servet), <span class="char-style-override-14">sulam</span> (merdiven) ve <span class="char-style-override-14">oni</span> (yoksulluk) kelimelerinin aynı sayısal değere sahip olduklarının altını çizmiştir: 136. Jacob ben Acher, ilk bakışta alakasız gibi duran bu üç kelime arasındaki bağın, Yakup’un rüyasının bir yorumu olduğunu ortaya çıkarmıştır. Buna göre, insanları Tanrı’ya ulaştıran Yakup’un Merdiveni, zenginler ile yoksullar arasındaki farkları sıfırlar.</p>
				<p class="paragraf-4">Yahudiler parayı, evrensel ve tek değiştokuş aracı yaparlar. Tıpkı Tanrılarını, yüceliğin evrensel ve tek aracı yaptıkları gibi.</p>
				<p class="alt">Ödemek</p>
				<p class="paragraf-4"><span class="char-style-override-14">Leşalem</span> (ödemek) kelimesi, <span class="char-style-override-14">şlemut</span> (dürüstlük) ve <span class="char-style-override-14">şalom</span> (barış) olarak da okunur. Bir başka deyişle, borçların ödenmesi barışı sağlar. Bir kez daha para değiştokuşu, anlaşmazlıkların çözümünde kavga ve savaştan daha iyi bir yöntem olarak karşımıza çıkar.</p>
				<p class="alt">Değer</p>
				<p class="paragraf-4">Hesap yapmaya yarayan “değer” anlamına gelen <span class="char-style-override-14">sha’ar </span>kelimesinin türetildiği kök, aynı zamanda “belirlemek”, “hazırlamak” demektir. Ayrıca bir şehrin kapısı anlamına da gelir. Yani bir mahkemenin adaleti yerine getirdiği, nesnelerin ve eylemlerin değerlerini belirlediği yer. “Ruhunun <span class="char-style-override-14">değeri</span> neyse o da öyledir” (Özdeyişler 23, 7). Bir başka deyişle, her şey hesaba katılır, her şey yargılanır. Bir nesnenin para olarak karşılığı, o nesnenin ahlaki değerinden ayrılamaz. Günümüz İbranicesinde aynı kelime nesnelerin geçerli fiyatı, özellikle paraların ve menkul kıymetlerin rayici anlamına gelir.</p>
				<p class="alt">Ticaret</p>
				<p class="paragraf-4">“Ticaret” anlamına gelen <span class="char-style-override-14">massa umatan</span> kelimesi aynı zamanda “almak” ve “vermek” demektir. Bu da demektir ki ticaret; bir kâr hesabının sonucu değil, eşdeğerde iki bağışın kesişmesi, eşit durumda iki oyuncunun eşzamanlı olarak yaptığı tek taraflı ve cömert iki eylemin çakışmasıdır. </p>
				<p class="paragraf-4">Bu semantik yolculuğu alabildiğine uzatabiliriz. Mesela “pazaryeri” anlamına gelen <span class="char-style-override-14">şuk</span> aynı zamanda “bacak” (özellikle kavalkemiği), geniş anlamda kullanırsak yürünen yer, yani sokak demektir. Akla gelen ilk alışveriş mekânı...</p>
				<p class="arabaslik-sol" id="toc_marker-1-4">4. Hâkimler ve krallar: Altından paraya</p>
				<p class="paragraf-4">Kenan ülkesine yerleşen İbranilerin eline ilk defa bir ülkede devlet kurma fırsatı geçer. Önce tereddüt ederler. İktidardan o kadar çekmişlerdir ki yeni bir iktidar istemezler. Bu yeni iktidar kendilerine ait olsa dahi. Fakat savaş ve ekonominin gereksinimleri onları örgütlenmeye iter. Vergi, bütçe, para, mülkiyet kuralları elzemdir. Kanunların ve hukuki usullerin patlama yaptığı bu dönemde, gelecek 3000 yıl boyunca Batı kanunlarına temel olacak bazı değerler ile piyasa ekonomisi prensipleri tecrübe edilecektir. </p>
				<p class="alt">Hâkimler</p>
				<p class="paragraf-4">II. Ramses Mısırı’nı görenlerin sonuncusu olan Musa, ölmeden önce hayatının çok büyük kısmını çölde dua ve kanun tefsiriyle geçirdiğini fark eder. Bu iki işi, Harun’un oğullarından Elazar ve Yeşu (ismi “Tanrı kurtardı” anlamına gelir) arasında paylaştırır. Elazar din görevlisi rolünü üstlenirken, Yeşu kanunları yorumlamak ve 71 (ileride göreceğimiz gibi bu rakamın özel bir anlamı vardır) hâkimden oluşan bir mahkemeye başkanlık ederek toplumun günlük hayatına yön vermekle görevlidir. Bu mahkeme bir hükümet değildir. Somut sorunlara çözüm üretmekle yükümlü, başında hem askeri hem de siyasi bir şef bulunan ve hiç olmazsa ilkeleri bakımından demokratik sayılabilecek bir çeşit meclistir. Devlet, kamu idaresi, merkezi maliye henüz yoktur.</p>
				<p class="paragraf-4">İÖ XII. yüzyılın başında Kenan, zamanın en önemli ticaret yollarının kesiştiği noktada yer alan, hem askeri hem de ekonomik açıdan stratejik bir bölgedir. Doğuda Mezopotamya, kuzeyde Anadolu, batıda Akdeniz ve Yunanistan, güneyde bölgenin vasisi olan Mısır’a giden yollar hep buradan geçmektedir. </p>
				<p class="paragraf-4">Bir sürü bağımsız şehir-devletinin, ticaret şehrinin, liman ve kervansarayın keşistiği, malların zorunlu geçiş noktasıdır: altın, gümüş, bakır, tunç, kalay, silah, kereste, sığır, bal, zeytinyağı, bira, şarap ve merhem. Uluslararası ticaret, özellikle de kıyı ticareti, “Doğunun simsarları” olarak bilinen Kenanlıların elindedir.<span class="char-style-override-17">429</span> O dönemde Kenanlı veya Fenikeli, tüccar anlamına gelir. Bu tüccarlarla rekabet ve savaş halinde olan “denizin insanları” Antik Filistinliler, bundan 1000 yıl sonra Filistin’e ismini vereceklerdir. Köken kavgası buradan başlar. Birçok tarihçiye göre<span class="char-style-override-17">6</span> Yunanca <span class="char-style-override-14">Palestinai</span>, İbranice Filistinli demek olan <span class="char-style-override-14">Peleshet</span>’ten gelir. Ancak başka tarihçiler<span class="char-style-override-17">205</span> bu kelimenin, Yunanca <span class="char-style-override-14">Palaistes</span>’ten geldiğini öne sürer.<span class="char-style-override-14"> Palaistes</span> güreşçi anlamına gelir, yani “Tanrının güreşçisi”, yani Yakup, yani İsrail! Filistin’in Antik Filistinlilerin mi yoksa Yakup’un ülkesi mi anlamına geldiği sorusu, bir kez daha kelime kökenlerinin jeopolitik açıdan ne kadar büyük bir önem taşıdığını gösteriyor.</p>
				<p class="paragraf-4">Tarihçilere göre İbranilerin Kenan’daki varlığı İÖ 1200’lerde başlar. Bu saptamayı, Kitab-ı Mukaddes’e başvurmadan yaparlar. Tarihçilere göre, dört ayrı ülkeden Kenan’a gelen dört kabilenin bu halkı oluşturmuş olması kuvvetle muhtemeldir. Yukarı Mezopotamya’da Balih Vadisi’nden kaçarak İÖ 1270’e doğru Kenan’daki Şekem şehrine yerleşen Arami kabilesi Bene Jacob ile güneydeki Nil deltasında yer alan Goşen ülkesinden gelen Bene Israel kabilesi. Bu ikinci kabile, II. Ramses’in saltanatı sırasında Pitom ve Ramses şehirlerinin inşasında çalıştırılmıştır. Bene Jacob ve Bene Israel kabileleri Kenan’da, Yeşu’nun bahsettiği (24) “Şekem İttifakı”nı kurar. Bu kabileler İÖ 1200’e doğru, kendileri gibi ittifak kurmuş başka iki kabileyle karşılaşır: El Halil’den gelen ve “Yehudaoğulları” adını alan Bene Abraham kabilesi ile Beerşeba yani Sina’dan gelen Bene Isaac kabilesi. </p>
				<p class="paragraf-4">Başka tarihçiler ise bu hikâyeyi, Mısır’dan kaçmış kölelerle birlik olan Apirulu köylülerin Kenanlı efendilerine karşı başlattığı bir ayaklanmaya indirger. </p>
				<p class="paragraf-4">Kenan’a gelmelerinin asıl nedeni ne olursa olsun, İÖ XII. yüzyılda Yeşu adında acımasız bir şef tarafından yönetilen, çöl şartlarında sert askerlere dönüşmüş İbranilerden oluşan birlikler, başlarında yasaları ihtiva eden Ahit Sandığı’yla, beş yüzyıl önce Tanrılarının –en azından kendi kozmogonik görüşlerine göre– kendilerine bahşettiği toprakları talep etmek üzere yürüyüşe geçer.</p>
				<p class="paragraf-4">Karşılarında Antik Filistin şehir-devletleri Gazze, Aşkelon, Aşdod, Ekron ve Gat’ın ordularını bulurlar. </p>
				<p class="paragraf-4">Çok kanlı çarpışmalar sonucunda 12 kabile, Antik Filistinlileri yenip, Hititleri püskürtüp, Kenanlıların arasına sızıp, Yafa ve Gazze arasındaki kıyı şeridine yerleşir. Kuzeyde Akka, Megiddo, Tanah ve Bet Şean kalelerini inşa ederken, güneyde Geer, Ayalon ve Kudüs boyunca ikinci bir savunma hattı kurarlar. Önceleri düşman krallıklar her bir kabilenin bölgesini diğerlerinden ayırır. Zamanla fetih hızlandıkça kabileler birleşir. Galipler arasında anlaşmazlıkların arttığını sezen Yeşu, fethedilen toprakları 12 kabile arasında pay eder: “Her kabileden üç adam seçin. Onları, ülkeyi dolaşmaya ve dağıtılacak topraklara göre ülke sınırlarını çizmeye göndereceğim. Daha sonra yanıma dönecekler. Ülkeyi yedi bölgeye ayıracaklar. Yehuda güneydeki sınırlarını, Yusufoğulları kuzeydeki topraklarını muhafaza edecek. Ülkeyi yedi bölgeye ayırıp planını bana getireceksiniz. Burada, Tanrı’mız olan Rab önünde aranızda kura çekeceğim” (Yeşu 18, 4-6).</p>
				<p class="paragraf-4">Bundan böyle İsrail kabilelerinin isimleri coğrafyada yer edecektir.</p>
				<p class="paragraf-4">Ortam barışçıl değildir. Kenanlılar madenleri, özellikle de o sırada değerli maden sayılan demiri kontrol etmektedir. Bu nedenle İbraniler demir silahlar elde etmekte zorlanır. Kenan ülkesinin o zamanki toplam nüfusu aşağı yukarı 1.000.000 civarındadır. Bu nüfusun büyük çoğunluğunu Mısırlılar, Antik Filistinliler ve Kenanlılar oluşturur.<span class="char-style-override-17">35</span> Bu topraklara yeni ayak basmış birkaç yüz bin İbrani’nin dinlerine olan inançları sarsılır. Çoğu, Babil’den gelen bereket tanrıları Astarte ve Baal’e tapmaya başlar. Geriye kalanlar kimliklerini korumak için çok sert bir düzen kurarlar. Mısır ve Sina’da olduğu gibi, <span class="char-style-override-14">eda</span> adıyla bilinen ve halkın tamamından oluşan bir meclis büyük sorunları tartışır. Şehirler ve köyler, yaşlılar tarafından yönetilen, günlük hayattaki eylemlerin yasalarla uyumuna ve insanlar arasındaki anlaşmazlıklara bakan meclislere sahip cemaatlere dönüşür.</p>
				<p class="paragraf-4">Yazılı kanun yoktur; uçsuz bucaksız tartışmalara yol açan içtihatlar mevcuttur. Çok daha sonra ortaya çıkacak Anglosakson hukukunda olduğu gibi, İbrani hukuku da hiçbir şey hakkında yazıyla saptama yapmaz. Yüzyıllar boyunca mahkemeler (<span class="char-style-override-14">bate din</span>), özel vakaları inceleyip, ahlaki prensipleri zamanın şartlarına uydurarak çözecektir.</p>
				<p class="paragraf-4">Bu mahkemeler öncelikle ölümle olan ilişkiyi belirler. Komşularının aksine İbraniler, ölülerini şehir dışındaki mezarlara gömerler. Mezara eşya veya canlı konmasını şüphesiz ilk kez İbraniler yasaklamıştır. Servet, murdarlığın en üst safhası olan ölümle yok olmamalıdır.</p>
				<p class="paragraf-4">Gittikçe belirlenen sınırlar içinde yaşayan halk homojenleşmeye başlar. Önce göçebe savaşçı, sonra yol inşasında köle olmuş bu eski çobanlar, en verimsiz tepecikleri bile işleyen köylüler haline gelir. Bazıları şehir kurar; zanaatkâr, esnaf, kuyumcu olur. Para hâlâ mevcut değildir. Ticaret ve borç alıp verme, Mısır’da ve her yerde olduğu gibi ayni olarak veya altın ya da gümüş ağırlık birimleri üzerinden yapılır. İbraniler, kendi aralarında borç alıp vermede dayanışma maksadıyla faiz uygulamaz. Mesela çiftçilere tohum almaları için borç verilir; çiftçiler bir sonraki yılın ilk hasadıyla borçlarını öder. İbrani olmayanlara ise, borç veren diğer herkes gibi faiz uygularlar. </p>
				<p class="paragraf-4">Para ilk kez Hâkimler Kitabı’nda, Delila’nın Şimşon’a kurduğu tuzağın bedelinin ödenmesini anlatan ayette geçer (15, 9). Para yine aynı kitapta, bir anneye verilen hediye için eritilen gümüş sikkeler (ağırlık birimi değil, gerçek para) şeklinde karşımıza çıkar (17, 2). Paranın bu ilk ortaya çıkışı; birinci durumda cinselliğe, ikinci durumda ise anneliğe gönderme yapar. Her iki durumda da ihanet vardır. Ancak burada benzetmeden öte anakronizm söz konusudur; zira daha ileride göreceğimiz gibi, ilk madeni para bundan ancak beş yüzyıl sonra Anadolu’da ortaya çıkacaktır. Aslında paradan bahseden Hâkimler Kitabı, aktardığı olaylardan altı veya yedi yüzyıl, Yunanların madeni parayı icat edişinden iki yüzyıl sonra kaleme alınmıştır.</p>
				<p class="paragraf-4">Mahkemeler, yerleşik düzende uygulanmak üzere yeni aile kanunları belirler. Emek karşılığında kazanılan para, her şeyden önce aileyi geçindirmek için kullanılmalıdır (kutsal kitap yorumcuları daha sonra, “bir erkek yiyecek için imkânlarının altında, giyecek için imkânlarının elverdiğince, fakat karılarını ve çocuklarını şereflendirmek için imkânlarının üzerinde harcamalıdır; zira onlar sayesinde ayakta durmaktadır” diyecektir.)<span class="char-style-override-17">407</span> Erkek, karıları (çokeşlilik devam etmektedir) ve çocukları üzerinde tam yetkiye sahiptir. Tek fark, İbrahim’den beri onları öldürme yetkisine sahip değildir (Levililer 20, 2-5; Tesniye 21, 18-21). Bir baba, oğullarını sünnet ettirmek ve İshak’ın kurban edilişini anmak adına ilk doğan oğlunu bir adakla “satın almak”la yükümlüdür. Mirasta büyük oğlun payına, diğerlerinin iki katı düşer; erkek torunlar teyzelerinden önce gelir; oğul veya erkek torun yoksa miras kız çocuklara kalır, fakat kızlar arasında ekberiyet hakkı bulunmaz; erkeğin çocuğu yoksa miras amcalara kalır. Ölen kişinin malları üzerinde ne annesinin ne de annesinin ana babasının hakkı vardır (Hâkimler 11, 2). Ancak ekberiyet hakkını salt kader tayin etmez. Kişi, Yakup ve Yusuf’un yaptığı gibi ekberiyet hakkını satın alabilir veya İbrahim’in İshak’ı seçmesi gibi babası tarafından büyük çocuk olarak seçilebilir. </p>
				<p class="paragraf-4">Yine de kadınların durumu iyileşme gösterir. Evlilik sözleşmesi kadına, erkeğin boşaması durumunda belli bir maddi güvence sağlar; eğer kadın çocuk veremiyorsa başka bir kadın aracılığıyla çocuk sahibi olabilir. Fakat kadınlar son derece itaatkârdır. Babasından miras kalan kız evlat, ancak kendi kabilesinden bir erkekle evlenebilir (Sayılar 36); çocuksuz dul kadın, ölen kocasının küçük erkek kardeşiyle evlenmek, böylece ölen kocasına çocuk vermek zorundadır. Erkek borçlarını ödeyemediği için köleliğe mahkûm olursa karısının ona refakat etmesi gerekir (Çıkış 21, 2-3). Kadın her ne kadar çocukların ilk dini eğitiminden sorumluysa da, henüz çocukların cemaate aidiyetini tayin edemez. Zira aidiyeti erkek belirler. </p>
				<p class="paragraf-4">Hâkimler meclisinin başına Yeşu’dan sonra başka güçlü kişiler geçer ve içtihadı geliştirir. Bu demokratik bir din yönetimidir. En önde gelen şahsiyetleri; Debora, Yefta, Şimşon, Gidyon ve Samuel’dir. Bununla birlikte, hem mali hem de askeri açıdan gittikçe zayıflayan bir teokrasidir.</p>
				<p class="alt">Samuel ve Şaul </p>
				<p class="paragraf-4">İÖ XI. yüzyılın başlarında Efraim, Manasseh ve Benyamin’in kabileleri, son derece saldırgan halklar olan Antik Filistinliler ve Ammonlular tarafından hezimete uğratılır. Ahit Sandığı kaybedilir, Şiloh Mabedi yıkılır. Hâkimler, o zamana kadar düzenli olmayan ve çoğu kişinin kaçtığı orduyu güçlendirmeye karar verir. Hâkimlere göre, bundan böyle orduda görev almak Tanrı’ya hizmet etmek demektir. Askerler “Tanrı’nın neferleri”dir (Hâkimler 20, 2). Asker kaçakları aforoz edilecektir (“Yahweh’in yardımına koşmayı reddetmiştir”). Bütün bu azarlara rağmen vergi sisteminin olmayışı, daimi ordu ve tutarlı bir strateji oluşumunu engeller. </p>
				<p class="paragraf-4">İÖ 1020’ye doğru durum daha da kritik bir hal alır. Ammonlu istilacılar baskılarını artırır. Bütün kabileleri kapsayan genel bir meclis Rama’da toplanır. Kabilelerin yaşlı üyeleri, dönemin birinci hâkimi Samuel’e bir kral seçmesini ve bu krala daimi ordu kurması için tam yetki vermesini buyurur. Samuel muhteşem bir söylevle delegeleri, bir kralın iktidara ve zenginliklere el koymasının tehlikelerine karşı uyarır, onlara otoriter bir yönetimin halka neler çektirebileceğini hatırlatır. Söylevin modernliği şüphe götürmezdir:</p>
				<p class="paragraf-4">“Talep ettiğiniz kralın yönetimi şöyle olacak: Oğullarınızı alıp savaş arabalarında ve atlı birliklerinde görevlendirecek, onları kendi savaş arabasının önünde koşturacak; bazılarını 1000 kişilik, bazılarını 50 kişilik birliklerin komutanı yapacak; onları toprağını sürüp ekinini biçmeye, silahlarını ve savaş arabalarının araç gerecini yapmaya zorlayacak. Kızlarınızı ıtriyatçısı, aşçısı, fırıncısı yapacak. En seçme tarlalarınızı, bağlarınızı, eşeklerinizi alıp kendini zengin edecek. Cılız sürüleriniz üzerinden vergi toplayacak, siz de sonunda onun köleleri olacaksınız. İşte o vakit talep ettiğiniz kral yüzünden feryat edeceksiniz; fakat Rab o gün size karşılık vermeyecek” (I. Samuel 8, 10-19). Ancak halk Samuel’i dinlemez ve haykırır: “Hayır, bize bir kral lazım!”</p>
				<p class="paragraf-4">Bunun üzerine Samuel, nefsine en yetkin şekilde hâkim olabileceğine inandığı Şaul’u önerir. Şaul, Ammonlulara karşı zaferler kazanmış bir generaldir. Alkışlarla seçilen, kutsal yağla ovularak kutsanan Şaul asker toplar, gıda maddelerine el koyar, güçlü kaleler inşa ettirir.</p>
				<p class="paragraf-4">Her yıl bir ay boyunca herkes krala gereken malları sağlamak zorundadır. Kralın yanında 71 üyeli bir mahkeme görev yapar. Her kabile kendi bölgesini yönetir; kimse bu bölgeyi klandan olmayanlara devredemez. Her şehirde iktidar, üç kişilik bir mahkeme (<span class="char-style-override-14">beth din</span>) ile yedi kişilik bir yürütmenin elindedir. Bu on kişiden her biri halkın gözünde meşru olmalıdır.</p>
				<p class="paragraf-4">Şaul, etkili bir askeri düzen kurar. On yıl boyunca Ammonlular ile Antik Filistinlileri püskürtür. İÖ 1010’da, aralarında kendine halef tayin ettiği Yonatan da olmak üzere üç oğluyla birlikte savaş meydanında can verir. </p>
				<p class="alt">Davut ve Süleyman</p>
				<p class="paragraf-4">Şaul’un ölümünden sonra iktidar başka bir generale geçer. Daha önce Antik Filistinlileri mağlup eden bu generali, kutsal metinler efsaneleştirmiştir. Bununla birlikte söz konusu general, Kitab-ı Mukaddes’te adı geçen ve tarihi gerçekliği tespit edilen ilk şahsiyettir.<span class="char-style-override-17">115</span> İnanışa göre Mesih, onun soyundan gelir. Davut kabileleri birleştirir ve yeniden saldırıya geçen Antik Filistinlileri püskürtür. Eşsiz bir yönetici olan Davut, bir devlet kurarak o sırada Yevusilerin işgalinde olan, eski Kenan krallarından Melkizedek’in başkentini yeni devlete başkent yapar. Bu başkentin ismi, “barış şehri” anlamına gelen Jerusalem’dir.<span class="char-style-override-17"><a class="footnote-link" href="#footnote-225-4" id="footnote-225-4-backlink">4</a></span> Davut Kudüs’te kendine, Lübnan sedirinden bir saray inşa ettirir; bu saraya danışmanlardan oluşan bir kurul yerleştirir; krallık topraklarını düzenler; vergi sistemi getirir; nüfus sayımı yaptırır; dini törenlerle ilgili metinlerin yazımını yönlendirir (inanışa göre Zebur’un büyük bölümünü Davut kaleme almıştır). Gittikçe paraya benzeyen bir şeyi tedavüle sokar. Değerleri henüz eşit olmayan paralar bastırmak için değerli madenler kullanır. Para basımı kralın tekelindedir.<span class="char-style-override-17">34</span> Davut, İbranilerin iki ana ibadet yeri olan Gilgal <br/>–Yeşu’nun Şeria Nehri’ni geçişinin izlerini taşır– ve Kutsal Sandığın bulunduğu Şiloh’un yerini alacak bir tapınak inşa etmek üzere arazi satın alır. Ancak komşu ülkelerden yeteri kadar vergi toplayamaması aleyhinedir. Efsaneye göre, Batşeva’nın ilk kocası Uriya’yı ölüme yollaması bu projeyi tamamlamasını engeller. Ülke ekonomisi hatırı sayılır bir büyüme gösterir. Davut demir ve bakır madenciliğini, kara ve deniz ulaşımını geliştirir. Tüccarlar, Yahudiye’deki esnafa aracı olmak üzere yabancı şehirlere yerleşir. İlk kez Birinci Krallar Kitabı’nda yabancı topraklarda oturan İbrani tüccarlardan bahsedilir: “Ben-Hadat, Ahav’a dedi ki, ‘Babamın babandan almış olduğu kentleri geri vereceğim; babam nasıl Samarya’da çarşılar kurduysa, sen de Şam’da çarşılar kurabileceksin’” (I. Krallar 20, 34). </p>
				<p class="paragraf-4">Dönemin imparatorlukları ayakta kalmak ve topraklarını savunmak için, komşu halklardan gittikçe daha çok vergi koparmalıdır. Davut –paralı askerler sayesinde– fethettiği yerleri haraca bağlarsa da, İsrail topraklarını genişletmeye çalışmaz. Bu nedenle kaynaklar tükenmeye başlar. Fetih ihtirası olmayan Davut, ülkesini ekonomik açıdan kırılgan kalmaya mahkûm eder.</p>
				<p class="paragraf-4">Davut İÖ 972’de ölür. Uzun süren tartışmalardan sonra yerine oğlu Süleyman geçer. Mısır’da hüküm süren 21. Hanedan’ın çağdaşı olan Süleyman, 40 yıl tahtta kalacaktır. Samuel’in kehaneti gerçekleşmeye devam etmektedir. Debdebe içinde yaşayan kralın hareminde 700 zevce ile 300 cariyesi vardır. Süleyman babasının paralı askerleri yerine zorunlu askerlik getirir, ağır vergiler koyar. Megiddo, Hatzor, Gezer gibi sınır kentlerinin savunmasını güçlendirir. Kabile ruhunu kırmak için ülkeyi, kabile sınırlarıyla çakışmayacak şekilde 12 bölgeye ayırır; bu bölgelerin yönetimini idari memurlara verir. Memur yetiştirmek üzere okul açar. Kudüs’teki tapınak projesine hız verir. Tapınak, yedi buçuk yıl boyunca 150.000 işçi, bölgenin en lüks malzemeleri, özellikle Sur Kralı Hiram tarafından sağlanan Lübnan sediri kullanılarak inşa edilir.</p>
				<p class="paragraf-4">Bölgedeki ticaret halen büyük ölçüde İbrani olmayanların elindedir. Tüccar için kullanılan kelime, ileride Fenikeliler için kullanılacak olan <span class="char-style-override-14">Kenani</span>’dir. Ticaret, her şeyden önce çoban, köylü ve asker olan İbranilerin tekelinde değildir. Fakat bu durum hızla değişir. Altın, gümüş ve mücevherin yanı sıra, ödeme aracı olarak artık kralın mührünü taşıyan külçeler kullanılmaktadır. Bölgedeki İbrani tüccarların sayısı giderek artar; hatta Süleyman’ın ticaret ve savaş gemilerinde denizci İbraniler de mevcuttur. Mimar, zanaatkâr veya kuyumcu İbraniler başka ülkelere saraylar inşa etmeye giderler.<span class="char-style-override-17">34</span></p>
				<p class="paragraf-4">Süleyman gelirini artırmak amacıyla komşu ülkelerin vergilerini ödemelerini sağlar; böylece ticareti güvence altına alır. Kral, özellikle Saba Krallığı’yla ittifak politikası yürütür. Paranın dini bir bağış gibi sunulması ilk kez böyle bir vesileyle (I. Krallar 10) gerçekleşir: Kitaba göre Saba Kraliçesi, tapınağın inşası için Süleyman’a sandal ağaçları, aromalar ve 100 <span class="char-style-override-14">talent</span> altın hediye eder. <span class="char-style-override-14">Talent</span> hâlâ bir ağırlık birimidir; madeni para ancak iki yüzyıl sonra ortaya çıkacaktır.</p>
				<p class="paragraf-4">Birçok yabancı prensesle evlenen Süleyman, Mısır’la barışı korumak için bir de firavunun kızıyla evlenir: İbrani kültürü Mısır, Fenike –Kenan’ın Yunancadaki karşılığı– ve Babil etkisi altına girer. </p>
				<p class="paragraf-4">Yahudilik netleşmeye başlar.<span class="char-style-override-17">16</span> Birçok bayram (Hamursuz Bayramı, Şavuot, Sukkot, Roş Aşana) tarım hayatının çeşitli evrelerine göre <br/>belirlenir. Tapınağın inşası, ağır vergiler ve angarya pahasına biter. Açılış görkemli törenlere sahne olur. Dünyayı paylaşan 70 milletin selameti için dualar edilir, kurbanlar –boğalar– kesilir. Açılış duasında Süleyman, tapınağa evrensel bir amaç yükler: “Dünyanın bütün halkları Adını tanısın diye...” (I. Krallar 8, 43). Gelecek için temel bir metindir bu: İbrani halkı başkaları mutlu olmadıkça mutlu olamaz. Seçilmiş halkın zenginliği, ancak bu zenginlik başkalarına da katkı sağlarsa anlamlıdır. Başkaları için iyi olmayan İbraniler için de iyi değildir; zenginlikler dünyanın geri kalanıyla paylaşılmalıdır. Bu nedenle tarlalarının bir köşesi, İbrani köylülerinin emeğinin meyvesini serbestçe toplayabilsinler diye yabancılara ayrılmıştır. </p>
				<p class="paragraf-4">Tapınağın etrafında gerçek bir ekonomik düzen kurulur. Her yıl hasadın altıda biri Tapınağa ayrılır. Bu bağışın onda biri, en seçkin din görevlileri olarak kabul edilen Levilere, geri kalanı Tapınağın şanına ve fakirlere yardıma gider. Senenin ilk meyveleri yüksek din görevlisine sunulmalıdır. Tapınağa yapılan her bağış kutsaldır. Kişi yaptığı bağışı geri alabilmek için, malın piyasa değerinin üstünde bir fiyat ödemelidir. Ülkenin en iyi korunan yeri olan Tapınak, devletin ve büyük servetlere sahip özel şahısların kasası görevini görmeye başlar. Ayrıca kısa zamanda ülkenin en önemli turizm merkezi haline gelir. Tapınak, civar imparatorluklardan gelen İbranilerin buluşma yeridir. Tapınağın iç avlusu, önce değerli maden tartıcılarının, daha sonra ikrazatçıların işyeri olur. Bunlar, özel şahıslara, işverenlere, özellikle de ortakçılarının ücretlerini ödeyebilmek için hasattan önce paraya ihtiyacı olan toprak sahiplerine borç verir.</p>
				<p class="alt">İlk doktrinler </p>
				<p class="paragraf-4">Yasalar artık ezberden aktarılmaz. Yüzyıllar sonra Tora<span class="char-style-override-17"><a class="footnote-link" href="#footnote-225-5" id="footnote-225-5-backlink">5</a></span><span class="char-style-override-18"> </span>(“Öğreti”) adını alacak bu ilk metinlerin kaleme alınması meşrulaşır. Mahkeme içtihatları da derlenmeye başlanır. <span class="char-style-override-14">Sanhedrin</span> adında yüksek bir mahkeme –Yeşu zamanında olduğu gibi yine 71 üyelidir–, başka işlerin yanı sıra krallığın ekonomik hayatını da düzenler.<span class="char-style-override-17">98</span> Bu büyük ilkeler aşağıda anlatılmaktadır.</p>
				<p class="paragraf-4">Her şeyden evvel döneme çok büyük bir iyimserlik hâkimdir. Çağ, büyük inşaatların, büyük projelerin çağıdır. Babil Kulesi’nin yıkılış öyküsü gelişmenin tehlikelerini hatırlatırsa da, dünyanın değerlendirilmesi ve geliştirilmesinin imkân dahilinde ve zorunlu olduğuna her zamankinden daha çok inanılır. Zengin olmak öğütlenir; zira hâkimlere göre, zengin bir insan çalmaya kalkmaz, daha kolay okur ve verir. Daha ileride özlü sözlerin toplandığı <span class="char-style-override-14">Ataların Ahlak Öğütleri</span> adlı kitapta, zamanın ruhunu en güzel şekilde özetleyen şu özdeyişe yer verilir: “Un yoksa Tevrat da yoktur.” Tabii bunun tersi de geçerlidir.</p>
				<p class="paragraf-4">Ancak zenginlik göze batmamalıdır. Kişinin başını döndürmemeli, onu kibirli davranışlara itmemelidir. Ne var ki dönem, kralın yakın çevresinden tam tersi örneklerle doludur. Buna ek olarak, zenginliğin geçici ve kaybedilebilir olduğu vurgulanır. Oysa hayat öyle değildir. Zengin olmak sadece ve sadece Tanrı’ya hizmet etmenin, iyilik yapmanın bir yoludur; tek başına bir amaç değildir.</p>
				<p class="paragraf-4">Özel mülkiyet koruma altına alınmışsa da kutsal değildir. Her türlü mülk devri, ticari sözleşme şahit önünde yapılmalıdır (Yaratılış 37, 2). Taşınabilir mal, kabul töreniyle devredilir; arazi, satıcının ayakkabısını çıkardığı bir törenle el değiştirir (Rut 4, 7). Kontrat devam ettiği halde gayrimenkul satılmışsa, kiracının hakları saklı tutulur. Başkalarının mülkiyeti de koruma altındadır: “Düşmanının kayıp öküzünü veya eşeğini bulursan, bunları götürüp ona iade edeceksin.” Ancak kimse borç veya hırsızlık yüzünden hapse girmez. Gizli gizli iş gören bir hırsız; çaldığı şeyi bir mahkeme yetkilisine iade etmedikçe (böylece anonim kalabilir), çaldığı şeyin iki katını (çalınan çiftlik hayvanıysa dört katını) geri ödemek zorundadır. Güpegündüz iş gören bir hırsız ise, para cezası ödemeksizin sadece çaldığı şeyi iade etmek zorundadır. Eğer hâkime saygısızlık edilirse ceza ağırlaşır.</p>
				<p class="paragraf-4">Kandırmak “zihinsel hırsızlık” olup, cezası mal hırsızlığından daha ağırdır. Kitap şöyle yazar: “Körü yolundan saptırana lanet olsun” (Tesniye 27, 18); “Körün önüne engel koymayacaksın” (Levililer 19, 14). Bu iki cümle; bilinçli olarak kötü tavsiyelerde bulunma, hileli (bozuk şarap, gıda maddesi) veya zararlı maddeler (silah, uyuşturucu) satma, bilmeyeni kandırma ve hileli ağırlıklarla ürün tartma yasağı olarak yorumlanır. Buna ek olarak, İbranilerin Kenan ülkesinde ve başka yerlerde gittikçe daha çok yabancıyla bir arada yaşadığını göz önüne alan mahkemeler, herkese yasak olanlar ile sadece dini açıdan özel yükümlülükleri olan İbranilere yasak olanları birbirinden ayırt etmeye başlar. Yabancılara put veya silah satılabilir mi? Yabancılara faizle borç para verilebilir mi?</p>
				<p class="paragraf-4">Faiz (İbranicede <span class="char-style-override-14">nechekh </span>veya “ısırık”) cemaat mensupları arasında yasaktır; zira borç para vermek, ticaret değil kardeşler arasında bir çeşit dayanışma olarak görülür. Borç para alanın hali vakti yerinde olsa dahi, borç veren faiz uygulamaz; zira borcun vadesi geldiğinde borç alanın mali durumunun hâlâ yerinde olup olmayacağı kesin değildir. Bu nedenle borç alana potansiyel fakir gibi davranılmalıdır. Faizle borç isteyen kişi, faizle borç veren kadar suçludur. Ancak kimileri, bir işe yatırım yaparken risk ve geliri girişimciyle paylaşarak söz konusu yasağın etrafından dolanır.</p>
				<p class="paragraf-4">Gerçek bir rekabet ortamı olması şartıyla ticarette, temel tüketim malları hariç bütün malların fiyatları serbestçe belirlenir. Temel ürünler üzerinden elde edilecek kâr, en fazla iki ara satıcı olmak kaydıyla maliyet bedelinin altıda birini geçemez. Bir başka deyişle, temel ürünlerden elde edilen kâr, Tapınak için ödenen altıda bir oranındaki vergiyi geçemez. Bununla birlikte piyasaya ilk giren, bazı şartlarda aşırı saldırgan rakiplerden korunur. </p>
				<p class="paragraf-4">Temel bir nokta: Herkes ne pahasına olursa olsun zorla yaptırılan ve bağlayıcı bir işi kabul etmekten kaçınmalıdır. Zira birine itaat etmek, Mısır’a dönmek, uyuşturucu bağımlısı olmak veya putperestliğe düşmekle eşdeğerdir. “Bilmediğin bir iş için kendi kendini sat; fakat bağlanma.” Bu yasak nedeniyledir ki yüzyıllar boyunca Yahudiler büyük kuruluşlara girmeyi genellikle reddetmiş, kendi hesaplarına çalışmayı tercih etmiştir. </p>
				<p class="paragraf-4">Ahlaki değerlerin hizmetinde olmak kaydıyla el işçiliği de zenginlik kadar yüceltilir. Zorlama olmadıkça el işçiliği, kitabi eğitimden bile önce gelir; zira işçilik, eğitim masraflarını karşılamanın bir yoludur. “Rab, elinle yaptığın her işi kutsasın” (Tesniye 14, 29). Dünyayı iyileştirmek herkesin ilk görevidir. </p>
				<p class="paragraf-4">İşçinin işverenden korunma hakkı vardır. Ücretler günü gününe ödenmelidir (Tesniye 24, 14); sağlığa zararlı koşullarda işçi çalıştırmak yasaktır; çok genç, hasta veya yaşlı işçi korunmalıdır. Ücretlilerin birlik olma hakları vardır; ancak sendikaların iş bırakma eylemleri işin üçte birini aşmayacak şekilde yapılmalıdır. Grevler ücretlilere, bir mahkeme kararının, bir sözleşmenin veya bir geleneğin uygulanmasını talep etme hakkı verir. Şabat günü yasak olan işler henüz detaylı şekilde listelenmemişse de, o zaman dahi cumartesi günleri çalışmak, köle ve hayvan çalıştırmak ve ateş yakmak yasaktır. Daha sonraları cumartesi günleri meşru müdafaa hakkı söz konusu olabilecektir.</p>
				<p class="paragraf-4">Köle statüsü belirginleşir. İbrani bir köle altı yılın sonunda, birkaç hayvan ve meyveler verilerek azat edilmelidir (Tesniye 15, 13). Ücretli olarak efendisinin yanında çalışmaya devam etmek isterse kulağı delinir (Çıkış 21, 6; Tesniye 15, 17). Hepsi sünnetli olan diğer kölelerin (Sayılar 17, 23-27), dini törenler çerçevesinde düzenlenen eğlencelere katılma ve özellikle Şabat günlerinde dinlenme hakları vardır (Tesniye 12, 16). Güvenilir adamlar olabilirler (Sayılar 24, 2). Yahudiliği kabul ettikleri takdirde –ki buna hakları vardır–, İbrani köleler hangi şartlarla azat ediliyorsa onlar da o şartlarla azat edilir. </p>
				<p class="paragraf-4">Çevre, ekonomik hayatın ve savaşın etkilerinden korunmalıdır: “Ele geçirmek için saldırdığın kenti kuşatırken çok vakit kaybetsen bile, bu şehrin ağaçlarına balta vurup onları yok etmeyeceksin”; zira “seni besleyen bu ağaçlardır; onları kesmeyeceksin. Evet, tarladaki ağaç insanın ta kendisidir” (Tesniye 20, 10-20).</p>
				<p class="paragraf-4">Ancak konulan bu yasalar, ideal bir toplum, adil bir kral ve körü körüne itaat edilen bilgili mahkemeler öngörür. Gerçekte durum böyle değildir. Dönemin güç oyunları, zenginlik ve ayrıcalığın belli ellerde toplanmasına sebep olur. Samuel’in Şaul döneminde söyledikleri Süleyman zamanında gerçekleşir. Kimilerinin serveti artar; prensler yozlaşır. Halkın mühim kararlar almak için düzenli aralıklarla (en azından yedi yılda bir) Tapınakta toplanması gerekirken, bütün kararlar büyük aile şefleri, toprak ağaları, birkaç tüccar, bir avuç yüksek dereceli memur ve kral tarafından alınır (Tesniye 31, 10).</p>
				<p class="paragraf-4">Bu adaletsizliği telafi etmek ve toplumun kimliğini muhafaza etmek için, hâkimlerin inisiyatifiyle yavaş yavaş karmaşık bir sosyal güvenlik sistemi oluşur. Adalet ve yardımseverlik, kendine has bir terim olan <span class="char-style-override-14">tsedaka</span> bünyesinde toplanır. <span class="char-style-override-14">Tsedaka </span>kelimesi, “yardımseverlik” kadar “dayanışma”, “adalet” ve “dürüstlük” çağrıştırır. <span class="char-style-override-14">Tsedaka</span>, fakirlik veya isyankârlıkları yüzünden toplumdan dışlanma riskiyle karşı karşıya kalan herkese uygulanır: “İster yabancı ister yeni gelmiş biri olsun, eğer kardeşin itaatsizlik ederse, kardeşinin talihinin döndüğünü görürsen ona yardım et, seninle birlikte yaşasın” (Çıkış 23, 1-9). Toplum fakirin sadece karnını doyurmakla değil, yeni bir iş kurmasını ve onuruyla para kazanmasını da sağlamakla yükümlüdür. Bir cemaat, gelirinin en az onda birini o cemaatte yaşayan fakirlere yardım için ayırmalıdır. Bağışları fakirler arasında pay eden Tapınaktır. “Gizli büro” anonim olarak bağış yapmaya, fakirlerin ise kimliklerini açıklamadan bu bağıştan yararlanmalarına olanak sağlar. </p>
				<p class="paragraf-4">Buna karşılık zenginliğin de bir sınırı olmalıdır. İnsan aşırı zengin olmamalıdır. Özdeyişler’de (30, 8-9) şöyle yazar: “Bana ne yoksulluk ne de zenginlik ver; payıma düşen ekmeği kazanayım, yeter. Yoksa ya bolluktan ‘Tanrı da kimmiş?’ der dinimden saparım, ya da yoksulluktan Tanrı’nın adını lekelerim.” Servetin aşırı biçimde birikmesini önlemek için, tarımın gerekliliklerine uymak şartıyla toprağı her yedi yılda bir dinlendirmek (Şabat Yılı), o yılın mahsullerini en fakirlere bırakmak gerekir. Buna ek olarak, her 49 yılda bir her arazi ilk sahibine, yani payına o arazi düşmüş olan 12 kabileden birine iade edilir (Jübile). Bu zorunluluk, verilen borçlar için de geçerlidir. Nitekim bütün borçlar her 49 yılda bir silinmelidir. Bu mekanizma; büyük mülkiyetlerin oluşumuna mâni olur, tarımda köle kullanılmasını gereksiz kılar, servetin iki nesil sonrasına aktarımını engeller ve toprağa bağlılığı azaltır. Bu bir göçebe ekonomisidir.</p>
				<p class="paragraf-4">Ancak bütün bunlar için vakit geçtir. Durum, böylesine karmaşık yasalarla düzeltilemeyecek kadar kötülemiştir. Süleyman İÖ 932’de öldüğü zaman toplumsal eşitsizlik derinleşmiş, özel şahıslara ait geniş araziler köylüleri perişan etmiş, eskiden geçim için yapılan tarımın yerini geniş çaplı hayvancılık almış, arsız zenginler zuhur etmiştir. Ülkenin maddi kaynakları iyiden iyiye azalmış, mahkemeler kararlarını uygulatamaz olmuş, <span class="char-style-override-14">tsedaka</span> hayata geçmemiş, Tapınak ve Sarayın bir zamanlar hayranlık uyandıran şatafatı artık nefret uyandırır olmuştur. Kabileler iktidarın meşruiyetini sorgulamaya başlar. Krallık dağılmanın eşiğindedir. </p>
				<p class="alt">Yahudiye ve Samarya</p>
				<p class="paragraf-4">Birazdan anlatılacak hikâye, İbrani halkında derin izler bırakmıştır. Bu hikâye yüzünden birkaç yüzyıl içinde kendilerine emanet edilen toprakları kaybedip sürgün hayatı yaşamaya başlamışlardır. İbranilerin dünya ve parayla olan ilişkilerini bugüne kadar hep bu hikâye belirlemiştir. Aynı hikâye, dünyanın İbranilere biçtiği rolü de büyük ölçüde açıklayıcı niteliktedir.</p>
				<p class="paragraf-4">Kuzeydeki on kabile; Süleyman’ın oğlu ve tahtın meşru vârisi Rehav’am’ı tanımayıp, krallığın maddi kaynaklarını düzene sokmaya çalıştığı için Mısır’a sürülen ve namuslu bir memur olan Jeroboam’ın kral ilan edilmesini teklif eder. Rehav’am çekilmeyi reddedince kuzey eyaletleri bağımsızlıklarını ilan eder ve (aşağı yukarı bugünkü Batı Şeria ve Celile’ye tekabül eden yerde) yeni bir krallık kurar. Adı İsrail veya Samarya olarak bilinen bu krallığın başkenti Samarya, hükümdarı ise Jeroboam’dır. Güneydeki Kudüs merkezli krallığın adı Yahudiye ya da krallığı yöneten kabilenin ismi dolayısıyla Yehuda Krallığı’dır. İbrani halkı, Yahudi adını alır.</p>
				<p class="paragraf-4">İki krallık arasındaki ayrım her şeyden önce siyasidir. Kraliyet anlayışları birbirini tutmaz. Kudüs merkezli küçük Yehuda Krallığı, Davut’un oğullarıyla devam eden hanedan sistemini korurken; İsrail’de kral, ihtiyar heyetinin onayını almak zorundadır. En önemli görevi adaleti sağlamak ve fakirleri korumak olan kral, bu görevi yerine getiremezse yerine bir başkası geçer. Yani İsrail kralları artık pek de kutsal değildir. Hatta Samarya’da kimileri kralı, Tanrı ve halk arasında gereksiz bir aracı olarak görür. İktidardaki bu istikrarsızlık sonucunda, İsrail tahtına sırasıyla dokuz aile geçecektir.</p>
				<p class="paragraf-4">Daha geniş, daha kalabalık fakat daha az dindar olan İsrail Krallığı, daha katı olan Yehuda Krallığı’na göre daha parlak bir medeniyet kurar. Servetler artmaya devam etse de, adaletsizliklere eskiden olduğu kadar tahammül gösterilmez. Peygamberler olarak anılan son derece yaratıcı ve âlim kişiler, ahlaki sapkınlıkları ifşa etmek için harekete geçer. Bazıları Kudüs’ü, zenginliklerini fakirler ve zenginler arasında adilane şekilde paylaştırmayı başaramadığı, özel mülkiyeti haddinden fazla koruduğu ve gezgin fakirlere kucak açmayı reddettiği için yerle bir edilmiş Sodom’a benzetir. Yeşaya tehdit eder: “Boş tek bir köşe bırakmaksızın evlerine ev, tarlalarına tarla katanların vay haline! Ülkede sanki yalnız oturuyorsunuz. Rab ve Sebaot kulağıma şöyle fısıldadı: ‘Yemin ederim, birçok ev bir gün yerle bir olacak! Bugün büyük ve gösterişli bu evler yarın ıssız kalacak’” (Yeşaya 5, 8-9). Yahudiye’de bile ticaret bazen Tevrat’tan önce gelmektedir. Kudüslüler Şabat’a her zaman riayet etmemektedir. Öyle ki Amos ve Nehemya adında iki peygamber, cumartesi kalabalığını kaçırmamak için tezgâh kurmaya koşan esnafın Tapınağa girmesini yasaklamak zorunda kalır.</p>
				<p class="paragraf-4">İki krallık arasındaki fark aynı zamanda dinidir. Kısa zamanda “Samiriler” olarak adlandırılacak İsrail İbranileri, daha basit bir din ister. Hatta bazıları civarda yaşayan halkların dinleriyle senkretizme gider. Bu şekilde El; YHWH’nin babası olur, karısı Astarte ve iki çocuğuyla (bir kız, bir oğlan) birlikte ilahi bir aile kurar.<span class="char-style-override-17">6</span> Güneydeki Yehuda Krallığı’nda yaşayan İbraniler, tam tersine katı biçimde tektanrıcı kalırlar. Hatta onlara göre Samiriler pagandır. </p>
				<p class="paragraf-4">Böylece halk, millet ve devlet ayrımı başlar. Zira aynı milletten oluşan iki ayrı krallık bulunmakta, ayrıca birçok Yahudi Mısır, Suriye, Babil gibi yabancı ülkelerde yaşamaktadır.</p>
				<p class="paragraf-4">Bu imparatorluklar arasında muazzam bir alışveriş ağı mevcut olup, Yahudiler de buna katkıda bulunmaktadır. Doğudan giden işlenmiş mallara karşılık batıdan altın ve gümüş gelir. İmparatorluklar ticaret yollarını denetler, bunların bakımını yapar. Tekerlekli arabalar ve yelkenliler, kervanların düzenli olarak İsrail üzerinden Mezopotamya’dan Mısır’a, oradan Doğu Hint Adaları’na gitmesini sağlar. Yahudi tüccarlar, Orta Anadolu ile Mezopotamya arasında maden ve kumaş ticareti yapar.<span class="char-style-override-17">157</span> Mısır, Pers İmparatorluğu’ndan bakır, Suriye’den çinko, Ermenistan ve Nubiya’dan altın, Kapadokya’dan gümüş ithal eder; Atinalılara ve Hititlere tahıl, Delfi’ye şap, Asyalı prenslere altın ihraç eder. Tüccarlar, daha kuzeydeki Fenike şehirleri arasında –Sur, Biblos– mekik dokur. Çeşitli ticari anlaşmalar, bu şehirleri kendi aralarında ve Mısır deltasıyla birleştirir.</p>
				<p class="paragraf-4">Bu faaliyetler, ticaret yapılan yerleri (limanlar veya devlet sınırlarında bulunan ambarlar) ve buralarda oturan Yahudileri zengin eder. </p>
				<p class="paragraf-4">Süleyman’ın saltanatının son yıllarında sekteye uğrayan ekonomik büyüme, her iki krallıkta da yeniden hızlanır. İki krallık da şehirlerle dolar (Mizpah, Megiddo, Debir, Lakiş); ikisi de geniş çapta su taşıma çalışmaları başlatır. Su yolları, güneydeki çölden Kızıldeniz ve Eilat limanına ulaşır. Yehuda Krallığı’na göre daha dışa açık, zengin ve tacir olan İsrail Krallığı, Doğu Hint Adaları’nın batı sahiline kadar uzanan ticari seferler başlatır.<span class="char-style-override-17">34</span> Şehirlerde (krala veya özel şahsa ait) zanaat atölyeleri ve imalathaneler, zenginlerin siparişlerini yetiştirebilmek için gece gündüz çalışır. Modern anlamda para henüz mevcut değildir. Büyük çapta ticari işlemlerde, krallık hazinesinin mührünü taşıyan değerli madenden ağırlıklar kullanılır.</p>
				<p class="paragraf-4">İki ülkenin yöneticilerinden bazıları, İbrani halkını tekrar birleştirmeye çalışmaktan vazgeçmez. İsrail’in ilk krallarından Ahav, her ne kadar karısı Jezebel kendisini Baal dinini kabul etmeye zorlarsa da, iki krallığı birbirine yaklaştırmak adına kızı Atalya’yı Yehuda kralının oğluyla evlendirir. Siyasi yakınlaşma başarılı olmaz; ancak iki krallık da aşağı yukarı aynı dini muhafaza eder. </p>
				<p class="paragraf-4">İç karışıklıklar korkusuyla her iki krallıktan birçok İbrani bölgeyi terk ederek hayatın daha kolay olduğu ülkelere göç eder: Babil, Mısır, Girit veya Kıbrıs. Bu göçmenlerden biri olan Yeşaya, İÖ 765’e doğru, etrafa dağılmış toplumların daha binlerce yıl tekrar edeceği şu sözleri sarf etmiştir: </p>
				<p class="paragraf-4">“O gün Rab; Asur’dan, Mısır’dan, Patros’tan, Kuş’tan, Elam’dan, Şinar’dan, Hama’dan ve daha birçok adadan sağ kurtulan halkına ikinci kez el uzatacak. Sürgündeki İsraillileri toplamak, dünyanın dört bir yanına dağılmış Yehudalıları bir araya getirmek için uluslara sancak kaldıracak” (Yeşaya 11, 11-12). Gerçekte ise Yahudilerin dünyanın dört bir yanına dağılmaları daha yeni başlamaktadır.</p>
				<p class="alt">Ninova’dan Babil’e</p>
				<p class="paragraf-4">İÖ 750’ye doğru, zamanın en güçlü imparatorluğu olan Asur İmparatorluğu yeni kaynaklara ihtiyaç duymaya başlar. Başkent Ninova’da Kral III. Tiglat-Pileser, Kenan ülkesinin zenginliklerine göz diker. İsrail ve Yahudiye’nin komşularından çoğu, Asurluların hâkimiyetine geçerek çok ağır vergiler ödemeye başlar. İsrail Kralı Pekah, Şam Kralı Razon ile ittifak kurup, Yehuda Kralı Yotam’ın tarafsızlığını elde ederek Asurluları püskürtür. Ancak Yotam’ın oğlu Ahaz babasının yerine geçince, Yeşaya’nın itirazlarına rağmen (7) Samiri kardeşlerine ihanet eder ve Asurluların tarafına geçer. Ahaz, Asur kralının Kudüs’e girmesine izin verir, Tapınak hazinesini ona teslim eder. Asurlular böylece Gazze ve “Mısır Nehri”ne (<span class="char-style-override-14">Vadi el-Ariş</span>) ulaşmış, olası Mısır yardımının önünü kesmiştir. Sıra İsrail Krallığı’ndadır. Pekah, Hoşea ben Elah adında biri tarafından öldürülür. Hoşea tahta geçer ve İÖ 735’te Asurlularla ittifak kurar. Suriye Kralı Razon üç sene daha dayanır; ancak İÖ 732’de o da teslim olur. Asurlular zafer kazanmıştır. İÖ 721’de yeni Asur Kralı Salmanazar Samarya’ya girer; İsrail Krallığı artık bir Asur vilayetidir. Salmanazar, 30.000 kişiyi İsrail’den Ninova’ya sürer, yerlerine diğer mağlup halkları yerleştirir. Birçok Samiri, Mısır ve Anadolu’ya kaçarak daha önce oraya yerleşmiş topluluklarla karışır, bazıları yerel ordulara paralı asker olarak katılır. O zamana kadar Samarya’da birlikte yaşayan on İsrail kabilesi dağılır, asimile olur veya kaybolur.</p>
				<p class="paragraf-4">Mısır ve Asurya’nın tacizlerine maruz kalan, savunması daha kolay ve daha küçük olan Yehuda Krallığı, kâğıt üzerinde bağımsızlığını korur. Kudüs hâlâ Yahudilerin merkezidir. Yeni kral Hezekiya ülkeyi modernleştirir, Siloam ile Kudüs arasına bir su kanalı kazdırır. Asur Kralı II. Sargon İÖ 705’te ölünce, Hezekiya ülkeyi tekrar birleştirmeyi dener. Her iki krallıkta yaşayanlardan ve sürgündeki İbranilerden, Kudüs Tapınağı’nın bakımı için vergi ödemelerini talep eder. </p>
				<p class="paragraf-4">Yeşaya şöyle der: “Boş tek bir köşe bırakmaksızın evlerine ev, tarlalarına tarla katanların vay haline” (Yeşaya 5, 8). Amos ise, kölelerin Şabat günü çalıştırılmasına karşı çıkar (Amos 8, 5).</p>
				<p class="paragraf-4">İÖ 701’de yeni Asur Kralı Sanherib, Yehuda Krallığı’nı istila eder. 46 muhkem şehir yerle bir olur. Sanherib Kudüs’ü ele geçirmek üzereyken, şüphesiz ödenen yüksek fidyeye karşılık geri çekilir. Hezekiya İÖ 699’da ölür. Yehuda Krallığı hâlâ ayaktadır; fakat çok zayıflamıştır. Daha sonraki kral Menaşe, İÖ 645’e kadar neredeyse 50 yıl tahtta kalır. Kralın dini gevşekliği ile zenginlerin arsızlığa varan servetlerini ayıplayan Yeşaya Peygamber’i (her durumda aynı isimle tanınan iki peygamberden birini), Menaşe’nin öldürttüğüne inanılır. </p>
				<p class="paragraf-4">İÖ 627’de Asurbanipal yönetimindeki Asurlular, “deniz diyarı”nın askeri yöneticisi ve bir Keldani olan Nabopolasar tarafından yenilir. Nabopolasar yeni bir hanedan kurar. İÖ 612’de, önce Asur şehri sonra Asurluların başkenti Ninova bölgenin yeni efendilerinin eline geçer ve yok edilir. Nabopolasar, Asur topraklarını Medlerle paylaşır ve Hammurabi’nin Fırat üzerindeki eski başkenti Babil’e yerleşir.</p>
				<p class="paragraf-4">O zamanki Yehuda Kralı Yoşiyahu, iktidarın el değiştirmesinden istifade ederek iki İbrani krallığını bir kez daha birleştirmeyi dener. İki krallığın içtihatlarının müşterek olması için mahkeme kararlarını bir hukuk kitabında toplatır. Bu kitap, daha sonra Tevrat’ın beşinci kitabı olacak Tesniye’nin ilk versiyonudur. Yoşiyahu, –Yunan– paralı askerlerden oluşan bir ordu toplamayı başarır ve kıyıdaki ovaların bir kısmını Keldanilerden geri alır. Fakat Kral Yoşiyahu, İÖ 609’da bölgenin yeni hâkimleri Babillilerin askeri birlikleri tarafından Megiddo’da öldürülür.</p>
				<p class="paragraf-4">Ticari açıdan son derece stratejik olan bu bölgeye nüfuz etmek isteyen Mısırlılar, Kudüs tahtına Yehoyakim’i geçirir. Mısırlılar yeni krala, İÖ 605’te babası Nabopolasar’ın yerine geçen Nebukadnezar ile barış yapmasını salık verir. Kudüs yakınlarındaki Anatot’ta inzivaya çekilmiş Yeremya Peygamber’in tavsiyelerine kulak asmayan yeni kral, Mısırlıların akıl dolu tavsiyesine de uymayarak ayaklanır. İÖ 589’da Nebukadnezar’ın birlikleri Kudüs’e girer; Yehoyakim ve maiyetinin yanı sıra yönetici sınıfın binlerce üyesini, memurları, zanaatkârları ve teknisyenleri, Samarya’nın düşmesiyle Ninova’ya sürülmüş ve sayıları 20.000 kadar olan İbranilerin yanına gönderir. Bu insanlar, Fırat kıyılarında, Babil’in 60 kilometre güneydoğusunda bulunan Nippur’da bir araya getirilir. Nebukadnezar, Yehoyakim’in 21 yaşındaki yeğeni Zedekiah’ı Kudüs’e kral tayin eder. Zedekiah tacı kabul etse de işgalcilere karşı yeni bir isyan başlatır. 18 ay süren kuşatmadan sonra, İÖ 29 Temmuz 587’de Nebukadnezar yeniden Kudüs’e girer ve Av ayının 9’unda<span class="char-style-override-17"><a class="footnote-link" href="#footnote-225-6" id="footnote-225-6-backlink">6</a></span><span class="char-style-override-18"> </span>Tapınağı yerle bir eder. Ayrıca Tapınak hazinesine de el koyar. Tutuklanan Zedekiah’ın önce gözleri önünde çocukları öldürülür, daha sonra gözleri oyulur ve amcası Yehoyakim’in yanına sürgüne gönderilir. İsrail Krallığı yıkıldıktan sonra tam 136 yıl ayakta kalan Yehuda Krallığı da böylece yok olur.</p>
				<p class="paragraf-4">İsrail’in artık ne dini ne siyasi ne de ekonomik düzeni vardır. Tapınak yoksa kurban, bağış, vergi geliri, ordu, kral ve din görevlisi de yoktur. Galiplerin düzenine boyun eğmekten başka çare kalmaz. İÖ 586’da Mısır’a giden Yeremya, sürgündeki İbranilere uzun bir mektup yazar. Birkaç yüzyıl sonra sürgünde yaşamanın en önemli kuralı, işte bu mektuptan yola çıkarak belirlenir: Hayatta kalmak için misafir eden ülkenin kanunlarına itaat etmek gerekir.</p>
				<p class="paragraf-4">Her şeye rağmen Kudüs unutulmaz. Zebur’un 137. bölümü, bu topraklara dönüş umudunu çok güzel yansıtır: “Babil ırmakları kıyısında oturup Siyon’u andıkça ağlıyorduk.”</p>
				<p class="arabaslik-sol" id="toc_marker-1-5">5. Babil’de ilk sürgün: Paradan finansa</p>
				<p class="paragraf-4">Binlerce yıl sürecek ve yararlı olacak yeni bir tecrübe başlar: Diaspora olarak adlandırılan ve başka halklar arasında yaşayan bu halk, devlet kurmadan örgütlenir. İbraniler kendilerinin de beklemediği şekilde sürgünü krallıktan, diasporayı Yahudiye’den çok daha iyi idare ettiklerini keşfederler. Başka halklara karışan ve herhangi bir toprak üzerinde hâkimiyeti bulunmayan bu insanlar, ellerinden gelenin en iyisini yapmak ve başkalarına kültürlerinin vazgeçilmez unsurlarını kazandırmakta artık daha özgür olduklarını fark eder. Bunun nedenlerini daha sonra göreceğiz. </p>
				<p class="alt">Karşılama</p>
				<p class="paragraf-4">İÖ VI. yüzyılda, insanlığın düşünce sisteminin temellerini atacak öğretiler neredeyse birbirlerinden bağımsız olarak ortaya çıkar: Asya’da Konfüçyüs ve Lao Zi, Hindistan’da Buda, Yunanistan’da Pisagor. Yahudi dünyasında ise bu eşsiz yüzyıl, büyük peygamberlerin ve Mesih ütopyasının yüzyılıdır.</p>
				<p class="paragraf-4">Bununla birlikte, İbrani halkının durumu içler acısıdır. İbranilerin yarısı –sayıları hiç kuşkusuz toplamda 3.000.000’dur– ya sürgünde ya da Babil, Girit, Kuzey Afrika veya Mısır’a dağılmış vaziyettedir. Harap durumdaki Yahudiye ve Samarya, hahamların diaspora topluluklarından topladığı para yardımıyla ayakta durur. </p>
				<p class="paragraf-4">Med İmparatorluğu ile birlikte Nebukadnezar’ın Babil’i dünyanın en büyük ekonomik gücü haline gelir. Kral başkentini modernleştirir; ziggurat ve asma bahçelerin sayısını artırır. İktidar azınlıklara karşı hoşgörülü davranır: Angarya yüklemez, seçtikleri dinin gereklerini yerine getirmelerine ve istedikleri işe girmelerine izin verir. İbrani sürgünler de bu durumdan yararlanır. İÖ 561’de devrik Kral Yehoyakim serbest bırakılır, maiyeti iade edilir ve Nippur’a kral olarak yerleştirilir. Yahudi yöneticiler, bu şehirde kalıcı olabilmek için bir düzen kurmaya razı olurlar. Ne de olsa İbrahim de Nippurludur. </p>
				<p class="paragraf-4">Babil’deki durumun Yahudiye’dekinden çok daha iyi olduğu söylentisi dağınık halde yaşayan topluluklar arasında yayılınca, birçok kişi kendiliğinden ilk sürgünlerin arasına geri döner. Sayıları kısa sürede yüz binleri bulur. Zanaatkârlar, teknisyenler, askeri ve sivil yüksek dereceli memurlara, kralın başlattığı inşaat faaliyetlerine katılmak üzere gelen tüccarlar, çiftçiler, balıkçılar ve duvar ustaları katılır.<span class="char-style-override-17">34</span> </p>
				<p class="paragraf-4">İbrani olmayanlarla nesilden nesile sürecek sosyal, kültürel, dini ve ticari ilişkiler kurulur. İbraniler tüketmeye hakları olmayan ürünlerin bile ticaretini yapar. Babillilere faizle borç verirler. Babilliler de aynı şekilde borç vermekten geri kalmaz. Babilliler eski Hammurabi kanunlarından, göze göz dişe diş yasası dışında faizle borç para verme hakkını da muhafaza etmiştir. Para hâlâ mevcut olmamakla beraber –ticarette özellikle arpa, buğday ve hurma kullanılır–, kralın mührünü taşıyan altın külçeler artık servet birikimi sayılmaktadır. Shuma Ukin adlı bir vergi tahsildarı, başlangıç sermayesi koyarak ticari seyahatler finanse eder. Egibi ailesi; komandit şirketler ve şahsa verilen borçları finanse eder, mevduat kabul eder, havale işlemleri gerçekleştirir. Bazı Yahudi sarraflar yerli tüccarla çalışır. Dünyanın ilk borç kurumlarından birinin –tarım ve ticareti kâra ortak olma teknikleriyle finanse eden Nippur merkezli “Murashu Kurumu”<span class="char-style-override-17">34</span>– arşivlerinde, 70 Yahudi sarrafın isimleri ile Yahudi ve Babilli işadamları arasında imzalanmış sözleşmeler bulunmuştur. </p>
				<p class="paragraf-4">Ancak Yahudiler; bağışları yönlendiren ve tüccarlar arasında alınıp verilen borç paraların teminatı olan Babil tapınaklarıyla fazla içli dışlı olmamak için kendi bankalarını kurarak ödemeleri sığır, mücevher, köle ve toprak geliri şeklinde yaptırırlar. Bazıları çok zengin olur (Nehemya 7, 67-69); Kral Nebukadnezar’ın maiyetine kabul edilirler. Bazı Yahudi aileler isim değiştirerek yerel adlar alır. Bazı Yahudiler ise asimile olma yolundadır. Ancak çoğu bunu reddeder, Yahudi olmayanlarla tamamen kaynaşmaz. Şabat ve sünnet gibi dini âdetler, yenmesi yasak yiyecekler Yahudileri Babil’in diğer sakinlerinden ayırır. Binlerce yıl hayatta kalmalarını sağlayacak temel davranış kurallarını bu dönemde belirlerler: Yerel kanunlara uymak, bir arada yaşamak, sadece kendi cemaatlerinden olanlara güvenmek, gayrimenkul alımına dayalı servet yapmamak, kültürlerini yaymak, Yahudilerle evlenen Yahudi olmayanları Musa’nın dinine geçmeye ikna etmek. Bayramlar, aile temelinde düzenlenir. Bir kalıcılık aracı olan ve katı bir cinsel ahlak anlayışıyla yönetilen aile, en yüce değerdir. Çocuklara sistematik olarak günlük hayatın ve ticaretin dili olan Aramca ve ibadetin dili olan İbranice öğretilir. Yazı şekli değişir. Harfler bugünkü kare şeklini alır. Mükemmel, mutlak ve kıskanç bir varlık olarak görülen ve herkesin –özellikle din görevlilerinin– kusursuz olmasını isteyen Tanrı’yla olan ilişkilerin bireyselleştiği gözlemlenir. Ölümden sonra hayat, günah, diriliş ve meleklerle ilgili konular netleşir.<span class="char-style-override-17">16</span> Siyon’a (Kudüs’ün Kenancadaki ismi) dönüş ve Tapınağın tekrar inşası için dualar edilir. Müzisyen ve şair olan din görevlileri, Zebur, Eyüp Kitabı, Özdeyişler ile Vaiz’i kaleme alırlar. Yeni ortaya çıkan peygamberler, iktidar oyunlarına bulaşmanın, zenginlerin ortasında yaşamanın ve Babillilerle para kazanmanın tehlikelerini anlatır. Babil’i süper güç olmakla suçlayan Hezekiel, “Altınları onlar için birer leke olacak!” diye haykırır (Hezekiel 16, 29; 17, 4; 7, 19-20). Sefanya, altın ve gümüşü reddeder: “Bu iki maden de insanları kurtaramayacak” (1, 18).</p>
				<p class="paragraf-4">Babil’in çeşitli bölgelerine dağılmış her toplulukta, İsrail ve Yahudiye’de olduğu gibi bilgelerden (<span class="char-style-override-14">hachamim</span>) oluşan mahkemeler kurulur; şahıslar arasındaki anlaşmazlıkları bu mahkemeler çözer. İş hayatı veya özel hayatla ilgili sorunları çözmek üzere yapılan tartışmalar, şahıslara dokunuyorsa isimler hiçbir şekilde zikredilmez. Bu mahkemeler fiziksel cezalar veremese de, çok özel durumlarda pratikte ölüm cezasıyla eş olan bir cezaya hükmedebilir: aforoz. Cemaatten dışlanan mahkûmun çalışması ve diğer Yahudilerden yardım alması yasaktır. Hâkimler, en zorlu konularda karara varabilmek için, mevcut olan birkaç metni Yahudiyeli büyük âlimlerin kararlarından ne biliyorlarsa ona göre tamamlarlar. Bunu yapabilmek için aralarında mektuplaşırlar. Hahamların –sorular ve cevaplardan oluşan– mektupları, tüccarlar tarafından baharat balyalarında taşınır. Okullar hâkim yetiştirmeye başlar. Kudüs’teki din görevlilerinin aksine, bu okullardaki öğretmenler ücret almaz, hayatlarını elleriyle yaptıkları işlerle kazanır, köylü, zanaatkâr, tüccar olurlar. Yahudiler siyasi iktidara hesap vermek ve Babil kanunlarına uymakla yükümlü olmamakla beraber, Yahudiye ve Samarya zamanında oluşan doktrinleri sürgün şartlarına uydurmaya başlarlar.</p>
				<p class="paragraf-4 para-style-override-16"/>
				<p class="alt">Diasporanın ekonomi doktrini</p>
				<p class="paragraf-4">Ekonomi doktrininin bundan böyle yegâne amacı, yabancı ortamda yaşayan Yahudi toplumunun en iyi hangi şekilde hayatta kalabileceğini belirlemektir. İş, rekabet ve dayanışma olmak üzere üç temel üzerine kurulu bu doktrin şöyle izah edilebilir: Toplumun her üyesi hayatını kazanmak için, mümkünse özgür ve tek başına yapılabilecek bir işte, dini yasaların koyduğu ahlaki ilkelere riayet ederek çalışmalıdır. Herkes rekabeti kabullenmelidir; zira rekabet zengin olma fırsatı sağlar, fakat aynı zamanda başarısız olma riskini de beraberinde getirir. Bunlar ise dayanışmayı mecburi kılar. Son olarak herkes, başkalarının gözünde cemaate zarar vermemeye dikkat etmeli, hatta mümkünse kendisini misafir edenlere yararlı olmaya çalışmalıdır. </p>
				<p class="paragraf-4">Çalışmanın mutlak önceliği vardır. Tembel kişi toplum için tehlikelidir; zira topluma yük olur, haydutluk edebilir, hatta cinayet işleyebilir, böylelikle de bütün cemaate zarar vermiş olur. Toplum, yakın çevresinde işlenen tüm suçlardan kendini sorumlu tutar. Elle yapılan işler özel bir saygı görür, hatta okumuş insanlar için bile bu böyledir. Bilgeler şöyle yazar: “İş yap, bu işi kendine yakıştırmasan bile, daha sonra muhtaç kalmamak için.” Ve eklerler, “Elleriyle yaptığı işle geçinen kişi, Tanrı’ya inanan dini bütün insandan üstündür.” Bir haham dahi hayatını kazanmak için elleriyle çalışmalı, zamanında Kudüs’te olduğu gibi ondalık vergisinden gelecek geliri beklememelidir. Hikâyeye göre Kahana adında bilge bir haham, kendisine nasıl yiyecek bulabileceğini soran başka bir hahama şöyle cevap verir: “Pazara gitmen ve orada kesilen hayvanları parçalaman yeter; hayatını böyle kazanabilirsin.”<span class="char-style-override-17">408</span> Söz konusu iş yorucu olabilir; ancak ne süresi ne de koşulları kişiyi kendine yabancılaştırmamalıdır. Özellikle ücret karşılığı yapılan işlere kuşkuyla yaklaşılır: Başkaları için çalışmak, kişiyi kendine yabancılaştırabilir. O yüzden kendi hesabına çalışmak en iyisidir. Bilgeler şöyle der: “Yiyeceğini başkalarından bekleyen kişi için evren karanlıktır.”<span class="char-style-override-17">408</span> Ayrıca eklerler: “Şabat’ını işgünü yapmak, başkasına medyun olmaktan iyidir.”<span class="char-style-override-17">408</span> İçtihat, işbölümü konusunda dahi tereddütlüdür; bunda bir yabancılaşma tehdidi algılar. “İnsana güvenen insanın vay haline!”<span class="char-style-override-17">408 </span>Dönemin mahkemeleri, işverene şüpheyle yaklaşır. Mesela ücretleri geç ödemek cinayet kadar vahim bir günah olarak görülür: “Aynı gün güneş batmadan evvel ücretini ona ödeyeceksin; zira o fakirdir ve parasını endişeyle beklemektedir.”<span class="char-style-override-17">408</span> Son olarak, bir dizi mahkeme kararı hayvanların yaptığı işlere de saygı gösterilmesini, onlara aşırı yorucu işler yüklenmemesini emreder: Hayvanlar insanlardan önce beslenmeli; bakımı karşılanamayacak yük hayvanı satın alınmamalı; hayvanlara da haftalık dinlenme süresi tanınmalı; canlı hayvanlar kesilmemelidir.</p>
				<p class="paragraf-4">Çoğunlukla küçük şirketlerden oluşan bu ekonomide rekabet çok önemlidir. Hâkimlerin öncelik verdiği tüketicilerin, mümkün olan en düşük fiyata uygun yiyecekler bulabilme imkânı olmalıdır. Süleyman zamanında İsrail’de olduğu gibi, temel tüketim malları üzerinden elde edilebilecek kâr altıda bir ile sınırlıdır. Bu durum Yahudi tedarikçileri, Yahudi olmayan rakiplerine oranla daha ucuz mal satmaya iter. Mahkemeler, hayatta kalmak için elzem olan temel tüketim mallarının fiyatlarını dahi belirleyebilir; bunlar az bulunur hale geldiği takdirde, bu malların cemaat dışına satılmasını yasaklayabilir. Herkes gelirinin onda birini dayanışmaya ayırmak zorundadır. Bir şehirde yaşayan Yahudi cemaati, aralarına katılmak isteyen her Yahudi’yi elbette kabul etmelidir. Daha önce kurulmuş işleri zora soksa dahi, kimse yeni gelenin dükkân açmasına engel olmamalıdır. Yeter ki yeni gelen, tüketicilerin durumunu iyileştirsin (mesela yeni mallar veya daha ucuz fiyatlar sunarak), mevcut ticaretleri iflasa sürüklemesin, duman veya kötü koku gibi rahatsızlıklar vermesin.<span class="char-style-override-17">408</span></p>
				<p class="paragraf-4">Esnaf, tüketicileri bilgilendirmek üzere mallarının reklamını yapabilir, hatta eşantiyon dağıtabilir. Hahamların bu konudaki tartışmaları son derece keyiflidir. Rabbi Yehuda der ki: “Bir satıcı çocuklara kavrulmuş buğday ya da ceviz vermemelidir; zira onları dükkânına gelmeye alıştırır.” Ancak başka bilgeler buna müsaade eder. Rabbi Yehuda der ki: “Bir satıcı, piyasa fiyatının altında mal satmamalıdır.” Ancak diğer bilgeler der ki: “Böyle bir adam ancak şükranla anılır.”<span class="char-style-override-17">408</span></p>
				<p class="paragraf-4">Ortaya çıkan bu doktrin, kısa zamanda yepyeni bir ortamda hayata geçirilecektir. Zira sürgün hayatları daha yeni başlayan Yahudiler, beklenmedik şekilde İsrail’e geri dönebilecek ve efendilerinin kendilerinden çok daha zayıf çıktığını göreceklerdir.</p>
				<p class="arabaslik-sol" id="toc_marker-1-6">6. Filistin’e dönüş: Finanstan iflasa</p>
				<p class="paragraf-4">Yahudi halkının doğuşunun bu son etabı, görünüşte ekonomik olmaktan çok dini ve siyasidir. Darbeler ve ihanetler sonucu birbiri ardına dizilen hanedanların saltanatı boyunca Yahudiler; Yahudiye’yi geri kazanacak, burada krallıklarını tekrar inşa edecek, egemenliklerini kuracak, ancak daha sonra bölgeyi bir kez daha kaybedecek ve 2000 yıl sürecek bir sürgüne gideceklerdir. Bütün bu olayların altında yine para yatmaktadır: Yahudiler para uğruna toprak peşinde koşar; para sayesinde ordu besler, Tapınağı yeniden inşa eder; Tapınağın içindeki servet yüzünden saldırıya uğrar ve istila edilir. Şiddetten kaçınmayı sağlaması gereken para, bir kez daha şiddete davetiye çıkarmaktan başka bir işe yaramaz.</p>
				<p class="alt"><span class="char-style-override-19">Talent</span>, Persler, Tapınak</p>
				<p class="paragraf-4">İÖ 600’e doğru, Anadolu’da Efes’in kuzeyinde Lidya adında küçük bir Yunan krallığında gerçek anlamda ilk para ortaya çıkar: Bunlar, sabit değerlere sahip ve tek tip basılmış altın ve gümüş paralardır. Lidyalılar, alışveriş aracı olarak önceleri alüvyonların getirdiği altın ve gümüşün doğal alaşımıyla elde edilen elektrumdan basılan, üzerinde değer ibaresi bulunmayan ve büyüklükleri değişen paralar kullanır. Daha sonra Lidyalıların son krallarından biri olan Krezüs (İÖ 550’ye doğru), elektrumu bırakarak sadece altın ve gümüşten oluşan ve üzerlerinde değer ibaresi bulunan madeni paralar bastırır. Bunlara <span class="char-style-override-14">talent </span>adı verilir. Herodotos şöyle yazar: “Bildiğimiz kadarıyla Lidyalılar, altın ve gümüşten para bastıran ve bu paraları piyasaya süren ilk halktır. Ayrıca perakende satış yapan ilk halk da Lidyalılardır.”<span class="char-style-override-17">196</span> Kâğıt para muhtemelen Çin’den gelmişse de, değerli madenden para basan ve bu paranın değerini garanti eden ilk krallık muhtemelen Lidya’dır. Persler, diğer Yunan şehir-devletleri ve Lidya ile ticaret yapan bütün halklar derhal bu yeni sisteme geçer.</p>
				<p class="paragraf-4">Krezüs ile Babilliler yeni efendilerini elbirliğiyle seçer: İÖ 550’de, Kudüs’ün ele geçirilmesinden 50 yıl sonra, Nebukadnezar’ın (İÖ 562’de ölür) Babil İmparatorluğu, büyük bir strateji uzmanı olan Perslerin kralı II. Kiros’a yenik düşer. II. Kiros iktidarını, tıpkı Nebukadnezar gibi, kurduğu ittifakları bozarak, başka bir deyişle ihanet ederek pekiştirir. Altı yıldır Fars adlı bir şehir-devletinin kralı olan Kiros, ilk önce kayınpederi ve Medlerin kralı Astiages’e karşı ayaklanır. Astiages’i yenerek başkent Ekbatan’ı ele geçirir. İÖ 549’da kendini Perslerin ve Medlerin kralı ilan eder. İÖ 547’de Babil Kralı Nabonidus’la ittifak kurarak Anadolu’da ilerler ve aralarında Krezüs’ün de bulunduğu İyonyalı Yunanları ezip geçer. İÖ 539’da yeni bir ihanet yaşanır: Kiros; müttefiki olan Babil kralına saldırır, kralı hapsettirir, Babil’e girer, “Babil Kralı ve Dört Ülkenin Kralı” unvanını alır ve Yahudiye’yi bir Pers vilayeti yapar. Para ve asker olarak ödenecek vergi karşılığında buralarda yaşayan tabi halklara geniş özerklik tanır. Yahudiler de diğer halklar gibi vergi ödemek zorundadır. Kiros, bütün mezheplerin dini tören yapmasına izin verir. Babil tanrısı Marduk, diğer birçok tanrının yanı sıra Yahudilerin Tanrısı’yla bir arada görülür. </p>
				<p class="paragraf-4">İÖ 538’de, yani fetihten on yıl sonra, Mısırlıların saldırmasından endişe eden Kiros, Yahudiye’yi firavun ve kendisi arasında siper yapmaya karar verir. Yahudilerin geri dönmesine izin verir; hatta ülkeyi tekrar inşa edebilmeleri için Nebukadnezar’ın el koyduğu hazinenin Yahudilere geri verilmesini emreder. Bununla birlikte Kiros, Yahudilere özgürlük veya krallık vaat etmez. Pers askeri yöneticileri vilayeti yönetmeye devam edecektir.</p>
				<p class="paragraf-4">Kiros, İÖ 530’da Orta Asya’dan gelen Ural-Altay kabileleriyle savaşırken can verdiğinde, Babil Yahudileri Kudüs’e akın etmez. Zira aradan geçen zaman zarfında Yahudiye sık sık yağmalanmış, fakir bir bölge haline gelmiştir. Babil sürgünlerinin parlak Pers İmparatorluğu’nu terk etmeye hiç niyeti yoktur. Sonuçta sürgünlerin –sayıları o sırada 200.000 civarındadır– sadece yarısı geri gelir; onlara 70.000 köle eşlik eder (o zaman için bu normal bir orandır). Bu insanlara para yardımı büyük ölçüde Mezopotamya’da kalan zenginlerden gelir. Yahudi göçmenlerin çoğunun dini inançları sağlamdır. Bu insanlar, Yahudiye’yi terk etmeyip sahipsiz kalan mallara el koymuş, hatta bazıları pagan olmuş Yahudilerle karşılaşırlar. Yahudiye mahkemeleri bir yığın davayla uğraşmak zorunda kalır. Bu davalar; toprakların ilk sahiplerine geri verilmesi, ekili olmayan toprakların tekrar ekilmesi ve savunma mevzilerinin tekrar inşası ile ilgilidir. Mahkemeler, haham okulları ve Sanhedrin tekrar kurulur. Davut zamanında konan bütün yasalara uymak artık mümkün değildir. Mesela Jübile artık geçersizdir; zira topraklar kabilelere göre dağıtılmamıştır. Bu toprakların vârislerini bulmak olanaksız olduğu gibi, 12 kabilenin onu kayıptır. Böylece bu temel kanun, bir kez daha tecrübe edilmesi için gerekli olan 49 yıllık süreyi tamamlayamayacaktır. Hayat koşulları zordur. Yahudiyeliler, köylülerin yabancılara olan borçlarını kapatmak ve topraklara haciz gelmesini engellemek için, zengin Babillilerden durmadan para isterler. </p>
				<p class="paragraf-4">İÖ 522’de, bir satrabın oğlu olan Darius adında bir subay, bütün talipleri bertaraf ederek Kiros’un kızlarından ikisiyle evlenir ve Perslerin kralı olur. Babil’in yanı sıra iki başkent daha kurar –Persepolis ve Susa–; altın darikler ve gümüş sikkelerden oluşan modern paralar bastırarak para sistemini birleştirir. Üzerlerinde okçu portresi bulunan bu paralar, yabancı ülkelerle yapılan alışverişlerde kullanılır. İç pazarda ise alışveriş ayni olarak yapılmaya devam eder. Darius, imparatorluğu 20 satraplığa böler, kadastro çalışmaları başlatır, yol kenarlarına tüccarla askerler için mola yerleri inşa ettirir. Ege Denizi’nin kontrolünü ele geçirir; Trakya ve Makedonya’yı ilhak eder; Kızıldeniz ve Basra Körfezi arasında yer alan ticaret yollarını takviye eder; Kızıldeniz ve Nil Nehri arasına kazılan kanalın yapımını tamamlar.<span class="char-style-override-17">35</span> Böylece Yahudiye, Avrupa’nın en önemli ticaret kavşaklarından biri haline gelir. Darius’un saltanatı boyunca Yahudiler, Yahudiye’de kalmaya teşvik edilir. Herkes için bir sürü iş, rahat yaşama fırsatı mevcuttur.</p>
				<p class="paragraf-4">Darius Yahudiye’yi yönetmek için, sürgündeki kralın oğlu ve bir Yahudi olan Zerubbabel’i vali atama ve böylelikle krallığa benzer bir yönetim kurma zekâsını gösterir. Kudüs coşkudan ayağa kalkar. Hagay ve Zekarya peygamberler, Zerubbabel’i Yahudilerin kralı ilan etmek ister. Zerubbabel onları sakinleştirir; vergi sistemini yeniden düzenler; etrafına eski sürgünleri toplar. Eski sürgünlerin vali aracılığıyla, Yahudiye’de kalmayı seçmiş olanlar üzerinde nüfuz sahibi olması tartışmalar yaratmaktan geri kalmaz. Tapınağın tekrar tekrar ilan edilen yeniden inşası en sonunda başlar. İnşaatın masrafları; Babil Yahudilerinin bağışları, Yahudiye Yahudilerinin ödediği son derece ağır vergiler ve Zerubbabel tarafından gönderilen hahamların bütün Akdeniz’e ve Doğuya dağılmış Yahudi cemaatlerinden durup usanmadan talep ettikleri paralarla karşılanır. Diaspora, İsrail ekonomisinde etkili olmaya başlamıştır.</p>
				<p class="paragraf-4">Yeni Tapınak İÖ 3 Mart 515’te açılır. İlki kadar büyük ve şatafatlı değildir. Ahit Sandığı yok olmuş, Süleyman’ın on şamdanının yerini yedi kollu şamdan almıştır. Bununla birlikte Tapınak ekonomisi, din görevlileriyle, ondalık vergisiyle, bağışlarıyla ve sarraflarıyla geri gelmiştir. Adak patlaması yaşanır. Din görevlilerinin, yüksek din görevlilerinin ve Levilerin işi başından aşkındır. Kısa zamanda tapınak gelirleriyle geçinen binlerce din görevlisi peyda olur. Değişik ülkelerden gelen mücevherler, altın ve gümüş paralar çok iyi korunan bir kasaya konur. Hazine mabedin kalbinde saklandığı için, Yahudi olsun olmasın herkes bu hazinenin büyüklüğünü abartır. Tapınak, bütün Yakındoğu’da dedikodu ve kıskançlık konusu olur.</p>
				<p class="paragraf-4">İÖ 490’da Marathon muharebesinde Yunanlara yenilen Darius, İÖ 486’da ölür. Oğlu Serhas, Salamis’te Yunanlara karşı toprak kaybeder. Darius’un torunu Artaserhas, imparatorluğu etrafına topladığı Yahudi ve Yunan aydınlarla yönetir. Bu aydınlardan biri Atina’dan sürülen Themistokles; diğeri ise, Zerubbabel’in çocuklarının hanedan kurmasını engellemek için Artaserhas’ın İÖ 445’te Yahudiye’ye askeri yönetici olarak atadığı Rabbi Nehemias’tır. Nehemias vergileri azaltır, borçları siler, ondalık vergisini yeniden düzenler.</p>
				<p class="paragraf-4">Bu dönemde kaleme alınan metinler olağanüstü bir artış gösterir. Yeşaya adlı ikinci bir peygamber “Acı çeken hizmetkâr”ın gelişini haber verirken, eğer bu isimle Yahudileri kastetmiyorsa, muhtemelen bir gün gelecek Mesih’ten bahsetmektedir. Tevrat’ın beş kitabı ile peygamberlerin kitapları düzeltilir. Yunus Kitabı, ilk sürgün edilen Yahudilere Ninova’yı savunmanın görevleri olduğunu hatırlatır. Bu, Yahudilerin her çağda dünyayı Tanrı’nın gazabından koruma zorunluluğuna yapılan bir göndermedir. Zira başkalarının felaketi onların da felaketidir. </p>
				<p class="alt">İskenderiye</p>
				<p class="paragraf-4">III. Artaserhas İÖ 338’de öldürülünce yerine III. Darius geçer. Ancak büyük Pers krallığının sonu gelmiştir. Ekonomik güç, Pers devletinden Yunanistan’a kayar. İktidar, Akdeniz’in eline geçer. Makedonyalı Filip’in oğlu ve Aristoteles’in öğrencisi İskender; 20 yaşında kral, Thebai ve Atina’nın efendisi, Helen konfederasyonunun lideri olur. Üzerlerinde kendi portresi bulunan altın ve gümüş paralar bastırır, kısa sürede bütün bölgeye yayılacak olan Atina para sistemini benimser. İskender, İÖ 333’te çok güçlü bir orduyla III. Darius’u Suriye’de bulunan İssos’ta mağlup eder. Mısır’a giden yol artık açıktır ve bu yol Yahudiye’den geçmektedir. İskender, Sur’u (yedi ay boyunca), Gazze’yi (iki ay boyunca) kuşatır; İÖ 332’de Yahudilerin sevinç çığlıkları eşliğinde Kudüs’ten geçer. Kısa sürede Yunan âdetleri çılgınlık haline gelir. Zengin Yahudiyeliler Yunanca konuşmaya, Yunan gibi giyinmeye, Yunan gibi yaşamaya başlar. Tapınağın genç hizmetkârları bile gymnasiumlarda spor yapmaya başlar.<span class="char-style-override-17">35</span> Yahudiye’de ve her yerde olduğu gibi, asimilasyon süreci hızla ilerlemektedir.</p>
				<p class="paragraf-4">Yunanistan ticarete de hâkimdir. Vadeli satış, balıkçı ve tüccarların deniz seferlerine yapılan yatırım, ipotek, rehin, kefalet, devir sözleşmesi ve hatta sigorta koşulları, o dönemde yaşamış Yunan denizci ve tüccarların uygulamalarından ortaya çıkmıştır.<span class="char-style-override-17">17</span> Yunanlar daha o çağda Babil’de, kaçak kölelere karşı köle sahiplerinin ödediği primlerle finanse edilen bir sigorta sistemi oluşturmuştur.<span class="char-style-override-17">17</span> </p>
				<p class="paragraf-4">İskender, Samarya’da Garizim Dağı üzerine inşa edilecek tapınağa karşılık kendisine eşlik eden Yahudi paralı askerlerle Kudüs’ten ayrılır ve Mısır’ı fetheder. Bir ticaret limanı olan İskenderiye’yi kurar. Stratejik bir konuma sahip İskenderiye’ye kısa zamanda Makedonyalılarla aynı haklara sahip geniş bir Yahudi cemaati yerleşir. Daha başlarda yeni şehrin 300.000 sakininin neredeyse yarısı Yahudilerden oluşur. Yahudilik, bütün Yunan dünyasını işte bu şehirden aydınlatacaktır. Başka Yahudi topluluklar, Helenleşen Mısır’a yerleşir. Ancak Çıkış’ta anlatılana göre –en azından mitolojik açıdan–, Mısırlılar Yunan istilacıyla gelen bu tüccarları iyi karşılamazlar. </p>
				<p class="paragraf-4">Yahudilerin “tefeci” veya “katil” olarak tasvir edilmeleri ilk kez dünyanın bu noktasında, tarihin bu döneminde başlar. Antijudaizm, Hıristiyanlıktan önce Yunan ve İskenderiye bazlıdır. Şüphesiz Mısırlılar bu dönemden çok önce Yahudilerden nefret etmiştir. Damokrit adında biri, Yahudilerin her yedi yılda bir, bir yabancı yakalayıp Tapınaklarına götürdüğünü ve parçalara ayırarak kurban ettiğini söyler. İskenderiyeli Appian, Yahudilerin her yıl bir Yunan besleyip yediğini yazar. Manethon adında Mısırlı bir rahip, Yahudilerin daha Musa zamanında Mısır’dan kovulmuş cüzamlı bir ırk olduğunu, şimdi de kovulmaları gerektiğini anlatır.</p>
				<p class="paragraf-4">İÖ 331’de İskender Mısır’ı terk eder, Yahudiye ve Sur’dan tekrar geçerek Mezopotamya’ya doğru ilerler. Persepolis’i yakar –III. Darius İskender’in askerleri tarafından öldürülür–, altın darikleri staterlerle değiştirir. Pers krallarının hazinesi, madeni paralara dönüştürülür. Yeni paralar, ticareti körükleyerek olağanüstü bir ekonomik gelişme sağlar. Bu gelişmede Yahudi tüccarlar büyük rol oynar. İÖ 327’de İskender Kâbil ve Bamyan’a ulaşır, İndus’a doğru devam eder. Oradan yıpratıcı bir yolculuk sonunda çölleri aşarak Babil’e geri gelir. Makedonyalı parlak yıldız, Babil’de İÖ 323’te daha 33 yaşındayken ölür. İskender, madeni paralarda portresi bulunan ilk insandır. Bu ayrıcalık o zamana kadar sadece tanrılara aittir.</p>
				<p class="paragraf-4">İskender’in <span class="char-style-override-14">diadoki</span> olarak adlandırılan generalleri, imparatorluğu aralarında paylaşır. Selevkos, Suriye ve Mezopotamya ile Ege Denizi’nden Afganistan’a kadar olan bölgeyi alır. Ptolemaios, Mısır ve Yunanistan’a sahip çıkar. Selevkos’un kontrolüne verilen Yahudiye, iki güçlü Yunan devleti arasında derhal bir anlaşmazlık nedeni olur. Ne de olsa ticari yolların kontrolü söz konusudur ve bu yollar hâlâ Yahudiye’den geçmektedir.</p>
				<p class="paragraf-4">İÖ 313’te İskender’in generallerinden I. Ptolemaios Soter, İskenderiye’yi başkenti yapar; Yunan ve Yahudi âlimler ile Yahudi bankacıların yardımlarıyla meşhur feneri ve kütüphaneyi yaptırır. Kıbrıs’ı ele geçirir; I. Selevkos’un Babil’i almasına yardım eder, karşılığında Suriye’yi alır. İki Yunan, Mısır ve Babil’in bu iki eski imparatorluğunun başına geçer. I. Ptolemaios Soter’in saltanatı İÖ 286’ya kadar sürer.</p>
				<p class="paragraf-4">Makedonyalı kralın muhteşem maceralarının son tanığı olan Selevkos, İÖ 281’e kadar yaklaşık 50 yıl hüküm sürer. Selevkos devletini, Babil’in hemen yanında Dicle Nehri üzerinde kendi adını taşıyan yeni başkenti Selevkia’dan yönetir. Ondan sonra gelen Yunan krallar, Babil’de hüküm sürmeye ve –tüccarlar, zanaatkârlar, köylülerden oluşan– yerli Yahudi toplulukları desteklemeye devam eder. Ayrıca Filistin de kontrolleri altındadır. Buradaki Yahudiler arasında farklı dini gruplar baş göstermeye başlamıştır. Bunlar Ferisiler, Sadukiler ve Essenilerdir.<span class="char-style-override-17">428</span></p>
				<p class="paragraf-4">Asiller ile yüksek din görevlilerinin ailelerini temsil eden Sadukiler, siyasi ve dini düzene hâkimdir. Vergiler, adaklar, Tapınak ve bütün finans hareketleri onların elindedir.</p>
				<p class="paragraf-4">Cemaatin ruhani liderleri, dini ve sivil yöneticiler olan Ferisiler, basit hayat tarzını yüceltirken din görevlilerinin zenginliğini eleştirir; özgür irade, sonsuz hayat, diriliş ve Mesih’e inanırlar. İlyas Peygamber’in, son derece güzel bir benzetmeyle, fakirliğin Tanrı’nın seçilmiş halkına verdiği en büyük armağan olduğunu belirtmiş olduğunu unutmazlar: “Kırmızı yular beyaz ata ne kadar yakışırsa, fakirlik de İsrail’e o kadar yakışır.” Oysa dünya nimetlerinden el çekmek –<span class="char-style-override-14">perishut</span>, “Ferisi” bu kelimeden türetilmiştir– insanı illa selamete ulaştırmaz. Ferisiler, iyilik yolunda kullanılan zenginliği kınamazlar.</p>
				<p class="paragraf-4">Yarı yarıya keşiş olan Esseniler, servet düşmanlığında daha da ileri giderler. Malları, gelirleri, yiyecek ve giyecekleri ortaklaşa kullanırlar. Evlenmeyi ve hayvan kurban etmeyi reddederler. İffeti ve safiyeti yüceltirler; beyaz kıyafetler giyilmesini salık verirler. </p>
				<p class="paragraf-4">Dayanışma şartları iyice netleşir. Cemaatin her üyesi, gelirinin en az onda birini <span class="char-style-override-14">tsedaka</span>yı finanse etmeye ayırmalıdır. Cemaat tarafından yönetilen <span class="char-style-override-14">tsedaka</span>, fakir kızlara çeyiz parası, ailesi kalmamış yaşlılara geçim parası sağlar; iflas edenlerin tekrar iş kurmasını, faizsiz borç verilmesini, gezgin yabancıların ağırlanmasını, kölelerin fidye ödenerek serbest bırakılmasını ve en önemlisi bütün çocukların okula gitmesini temin eder. </p>
				<p class="paragraf-4">Selevkos’un hâkimiyetinde olan Yahudiye, İÖ 301’de I. Ptolemaios’un eline geçer. Ptolemaios’un Kudüs’e bir Şabat günü girmesi skandal yaratırsa da, Tapınağın inşası onun zamanında tamamlanır. Ptolemaios, bölgenin içişlerine çok az müdahale eder. Toplanan yıllık vergiden, tapınak hizmetkârları ile ilk üç yıl için Kudüs Yahudileri muaf tutulur. Devletin tanıdığı tek yerel otorite olan yüksek din görevlisinin, Filistin ve diasporada ondalık vergisi toplamaya ve Tapınak hazinesini yönetmeye hakkı vardır.</p>
				<p class="paragraf-4">İÖ 286’da babasının yerine geçen II. Ptolemaios (Filadelfus denir), Filistin’i kontrol eder, İskenderiye’den yönettiği devletin başında İÖ 246’ya kadar kalır. Mısır, tarihinde hiçbir vakit o dönemde olduğu kadar güçlü olmamıştır. Helenleşen Mısır yavaş yavaş Batının yeni gücü Roma’nın etkisine girer. Filadelfus, Kitab-ı Mukaddes’i Yunancaya tercüme ettirir. <span class="char-style-override-14">Septuaginta</span> denilen bu çeviri, Yunancadan başka dil konuşmayan Yahudiler için çok faydalı olmuştur.</p>
				<p class="paragraf-4">İÖ 245’te II. Ptolemaios’un yerine geçen III. Ptolemaios Euergetes, Yahudiye’yi güçlendirir, Tapınağı zenginleştirir. Yüksek din görevlisi görevini önce Adil Şimon, daha sonra onun iki erkek kardeşi üstlenir. Adil Şimon şöyle yazar: “Bir Yahudi için dünya üç sütun üzerine kuruludur: dini yasalar, Tanrı’ya hizmet ve sevgi.” İÖ 222’de III. Ptolemaios, Filistin’in Helenleşmesini hızlandırır. Yahudiler ile istilacılar arasındaki resmi iletişim bundan böyle Yunanca yapılacaktır. Bölge ekonomisi, yeni Mısır İmparatorluğu ekonomisine dahil edilir. Ferisiler ve Esseniler, Saduki zenginlere karşı gelmeye devam ederler; mahkemeleri ele geçirmeye çalışırlar. Sanhedrin üyesi Sadukilerin yerini yavaş yavaş Ferisiler alır. Ticari hayat hâlâ gelişmektedir. Köyler refah içindedir. Yahudiye artık Yunan âdetlerine göre yaşayan bir Yunan vilayetidir. </p>
				<p class="paragraf-4">İÖ 202’de bölgenin hâkimleri yine değişir. Hindistan’dan Arabistan’a uzanan bir dizi fetihten sonra, bir başka Yunan kralı, III. Selevkos Antiochus (İÖ 223-İÖ 187), Makedonyalı V. Filip ile ittifak kurarak Asya’yı yeniden fethetmeyi hedefler. Ptolemaioslardan Filistin’i alır; Yahudiliğin gereklerinin yerine getirilmesine izin verir.</p>
				<p class="paragraf-4">Kendini Yunan şehirlerinin teminatı olarak takdim eden yeni güç Roma, Yakındoğu’nun ticari potansiyeliyle gittikçe daha yakından ilgilenmeye başlar. Roma, III. Antiochus’un artan gücünden de endişe duyar. Roma’nın efendilerine göre, Asya’ya giden yollar açık kalmalıdır. Yeni ittifaklar oluşur: Makedonyalılar Selevkoslarla, Ptolemaioslar Romalılarla. Yahudiye, siyasi ve ticari olarak iki ittifakın arasında kalır. Diaspora Yahudileri –Ptolemaiosların İskenderiye’sinde, Selevkosların Babil’inde, Romalıların Roma’sında yaşayanlar–, zaman zaman Yahudiye’yi bu güçlerden birinin himayesine sokmak için entrikalar çevirmekle suçlanır. Rakip imparatorluklarda kardeş Yahudi toplulukların bulunmasının da etkisiyle, Yahudiler daha şimdiden çift tabiiyet suçlamasıyla karşı karşıya kalır.</p>
				<p class="paragraf-4">Roma, askeri ve ticari anlamda Mısır’da varlığını gittikçe hissettirmeye başlar. İÖ 191’de, Ptolemaiosların müttefiki Roma Konsülü Flaminius, Makedonyalı V. Filip’in ordularıyla ittifak kurmuş sayıca bir hayli üstün Selevkos ordularıyla karşı karşıya gelir. Buna rağmen Romalılar İÖ 189’da önce Termofil, daha sonra Magnesia’daki muharebeleri kazanır. Antiochus, Apameia barış antlaşmasını imzalamak zorunda kalır; bu antlaşma sonucunda Asya’da Dicle Nehri ötesindeki topraklarını Ptolemaioslara bırakır. Yenik kral o kadar yüksek bir savaş tazminatı ödemeye mahkûm edilir ki, çareyi değişik mezheplere ait din adamlarının mallarını satmak, Kudüs’ten Babil’e elinin altındaki her türlü dini tapınağı yağmalamakta bulur. İÖ 187’de Susa’daki Baal tapınağını yağmalarken yakalanan Antiochus öldürülür.</p>
				<p class="paragraf-4">Bütün orduların geçiş noktası olan ve devamlı el değiştiren Yahudiye, refah düzeyini kaybetmiş değildir. Toprak buğday, arpa, meyve, şarap, yağ ve incir verir. Kurbanlık hayvanlar yetiştirilir. Akka ve Yafa limanlarında balıkçılık gelişir. Ülke maden bakımından fakir, inşaat taşı bakımından zengin olduğundan ve koyun sürülerinden tonla yün üretildiğinden, inşaat ve tekstil sektörleri bu bölgede patlama yapar. İkrazatçılar –faizle borç verme yasağının etrafından dolaşarak– tarımı, balıkçılığı ve atölyeleri finanse eder.<span class="char-style-override-17">34</span> Sarraflar, hacılara hizmet verir. Az sayıda kişi, istilacıların hesabına vergi tahsil ederek zengin olur. Diaspora, ülkenin yeniden inşasına katkıda bulunur, Tapınak etrafında dört dönen ve sayıları gittikçe artan din görevlilerinin geçimini sağlar.</p>
				<p class="paragraf-4">Kudüs, Babil ve İskenderiye’deki mahkemeler ve dini okullar, içtihatları netleştirir. Öğretmenler ve öğrenciler, <span class="char-style-override-14">mishnaioth</span> ya da “tekrarlar” denen –ve ezberlenen– ders notlarını kâğıda dökmeye başlar; mahkemelerin sadece ahlaki konularda değil, vergi sistemi, fiyatlar, şirketler, sosyal hayat, dayanışma, çevre gibi ekonomik konularda da vermiş olduğu kararları kitap haline getirirler. Bu kitaplarda, elle yapılan işler yüceltilir <br/>–Yunan komşular tam tersine bu tip işleri küçültücü sayar–; “adil fiyatlar” belirlenir; kâr oranları sınırlanır; <span class="char-style-override-14">hevot</span> denilen loncalar kontrol altına alınır; şehirlerde sokaklar çeşitli meslek grupları arasında pay edilir; parfüm gibi ahlak düşüklüğüne yol açabileceğinden kuşkulanılan kadın ürünleri üreten zanaatkârlar yakın takibe alınır; tabaklama, madencilik veya dışkı toplama gibi (koku yüzünden) aşağılayıcı sayılan meslekleri icra edenler uzaklaştırılır, bu meslekleri yapanlardan boşanmaya izin verilir. </p>
				<p class="paragraf-4">Bazı mahkemeler, birtakım faaliyetleri ekonomiye veya çevreye zarar verdiği için yasaklar. Mesela küçük hayvan, özellikle keçi yetiştiriciliği yasaktır; zira tarlalar harap olmaktadır. Bir başka mahkeme kararıyla, harman dövülen alanların şehirlere 50 dirsekten daha yakın olması yasaklanır; zira rüzgârla taşınan balyaların şehir sakinlerinin sağlığını bozmasından endişe duyulur. Aynı şekilde, aşırı duman çıkaran alçak fırınlar yapmamak; Tapınağın sunağında zeytin ağacı dalı, üzüm asması veya hurma ağacı dalı yakmamak; “doğal kaynağı ziyan etmek”<span class="char-style-override-17">408</span> olacağından neft yağıyla yanan bir lambayı çok hızlı yakmamak gerekir. Yeni kurulan şehirler, şehrin çevresinde ağaç, ekin ve işyeri olmayan boş bir arazi bırakmak zorundadır.</p>
				<p class="paragraf-4">Yahudilerin eğreti durumundan ve her an gitmeye hazırlıklı olma zorunluluğundan ders çıkaran mahkemeler, malvarlığı yönetimiyle ilgili ilkeler koyar: “Bir insan servetini daima üç şekilde muhafaza etmelidir: üçte birini arazi, üçte birini sürü, üçte birini altın.”<span class="char-style-override-17">408</span> Mahkemeler ayrıca fakirlere, dul kadınlara, yetimlere ve yabancılara yapılacak yardımlar ile alacaklılara ve hastalıklara karşı yardımlaşma şartlarını netleştirir. </p>
				<p class="paragraf-4">Faizle borç vermek hâlâ yasaktır; zira borç alan kişi, her an fakir düşüp borcunu ödeyemeyecek hale gelebilir: Faiz, yalan söylemek ve zimmete para geçirmekle eş tutulur. “Hemşerine, seninle yaşayan bir yoksula borç para vereceksen, ona tefeci gibi davranmayacaksın, ondan faiz almayacaksın” (Çıkış 22, 24; Levililer 25, 37). Faizle borç almak, bu tip borç senetleri düzenlemek ve bunları şahit sıfatıyla parafe etmek de aynı şekilde yasaktır. Alacaklının, borç verdiği paradan dolaylı yoldan dahi olsa kazanç elde etmesi (<span class="char-style-override-14">avaq ribbit</span>, tam çevirisi “faizin tozu”) kesinlikle yasaktır. Gerçekteyse, kanun metinlerini kurnazca yorumlayan mahkemeler, bütün bu yasaklara rağmen bazı uygulamaları hoş görür. Her şeyden önce söz konusu yasakları, fakirleri en çok ilgilendiren tüketim mallarına uygularlar. Belirli koşullarda, yatırım kredisi vermek mümkündür. Mesela faizsiz bir borca karşılık rehin verilen mallar, borç veren borcunu kapattığında, kâr sayılabilecek bir fiyat farkıyla satın alınabilir. Ancak prensipte rehin işlemleri çok sıkı bir kontrole tabidir: “Herkes sahip olduğu mala kavuşacak ve herkes ailesine geri dönecek” (Levililer 25, 23-31). Gayrimenkul dışında her mal, süresiz olarak rehin bırakılabilir. İpotek edilen gayrimenkul, borç para verenin ailesiyle birlikte söz konusu eve yerleşebilmesi için, sahibi tarafından ancak bir yıl geçtikten sonra geri alınabilir.</p>
				<p class="paragraf-4">Dayanışma ve yardımseverlik ilkelerinin geçerli olduğu cemaat dışında kalanlara faiz uygulamak caizdir; zira bu ahlaksızlık sayılmaz: “Yabancıya faizle borç verebilir, ondan faizle borç para alabilirsin” (Tesniye 23, 20). Kimse yabancıyı potansiyel fakir olarak görmek zorunda değildir. Üstelik Yahudi olmayanların sınırdışı edilme riskleri de yoktur.</p>
				<p class="paragraf-4">Sonuçta –hükmetmesi son derece nazik olan aforoz dışında– hiçbir ceza öngörülmediğinden, mahkemeler içtihatları devamlı tekrar etmek zorunda kalır. İÖ V. yüzyılda Mısır’da Avsan şehrinin karşısında bulunan Avsan Adası’nda yaşayan Yahudi cemaatinin kaleme aldığı papirüslere bakılırsa, Yahudiler arasında faizle borç alıp verme çok yaygındır.<span class="char-style-override-17">399</span></p>
				<p class="paragraf-4">Yahudilere yöneltilen çift tabiiyet suçlaması devam eder. Bu durum, İÖ 187’de imparatorluğun doğusuna hâkim olan IV. Antiochus Epifanes’in Mezopotamya ve Filistin Yahudilerini Ptolemaios ve Romalıların tarafına geçmekle suçlamasıyla iyice dramatik bir hal alır. Epifanes; III. Antiochus’un Yahudiliği meşru kılan fermanını yürürlükten kaldırır, Yahudiliği tamamen ortadan kaldırmak amacıyla Yahudiye’de bu dinin ibadetini yasaklar, Tapınak sunağına Zeus heykeli diktirir, sünnet yaptıranlara ölüm cezası verir, Yahudileri Yunan bayramlarına katılmaya zorlar ve Kudüs’ün ismini Antiok olarak değiştirir. </p>
				<p class="paragraf-4">Yahudiye’deki Yahudi varlığı, hiçbir zaman bu kadar büyük bir tehditle karşı karşıya kalmamıştır. Bu nedenledir ki Yahudiler, kendilerini kurtarması için Roma’ya başvurur. Bu onların felaketi olacaktır.</p>
				<p class="alt">Roma idaresinde</p>
				<p class="paragraf-4">Bu, son İbrani devlet kimliğinin yok oluşunun hikâyesidir. Bu hikâye, Yahudilerin bundan sonraki kaderini tayin edecektir. Yine bu hikâye, Yahudilerin dünya ile olan ilişkilerini bir kez daha allak bullak edecektir.</p>
				<p class="paragraf-4">İÖ 169’da IV. Antiochus; yüksek din görevlisi Yason’un Yahudiyesi’nde çıkan ayaklanmayı, Tapınak hazinesine el koyarak, kitapları yakarak ve Yahudiye’nin zorla Helenleştirilmesini emrederek bastırmayı dener. Daniel protesto eder. Birçok Yahudi, kendilerini ülkesine çekmenin yollarını arayan Ptolemaiosların Mısırı’na gider. İÖ 167’de Haşmonayim Matatyahu adlı bir din görevlisi ile oğlu Yehuda Makkabi dağa çıkar, Helenleşmiş köyleri yakar, bu köylerdeki erkek çocukları zorla sünnet eder.<span class="char-style-override-17">101</span> <br/>İÖ Aralık 164’te isyancılar Kudüs’ü ele geçirir; Yahudilerin kutsal yeri ilan ettikleri Tapınağı mucizevi bir yağla kutsayarak tekrar açarlar. O zamandan bu yana Hanuka Bayramı’yla bu olay anılır. İktidarı ele geçirmenin yolu, Nur’u ve Ruh’u bulmaktan geçmektedir. </p>
				<p class="paragraf-4">İÖ 161’de Yehuda Makkabi bu başarıdan güç alarak bağımsız bir Yahudi devletinin kurulacağını ilan eder.<span class="char-style-override-17">101</span> Senatonun himayesini elde etmek için Roma’ya iki elçi yollar. Ancak İÖ 160’ta, Kudüs’ün kuzeyinde Makedon ve Selevkos ordularıyla çarpışırken savaş meydanında ölür. Yerine erkek kardeşi Yonatan geçer. Yonatan, Selevkos generalleriyle anlaşmaya vararak Ferisilerin de desteğiyle Tapınağın yüksek din görevlisi olur. Unvanın getirdiği gelirler de cabası. Yonatan İÖ 150’de, Yahudi milletinin ve hatta Güney Levant’taki Selevkos ordularının lideri olarak tanınır. O sırada başka dertleri olan Selevkoslar, Filistin’in yönetimini Yonatan’a bırakmıştır.</p>
				<p class="paragraf-4"><span>Nitekim doğuda yeni bir güç peyda olmuştur: Anadolu’dan gelen Partlar. Liderleri Mithridates, Selevkos Yunanlarını yenerek Babil’e kurtarıcı gibi girer. Burada yaşayan toplulukların statüsünde herhangi bir değişiklik yapmaz. Filistin, yüzölçümü küçülen Selevkos İmparatorluğu’nda kalır. </span></p>
				<p class="paragraf-4">İÖ 143’te Makkabi’nin üçüncü erkek kardeşi Şimon, suikasta kurban giden Yonatan’ın yerine geçer. Bölgenin yeni Yunan efendisi <br/>I. Demetrius’a vergi ödemeyi reddedip, Haşmonayim hanedanını kurarak Yahudiye’nin fiili bağımsızlığını ilan eder. İÖ 141’de, zayıf düşmüş Selevkoslara karşı Roma’yla ittifak kurabilmek için Roma’ya elçiler yollar; büyük bir meclis toplar. Bu Sanhedrin Şimon’a, “Yüksek Din Görevlisi, Stratejik Deha ve Yahudilerin Kralı” ile “Yaşam Boyu Prens ve Yüksek Din Görevlisi” unvanlarını verir. Üzerlerinde yedi temel tarım ürününün (buğday, yulaf, üzüm, incir, nar, zeytin ve hurma<span class="char-style-override-17">34</span>) resimleri olan madeni paralar bastırır; siyasi, ekonomik ve dini yetkileri erkek kardeşleri arasında paylaştırır. Ölünceye kadar görevlerinde kalmaları öngörülen kardeşler; orduya, din işlerine, mahkemelere ve mali kaynaklara hâkim olurlar. Krallık geri gelmiştir. Hatta yeni krallık kalıtsaldır: Şimon’dan sonra büyük oğlu I. Aristobulus gelir. Aristobulus, Haşmonayim hanedanında kral unvanı alan ilk Makkabi’dir. Bir sene sonra, Aristobulus’un erkek kardeşi ve Şimon’un üçüncü oğlu Hurkanus’tan doğan Yehuda Aristobulus tahtı ele geçirir; kendisine karşı koyan Ferisileri katledip, Samarya’yı fethettikten sonra İÖ 76’ya kadar 25 yıl saltanat sürer. Sadukiler, Essenilerin mücadele ettiği Haşmonayimlere destek verir.</p>
				<p class="paragraf-4"><span>Yahudi hizipler arasında yaşanan kriz, hangi kutsal kitapların korunması gerektiğini de belirler. Sadukilere göre, bunlar Tevrat’ın beş kitabıyla sınırlıdır. Ferisiler başka kutsal kitapları da alır. Esseniler ise bütün kitapları kabul etmekle beraber, bunları safiyet ve ciddiyet temelinde yorumlar.</span></p>
				<p class="paragraf-4">Hıristiyanlığın doğuşu ve son Yahudi devletinin yok olmasıyla sonuçlanan Haşmonayim devri özellikle karmaşıktır.</p>
				<p class="paragraf-4">Anneleri Aleksandra’nın ölümünden sonra, Yehuda Aristobulus’un iki oğlu II. Hurkanus ve II. Aristobulus iktidar kavgasına tutuşur. Ta ki Idumea’nın (ülkedeki vilayetlerden biri) askeri yöneticisi genç bir Yahudi, Antipater oyuna Romalıları dahil edene kadar. Antipater iki erkek kardeşe, Akdeniz’in doğusuna sevk edilmiş Roma ordularının kumandanı Pompey’i hakem tayin etmelerini teklif eder. </p>
				<p class="paragraf-4">Senato Pompey’i, Yunan korsanların ticareti tehdit ettiği denizlerde barışı sağlamak ve Efes’te Romalıları katleden Part Kralı VI. Mithridates’e karşı savaşmakla görevlendirmiştir. Pompey daha sonra kendi mücadelesinde ihtiyacı olabileceği düşüncesiyle, Antipater’e yardım etmeyi kabul eder. Selevkos ordularının geri kalanını mağlup eder; İÖ 63’te Kudüs’e girer. Kutsal Tapınağın içine girerek oyunu II. Hurkanus lehine kullanır. Bununla birlikte, Hurkanus’un gücünü ve topraklarını azaltmaktan geri kalmaz. II. Aristobulus tutsak olarak Roma’ya gönderilir. Görünüşe rağmen, Haşmonayim hanedanının sonu gelmiştir. Antipater Yahudi iktidarını canlandırdığını düşünürken, istemeden de olsa Roma’nın bölgeye hâkim olmasını sağlamıştır.</p>
				<p class="paragraf-4">Yahudiler bundan böyle Roma’ya boyun eğmeyi kabul etmek zorundadır. Tapınağa ödenen ondalık vergisi ile fakirler için verilen vergiye, Romalı tahsildarların topladığı vergiler eklenir. Roma ile ittifak, sadece efendilerin değişmesine ve yükümlülüklerin daha da artmasına yaramıştır.</p>
				<p class="paragraf-4">Bu arada tarihte çok iyi bilinen bir olay, Filistin’i daha da çok Roma hâkimiyetine sokar. Güçten düşen Pompey, İÖ 61’de iktidarı batı orduları komutanı Jül Sezar ve aşırı zengin bir politikacı olan Crassus ile paylaşmak zorunda kalır. Crassus’un payına doğu topraklarını kontrol etmek düşer. Bunun üzerine serbest bırakılan II. Aristobulus, erkek kardeşinin yerine geçmeyi dener. Ancak mağlup olan Aristobulus, bir kez daha savaş esiri olarak Roma’ya gönderilir. Sezar Roma’da, köle olarak satılmış Yahudileri serbest bırakırken, Pompey’in müttefiki II. Hurkanus Kudüs’ü tekrar inşa eder. İÖ 54’te, Partlara karşı savaş açmak üzere Kudüs’ten geçen Crassus, Tapınağa girer. Diaspora cemaatlerinin getirmiş olduğu bütün hediyelere ve Pompey’in el sürmeyi asla düşünmediği 2.000 altın <span class="char-style-override-14">talent</span>e el koyar. Crassus bunlara ek olarak halktan 8.000 <span class="char-style-override-14">talent</span> talep eder. Bu, 34 ton altın demektir.</p>
				<p class="paragraf-4">Crassus İÖ 52’de öldürülünce, Senato bütün yetkileri Pompey’e verir. O sırada Galya cephesinde olan Sezar, kendi payına düşen yetkilerin bu şekilde elinden alınmasını kabul etmez. Rubicon Nehri’ni geçen Sezar, Roma’yı ele geçirir. Bu sırada Pompey ve Senato’nun ileri gelenleri Yunanistan’a kaçar. Antipater ve II. Hurkanus Pompey’in tarafını tutmuş olduklarından, Sezar II. Aristobulus’u serbest bırakarak Yahudiye’yi ele geçirmeye gönderir. Aristobulus üçüncü kez mağlup olur.</p>
				<p class="paragraf-4">Sezar, İÖ 9 Ağustos 48’de Pompey’i Farsalus’ta yener. Antipater ve II. Hurkanus saf değiştirerek II. Aristobulus’u yüzüstü bırakan Sezar ile ittifak kurarlar. İhanet kol gezmektedir. Her orduda Yahudi askerler mevcuttur. Mısır’da polis şefi Yahudi’dir. Bir başka Yahudi, Kleopatra’nın ordularını yönetir. Yahudi paralı askerler, Sezar’ın Mısırlıları mağlup etmesine yardım eder. İhanetinin karşılığını alan Antipater; Roma vatandaşı olur, Sezar tarafından Yahudiye’ye <span class="char-style-override-14">procurator</span> (idareci) atanır. Mısır’a sığınan Pompey öldürülür.</p>
				<p class="paragraf-4">İÖ 44’te diktatör olan Sezar, Pompey’le mücadelesinde Yahudiyeli Yahudilerin yardımlarını unutmaz ve onlara bağımsızlıklarını geri vermese de, ayrıcalıklı bir statü tanır. İsis ya da Mitra kültlerine izin verdiği gibi, Yahudi ibadetine de izin verir. Egemenlik, görece olsa da, her zaman olduğu gibi mali ayrıcalıkları da beraberinde getirir: “Biz, Gaius Sezar, diktatör ve beşinci kez konsül, şöyle buyuruyoruz: Şeref, erdem ve dostluk kaygısıyla olduğu kadar Senato’nun ve Roma halkının da iyiliği ve refahı için, Aleksandra’nın oğlu Hurkanus ve Hurkanus’un çocukları, Kudüs’ün ve Yahudi milletinin yüksek din görevlileri ve hükümdarları olacaktır; iki sene sonra Yahudilerin ödemekte olduğu vergiler azaltılacaktır; Kudüs sakinleri her yıl vergi ödeyecek, fakat yedinci Şabat yılında hiçbir şey ödemeyecektir, zira bu yıl hiçbir şey ekmez, ağaçların meyvelerini toplamazlar; iki yıldan iki yıla tohumların dörtte biri kadar bir vergi ve bundan önceki hükümdarlarına ödemiş oldukları gibi Hurkanus ve çocuklarına da ondalık vergisi ödeyeceklerdir...”<span class="char-style-override-17">177</span></p>
				<p class="paragraf-4">Aynı yıl Sezar öldürülür; Antonius, Roma’da iktidarı ele geçirir. Sezar’ın katillerinden biri olan Cassius, Suriye ordularının başına geçer. Romalıların işbirlikçisi olmakla suçlanan Antipater, İÖ 42’de Yahudi milliyetçiler tarafından öldürülür.</p>
				<p class="paragraf-4">Kudüs’te II. Hurkanus’un yerine yeğeni Antigonus geçer. Ta ki İÖ 37’de Senato iktidarı, Roma’ya değerli yardımlarda bulunmuş yerel idarecinin ailesine verene kadar. Antipater’in iki oğlundan biri olan Hirodes, Yahudilerin kralı ilan edilir. Antigonus’un kafası kesilir.</p>
				<p class="paragraf-4">Hirodes, sert bir idareci ve mükemmel bir askerdir. Essenilerle uzlaşır; yüksek din görevlilerini kendi keyfine göre seçerek güçlü Sadukilere karşı koyar. Bundan böyle hiçbir mevki kalıtsal değildir. Ülkeyi yeniden inşa etmek amacıyla halka ağır vergiler koyar. </p>
				<p class="paragraf-4">İÖ 27’de, Augustus Roma’da iktidarı ele geçirir. Sayılarının o sırada 6.000.000 olduğu tahmin edilen Yahudiler, Roma tarafından yönetilen bütün topraklarda yaşayan nüfusun yüzde onunu oluşturmaktadır. Mısır’da, Tesalya’da, Asya’da, İspanya’da, Afrika’da (Cezayir), Lyon’da, Trèves’te Yahudiler mevcuttur. Roma’da sayıları 50.000 olup –zanaatkârlar, tüccarlar, ikrazatçılar, simsarlar–, 15 sinagogları bulunmaktadır.</p>
				<p class="paragraf-4">İÖ 20’de Kudüs’te, babası kadar nefret uyandıran Hirodes, halkı kendine çekmek için Tapınağı güzelleştirme çalışmaları başlatır. Tapınağa Süleyman’ın saltanat dönemindeki haşmetini geri kazandırabilmek için, iç avlu iki katına çıkartılır. Sunak, tekrar adakların ve Yahudi hacıların merkezi haline gelir. Tapınağa sadece o yıl Hamursuz Bayramı için –Romalılaşmış Yahudi yazar Flavius Josephus’a göre<span class="char-style-override-17">213</span>– dünyanın her yerinden 3.000.000 hacı gelir. Bu rakam, o sırada yaşayan Yahudilerin üçte birinden fazladır! Hiç şüphe yok ki, bu rakam abartılıdır. Tapınak ekonomisi tam hız işlemektedir. Tüccarlar, ikrazatçılar ve âlimler –bu meslekler çoğu kez aynı kişiler tarafından icra edilir–; Tapınaktan denize, oradan da diasporaya adaklar, mallar, dini sorular, bilge cevaplar, borç senetleri, Tapınak bağışları, vs. taşırlar. </p>
				<p class="paragraf-4">Esseniler gittikçe artan bir ısrarla din görevlilerinin daha basit bir hayat sürmelerini, Tapınak törenlerinin daha az şatafatlı olmasını, daha az adak verilmesini, daha az inşaat yapılmasını ve fakirlerle daha fazla dayanışma içinde olunmasını talep etmektedir. Birçok kişiye göre çağın karmaşası, Mesih’in yakında geleceğine işarettir.</p>
				<p class="paragraf-4">Hirodes’in iktidarı her yerde hissedilir. Kafaları karıştıran 33 deprem ve isyanlara yol açan kıtlıklara bizzat müdahale eder. Yahya adında bir adam kısa bir süre için kendisine gelen herkesi tövbe etmeye çağırır ve onları Şeria Nehri’ne daldırır. Ta ki tutuklanıp idam edilene kadar. İÖ 4’te Beytüllahim’de Yehoşua veya Yeşua adında biri dünyaya gelir. Bu kişi daha sonra Nasıra’da büyüyecektir. </p>
				<p class="paragraf-4">Aynı yıl Hirodes ölür. Roma’da Augustus, Hirodes’in oğlu Hirodes Antipa’ya kral unvanını vermeyi reddederek onu tetrark atamakla yetinir. İki sene sonra İmparator Augustus, –tetrark dışında– Yahudi elitini mümkün olduğu kadar uzağa, Galya’da bulunan Vienne’e sürerek mat etmeye karar verir. Yahudiye’nin yönetimini Romalı bir valiye verir; bölgeyi Suriye vilayetine bağlar; Tapınağın himayesini Roma hukukuna göre düzenler.</p>
				<p class="paragraf-4">Yeni şartlara uyum sağlamak amacıyla mahkemeler, uygulamakta oldukları ilkeleri gevşetir. Mesela Roma hazinesine artık her yıl vergi ödenmesi gerektiğinden, toprakların nadasa bırakılmasından, her yedi yılda bir Jübile sırasında borçların silinmesinden vazgeçilir. Bunları yapabilmek için, dini otoritelerin, özellikle de bilge Rabbi Hillel’in onayıyla, eski şartlarda düzenlenmiş sözleşmeler <span class="char-style-override-14">probsol</span> denilen bir Yunan prosedürüyle değiştirilir. Buna göre, her sözleşmenin şartları mahkeme önünde yapılacak basit bir beyanla değiştirilebilir.</p>
				<p class="paragraf-4">Zenginlerin dinle hiçbir ilgisi kalmamıştır. Yahudiye’de o dönem köylü ve zanaatkârdan oluşan cemaatler tarafından yaptırılan sayısız sinagogdan hiçbirine mali destekte bulunmazlar. Öte yandan toplumsal hoşnutsuzluk; din görevlilerine (çok para harcadıkları için), zenginlere (israf ettikleri için), mahkemelere (bu israfı hoş gördükleri için), Romalılara (ezdikleri için) ve vergi tahsildarlarına (zor kullandıkları için) yönelir.</p>
				<p class="paragraf-4">İS 14’te yeni İmparator Tiberius, Yahudiye’ye Valerius Gratius adında birini idareci atar. Gratius, arka arkaya üç yüksek din görevlisi seçer ve azleder. Nihayet İS 18’de, aralarında en uysalı Yusuf Kayafas’ta karar kılar. Kayafas, dini kıyafetlerini her tören öncesinde Romalı yöneticinin elinden yalvara yakara almayı kabul eder – bu, olabilecek en büyük aşağılamadır! İS 21’de Hirodes Antipa, Tiberya adında Kudüs’ten daha debdebeli yeni bir başkent kurar. Ancak dindar Yahudiler yeni başkente gitmeyi reddeder; zira kent bir mezarlık üzerine inşa edilmiştir. İS 26’da, Gratius’un yerine Pontius Pilatus geçer. Siyasi, mali, adli ve güvenlikle ilgili bütün yetkiler Pilatus’un elinde toplanır. Bazı Yahudiler, Pilatus Kudüs’e Sezar heykelleri koydurduğunda ve bir su kemeri inşaatının Tapınak hazinesi tarafından finanse edilmesini emrettiğinde ayaklanır. Yusuf Kayafas ise, Romalıların bütün isteklerine boyun eğer.</p>
				<p class="paragraf-4">Hizipler çoğalır.<span class="char-style-override-17">295</span> Mesih’in gelişi gittikçe artan bir coşkuyla beklenir hale gelir. Birçok kişi arasında Nasıralı İsa olarak bilinen Yeşua adında bir haham, insanları benzerlerini sevmeye davet etmekte, zenginliğin boşluğu üzerine vaazlar vermektedir. İsa; Tevrat’ta söylenenlerden yola çıkarak dağdaki vaazından “Şabat insan için yaratılmıştır” sözüne, şiddete başvurmamayı yüceltmesinden “Benzerlerini kendin gibi seveceksin” cümlesine, kendi otoritesinin Tanrı’dan geldiğini ihsas ettirir. Yıkılışının yakın olduğunu söylediği Tapınağın iç avlusundan esnafı kovar. Romalı yetkililer ve Sanhedrin, her yüksek sesle konuşan insan gibi İsa’yı da susturmak ister. Bir Hamursuz Bayramı’nda, Nasıralı İsa Romalılar tarafından infaz edilir. İsa’nın ölümü neredeyse fark edilmez. Ta ki yoldaşları, İsa’nın üç gün sonra dirildiğini haber verene kadar. </p>
				<p class="paragraf-4"><span>İlk önce Petrus tarafından yapılan “ilan”, Yakup ve İsa’nın diğer yoldaşları tarafından bütün Yahudilere iletilir. Havarilerin hepsi Yahudi’dir. İkna olduktan sonra Pavlus adını alan Saul, Akdeniz havzasının birçok önemli şehrinde bulunan sinagoglarda Mesih’in geldiğini haber verir. Romalılara göre ise bu insanlar, birçok dini mezhepten sadece bir tanesidir.</span></p>
				<p class="paragraf-4">Nitekim aynı dönemde başka Yahudi akımlar da ortaya çıkar. Bunlardan biri, Romalılara karşı silahlı mücadele taraftarı olan Zelotlardır. </p>
				<p class="paragraf-4">Bu arada Roma’da, Yahudilere karşı duyulan nefret artar. Onları farklı olmakla, lar’lara<span class="char-style-override-17"><a class="footnote-link" href="#footnote-225-7" id="footnote-225-7-backlink">7</a></span><span class="char-style-override-18"> </span>dua etmemekle, birçok hükümdar ve asili kendilerine çekmekle suçlarlar. İS 14’te Augustus’un yerine geçen Tiberius, İtalya yarımadasında Yahudiliği yasaklar.</p>
				<p class="paragraf-4">İS 37’de, sadece dört yıl saltanat sürecek olan Caligula; II. Hirodes Agrippa’yı Yahudiye kralı yapar, Yahudiye Valisi Pontius Pilatus’u görevinden alır, Suriye Valisi Petronius’a Kudüs Tapınağı’na kendi heykelini yerleştirmesini emreder. Böyle kışkırtıcı bir eylemin gerçek bir isyan başlatabileceğini hisseden Petronius ayak sürer.</p>
				<p class="paragraf-4">Öfkelenen Caligula Yunanları, imparatorluğun en önemli topluluğu ve Yahudiye’deki bütün toplumlardan daha zengin ve güçlü olan İskenderiyeli Yahudilere karşı kışkırtır. Katliamların artmasından korkan İskenderiyeli Yahudi yetkililer, imparatorla barışmak amacıyla Roma’ya bir elçi gönderir. Philon adıyla tanınan bu adam, seçkin bir entelektüel, büyük bir filozof, aynı zamanda da şehrin en zengin tüccarlarından biridir. Kudüs Tapınağı’nın ana girişini süsleyen altın ve gümüş kapıları Philon yaptırmıştır. Müzakereler uzar. Roma’nın göz yumduğunu gören Yunanlar tehditleri artırır. İskenderiyeli Yahudiler bir felaket olmasından korkmaktadır. Ancak Caligula harekete geçemeden İS 41’de ölür. Rahat bir nefes alan İskenderiyeli Yahudiler, Yunanlara saldırarak çektikleri korkunun intikamını alırlar.</p>
				<p class="paragraf-4">Nasıralı İsa’nın öğretisi yayılmaya başlar. İsa’nın ölümüne tanıklık edenlerden bazıları, “müjde”yi Yahudi olmayanlara da götürmek ister. Sert tartışmalar sonucunda Pavlus bu görevi kabul eder. Bu sefer de yeni dini kabul eden paganlara, Yahudilerin uymak zorunda olduğu kurallar gibi kurallar dayatmak gerekip gerekmediği sorusu gündeme gelir. Sonuçta onlara karşı daha yumuşak davranmak gerektiğine karar verilir. Yeni dinde sünnet yoktur; gıda yasakları çok daha azdır. İS 41’de, –neredeyse hepsi Yahudi olan– ilk Hıristiyanlar Roma’ya gelir. Claudius yeni taç gitmiştir. Yahudilere ne şekilde davranılıyorsa, Hıristiyanlara da aynı şekilde davranılır. Kamu düzenini bozmadıkça, Roma ve Augustus kültlerinden muaf tutulurlar.<span class="char-style-override-17">368</span> <span class="char-style-override-14">On İki Sezar’ın Hayatı</span> adlı kitabında Suetonius şöyle yazar: “İmparator Claudius, Hristos adında birinin etkisiyle durmadan olay çıkaran Yahudileri Roma’dan kovdu.”<span class="char-style-override-17">335</span> Aynı anda Antakya’da, İsa’yı izleyenlere <span class="char-style-override-14">christianoi</span> denmeye başlanır. Bu, bir başka Yunanca kelime olan ve Mesih anlamına gelen <span class="char-style-override-14">christos</span>’a gönderme yapmaktadır.</p>
				<p class="paragraf-4">İS 41’de Claudius, Hirodes’in torunu I. Hirodes Agrippa’ya Yahudilerin kralı unvanını verir. Filistin artık tam olarak bir Roma vilayeti değildir. Yeni kral, Kayafas’ı azlederek yerine daha özgür davranacak yeni bir yüksek din görevlisi atar. Romalı yönetici bölgeyi terk ederken yeni yüksek din görevlisine tören kıyafetlerini iade eder. Ancak bu durum uzun sürmez. Hirodes Agrippa İS 44’te ölünce, Claudius krallığın büyük bölümünü tekrar bir Roma vilayetine dönüştürerek imparatorluğa dahil eder. I. Hirodes Agrippa’nın oğlu II. Agrippa’ya, Suriye’de çeşitli yerlerin yönetimi ile Kudüs Tapınağı müfettişliğini bırakır. II. Agrippa’nın yüksek din görevlisini atama ve Tapınağın hazinesini bir yere kadar kullanma yetkisi vardır.</p>
				<p class="paragraf-4">Romalı yöneticiler giderek daha baskıcı bir hale gelir. İS 55’te Claudius’un yerine geçen Neron, Yahudi krala Tiberya dahil olmak üzere Celile’nin küçük bir kısmını geri verir. Bu jest, Romalılara karşı topyekûn savaş çağrısı yapan Celileli Yehuda adında birinin başını çektiği bir grup Zelot’un bağımsızlık ateşini söndürmeye yetmez. Hıristiyanlar ise olaylara karışmaz. Çıkan isyanlardan ve kendi ailesini bile etkisi altına alan Yahudi misyonerliğinden –karısı Poppea’nın Yahudiliğe geçtiği söylenir– gittikçe endişe duymaya başlayan Neron, İS 64’te Roma’da çıkan yangının failleri olduğunu öne sürdüğü Yahudilere karşı bütün imparatorlukta bir katliam başlatır. Katledilenlerin arasında Hıristiyan mezhebi mensupları da mevcuttur. </p>
				<p class="alt">Tapınağın yıkılışı</p>
				<p class="paragraf-4">Bu son kriz de yine bir para meselesinden çıkar. İS 66’da, Gessius Florus’un yönetimi sırasında, bir Romalı Tapınak hazinesinden 17 altın <span class="char-style-override-14">talent </span>çalar. Hazinenin elindeki servet düşünülürse, çalınan meblağ komiktir. Halk, olayla alay etmek amacıyla, Romalı yönetici için para yardımı toplamaya başlar. Florus, halkın üzerine asker yollayarak karşılık verir. Kısa sürede bir bağımsızlık mücadelesi haline gelecek isyan işte böyle başlar. Celileli Yehuda’nın oğlu Menahem tarafından yönetilen bir grup Zelot, Masada’yı ele geçirerek Roma garnizonunda bulunan askerleri öldürür. Olaylar Kral II. Agrippa’yı aşmıştır. Hıristiyanlar ise, ayaklanan Yahudilere katılmayı reddederek olayların dışında kalırlar.</p>
				<p class="paragraf-4">İmparatorluk Yahudilerinin isyanı korkunç bir şekilde bastırılır. Yahudi tarihinin ilk katliamları yaşanır. Antakya’daki Yahudi cemaati yok edilir. Üç yüzyılı aşkın süredir mesut yaşadıkları İskenderiye’de 53.000 Yahudi katledilir. Romalılar Kudüs’ü kuşatır. Yahudi liderler, ablukayı gevşetmek için uygun bir stratejide anlaşamazlar. Neron, ayaklanmayı bastırmak amacıyla Vespasian komutasında 70.000 asker gönderir.</p>
				<p class="paragraf-4">Neron’un İS 68’de ölmesiyle birlikte, Roma’da tahta geçen üç imparator –Galba, Otho, Vitellius– arka arkaya öldürülür. Bunun üzerine, o sırada Kudüs’te bulunan Vespasian İS 69’da imparator olur. Vespasian, oğlu Titus’u Yahudiye’deki savaşı bitirmekle görevlendirir. Genç Titus, Hamursuz Bayramı sırasında Kudüs’ü kuşatır; himayesi altına almak istediği Tapınağı ele geçirir. 23 Temmuz günü, bir askerin meşalesi tapınağa komşu bir sundurmanın altında yangın çıkartınca, Titus yangını söndürmeye çalışır. Titus, aşkla bağlı olduğu I. Hirodes Agrippa’nın kızı Berenice’ye Tapınağı koruyacağına dair söz vermiştir. Fakat İS 9 Av (29 Ağustos) 70’te –efsaneye göre Birinci Tapınağın yıkılışının yıldönümünde–, İkinci Tapınak yıkılır; Tapınak hazinesi, başıboş Romalı askerler tarafından yağmalanır. Daha sonra yapılan muhteşem bir yoruma göre (<span class="char-style-override-14">Sukkah</span> 55 a), Tapınağın yıkılışı Yahudi olmayanlar için de bir trajedidir; zira İbraniler onlar için dua etmekteydiler: “Ne kaybettiklerinin farkında değiller.”</p>
				<p class="paragraf-4">Kudüs’ün üst kısımlarını kontrol eden Şimon bar Giora bir ay daha dayanır. O da yenildikten sonra ortaya çıkan bilançoya göre, Yahudiye ve Samarya’da yaşayan 3.000.000 Yahudi’den 600.000 ila 1.000.000’u ölmüştür. Sağlam erkekler Roma’ya köle veya gladyatör olarak gönderilir. Tapınaktan geriye kalan hazine –yedi kollu şamdan, altın masa, dini yasaların yazılı olduğu tomarlar–, Titus’un zafer törenine eşlik eder. İsyanın lideri olan Şimon bar Giora bütün yol boyunca kırbaçlanır, tören bitince de öldürülür. Roma’nın zaferini kutlayan madeni paralar basılır. İS 71’de, Herodion ve Machaerus düşer. Neredeyse üç yıl direnen Masada ise, garnizonu toplu halde intihar ettikten sonra İS Nisan 73’te düşer. </p>
				<p class="paragraf-4">Caesarea, işgal altındaki ülkenin yeni başkenti olur. Vali, kuşatma altındaki Kudüs’ten bir tabutun içine saklanarak kurtulan, Hillel’in müritlerinden, ayakkabıcı haham Yohanan ben Zakkai’nin, civardaki Yavneh’te bir bilgeler akademisi ile yüksek bir mahkeme, yani Sanhedrin kurmasına izin verir. </p>
				<p class="paragraf-4">O sırada dünyada 7.000.000 civarında Yahudi bulunmaktadır:<span class="char-style-override-17">35</span> 2.000.000 Filistin’de, 3.000.000 Roma İmparatorluğu’nun geri kalan topraklarında, 1.000.000 Part İmparatorluğu’nda, geriye kalan 1.000.000 başka yerlerde. Roma; kendi idaresinde yaşayan 5.000.000 Yahudi’ye, o zamana kadar Tapınağın bakımı için ödedikleri paraları bundan böyle imparatorluğa ödemelerini emreder. Bu, <span class="char-style-override-14">fiscus judaicus</span>’un başlangıcıdır.<span class="char-style-override-17">34</span> Hıristiyanlar ayaklanmaya katılmadıklarından bu vergiden muaf tutulurlar. Roma için, Yahudiler ile Hıristiyanlar arasındaki ayrım her şeyden önce vergiyle ilgilidir.</p>
				<p class="paragraf-4">Birkaç Zelot, Mısır ve Sirenayka’da mücadeleyi sürdürür. Ancak gayretleri boşa gider. Bundan böyle Yahudilerin kaderi, dağınık halde yaşadıkları yerlerdeki halkların arasında geri dönülemeyecek şekilde yitip gitmektir. Dini, siyasi ve ekonomik rolleri sona ermiş gibidir. Bayrağı yeni bir tektanrılı din devralacaktır. </p>
				<p class="paragraf-4">Tıpkı Kitab-ı Mukaddes’teki Yaratılış gibi, tarihteki Yaratılış da sürgünle son bulur. Yeni Mısır, Roma İmparatorluğu’dur.</p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-1-backlink" id="footnote-225-1">1</a><span>	“Yahweh”. Yahudi inanışına göre Tanrı’nın gerçek ismi (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-2-backlink" id="footnote-225-2">2</a><span>	İbranice “Avraham” (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-3-backlink" id="footnote-225-3">3</a><span>	Antijudaizm dini açıdan, antisemitizm ırksal açıdan Yahudi düşmanlığıdır (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-4-backlink" id="footnote-225-4">4</a><span>	Kudüs (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-5-backlink" id="footnote-225-5">5</a><span>	İbranice Tevrat (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-6-backlink" id="footnote-225-6">6</a><span>	İbrani takvimine göre resmi yılın 11’inci, dini yılın beşinci ayı. Temmuz-ağustosa denk gelir (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-7-backlink" id="footnote-225-7">7</a><span>	Antik Roma’da, aile ocağını koruyan tanrılara verilen ad (ç.n.).</span></p>
					</div>
				</div>
			</div>
		</div>
	</body>
</html>