<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>8-4.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:520ab1f1-cfeb-47b9-87ff-108a0bbba846"/>
	</head>
	<body>
		<div id="x8-4.html" xml:lang="tr-TR">
			<div class="Basic-Text-Frame">
				<p class="split-1"/>
				<p class="paragraf-4">İS I. binyılın sonunda Yahudiler, efsanelerin iddia ettiğinin aksine, ne zengin ne bankacı ne de prenslerin danışmanlarıdır. Yahudilerin neredeyse tamamına yakını fakir köylüler ve zanaatkârlardan oluşur. Bazıları esnaflara, zanaatkârlara, köylülere, manastırlara ve küçük derebeylerine ufak kazançlar karşılığında borç para veren zoraki ikrazatçılardır. Hükümdarların maliyecisi konumundaki çok az sayıda Yahudi, devlet yönetimlerinin oluşmasına yardımcı olur. Çoğu Müslüman İspanya, Mezopotamya ve Mısır’da yaşar. Birkaçı gemilerle veya kervanlarla yollara düşen tüccarlardır. Ne sınırları ne de prenslerin yasaklarını umursayan bu tüccarlar, gittikçe birbirlerine düşmanlaşan imparatorlukları bağlayan yegâne ağdır.</p>
				<p class="paragraf-4">Doğunun güneşi batmaya, Batının ateşi ise insanları yakmakla tehdit etmeye başladığında, Yahudileri hoş gören dünya çöküp, yerine onlardan nefret eden bir dünya yükseldiğinde, Yahudiler, yaklaşmakta olan savaşların ortasında kalmanın iyi bir şey olmayacağını tahmin ederler. </p>
				<p class="paragraf-4"><span>Nitekim bu savaşlar korkunç olacaktır. Dünyanın nüfusu, 1000’den XVIII.</span>yüzyıla kadar, tahminen üç katından fazla büyüyerek<span class="char-style-override-17">86</span> aşağı yukarı 250.000.000’dan 900.000.000’ a ulaşırken, Yahudilerin nüfusu, katliamların ve zoraki din değiştirmelerin etkisiyle 4.000.000 civarında çakılıp kalacaktır.</p>
				<p class="paragraf-4">İbrani halkı –o çağda yaşamış diğer birçok halk gibi– asimile olup tamamen yok olmadıysa bu, bundan 2000 yıl önce Tevrat’ın üçüncü kitabı Levililer’de (ya da “Ve O Çağırdı”<span class="char-style-override-17">90</span>) toplanan hayata dair kurallara riayet edip bu kuralları aktarmayı başardıkları içindir. Din görevlilerine verilmiş bu talimatlar, Yahudi halkının kimliğini oluşturan şeylerin zaman içinde nasıl ayakta tutulacağına dair pratik uygulamaları düzenler: ittifak kuralları, önemli bayramlar, yiyecekle ilgili kurallar, dil, kültür, milli hafıza, hürriyet ahlakı ve bu arada ekonomi ahlakı. Nitekim Yahudi hayatına dair kuralların yanı sıra, Levililer, borçların silinme ve rehinlerin devir şartlarını da toparlar. Bu tuhaf bir karışım, olağanüstü bir önsezidir. Ortaçağ boyunca, hatta daha sonra, Yahudiler zoraki ikrazatçılara dönüşeceklerdir. Bu hizmetlerinden dolayı onlara kızılacaktır. Kapitalizmin doğuşunu finanse etmeye mecbur olan, fakat bunu yaptığı için de zulüm gören Yahudiler, kapitalizmin değerlerine biçim vereceklerdir. Muazzam maceralarla dolu bir yolculuk sonucunda, binlerce felaketin tam ortasında, para dünyasının kurallarının oluşmasına ve dünyanın parasının düzenlenmesine yardımcı olacaklardır.</p>
				<p class="arabaslik-sol" id="toc_marker-3-1">1. Doğuya yolculuk (1000)</p>
				<p class="alt">Bizans ve İslam: Çek ve muhasebe</p>
				<p class="paragraf-4">İS I. binyılın bitmesiyle ve Bağdat inişe geçerken, Konstantinopolis’in elinde dünya ekonomisinin merkezi haline gelmek için her türlü koz mevcuttur. Asya, Afrika, Batı ve Pekin arasındaki buluşma noktası olan bu muazzam şehir, Çin metropolü ile, dünyanın en büyük şehirlerinden biridir. Konstantinopolis’in parası, malı, toprağı, askeri gücü ve ticari ağları vardır. Buna rağmen kendi yaşama zevki ve Helen nostaljisiyle felce uğramış, aşırı bürokratikleşmiş, lükse düşkün ve hayatından fazla memnun elitlerinin mücadeleci ruha sahip olmaması nedeniyle, Konstantinopolis İslamiyete karşı üstünlük sağlayamaz. </p>
				<p class="paragraf-4">Yahudiler Konstantinopolis’te kendi aralarında yaşar, fakat herkes için çalışırlar. Kumaş boyacıları, kürkçüler, dokumacılar, esnaflar, tüccarlar, bilumum mal simsarları, –bazen saraya çalışan– giysi ve mücevher tedarikçileri olurlar. Çok azı ikrazatçı veya maliyecidir. Bizans İmparatorluğu artık kendi ağlarına sahiptir. </p>
				<p class="paragraf-4">İmparator Justinianos’tan beri bir grup İbrani, kendilerini kabul ettirmek için özellikle Yunan ruhunu benimsemiştir. Bunlar Romanyotlardır. Çoğu zanaatkâr, kuyumcu, marangoz ve liman tüccarıdır. İsimlerini Yunancaya çeviren Romanyotlar, Kitab-ı Mukaddes<span class="char-style-override-14"> </span>okur, ayinlerini Yunanca yaparlar. Tevrat metinlerinden çok kendi hahamlarının tefsirlerine güvenen Romanyotlar, aralarındaki anlaşmazlıkları bazen imparatorluk kanunlarına göre çözerler. 1050’den sonra, gücünü yitirmekte olan Bağdat’tan kaçarak Bizans’ın başkentine ayak basan Yahudilerin ayinleri, Romanyotlarınkinden o kadar farklıdır ki, İmparator Aleksios Komnenos, iki grubun oturduğu mahalleleri ayıran bir duvar inşa ettirmek zorunda kalır. Bu iki Yahudi cemaati birlikte çalışıp birlikte ticaret yaparsa da, aynı sinagoglarda ibadet etmez, çok nadir birbirleriyle evlenirler. Bu dini bir bölünme olmayıp, yalnızca kültürel bir kopmadır.</p>
				<p class="paragraf-4">Komşu İslam dünyası artık eskisi kadar rahat değildir. Córdoba’dan Kâbil’e, hatta daha uzak bölgelerde yaşayan cemaatler, Yahudi nüfusunun halen dörtte üçünü –yani 3.000.000’u aşkın bir nüfus– oluşturur. Yahudiler, Konstantinopolis’te olduğu gibi her yerde, ticaret, tarım ve zanaat sektörlerinde her türlü işte çalışırlar. Her yerde tecrit edilerek, sıkıştırılarak, “korunarak”, hakaret edilerek ve aşağı insanlarmış gibi muamele görerek yaşarlar. Oysa İndus Nehri ile Atlantik arasındaki alışverişin büyük bölümünü, kervanları ve gemileriyle ta Hindistan’da karabiber, Çin’de ipek arayan Yahudi tüccarlar sağlar.</p>
				<p class="paragraf-4">Bundan böyle İslamiyetin, Yahudilerin dışlandığı Arabistan’daki dini merkezden başka merkezi yoktur. Bağdat artık dünyanın bir numaralı <br/>Yahudi kenti değildir; Mezopotamya Yahudiliği, 1000 yıllık düşünce merkezi rolünü kaybetmiştir. Artık ne sürgünlerin lideri ne de gaon vardır. Halifelerin etrafında gittikçe daha az Yahudi maliyeci bulunur. Bağdat nüfusu erir: 1168’de Bağdat’ta, ancak 40.000 Yahudi yaşamaktadır. Sürükleyici hikâyeleri422 her zaman tarihi gerçekliğe uymayan Yahudi gezgin Tudelalı Bünyamin’e göre, 1177’de, Bağdat’ta halen 28 sinagog ile onlarca okul bulunur. Bir yüzyıl sonra, 1258’de, bir başka gezgin, sadece 16 sinagoga devam eden 36.000 Yahudiden bahseder. İslam hâkimiyetindeki her yerde olduğu gibi, Müslüman baskısı Yahudileri kendi mahremiyetlerinde ibadet etmeye zorlar. Hilafet topraklarında Yahudilerin nüfusu 1.000.000’dan azdır. Diğerleri İskenderiye’ye gitmiş veya İslam dünyasında dağınık halde yaşayan sayısız küçük topluluklara katılmıştır.</p>
				<p class="paragraf-4">Halep, Musul, Şam, Fustat, Kayravan, Fes, Yemen ve İspanya’da yaşayan topluluklar, âdetlerini kendilerine göre düzenler, bazen yüzyıllarca aynı tüccar-âlim ailenin hâkimiyetinde yaşar. Bu cemaatler aşağılanır, zulüm görür. Mesela Fes’te, 1032’de, Abu Kama Tanim adında Arap bir lider, 6000 kişiyi katleder. 1062’de Marakeş’te oluşan bir cemaatin ibadet etmesi, 1150’den sonra, yeni kurulan ve özellikle hoşgörüsüz davranan Muvahhid hanedanı tarafından yasaklanır. Filistin’deki durum daha da acıklıdır. Akademilerdekiler dışında çok az Yahudi kalmıştır. Kalanlar ise, bazı şehirlerde aşağı insan muamelesi görür. </p>
				<p class="paragraf-4">Zamanın en konuksever ve müreffeh İslamiyeti, Doğu ile Batı arasındaki zorunlu geçiş noktası Mısır’da yer alır. Şii Fatımi hanedanı, 1000’den itibaren Mısır’da, Nil’in o zamana kadar tarihinde neredeyse hiç görülmemiş bir özgürlük ve refah ortamı yaratır. Bu Akdeniz toplumunda, Bizanslı ilahiyatçılar ile Yahudi âlimler yan yana yaşar, Müslüman düşünürlerle söyleşirler. Mısır’da yaşayan Yahudi cemaatlerini, halife nezdinde <span class="char-style-override-14">nagid</span> temsil eder. <span class="char-style-override-14">Nagid</span>, bu cemaatler adına, karşılıklı saygı çerçevesinde, vergi ve angarya konularını müzakere eder. Fatımiler Mekke ve Medine ile civar bölgelerin kontrolünü ele geçirince, Kahire <span class="char-style-override-14">nagid</span>i Filistin, Sicilya ve Kuzey Afrika’daki cemaatlerin sözcüsü haline gelir. Köylüler, zanaatkârlar, sarraflar, simsarlar ve kuyumcular, eski başkent Fustat’ın yanına kurulan yeni başkent Kahire’nin inşasına katılırlar. Yahudi mimarlar, El Azhar Camii’nin planlarını çizer; Yahudi denizciler, Yunanlarla birlikte, 1000 yıldan beri İskenderiye, İspanya, Sicilya, Pisa, Amalfi, Korfu, Umman ve Cochin’i birbirine bağlayan ticari ilişkiler ağını ellerinde tutarlar. </p>
				<p class="paragraf-4">Tarihin çok sonra İtalyanlara atfedeceği üç buluş, ilk kez Yahudi tüccarlar tarafından kullanılmıştır. Bunlar; <span class="char-style-override-14">çek</span> (satın alan tarafından satıcıya malın bedelini ödemek üzere verilen, üzerinde her iki tarafın da adları, paranın bulunduğu yer, ödenecek meblağ ve satın alanın kimlik kodu yerine geçen Kitab-ı Mukaddes’ten bir ayet bulunan belge), ödeme ertelendiğinde kullanılan <span class="char-style-override-14">poliçe</span> ve alacak hareketlerinin kaydedildiği <span class="char-style-override-14">çift taraflı muhasebe</span>dir. </p>
				<p class="paragraf-4">Ancak Şii ve Fatımi parantezi kısa süreli olur. Nil Nehri’nin yeterli seviyede yükselmemesi, kötü hasat ve açlık, 1164’te ekonomik karışıklıklara ve Kahire’de ayaklanmalara neden olur. Duruma hâkim olamayan halife, Halep’in Sünni atabeyi Nureddin’in ordularını yardıma çağırır. Düzeni sağlamak üzere yollanan ve Fatımi Halife Âzıd’in veziri olarak atanan Kürt general Selahaddin<span class="char-style-override-17">258</span> (Selahaddin Yusuf bin Eyyub), daha sonra halifeyi ortadan kaldırarak Kahire’ye Sünni egemenliğini geri getirir. Nureddin’in –1174’te hemen hemen eceliyle– ölmesiyle, Selahaddin Suriye’yi Mısır’a bağlar, Mezopotamya ve Arabistan’ın bir bölümünün kontrolünü ele geçirir, 1187’de Kudüs’ü alır. Mısır Yahudilerinin durumunda bir değişiklik olmaz. Büyük çoğunluğu yine zanaatkâr ve tüccar olarak kalır. Abu Al Beygren adında biri, yeni halifenin hekimi olur. Abu Al Menagga ibn Shahah adında bir başkası, halifenin tarımdan sorumlu memuru olur, Nil Nehri’nden su taşıyan bir kanal inşa ettirir. </p>
				<p class="paragraf-4">Bu parlak ve oldukça hoşgörülü İslamiyet döneminde Yahudilerin çok çeşitli olabilen kaderini hiç kimse, aynı zamanda haham, hekim ve prens danışmanı olan Musa ibn Meymun kadar güzel somutlaştıramaz. 1135’te Córdoba’da doğan Meymun, Muvahhid prensleri şehri istila edip Yahudi ibadetini yasakladığında 13 yaşındadır. Bunun üzerine Meymun’un ailesi, Muvahhid hanedanından biraz uzakta yer alan Fas’a göç eder ve göstermelik olarak İslamiyete geçer. Burada hürriyet peşinde koşan çok sayıda entelektüelle karşılaşırlar: Marakeş’e sığınmış büyük Aristoteles yorumcusu İbn Rüşd gibi, Müslümanlar ve çoğu Fes’e yerleşmiş Yahudiler. Burada gizliden gizliye Yahudi kalan Musa ibn Meymun, Talmud<span class="char-style-override-14"> </span>ile Yunan ve Müslüman felsefelerini inceler (daha sonra şöyle yazacaktır: “İslam’dan daha saf bir tektanrıcı din yoktur”<span class="char-style-override-17">262</span>). Takvim üzerine kitap yazdığında 22 yaşındadır.</p>
				<p class="paragraf-4">Muvahhidler, 1165’te Fas’taki yönetimlerini sıkılaştırır. Yahudiliğin gereklerini gizlilik içinde yerine getirmek dahi çok güç bir hal alır. Mısır’daki özgür ortamdan etkilenen Meymun, 1165’e doğru İskenderiye’ye yerleşirse de, burada düşüş halinde bir şehirle karşılaşır (1177’de Tudelalı Bünyamin, İskenderiye’de topu topu 3000 Yahudi yaşadığını yazar). Meymun İskenderiye’de, Hint Okyanusu üzerinden ticaret yaparak zengin olmak üzere şehre kendisinden önce gelen erkek kardeşine kavuşur. Ancak kardeşi, 1169’da Kızıldeniz’de boğularak ölür. Zengin ve genç mirasçı Meymun evlenerek Kahire Yahudilerinin büyük çoğunluğunun yaşadığı Fustat mahallesine yerleşir. Burada kendini ilahiyat ve tıbba <br/>verir. 1185’te, Şam’a yerleşen Selahaddin’in vekili Vezir Fazıl’ın hekimi olur. Yunan matematiğine ve Mısır bilimlerine tutkun hahamlar ile Müslüman âlimleri kabul eder. Meymun; Kuran’ın Aristoteles ile çatışmasından sarsılan bu entelektüellerle âlim tüccarlardan oluşan topluluğa, Yahudi felsefesinin insanlığın durumuna akılcı bir açıklama getirdiğini –Arapça dilinde– kanıtlamak ister. 1190’a doğru, <span class="char-style-override-14">Şaşkınlar İçin Kılavuz</span> adlı eserini kaleme alır.<span class="char-style-override-17">262</span> Bu kitapta, <span class="char-style-override-14">Ataların Kitabı</span> ile Rabbi Hillel’in düşüncesini aşarak ve güncelleyerek bunları Yunan ve İslam dünyasına adapte eder. Kolektif ile bireysel, inanç ile mantık, Kitab-ı Mukaddes<span class="char-style-override-14"> </span>ile Aristoteles arasında –aynı anda İbn Rüşd’ün İslam için yaptığı gibi– yeni bir denge kurar. Meymun’a göre, herkes dinini dilediği gibi yaşamakta özgürdür (“Bir tek Tevrat<span class="char-style-override-14"> </span>için ilahi denebilir. Diğer yasalar insan elinden çıkmadır”<span class="char-style-override-17">262</span>). İçinde yaşadığı tüccar ve gezgin dünyasında, bireysel sorumluluğu savunur. Buradan, en iyi hayırseverliğin “bağış veya borç veya bir daha yardıma muhtaç olmamak üzere kendine iş yaratırken fakir düşenle ortak olma yoluyla” yardım etmek olduğu sonucuna varacak kadar ileri gider.<span class="char-style-override-17">262</span> Bir başka deyişle fakirlik, ancak zenginler fakirlerin projelerini finanse ederlerse yenilebilir. Nitekim yaratmak, zenginleşmenin tek şerefli yoludur. Öte yandan kişinin, eğer parası varsa, Yahudi olmayanlara borç vermesi ahlaki bir zorunluluktur. Tek şart, borç alanı aşırı yüksek faizlerle istismar etmemek ve tek başına bir kadına, kadını bağımlı duruma düşürmemek için, borç para vermemektir. </p>
				<p class="paragraf-4">Meymun 1204’te öldükten sonra, Meymun’un çocukları, hahamlar ile cemaat liderlerinden oluşan bir hanedan kurarlar. Bu hanedan, Osmanlılar ülkeyi 1517’de fethedene kadar Mısır Yahudiliğine hâkim olacaktır. Söz konusu hanedan, Meymun’un oğullarından birinin kayınpederi ve zengin bir şeker rafinerisi sahibi olan Rabbi Abraham Hananael ile başlar. Mısır’da bulunan bütün haham mahkemelerinden sorumlu olan Hananael, Avrupa’ya satmak üzere Hindistan’da baharat, Çin’de ipek aramaya giden tüccarlar arasındaki her türlü anlaşmazlığa bakar.</p>
				<p class="paragraf-4">Meymun’un eserleri kısa zamanda İslam ve Hıristiyan dünyasında yaşayan Yahudi cemaatleri arasında tanınır. Tüccarlar, Meymun’un kitapları ile dolaşırlar. Akılcı bireycilik ahlakının ana unsurları, özellikle Mısır ve bu Yahudi düşünür aracılığıyla kısa zamanda Hıristiyan Batıya ulaşacaktır. Meymun ayrıca, ileride Thomas Aquinas’a ilham kaynağı olacak bireysel ihsan ve ruhun sonsuzluğu konuları ile kapitalist ahlakı ortaya çıkaracak özgürlük ve sorumluluk değerlerini açıklığa kavuşturur. Daha ileride, çağdaşlığın kökenleri üzerine düşündüğünü iddia eden çoğu kişi, çağdaşlığın Yahudi ve İslami kökenlerini unutacaktır: Hillel, İbn Rüşd ve Meymun.</p>
				<p class="alt">Karabiber ve kâğıt para</p>
				<p class="paragraf-4">O çağda –ipek ile birlikte– karabiber, Doğunun en önemli zenginliklerinden biridir. Karabiber, özellikle Hindistan ve Malabar kıyısında (bugünkü Kerala) yetişir. Yüzyıllardan, hatta binyıldan beri, Yahudi tüccarlar kumaş ve mücevher karşılığında karabiber satın almaktadır. 1000’e doğru, Joseph Rabban adında birinin liderliğinde Cochin’e güçlü bir cemaat yerleşir. Bu cemaat, Mısır’dan gelen simsar ve tüccarlara aracılık eder. Durmak bilmeyen gezgin Tudelalı Bünyamin, 1180’e doğru burada, “komşuları gibi kara derili, dini yasalara riayet eden ve Talmud<span class="char-style-override-14"> </span>konusunda az da olsa bilgi sahibi” 1000 kadar Yahudi’ye rastladığını yazar.<span class="char-style-override-17">422</span> Daha sonra çeşitli Hıristiyan gezginler de, Cochin ve Kodungallur’da Yahudi tüccarların varlığından bahseder. Bu yerler, ipek aramaya gittikleri Çin’e yapılan uzun yolculuklarda durak görevi görür.</p>
				<p class="paragraf-4">Nitekim Yahudi tüccarlar, Marco Polo’dan en az üç yüzyıl önce Çin İmparatorluğu’na ulaşmıştır. Buzuy ibn Shahriyar adında Kahireli bir Yahudi, 950’de <span class="char-style-override-14">Hindistan’ın Harikaları</span> adlı kitapta, 882’de Umman’dan Çin’e giden ve 912’ye kadar burada kalan Isaac ben Yehudah adında bir tüccarın hikâyesini anlatır. Bu tüccar Çin’den zengin dönmüş, daha sonra Sumatra’ya gitmiş ve burada öldürülmüştür. Umman, Pers devleti ve Hindistan’dan gelen bir tüccar topluluğu,<span class="char-style-override-17">248</span> 1000’e doğru Kaifeng’te Sarı Irmak üzerinde bulunan Henan vilayetine yerleşir. Burası o çağda Song hanedanının başkentidir. 60.000.000 Çinlinin ortasında kaybolan bu minik cemaat, her şeyden önce Yakındoğu’dan gelen tüccarlar için temsilcilik bürosu görevi görür. Bilumum mal simsarlığı yaparlar. Daha sonra Çin toplumu içerisinde başka işlevler üstlenerek zanaatkâr, köylü ve ikrazatçı olurlar. Bir yüzyıl sonra, Kin hanedanı zamanında, bu cemaatin üyelerinin izine imparatorluk yönetiminde, bazen önemli mevkilerde rastlanır. Özellikle bazıları, dünyanın başka birçok bölgesinde olduğu gibi, para ve hazineden sorumludur. Hatta bugün bazı Çinli araştırmacılara göre;<span class="char-style-override-17">472</span> jütten kâğıt parayı 1154’te ilk kez Yahudiler üretmiştir. Yakın zamanda bulunan bir baskı levhasının dört köşesinde, İbranice harflere benzer harfler okunur. </p>
				<p class="paragraf-4">O çağda Çin’in birçok şehrinde Yahudiler mevcuttur. Heilongjiang vilayetinde yer alan Shangjing’de (bugünkü Acheng), 1163’te inşa edilmiş bir sinagogun izine rastlanır. Anconalı Jacob adında, o sırada Kanton’dan geçmekte olan Yahudi bir tüccara atfedilen hatıralara inanacak olursak, 1271’de burada, Franklar, Cenevizliler ve Romalıların ortasında 2000 Yahudi yaşamaktadır. Jacob’a, Çin’in kuzey kesimlerine yerleşmiş on binlerce Yahudiden de bahsetmişlerdir. Bu topluluklar XIV. yüzyıla kadar, Yuan hanedanı altında refah içinde yaşar. Daha sonra Ming hanedanı egemenliğinde, dünyanın geri kalanıyla bütün iletişimleri kopar. Yüz milyonlarca Çinlinin ortasında birkaç bin Yahudi kalır.</p>
				<p class="alt">Batıya hücum</p>
				<p class="paragraf-4">XII. yüzyılın sonunda, Avrupa uyanmaya başlar. Kuzey ve Baltık denizleri boyunca limanlar kurulur ve birbirlerine bağlanır. Bolluk ve lüks sembolleri olarak görülen Hint Okyanusu ürünlerini getirtmek üzere yeni ticari ağlar oluşturulur. Bu ağlar Nürnberg, Mainz ve Troyes fuarları ile Venedik, Ravenna, Amalfi, Tunus, Konstantinopolis, İskenderiye, Umman ve Cochin limanlarından geçer. Adı geçen bütün bu yerlerde güvenilir muhataplara sahip yegâne kişiler olan Yahudi tüccarlar, uzak Asya ve Afrika yollarının efendileri arasındadır. Mesela Sudan altınının nasıl getirileceğini neredeyse bir tek onlar bilir.</p>
				<p class="paragraf-4">Ancak Avrupa’daki pazarlarını büyük ölçüde kaybederler. Bir yandan tarımda kaydedilen gelişmeler sayesinde, o zamana kadar Yahudilerin ticaretini yaptığı birçok malın (özellikle kumaş boyalarının) Avrupa’da üretimi sağlanır. Öte yandan İngiltere ve Flandre’daki yeni ticaret şehirlerinde yaşayan Hıristiyan tüccarlar, kendilerini yağmacılara karşı koruyabilmek için, Yahudi tüccarların binlerce yıllık örgütlerine benzeyen “hayır kurumları” etrafında toplanarak bundan böyle kendi kervanlarını düzenler ve finanse eder, geçtikleri her limana içlerinden birini yerleştirirler. Dayanışma artık Yahudilerin tekelinde değildir. Gotlandlı mevsimlik işçilerden oluşan bir dernek, XIV. yüzyılda Brugge’den Danzig’e, Lübeck’ten Riga’ya 170 Baltık şehrinde yaşayan mevsimlik işçileri bir araya getirecek bir <span class="char-style-override-14">hansa</span> oluşturur.<span class="char-style-override-17">69</span> Zaman zaman Mezopotamya ve Balkanlar üzerinden gelen Uzakdoğu malları, onlar aracılığıyla dolaşır. Yahudi tüccarlara ancak çok kazanç getirmeyen pazarları bırakırlar: buğday ve şarap. Yahudiler bu iki ürünü, Renanya fuarlarında piyasaya sürerler. Sonunda da Renanya’ya yerleşerek kimi yüzyıllardır burada yaşamakta olan küçük cemaatlerin nüfusunu artırırlar.</p>
				<p class="paragraf-4">XI. yüzyılda Hıristiyan Batıda yaşayan Yahudi cemaatleri, aşağı yukarı 200.000 kişilik bir ağ oluşturur. Küçük nüfuslarına rağmen, bu cemaatler kapitalizmin doğuşunda istemeyerek de olsa stratejik bir rol oynayacaktır. Ticaretin farkına varan 25.000.000 Avrupalı Hıristiyan’ın borç verme hakkı bulunmazsa da, borç almaya ihtiyacı vardır. Birkaç “Tanrı katili” işlerini görecektir...</p>
				<p class="arabaslik-sol" id="toc_marker-3-2">2. Satılmış ikrazatçılar (1000-1260)</p>
				<p class="alt">Fuarlar ve limanlar</p>
				<p class="paragraf-4">Karolenj imparatorluğu çözüldüğü sırada, Yahudiler Avrupa’da genellikle 500 kişilik küçük gruplar halinde yaşamaktadır. Bu cemaatlere Sicilya, (II. Friedrich’in Yahudi ve Müslüman bilginleri ağırlayarak bir tercüme, iletişim ve ticaret şehri haline getirdiği) Napoli, Venedik, Roma, Speyer, Worms, Mainz, Nürnberg, Londra, York, Bristol, Canterbury ve (ilk Yahudi yerleşiminin XII. yüzyılda kurulduğu) Viyana’da rastlanır. Tudelalı Bünyamin 1188’den itibaren “Almanya’nın en parlak topluluklarından biri”<span class="char-style-override-17">422</span> olarak Astransburg cemaatini gösterir. Fransa’da bu cemaatlere, özellikle Provence bölgesinde ve Sen, Loire, Garonne, Rhône ve Ren nehirleri boyunca yüzden fazla şehirde rastlanır.<span class="char-style-override-17">113</span> Paris’te Yahudi nüfusu binin altındadır. Narbonne, Bordeaux ve güneydeki diğer limanların yanı sıra, Hıristiyan ve Müslüman İspanya’da yaşayan Yahudilerin sayısı çok daha fazladır.</p>
				<p class="paragraf-4">Rakamlar kesin olmamakla beraber, XI. yüzyıl Hıristiyan Avrupası’nda yaşayan Yahudilerin toplam nüfusu büyük ihtimalle 300.000’i bulur. Doğuda yaşayan 4.500.000 Yahudi nüfusuna göre bu gülünç bir rakamdır. Oysa yeni Yahudi imajı, bu küçük grup üzerinden biçimlenecektir: Sadece Tanrı katili değil, aynı zamanda parazit tefeci. Bu dönemde ekonomi yavaş yavaş dinin önüne geçecektir.</p>
				<p class="paragraf-4">Roma ve Karolenj kanunları silinir gider. Yabancılar prensipte, kendi örf ve âdetlerinin uygulanması ile güç dengelerinin toprak üzerinden kurulduğu feodal hukuka ayak uydurmak arasında seçim yapabilirler. Kendi inançlarına bağlı kalan Yahudiler, ne şövalye ne de serf olabilir. Bu yüzden çoğu gerçek yabancılar olarak kalırken, diğer halkların arasında asimile olur. <span class="char-style-override-14">Servi camerae</span> –“Hazine serfleri”, “Kralın vasalları”– sıfatıyla, prensin rızası olmadan ne canlarına ne de mallarına sahip olabilirler. Derebeylerinin bu insanlar üzerinde yaşam ve ölüm hakkı bulunur. Bir Yahudi’nin alacakları, vefat etmesi halinde silinir; çocuklarına özel bir lütufta bulunulmadıysa, bütün malları derebeyine kalır. </p>
				<p class="paragraf-4">Bir Yahudi soyulduysa, söz konusu Yahudi’nin hamisi tazmin edilmelidir. Bir haminin, kendisine ait Yahudi’nin başka bir hamiye ait Yahudi bir kızla evlenmek üzere ayrılmasına karşı çıktığı da olur. Mesela Aragon kralı, Toulouse Kontu Alphonse’a yazarak Mas-d’Agenais’li Bonus isimli Yahudi’sini geri ister.</p>
				<p class="paragraf-4">Cemaatlere ödedikleri vergi karşılığında, kendilerini haydutlara karşı koruyan, haminin toprakları üzerinde yaşama ve ibadet etme hakkı tanıyan şartnameler verilir. Bu şartnameler çoğu zaman, sırf yeni vergiler koyabilmek için düzenlenen düzmece sınır dışı etme tehditlerini takiben, verildiği anda geri alınır, daha sonra aynı kişilere tekrar satılır.</p>
				<p class="paragraf-4">Bir prens için Yahudilere sahip olmak, önemli bir gelir kaynağına sahip olmak demektir. Cemaatler zamanla, derebeylerinin özenle muhafaza ve müdafaa ettikleri hatırı sayılır mali kaynaklar haline gelir. Derebeyleri, duruma göre, Yahudilerin bütün mallarına bir kerede el koymak veya gelirlerinin bir kısmını düzenli olarak kesmek arasında tercih kullanırlar. Dokuz yüzyıl sonra Hitler, Göring, Speer ve Himmler hâlâ aynı alternatifi tartışacaktır.</p>
				<p class="paragraf-4">Bu tip ilk statüler, XI. yüzyılda İngiltere, Almanya ve Fransa’da hükümdarlar tarafından, daha sonra, 1120-1150 yılları arasında Worms, Speyer, Salamanca ve Marsilya gibi şehirler tarafından verilmiştir. 1236’da Strazburg Yahudileri, İmparator II. Friedrich’in şahsi himayesi altında <span class="char-style-override-14">Kammerknechte</span>, yani “İmparatorluk Meclisi serfleri” haline gelir. Strazburg’daki cemaat, imparatorluk hazinesine yılda 200 mark öder. Cemaat liderleri bu vergi yükünü, gelirlerine göre aileler arasında pay eder. Bir cemaat vergisini ödemeyi reddettiğinde, borcun zorla tahsil edildiği de olur. Mesela Strazburg Piskoposu Berthold de Bucheck, şehirde yaşayan Yahudileri kendisinin de vergilendirebileceğini düşünerek hepsini bir Şabat günü, sinagogda –Şabat günü sinagogda olacaklarından emindir– kendi askerlerine tutuklattırır ve ancak 6.000 <span class="char-style-override-14">livres </span>karşılığında serbest bırakır. Bu 6.000 <span class="char-style-override-14">livres</span>in yarısının “yeğenlerinin düğünü” için olduğunu ayrıca belirtir. Bazen tahsilat, zulüm ve işkenceyle gerçekleşir. Bazen de derebeyleri, vergi mükellefleri yeni maddi kaynaklar oluşturana kadar tahsilatı erteleyebilir.</p>
				<p class="paragraf-4">İktidar değiştikçe Yahudilerin efendileri de değişir. Mesela 1177’de Friedrich Barbarossa, Lombardiya şehirlerinin bağımsızlığını tanıyınca, buradaki Yahudiler yeni derebeylerinin eline geçer. </p>
				<p class="paragraf-4">Himaye, belli bir hiyerarşi çerçevesinde düzenlenir. Vasallar, derebeylerinden kendi topraklarında Yahudileri kabul etme hakkı talep etmek zorundadır. 1294’te Ulrich von Neuhaus, Bohemya Kralı III. Wenceslas’tan, topraklarına sekiz Yahudi aile yerleştirmesine ve bu ailelerin “kralın Yahudileri kralın keyfi için ne yapıyorsa, kendi keyfi için de onu yapmasına ve kralın Yahudileri krala ne gibi hizmetler veriyorsa, kendisine de o hizmetleri vermesine” izin vermesini talep eder.<span class="char-style-override-17">221</span> Sadece aile şeflerinin ikrazatçılık yapacağına ve şayet kaçarlarsa, yerlerini krala ait Yahudi cemaatleri ile doldurmaya kalkmayacağına dair söz verir. Bohemya Kralı Jan; 1322’de Olmütz Piskoposu’nun kendi yönetimindeki dört şehirde birer Yahudi, 1334’teyse Pierre de Rosenberg’in kendi devletlerinde dörder Yahudi barındırmasına izin verir.</p>
				<p class="paragraf-4">Derebeyleri bazen Yahudilerden sağladıkları gelirleri alacaklılarına veya vasallarına bırakır.<span class="char-style-override-17">221</span> Yahudilerini satabilir, rehin verebilir veya takas edebilirler. Burgonya’da, Dük III. Odo 1196’da Yahudilerini Dijon Yahudileriyle takas eder. İngiltere Kralı III. Henry Yahudilerini Cornwall Dükü Richard’a rehin verir, daha sonra oğlu Edward’a bırakır. Edward, söz konusu Yahudileri Lombardiyalı bankacılara rehin verir. 1293’te İmparator Adolf von Nassau, 1.200 <span class="char-style-override-14">livres</span>lik borcuna karşılık, Alsace Yahudileri üzerindeki haklarını Mainz Başpiskoposu’na bırakır. Henri d’Isny adında birine sadakati için teşekkür etmek için, Rudolf von Habsburg 3.000 mark vaat eder ve bu meblağ ödenene kadar Strazburg ve Mainz Yahudileri üzerindeki haklarını ona devreder.</p>
				<p class="paragraf-4">Derebeylerinin, toprak veya imtiyazlar devrettikleri halde, bunlara bağlı Yahudileri kendilerine sakladıkları da olur. Mesela 1106’da İspanya’da, Girona Vikontu Balaguer’i Arnold Bérenger de Anglerola’ya bırakmış, fakat burada bulunan Yahudi, Hıristiyan ve Mağribî bütün tüccarlar üzerindeki egemenliğini muhafaza etmiştir.<span class="char-style-override-17">19</span> </p>
				<p class="paragraf-4">Ticari mal olarak görülen Yahudi cemaatleri, aynı zamanda derebeyleri, dini yetkililer ve belediyeler arasında anlaşmazlık konusu da olabilir. Her şeyden önce Yahudileri yargılama, yani para cezalarını tahsil etme, daha sonra ise vergilendirme hakkı tartışma yaratır. Speyer Piskoposu Rüdiger, 1094’te Yahudilere bir şartname verir. Altı yıl sonra, İmparator IV. Heinrich aynı cemaate bir başka şartname verir. Regensburg’daki Yahudi cemaati, üç ayrı otoritenin himayesine verilir: imparator, kont ve şehrin burjuvaları. Narbonne Yahudileri, biri başpiskoposa, diğeri vikonta bağlı olmak üzere iki cemaate bölünmüştür. Bu iki cemaat farklı haklara sahiptir. Toulouse parlamentosu, 1289’da başpiskoposun, vikontun hizmetkârları tarafından işkence gören Yahudilerine tazminat ödenmesini emreder. </p>
				<p class="paragraf-4">Vergi konusunda hayal gücü sonsuzdur. Strazburg belediyesi, 1261’de Yahudilere şehrin bayrakları için vergi ödetir. Buna, hahamlardan oluşan mahkemenin verdiği para cezaları üzerinden alınan vergi ile “Noel hediyelerini karşılamak” üzere ödetilen başka bir vergi eklenir! Yahudilerden kendi de vergi alan Strazburg Piskoposu Walter von Geroldseck, bu vergilerin Yahudilerin kendisine ödemek zorunda oldukları vergileri ödemelerini engelleyebileceği düşüncesiyle, karara karşı çıkar. Anlaşmazlık içsavaşa dönüşür. Piskoposun birlikleri, 8 Mart 1262’de yenilir. Sonuçta Yahudilerin beş yıl boyunca vergiden muaf tutulmaları, daha sonra ise şehre yılda 1.000 <span class="char-style-override-14">livres</span>, piskoposa 12 mark ve imparatora 60 mark ödemeleri kararlaştırılır. </p>
				<p class="paragraf-4">Fransa’da Yahudilerin hükümdarın hâkimiyetine geçmesi, Philippe Auguste ve iktidarın merkezileştirilmesi ile gerçekleşir.<span class="char-style-override-17">67</span> Yine de kazanılmış hakları elde tutabilmek için birkaç tedbir alınması gerekir. Kral ve çeşitli derebeyleri arasında, 1198’den 1231’e kadar, Yahudi mülkiyetinde karşılıklı saygı gösterilmesi konusunda 18 anlaşma imzalanır. Mesela 1223’te VIII. Louis, krallığın 25 derebeyi ile, başkalarının Yahudilerini almaya veya elde tutmaya, bu işten para alan kralın onayı olmaksızın bu Yahudileri başka bir derebeyine ödünç vermeye kimsenin hakkı olmadığına dair bir anlaşma imzalar. IX. Louis, 1230’da Melun Sözleşmesi ile bu durumu teyit eder. Yahudi cemaatleri barındıran şehirlerin yarısı, <br/>krallık idaresine geçer. Krallık görevlilerinin, baronların imtiyazlarının “krallık Yahudilerinin can güvenliği veya ticari faaliyetleri ile”<span class="char-style-override-17">61</span> çakışmasını engelleyebilmeleri için, bir başka deyişle, Yahudilerin derebeylerine ödedikleri vergilerden krallığın pay alabilmesini sağlayabilmeleri için, Yakışıklı Philippe ve 1300’leri beklemek gerekir. Yahudi mülkiyeti, kralın iktidarının ilk göstergelerinden biridir. </p>
				<p class="alt">Cemaatlerin yaşamı</p>
				<p class="paragraf-4">Acımasız bir feodal düzene tabi olan bu genç, tacir ve öncü cemaatler, hukuki haklarla vergiler konusunda pazarlık edebilmek için örgütlenir. Doğuda cemaatlerin tutumu genellikle âlimlerden oluşan aileler tarafından kalıtsal olarak belirlenirken, Avrupa’daki cemaatler tüccarların en gözü pek olanları, prenslerle en iyi şekilde müzakere edebilecekler tarafından yönetilir. Plantagenetlerin İngilteresi’nde, prensle tek bir temsilcinin, <span class="char-style-override-14">presbyter</span>in (“kıdemli”) vergi tutarı konusunu müzakere edebilmesi için, ülkedeki bütün cemaatlerin birleştiği de olmuştur. Böylece Bağdat’taki sürgünlerin lideri geleneği ya da Kahire’deki <span class="char-style-override-14">nagib</span> geleneği tekrar canlanmış olur.</p>
				<p class="paragraf-4">Hıristiyan topraklarında yalıtılmış olarak yaşayan bu küçük grupların yaşamı, birkaç basit fakat asırlık ilke etrafında düzenlenir: gruplar halinde yaşamak, iktidar sahipleriyle dürüst fakat mesafeli ilişkiler kurmak, Yahudi olmayanlara yardımcı olmak ve dini yasaları aktarmak. Kuzeyin çilekeşlerinden İspanya ve Provence’ın zevk düşkünlerine, dini uygulamalar fark gösterir. Tarla işleriyle meşgul olan bir cemaatin, o cemaat adına gece gündüz dua etmeleri için <span class="char-style-override-14">batlan</span>lar tuttuğu da olur. </p>
				<p class="paragraf-4">Her yerde olduğu gibi Avrupa’da da Yahudiler, rahip çömezleri dışında okuma bilen tek insan topluluğudur. Okumak, çocukluktan itibaren herkes için bir zorunluluktur. Dua ve kültür dili, yerleşilen ülkede konuşulan dile ait tabirleri de bünyesine alan İbranicedir. Cemaat liderleri, dil ile dini yasaların öğretilmesini, –hijyenin en önemli unsuru olan– arınma havuzlarının, sinagogların, mezarlıkların, mahkemelerin, özellikle de dayanışmanın işleyişini düzenlerler. Antikçağ’dan itibaren hiçbir âlim, fakirlerine yardım etmeyen bir cemaat bünyesinde yaşamayı kabul etmez. Hıristiyan hayır kurumları ile hastanelerin kurulmasından çok önce, “konuksever” kurumlar, başka cemaatlerden gelen konuk ve fakirleri besler ve barındırır. Hahamlar, bu insanların nasıl ağırlanacağına dair sıkı kurallar koyarlar: “Geldikleri andan itibaren konuklara, kabalık etseler dahi, çok büyük nezaket gösterilmelidir. Onlara mümkün olduğunca çabuk yiyecek verilmelidir; zira fakir iseler, yiyecek istemeye çekinebilirler. Ev sahibi, kafası kişisel dertlerle meşgul gözükmemeli, kendi zenginlikleriyle övünmemelidir. Buna karşılık konuklar, yemekten sonra edilen dualar esnasında ev sahibine hayır duası eder.”<span class="char-style-override-17">408</span> Zaman zaman bazı cemaatler, hamileri kızar veya bakımları aşırı masraf getirir korkusuyla yeni ailelerin yerleşmesine izin vermekte tereddüt eder. Ancak konukseverlik kutsaldır; en istemeyenler dahi genellikle geri adım atar. </p>
				<p class="paragraf-4">Ayrıca her cemaat, herhangi bir prensin kaprisiyle hapse atılan üyelerinin veya uzak diyarlarda korsanlar tarafından rehin tutulan tüccarlarının fidyesini ödeyebilmek için kenara para koymalıdır. Bir mahkûmun, fidyesinin ödenmesini –nadir de olsa– reddettiği de olur. Mesela 1286’da, Rothenburglu Maharal adıyla tanınan Worms bölgesinden bir âlim, Worms derebeyi Rudolf von Habsburg tarafından hapsedilince, prensin başka önemli kişileri de kaçırtmaması için, cemaatinin fidyeyi ödemesini yasaklar. Prens geri adım atmaz; Maharal hapiste ölür. Fidyeyi ödemeyi teklif eden Alexander Wimpfen adında Yahudi bir tüccar, Maharal’ın cansız bedenini –aynı fiyata– satın alarak naaşı görkemli bir törenle kendi mezarına gömdürür. Yan yana duran iki mezar, bugün Worms’ta hâlâ görülebilir. </p>
				<p class="paragraf-4">Yardımseverlik komşularla sınırlı değildir. Diğer cemaatler gibi Avrupa’daki cemaatlerin de, Kutsal Topraklarda hayatta kalan son topluluklar için para toplamaya gelen hahamlara yardım etmesi gerekir.</p>
				<p class="paragraf-4">Sinagogun kapısını çalacak Yahudi olmayan fakirlere karşı takınılacak tavır da tartışılır. Dini metinler (<span class="char-style-override-14">Suka</span> 55 a) bütün tektanrıcılara aynı dayanışmanın gösterilmesini salık verirse de, birçok haham, sahip olunan azıcık kaynağı da çarçur etmemek adına, ayrıca Müslümanların aksine, Teslise inanan Hıristiyanların tektanrıcı olmadığını iddia ettikleri için buna karşı çıkar.</p>
				<p class="paragraf-4">Cemaat bütün bu hizmetleri, para veya ayni olarak ödenen bir vergi ile “unvanlar”ın açık artırmayla sinagogda satılması yoluyla karşılar. Cemaate ödenen vergiden kaçmak, aforozla cezalandırılır. Bu, en ağır cezadır. Ancak vergi oranı, ekonomik gelişmeyi sekteye uğratmamalıdır. Bu yüzden gelirin onda biri daima en düşük, gelirin beşte biri ise en yüksek vergi oranıdır. Ödenen vergiden, ibadet yerlerinin haşmeti için hiçbir kesinti yapılmaz. Yahudi din sanatı diye bir şey –neredeyse– yoktur. </p>
				<p class="paragraf-4">Cemaatler, en zenginlerin hayatını da düzenleyerek Hıristiyanlarda kıskançlık uyandırmaması için aşırı göze çarpan tavırlar takınmalarını yasaklar. Mesela XIII. yüzyılda Ren bölgesinde yaşayan bir cemaat –ileride göreceğimiz gibi Ren bölgesinde yaşayan Yahudiler özellikle kötü muamele görür–, dikkati çekmemek için cemaat üyelerine her türlü dini olmayan bayramı yasaklar. Özellikle âlimlerin, kendi aralarındaki bayramlar da dahil olmak üzere, hiçbir bayrama katılmaya hakları yoktur. Tek istisna, Avrupalı hahamlar tarafından benimsenen Meymun’un belirttiği gibi, “bir âlimin başka bir âlimin kızıyla evlenmesi”dir.<span class="char-style-override-17">262</span> Almanya’da yaşayan başka bir cemaat, pahalı kıyafetler giyen veya kızlarına pahalı kıyafetler giydiren herkesi sert bir biçimde cezalandırır. Yahudiler hakkında hemen her yerde yayılmaya başlayan cimrilik suçlamaları işte buradan kaynaklanır. Bir kez daha Yahudiler, onlara dayatılan şekilde yaşadıkları için kınanırlar.</p>
				<p class="alt">Simsarlar ve zanaatkârlar</p>
				<p class="paragraf-4">Para, dürüst şekilde ve çalışarak kazanılmalıdır. Tıpkı hırsızlık gibi, kumar da yasaktır; zira “dünyanın inşa edilmesine katkıda bulunmaz.” Para utanılacak bir şey değildir; bir izin belgesi, kaçış imkânı, özgürlük teminatıdır. Para, arazi kapatmak için bir araç değildir. Bilgelere göre bu, gülünç bir hırs, bir prangadır. Para, selamete giden yol da değildir. Para bir kalkandır. XIII. yüzyılın ikinci yarısında Jacob ben Elie adında Provence’lı bir haham, Tanrı’ya “zenginliklerimizi katladığı için” teşekkür eder, “zira böylece, canımızı ve çocuklarımızın canını korumak ve bize zulmedenlerin planlarını başarısızlığa uğratmak imkânımız oluyor.”<span class="char-style-override-17">329</span> Buna ek olarak, zulüm tehdidi baş gösterdiğinde parasız yakalanma korkusu, güçlü bir çalışma ve biriktirme motivasyonudur.</p>
				<p class="paragraf-4">Köylü Yahudilerin sayısı oldukça azdır. Köylü Yahudiler genellikle derebeyi topraklarının işletmecisi olup, din değiştirmedikçe asla serf veya derebeyi olamaz. Tarım ürünleri, sığır sürüsü veya şarap ticareti yapan Yahudilerin sayısı daha da azdır. Büyük köylerde Yahudiler genellikle hancı, tabakhane işçisi (bu meslek o kadar kötü kokular saçar ki, onlara özel sinagoglar –en azından ayinler– bulunur), terzi, cam üfleyicisi, ipek dokumacısı (Habsburgların taç giyme törenlerinde giyilen elbisedeki ipek, geleneksel olarak bir Yahudi tarafından dokunur<span class="char-style-override-17">34</span>), kuyumcu, değerli taş yontucusu, hatta Hıristiyanlara yönelik tütsü ve dini eşya yapımcısıdır. Hahamların, kadınların çalışmalarına karşı çıktıkları olur. Mesela evde işportacılık yapmak kadınlara yasaktır; yanında kocası olmayan bir kadının, başka bir erkeğin çatısı altında bulunmaması gerekir. </p>
				<p class="paragraf-4">Şehirli Yahudiler genellikle simsar, yani her türlü ürünün aracısı, alıcısı ve satıcısı, bazen de önemli Hıristiyan tüccarların temsilcileridir. Doğmakta olan kapitalizmde, arz ve talebin karşılaşmasına, arz edenlerle talep edenlerin finanse edilmesine ve ürünlerin kalitesinin gelişimine katkıda bulunan simsar olmadan şeffaf pazar olamaz. Doğası gereği simsar, marjinal biridir. Hem gerekli görülen hem de nefret edilen simsar, sadece kendi şöhretine dayanarak lonca dışında, tek başına çalışır. Mesleği sermaye gerektirmez; ihtiyaçları, müşterileri, tedarikçileri ve fiyatları öngörebilme, kelimenin tam anlamıyla spekülasyon yapma kabiliyeti yeterlidir. </p>
				<p class="paragraf-4">Arles’ta yaşayan Yahudiler sabun üreticisi, Marsilya’dakiler deniz simsarlarıdır. Marsilya’da mercan işleme, bazı Yahudilerin tekelindedir.<span class="char-style-override-17">5</span> Napoli’de özellikle kumaş boyama, ipek dokuma ve –en önemli sanayi sektörü olan– maden işletmede Yahudilere rastlanır. Languedoc ve İspanya’da bazıları, şehir danışmanlığına yükselmiş, bazen de vergileri tahsil etme veya para basma ayrıcalığını elde etmiştir. Her yerde Yahudi hekim ve insan vücudu kâşifleri bulunur, zira cesetleri incelemek üzere kesip açmaya prensipte bir tek Yahudilerin hakkı vardır. Son olarak birçok Yahudi, halk ozanları Süsskind von Trimberg ve Acher Ben Yehiel gibi gezgin müzisyendir. </p>
				<p class="paragraf-4">İS 1000’lerin başında Yahudiler, İslam diyarında ve Konstantinopolis’te olduğu gibi, Avrupa’nın güneyinde de kendi zanaat loncalarını kurarlar. Kuzey Avrupa’daki Hıristiyan loncalarına bazen açıkça bazen gizlice girerler. Ancak daha sonra, kuzeyde ve güneyde artık mutlak güç kazanan loncalar, Yahudileri zanaat mesleklerinden, hatta en istenmeyen mesleklerden dahi dışlar. 1331’de, bir imparatorluk şehri olan Esslingen’da Yahudiler, tabakhane işçileri loncasından kovulur.<span class="char-style-override-17">5</span></p>
				<p class="paragraf-4">Sonuçta Avrupa’da birçok yerde, Yahudilere pratikte ancak at ticareti, kasaplık ve pek tabii –trajik çıkmaz!– oluşum halindeki kapitalizm ve milletler için şu aşamada stratejik bir mevki olan ikrazatçılık yapmak kalır. Bu iş onlara dayatıldıkça, onlar bu işten iyice çıkamayacaklardır. Ve bu, onların felaketi olacaktır. Bir kez daha Yahudiler işe yarayacaklar, fakat verdikleri hizmetler yüzünden onlardan nefret edilecektir. </p>
				<p class="alt">Yahudilerin menfaati</p>
				<p class="paragraf-4">İS I. binyıl biterken, ticaret talebi karşısında para sistemi boğulur. Her ne kadar Ortaçağ boyunca Cenova (florin), Fransa (<span class="char-style-override-14">tournois</span>) ve Venedik (duka) paraları, Şarlman’ın bastırdığı paralara (gümüş <span class="char-style-override-14">denier</span>) eklenirse de, ödeme araçlarının hacmi köylülerin, zanaatkârların, tüccarların, özellikle de derebeylerinin ve hükümdarların ihtiyaçlarını karşılamaya yetmez. Yani kredi gerekmektedir. Ve daha önceki yüzyıllardan çok daha fazla kredi gerekmektedir. </p>
				<p class="paragraf-4">Oysa borç para vermek, Hıristiyanlara kesinlikle yasaktır. Kilise hâlâ borç para üzerinden elde edilen geliri dehşetle <span class="char-style-override-14">usura</span> olarak adlandırmaktadır. Bununla birlikte Kilise, bu kelimeyi artık mal ticaretinden elde edilen gelirler için kullanmamaktadır.<span class="char-style-override-17">237</span> Bütün ikrazatçılar, borç para alanı baştan çıkaran ve onun iflasını hazırlayan şeytanlar olarak görülür. Borç para ve borç para veren, sırasıyla, Eden Bahçesi’ndeki elma ve yılandır. Bu nedenle borç alan kişi, kendisine hizmet eden ikrazatçıdan, tefecilik yapmasa dahi, nefret eder. </p>
				<p class="paragraf-4">Buna ek olarak Kilise, verilen kredilerin, kendisine karşı çıkan hükümdarlar ile bedenlerini ve ruhlarını köylülere göre daha zor kontrol edebildiği şehirlilerin gücünü artırmasından endişe duymaktadır. Bu yüzden borç vermeyi Hıristiyanlara yasak etmeye devam eder. Ancak tuhaftır, Hıristiyanların borç almasını yasaklamaz. Ekonomik ihtiyaçlar ile dini ideoloji arasında tam bir çıkmaza girilmiştir. </p>
				<p class="paragraf-4">XI. yüzyıldan itibaren, feodal sistem ticari düzen ile ulus devleti doğurmak üzereyken, Yahudilerden başka para ticareti yapabilecek kimse yoktur. Daha önce gördüğümüz gibi Yahudiler, para ticareti yapmaya bundan daha önceki yüzyıllarda başlamışlardır. Birçoğunun para ticareti yapabilmek için artık yeterli para kaynağı bulunmaktadır. Arazi almalarına izin verilmeyen ve tehdit halinde evlerini çabucak terk etmeye yetecek paraları olsun isteyen esnaf ve zanaatkârlar, bir yandan kendi mesleklerini yaparken (eğer buna hakları varsa), diğer yandan borç verebilecekleri kadar madeni para, altın ve değerli taşlardan oluşan likit varlıklar biriktirmişlerdir. Öte yandan, öngörülen faiz oranları öyledir ki (talep çokluğu ve riskler nedeniyle bazen yılda %60’ı aşar), likit varlıkları çabucak artar. Yetkililerin çok sıkı şekilde kontrol ettikleri faiz oranlarını kendi isteklerine göre belirleyemezlerse de, ödeme şartlarını belirlemede oldukça serbesttirler. Kilise yine dehşetle “paranın para doğurduğunun” altını çizer. İkrazatçı ile borçlusunun yasak “aşkı”ndan doğan faizin şeytani özünü ifşa eden, ekonomi ile cinselliği birbirine karıştıran öfkeli sesler yükselir. </p>
				<p class="paragraf-4">İşte böylece Yahudiler, hem teba hem de ikrazatçı olurlar. Derebeylerinin malı, hükümdarların ya da komşularının ikrazatçılarıdırlar. Zoraki ve satılmış ikrazatçılar.</p>
				<p class="paragraf-4">XII. yüzyıldan itibaren bazı şartnamelere, Yahudi cemaatlerinin kabul edilmesi için ikrazatçılık yapma şartı konur. Bohemya’da yer alan Neuhaus’ta olduğu gibi, bazen bütün aile reislerinin –kendi mesleklerine ek olarak– tefecilik yapmaları istenir. XIII. yüzyılda Polonya Yahudilerine verilen ilk şartnamede de ikrazatçılık, talep edilen mesleklerden biri olarak anılır. 1236’da imparator, ikrazatçılık yapmalarına karşılık Yahudileri <span class="char-style-override-14">servi nostri</span> olarak kabul eder. </p>
				<p class="paragraf-4">XI. ve XII. yüzyılda yaşamış hahamlar, Yahudilerin böyle bir rolü kabul etmesinin doğuracağı tehlikelerin tamamen bilincindedir. Daha X. yüzyılda, Bağdat’ta yaşayan büyük cemaatler, içlerinden bazıları bankacı görevi görmeyi kabul etti diye zulüm görmüşlerdir. İkrazatçılara yönelik zulümler Avrupa’da o zamana kadar sınırlı kaldıysa, bunun nedeni buradaki kredinin lafı edilmeyecek kadar az olmasıdır. Hahamlar uzun uzun tartışırlar, mektuplaşırlar. Temelde hep aynı soruyu sorarlar: Öfkeli borçlular tarafından katledilme riskini neden göze alalım?</p>
				<p class="paragraf-4">Rabbi Ishmael, başka şekilde geçinmenin mümkün olmadığı haller hariç, faizle borç para verme yasağının Yahudi olmayanları da kapsayacak şekilde genişletilmesini tavsiye eder. Bir başka deyişle: Mücbir sebep dışında riske girmeyin! Rabbi Ravina da aynı fikirdedir; zira ikrazatçılık mesleği, Yahudi olmayanlarla çok fazla ilişki kurulmasına neden olarak ahlaki bütünlüğü tehdit etmektedir. <span class="char-style-override-14">Sefer Hachinukh</span>’un yazarı şunun altını çizer: “Dünyanın yeni ahlak anlayışına göre, faizle borç para vermeye izin verilmelidir. Ancak <span class="char-style-override-14">mitzvah</span>ların<span class="char-style-override-17"><a class="footnote-link" href="#footnote-225-16" id="footnote-225-16-backlink">16</a></span> amacı, Yahudileri arındırmaktır. Ve Tanrı bize, kendimize özgü ahlaki zorunluluklarımız ile uygun düşmeyecek şeyler yapmamızı yasaklamıştır.”<span class="char-style-override-17">442</span></p>
				<p class="paragraf-4">Buna karşılık başka hahamlar, ikrazatçılığa karşı değildir. Fransa’da Rabbi Mordechaï, Troyes’lu Raşi’ye atıfta bulunarak eğer borç para, nihai alıcıyı gizleyecek bir aracı tarafından iletiliyorsa, Yahudiler arasında borç para alınıp verilmesini onaylar. Ancak tefsircilerin çoğu, elde edilen kazanç <span class="char-style-override-14">tsedaka</span>ya yani fakirlere gitmedikçe, faizle borç para verilmesini reddeder. Bu tip örneklere daha sonra da rastlayacağız. 1160’ta, Raşi’nin torunlarından biri olan Rabbenu Jacob Tam –tıpkı aynı anda Mısır’da yaşayan Meymun gibi–, yabancılara borç para verilmesine müsaade edilmesini ahlaki bir zorunluluk olarak değerlendirir.<span class="char-style-override-17">176</span> Kişi mallarını, yabancıların kullanımına açmalıdır. Faizle borç vermenin –Adam Smith’e kadar bir daha dile getirilmeyecek son derece modern bir akıl yürütmeye göre–, borç alanın menfaatine olduğunu sözlerine ekler; zira bu tip bir borç, borçluyu akılcı kararlar almaya iterken, faizsiz borç ekonomik hesapları bozar. Rabbenu Jacob Tam ile aynı fikirde olan Rambam da, zorunlu olmamakla birlikte, faizle borç vermenin meslek edinilmesine Tevrat’ın izin verdiğini hatırlatır. Çoğu, bunun şerefli bir meslek olduğunu, ikrazatçıların kısa zamanda yeterli para kazanarak başka her türlü mesleği bırakıp kendilerini dini eğitime verebileceklerini anlatır. Bu durum özellikle, XII. yüzyılda Chalom ben Isaac Shekel adında bir hahamın yaşadığı Almanya’da böyledir. Haham Chalom ben Isaac Shekel şöyle yazar: “Tevrat’ın Almanya’da diğer ülkelere kıyasla daha büyük bir yere sahip olmasının nedeni, Almanya’daki Yahudilerin Goylara faizle borç para vermeleri ve böylece kendilerini zaman alacak mesleklere verme ihtiyacı duymamalarıdır. [...] Kendini Tevrat’ı incelemeye hasretmeyen kişi, kazancını Tevrat’ı inceleyenlerin ihtiyaçlarını karşılamak için kullanır.”<span class="char-style-override-17">34</span></p>
				<p class="paragraf-4">Daha başka hahamlar faiz oranı üzerine tartışırlar. Bazıları, borcun geri ödenmemesi riskini karşılamak ve çok aşırı borç vermek zorunda kalmamak için, faiz oranının çok yüksek olması gerektiğini savunur. Diğerleri ise, kırgınlık ve kıskançlık yaratmaması için faiz oranının düşük olması gerektiğini iddia eder. </p>
				<p class="paragraf-4">Yahudileri koruyan derebeyleri, bu Yahudilerin bir numaralı müşterileridir. Devlet kurmak için para, çok para gerekmektedir. 1066’da Yahudileri İngiltere’ye getiren Norman fethinden sonra, Fatih William, Yahudi tüccarlardan kuracağı yeni kurumları finanse etmelerini ister. Yahudilerin alacaklarını, vergileri kendileri toplayarak veya prens dışında başka herkese yüksek faizle borç para vererek tahsil etmelerine izin verir. 1170’te Gloucester’lı Josue adında Yahudi bir tüccar, İrlanda seferini finanse edebilmesi için II. Henry’ye hatırı sayılır miktarda borç para verir. İngiliz bir piskopos isyan eder:<span class="char-style-override-17">239</span> “Prensin bir tefecinin elde ettiği gelirden pay alması, prensi de suç ortağı yapar.” Böylece ikrazatçı, ölümcül bir batağa saplanır. Vergi tahsildarı sıfatıyla, küçük asillerin ve köylülerin yaptığı ödemelerdeki gecikmelere katlanmak zorundadır. Yani istemeden onların alacaklısı durumuna düşmüş olur. IX. Louis zamanında olduğu gibi, kralın memurlarının, vergileri tahsil ederken, borçlarını ödeyemeyecek durumdaki mükelleflerin mallarına el koyup, Yahudileri krala vermeyi kabul ettikleri borç karşılığında bu malları rehin almaya zorladıkları da olur. Daha sonra mükelleften rehinli mallara karşılık alacağını tahsil etmek, bu duruma zorlanan ikrazatçıya düşer. Daha da vahimi, kralın memurlarının, “tefecilik faaliyetleri borçluları yoksul bırakıyor” bahanesiyle, bu görevi onlara kendilerinin verdiğini unutarak ikrazatçıların mallarına el koyduğu da olur!</p>
				<p class="paragraf-4">Prenslerden sonra Yahudilere dayatılan ikinci müşteriler, manastırlardır. Kendini Saint-Denis Manastırı’nın mali durumunu düzeltmeye adayan Peder Suger, Montmorency’li Ursellus adında bir rehinciden borç para almaya ve daha sonra bu borcu ödemeye muvaffak olduğu için sevinir.<span class="char-style-override-17">60</span> </p>
				<p class="paragraf-4">Sıradaki anekdot özellikle aydınlatıcıdır.<span class="char-style-override-17">80</span> 1173’te İngiltere’de, Bury Saint Edmund’s Manastırı, önce manastırın mallarını, ipek kıyafetleri ve altın takımları rehin vererek Rabbi Josue’nin oğlu Isaac adında birinden yılda %25 faizle 400 sterlin, daha sonra ise Norwich’li Benedict diye birinden 40 sterlin borç alır. Daha sonra bir keşiş tarafından<span class="char-style-override-17">80</span> aktarılan hikâye; bankacılık yapmaya zorlanan, belki bir gün alacaklarını tahsil edebilecekleri umuduyla devamlı daha çok borç veren, alacaklarına hile karıştırıldığını, itiraz edildiğini ve nihayet bu alacakların bir üst makam tarafından silindiğini gören Yahudilerin o çağlarda ne şartlarda mücadele ettiklerini gözler önüne serer. Hikâyenin tamamı okunmaya değer.</p>
				<p class="paragraf-4">“Yayığımız parçalandığından, Sakristan<span class="char-style-override-17"><a class="footnote-link" href="#footnote-225-17" id="footnote-225-17-backlink">17</a></span> William, yayığı tamir edebilmek için gizlice Norwich’li Yahudi Benedict’ten faiziyle 40 sterlin borç almak zorunda kalır. Yahudi’ye; âdet olduğu üzere Aziz Edmund’a adanmış kutsal sandığın yanına konan, lonca ve tarikatların mektuplarını mühürlemek için kullandığı mühür ile mühürlenmiş bir borç ikrar senedi verir. Borç 100 sterline çıktığında, Yahudi, kralın sakristanın <br/>borcuyla ilgili mektuplarıyla gelir. Sakristanın bu borca, rahip ile keşişlerden gizlice girdiği ortaya çıkar. Sakristanı görevinden azletmek isteyen rahip daha sonra Yahudi’ye, daha önce verilen 100 sterlin borç ile rahibin şimdi talep ettiği 100 sterlin için, dört yıl içinde ödenecek 400 sterlin tutarında yeni bir borç ikrar senedi imzalar. Ancak rahip, borç ikrar senedine kendi mührünü değil, keşişlerin mührünü tatbik eder. Dört yılın sonunda borç ödenmez; 11 yıl boyunca her yıl 80 sterlin ödenmek üzere, toplam 880 sterlin tutarında yeni bir borç ikrar senedi imzalanır. Aynı Yahudi’nin elinde söz konusu manastırdan aldığı başka ödenmemiş borç ikrar senetleri de olduğundan, ki bunlardan biri 14 yıldır ödenmemiştir, kendisine olan toplam borç miktarı 1.400 sterline ulaşır. Kralın temsilcisi rahibe, böyle yüklü borçlardan kendisini haberdar etmiş olması gerektiğini belirtir.”<span class="char-style-override-17">80</span></p>
				<p class="paragraf-4">Hikâye, sonuçta Yahudi alacaklının parasının ödenip ödenmediğini söylemiyor. Ancak İngiliz Yahudilerin birkaç yıl sonra nasıl bir muameleye maruz kalacağı göz önünde bulundurulursa, alacağını tahsil edememiş olması kuvvetle muhtemeldir.</p>
				<p class="paragraf-4">Prenslerin ve Kilisenin ötesinde, Yahudi tüccarlardan –özellikle Renanya’da– herkes borç alır. Köylüler tohum, zanaatkârlar alet edevat satın almak için Yahudilerden borç alır; hatta Yahudileri aralarına almayan loncalar bile Yahudilerden borç alır. Genellikle düşük meblağlar söz konusudur. Borçlar yüksek faizle verilir, hemen hemen daima dostça bir havada geri ödenir. Perpignan’da muhafaza edilen XIII. yüzyıl sonundan kalma noter belgeleri, verilen borçların ortalamasının bir zanaatkârın bir yıllık gelirine eşit olduğunu, verilen borçların onda birinin 10 <span class="char-style-override-14">sous</span>’dan az, yani iki aylık gelire eşit olduğunu gösteriyor. Saint-Quentin’deki Yahudi ikrazatçılar en mütevazı esnaflara kredi verirken, Perpignan’dakiler hali vakti yerinde zanaatkârlara<span class="char-style-override-17">134</span> yılda %50’yi aşan faizlerle borç para verirler. </p>
				<p class="paragraf-4">Bazen borç alanlar, sanki vazgeçemedikleri bir uyuşturucuymuş gibi borca girer, borç almaktan dolayı vicdan azabı duyar, kendilerine uyuşturucu tedarik edene karşı öfkelenirler. İkrazatçılar ise, borç alanın kişiliği ve mali durumuna göre riskleri hesaplamak, mantık çerçevesinde talep edilebilecek faizleri belirlemek, rehinler icat etmek ve rehinleri değerlendirmek, kararlaştırılan vadeler dolduğunda alacaklarını tahsil etmek, tahsil ettikleri ve genellikle hırsızları heveslendirecek kadar yüklü miktardaki alacaklar ile rehinleri saklamak zorundadırlar. Bu da, olabilecek en büyük serveti hayal edilebilecek en küçük mekânda saklayamayan, risk teorisini haiz olmayan, zula bulma ilmine vâkıf olmayan ve değerli eşyadan –inci, altın, gümüş, madeni para– anlamayan ikrazatçı olamaz demektir. </p>
				<p class="paragraf-4">Başlarda kredi işlemleri şifahen gerçekleştirilir. Köylüler ne okuma ne de yazma bilirler. Özellikle kocalarından gizli gizli borca giren kadınlar, borçlarının yazıya dökülmesini reddederler.<span class="char-style-override-17">176</span></p>
				<p class="paragraf-4">XII. yüzyılın ikinci yarısında, Avrupa’nın güneyinde yazılı hukukun gelişmesiyle birlikte, sözleşmeler anlaşmazlık halinde kanıt görevi görür. Yine de –İngiliz Bury Saint Edmund’s Manastırı vakasında olduğu gibi– paraf ile mührün güvenilir olması gerekir. Borç belgeleri bazen noter veya piskoposluğun rahip yargıcı önünde düzenlenir. Nitekim Perpignan’daki noter arşivlerinde, hem önemli mali işlemler gerçekleştirmek üzere düzenlenmiş sözleşmeler hem de zanaatkârlara verilen düşük miktardaki borçlar için tutulmuş tutanaklar bulunur.<span class="char-style-override-17">125</span> Bu işlemler, genellikle bir anlaşmazlık yaratmamıştır.</p>
				<p class="paragraf-4">İkrazatçılar gittikçe daha karmaşık borç verme teknikleri geliştirirler. Kimisi, Yahudi komşularının tasarrufuyla çalışır, karşılığında ücret öder. Bilgeler buna izin verir; zira nihai borçlu, cemaate mensup değildir. Diğerleri, borcu satabilecekleri menkul bir kıymete dönüştüren belgeler düzenler. <span class="char-style-override-14">Mamram</span>; üzerinde ödenmesi gereken meblağın, öngörülen ödeme tarihinin ve borçlunun imzasının bulunduğu basit bir belgedir. (Ortaçağ’da yoğun olarak kullanılan bu kelimenin kökenini kimse bilmez: İbranice <span class="char-style-override-14">hemir</span>, “değiştirmek”ten mi, Latince <span class="char-style-override-14">in memoriam</span>dan mı, yoksa geç Latincede parşömen parçası demek olan <span class="char-style-override-14">membrana</span>’dan mı gelmektedir?) <span class="char-style-override-14">Mamram</span>ın izine ilk defa XII. yüzyılda Fransa’da, Dampierre’li Elahan ben Isaac’ın <span class="char-style-override-14">Avodah Zarah</span><span class="char-style-override-17"><a class="footnote-link" href="#footnote-225-18" id="footnote-225-18-backlink">18</a></span><span class="char-style-override-14"> </span>üzerine yazdığı bir yorumda rastlanır. Alacaklının adı geçmediğinden, borçlu borcunu, <span class="char-style-override-14">mamram</span>ı gösteren kişiye öder. Yani <span class="char-style-override-14">mamram</span>; en azından birbirlerine güvenen Yahudi ikrazatçılar arasında ve nihai borçlu Hıristiyan olduğuna göre faizle devredilebilir. Muhteşem bir kredi üretme aracı olan <span class="char-style-override-14">mamram</span>; bir ikrazatçının, müşterisi olan devletin, köylünün, zanaatkârın veya tüccarın imzasının güvenilir olduğuna bir başka ikrazatçıyı ikna ederek yeni mali kaynaklar elde etmesini sağlar. Emre yazılmış senetlerin İtalya’da (XV. yüzyılın başında) devredilebilir hale gelmesinden üç yüzyıl önce, Yahudiler bu tip senetler kullanmıştır. Oysa bu yenilik, Lombardiyalı bankacılara atfedilecektir. Daha ileride göreceğimiz gibi bu bankacılardan bazıları, görünüşte din değiştirmiş Yahudiler olabilirler.</p>
				<p class="paragraf-4">Rehin konusu da, bir sürü içtihat tartışması yaratır.<span class="char-style-override-17">231</span> Hahamlar, bazı temel ihtiyaç malları (tohum öğütmeye yarayan taşlar veya bazı kıyafetler<span class="char-style-override-17">231</span>) hariç olmak üzere, Goyların mallarının rehin alınmasına izin verir. Şehirlerde alet edevat, değerli taşlar, zanaat harikaları, hatta Hıristiyanlığa has kutsal eşyalar rehin alınır. Köylerde ise rehin, genellikle borç alanın ürünüdür. Moselle ve Renanya’da rehin; kumaş, at veya <br/>şaraptır. Polonya’daki şehirler<span class="char-style-override-17">414</span> ile Moravya’daki cemaatlerde de, şaraptır. Bu nedenle rehinle borç vermenin üstü kapalı bir satış işlemi olduğu ve borçlunun değerli bir malı alacaklısına düşük fiyata bırakmak zorunda kaldığı da olur. Bazı derebeyleri Yahudilerin arazi, değirmen veya derebeyi topraklarını rehin almalarını yasaklar. Daha kurnaz olan başka derebeyleri aksine Yahudileri, yanlarında götüremesinler diye, arazi rehin almaya zorlar! Bazen bir şehir tarafından bir cemaate verilen şartnameler, ikrazatçıların, borcunu ödeyemeyen borçluların rehinlerine el koyabileceklerini belirtir. İkrazatçının, şartnameyi bahşeden hamisinin bıraktığı rehinlere el koyması gerektiğinde ise, durum nazik bir hal alır. Peki askerlerinin maaşlarını ödeyebilmek için borç alan bir hükümdardan nasıl bir rehin talep edilmelidir?</p>
				<p class="paragraf-4">Böylelikle ikrazatçılar zamanla ister istemez kıyafet, at, bağ, hatta toprak, arazi, çağlayan, değirmen, su kemeri ve kanal sahibi olur. Kimi zaman bunları ne işletmeye ne de satmaya hakları bulunur. Kilise ise, dini adak adı altında el koymayı planladığı malların derebeyleri tarafından Yahudilere rehin verilmesinden endişe duymaktadır. </p>
				<p class="paragraf-4">Bu malları yönetmek ve bunların ticaretini yapmak üzere yeni meslekler ortaya çıkar. Zaten esnaf, zanaatkâr, simsar ve ikrazatçı olan Yahudiler, şimdi bir de ikinci el mal pazarlamacısı olur. Mesela Alsace ve Renanya’daki ikrazatçılar at, sığır, –hahamlar engel olmaya çalışsa da– şarap, kumaş, ikinci el giysi ve değerli eşya ticareti yapmayı öğrenirler. İkrazatçıların, firar halindeki hırsızlar tarafından rehin bırakılan çalıntı malların ticaretini yapmak ve daha sonra hırsızlıkla suçlanma riskini göze almak zorunda kaldığı da olur.</p>
				<p class="paragraf-4">Her cemaat, ikrazatçılarının dürüstlüğünden sorumludur. Bazı durumlarda cemaatin, ikrazatçıların belli faiz oranlarını geçmeyeceklerine dair söz vermesi ve rehinlerin zamanı gelince borçlulara iadesini garanti etmesi dahi gerekir. </p>
				<p class="paragraf-4">Borç vermek, genellikle bir meslek olarak görülmez. Birçok Yahudi için bu, yan bir faaliyettir. Bazı cemaatlerde bütün yetişkin Yahudiler ikrazatçı ve köylü, ikrazatçı ve esnaf, ikrazatçı ve hekim, ikrazatçı ve hahamdır. En azından dönem dönem para ticareti yapmayan Yahudi bulmak zordur. XIII. yüzyılda yaşamış Provence’lı Yahudi bilgin Menahem Ha-Meiri şöyle yazar: “Durum öyle ki, kimse Goylara borç para verme faaliyetinden kendini mahrum etmemektedir.”<span class="char-style-override-17">104</span> Nitekim Menahem Ha-Meiri de kendini mahrum etmemiştir.</p>
				<p class="paragraf-4">IX. Louis tarafından Saint-Quentin’e gönderilen müfettişlerin kaleme aldığı bir rapor, Yahudi ikrazatçıların üçte birinin, aile geçindiren başka kadınlara borç veren kadınlar olduğunu ortaya koymaktadır. Kadınların aldığı borçların miktarı, erkeklerinkinden çok daha düşüktür.</p>
				<p class="paragraf-4">Siyasi durum uzun süre sakin kaldığında, bazen üç veya dört kuşaktır ikrazatçılıkla uğraşan uzmanlaşmış kişilerden oluşan hanedanlar ortaya çıkar. Bunlar, Kuzey Afrika veya Doğudaki finans hanedanlarının yerini alarak prenslere ve büyük tüccarlara borç para sağlar. Daha sonra Lombardiyalı zannedilecek olan İtalya Yahudileri Volterralar, Tivoliler, Da Pisalar, Del Bancolar gibi. İçlerinden bazıları çok zengin olur. İngiltere’de 1240’a doğru, III. Henry saltanatından kalma vergi belgeleri, bütün Yahudilerin kredi işlemleri üzerinden ödedikleri vergilerin %83’ünün sadece üç Yahudi (York’tan Aaron ve Leon, Oxford’tan David) tarafından ödendiğini göstermektedir. XIII. yüzyılın sonunda, Burgonya’da büyük bir bankacı ve tüccar olan Vesoul’lü Elias’ın Almanya’da dahi müşterileri bulunur. Bu ikrazatçıların gerçekleştirdiği işlemlerin muazzam boyutlara varmasıyla, İngiltere veya İspanya’daki hamileri bu işlemleri kontrol etmeye, alacaklarını kaydetmeye ve kazancın bir bölümüne el koymaya başlarlar – asıl borçlular kendileri olsa da! </p>
				<p class="paragraf-4">Sonuçta ikrazatçı ile Yahudi özdeşleşir. Clairvaux’lu Bernard, ikrazatçılık faaliyetini tanımlamak üzere <span class="char-style-override-14">judaisare</span> fiilini oluşturur. XII. yüzyıl zihniyetinde, bütün borçlular Hıristiyan, bütün alacaklılar ise Yahudi’dir. İngiliz piyasasında gerçekleştirdiği işlem hacmi Yahudi çağdaşı Lincoln’lı Aaron’unkini geçen Flaman tüccar Guillaume Cades gibi Hıristiyan finansçılar bile “Yahudileşmiş” kabul edilir.<span class="char-style-override-17">104</span></p>
				<p class="paragraf-4">Bazı hahamlar bu durumdan endişe duyar. Yahudilerden, başka bir riskin daha da tehlikeli hale getirdiği bu ticaretten vazgeçmelerini isterler. Nitekim Yahudileri yabancılarla komşu olmaya iten bu ticaret, pek yakında onları bu yabancıların kendilerine karşı beslediği nefretin gölgesinde yaşamaya mecbur edecektir.</p>
				<p class="alt">Başkalarıyla olan ilişkiler: Verilen hizmetlere karşılık nefret</p>
				<p class="paragraf-4">Az sayıda Yahudi tek başlarına köylere, kalelere ve ileri karakollara yerleşerek esnaflık, damıtıcılar için aracılık, büyük tüccarların temsilciliği, simsarlık, vergi tahsildarlığı ve –çoğu zaman yanı sıra– ikrazatçılık yapar. Diğer Yahudiler, dini kanunların şart koştuğu üzere en az on erkekten oluşan cemaatler halinde yaşar. Hepsi civarda yaşayan Hıristiyanlar ile temas halindedir. Yahudi hekimler ve ebeler, civardaki hastalara bakar; Yahudi köylüler mallarını fuarlarda satar; Yahudi esnaflar, Goyların evlerinin içine kadar girer; Yahudiler, Hıristiyanlar ile yolculuk eder, yemek yer, barınır; Yahudi zanaatkârlar atölyelerde Hıristiyan işçilerle çalışır; Yahudi ikrazatçılar müşterileriyle pazarlık etmek zorundadır; her dinden gezgin satıcılar, kumarhanelerde birlikte zar oynar; pazar yerleri hem Hıristiyanları hem de Yahudileri ağırlar; birçok şehirde rastlanan “Yahudiler Sokağı” herkese açık bir alandır.</p>
				<p class="paragraf-4">Doğuştan keşfe meraklı Yahudiler, yeni dünyalara bu şekilde balıklama girmeye dünden razıdır. Ne zaman yeni bir ülkeye gelseler, bu ülkenin dilini öğrenir, kültürünü benimserler. Aynı metinler üzerinden tartışır, aynı filozofları okur, aynı kıyafet modasını takip eder, aynı kıtlıklar, aynı salgınlar ve aynı düşmanlardan acı çekerler. Aynı ordularda savaşır, birlikte edebi eserler, zanaat harikaları yaratır, ticari şirketler kurarlar. Aynı ekonomiye dahil olur, Hıristiyanlarla aynı malları tüketip üretirler. Geldikleri yerlerden yenilikler de getirirler. Daha esnek ve lonca baskısından muaf olan Yahudiler, Hıristiyan zanaatkârlar için korkutucu rakiplerdir. Yahudilerin daha iyi ve daha ucuza mal üretme kabiliyetinden çoğu zaman korkulur. </p>
				<p class="paragraf-4">Böyle herkese açık bir ortamda yaşama zorunluluğu, Yahudileri dini uygulamalarını değiştirmeye iter. Her ne kadar hâlâ bahsi geçer ve tartışılırsa da, Babil’den kalma Yahudi olmayanlarla dini bayramlardan üç gün önce ticaret yapmama kuralı artık uygulanmaz. Şarap ticareti yapma yasağı ile Hıristiyanlığa has dini eşyalar bulundurma yasağı, rehin gerekliliği nedeniyle geçerliliğini kaybeder. Çokeşlilik bir aforoz nedeni haline gelir; tek taraflı boşama yasaklanır; boşanmaya ancak tarafların karşılıklı rızasıyla izin verilir. Son olarak, Babil’deki ilk sürgünden beri olduğu gibi, Yahudilerin prensin gücüne karşı gelmesi yasaktır (din değiştirmeye zorlanma durumu hariç; sadece ve sadece bu durumda, bazen silahlı direnişe, hatta intihara izin verilir).</p>
				<p class="paragraf-4"> Yahudiler ile Yahudiler arasında gerçekleşen meydan tartışmalarına, kurulan ticari ve ailevi ilişkilere, dostluk, hatta aşk ilişkilerine dair bir sürü hikâye anlatılır. Oxford’da yaşayan Yahudi cemaatine mensup bir genç kıza âşık olduğu için, 1220’ye doğru Yahudiliğe geçen rahip çömezinin hikâyesi gibi. Bunun tersi de geçerlidir. Bazı Yahudiler, aşk uğruna veya toplumla kaynaşma kaygısıyla din değiştirir.</p>
				<p class="paragraf-4">Hıristiyanlar ile Yahudiler, meydanlarda veya birbirlerinin evlerinde din tartışır. Troyes’lu Raşi, Hıristiyan komşularından birinin Hamursuz Bayramı’nın son günü kendisine pastalar hediye ettiğini yazar. Polonyalı Yahudi öğrenciler, İtalyan üniversitelerinde okuyan rahip çömezleriyle gezer. Rabbi Levi ben Gershon, Avignon’da Papa VI. Clement’in maiyetine kabul edilir. Abraham ibn Ezra’nın eserleri, Latince ve Fransızcaya çevrilir.<span class="char-style-override-17">104</span> Perpignanlı filozof Ha-Meiri gibi zamanın önemli Yahudi entelektüelleri, <span class="char-style-override-14">Goy ve Üç Bilge Adam</span> kitabının yazarı Ramon Llull gibi Hıristiyan meslektaşlarıyla söyleşir.<span class="char-style-override-17">257</span> Bazı Hıristiyan yazarlar, Yahudi edebiyatını çok iyi tanır.<span class="char-style-override-17">388</span> Nicolas de Lyre’in metinleri, Raşi’den sayısız alıntı ile doludur. Yahudi metinler gittikçe daha çok Arap, Yunan ve Augustinus felsefelerine başvurur; şövalye romanları, Yahudi filozoflara ilham kaynağı olur. XII. yüzyılda bazı Hıristiyan ilahiyatçılar; İbrani elyazmalarını inceler, bunları Kitab-ı Mukaddes’in Vulgata çevirisiyle karşılaştırabilmek için hahamlardan yardım isterler. Cîteaux keşişleri ile rahip çömezlerinin sadece Latince çevirisini bildikleri Kitab-ı Mukaddes<span class="char-style-override-14"> </span>metinlerini İbraniceden Fransızcaya çeviren hahamlar arasında sıkı bir işbirliği başlar.<span class="char-style-override-17">104</span> Dominikanlar ile Fransiskenler, tefsirlerini zenginleştirebilmek için Yahudi yorumculara başvururlar. XIII. yüzyılda Salomon Ibn Gabirol, <span class="char-style-override-14">Hayatın Kaynağı</span>’nda kendi teorilerini bazı Hıristiyan doktrinlerini inceleyerek besler.<span class="char-style-override-17">388</span> Hahamlar, üç tektanrılı din arasındaki benzerliklere ısrarla dikkati çeker. Raşi’nin bu konuda yazdıkları artık daha çok kabul görür: “Biz İsrail halkının, aralarında sürgün hayatı yaşadığı milletler, <span class="char-style-override-14">Creatio ex nihilo</span>yu,<span class="char-style-override-17"><a class="footnote-link" href="#footnote-225-19" id="footnote-225-19-backlink">19</a></span> Çıkış’ı ve diğer temel noktaları tanır. Dinleri, gökleri ve dünyayı Yaradan’a adanmıştır.”<span class="char-style-override-17">326</span> Hatta Perpignanlı Ha-Meiri Hıristiyanların, tıpkı Yahudiler ve Müslümanlar gibi tektanrıcı olduklarını, putperest olmadıklarını kabul eder. Bu da Yahudi cemaatlerini, diğer kitaplı dinlere mensup fakirlere olduğu gibi, Hıristiyan fakirlere de yardım etmeye mecbur eder. </p>
				<p class="paragraf-4">Aristoteles –çoktan Arapçaya çevrilmiştir–, Thomas Aquinas tarafından yorumlanmadan önce, Fransa’nın güneyinde yaşayan Yahudi cemaatleri tarafından İbranice tartışılır.<span class="char-style-override-17">388</span> Nitekim 1336’da, Narbonne cemaati içinde, Aristoteles düşüncesinin genç Yahudilere hangi yaşta öğretilmesi gerektiğine dair bir tartışma patlak verir. İbn Rüşd sayesinde Aristoteles ile karşılaşan Hıristiyanlar, Meymun’un çok önce <span class="char-style-override-14">Şaşkınlar İçin Kılavuz</span> kitabında çare aradığı bir kriz döneminden geçmektedir. Bazı Hıristiyan yazarlar, Yahudi öğretisini örnek gösterir. Mesela Abélard’ın bir öğrencisi, Pavlus’un Efesoslulara Mektubu üzerine yazdığı bir yorumda şöyle der: “Bir Yahudi, fakir de olsa, on çocuk sahibi de olsa, çocuklarını, menfaat için değil, dini yasaları anlamaları için okula yollar. Sadece oğullarını değil kızlarını da okula yollar.”<span class="char-style-override-17">59</span> Bu bağlamda aynı öğrenci, Yahudi nüfusundaki baş döndürücü artışı da açığa çıkarmış olur. On çocuklu aileler nadir değildir; cemaatler hızla büyümektedir. </p>
				<p class="paragraf-4">Her zamanki gibi hahamlar; büyük tüccarların, toplumla en iyi kaynaşmış olanların, en zenginlerin, prenslere en yakın olanların veya entelektüel çevrelerin işleyebilecekleri suçlardan veya etraflarında uyandırabilecekleri kıskançlıktan ötürü kendi cemaatlerinin başına iş açmalarından korkarlar. Hep o eski fikir tekrarlanıp durur: Başkaları için iyi olmayan, Yahudiler için de iyi olamaz. Bu yüzdendir ki, cemaat dışı ilişkiler sıkı biçimde denetlenir. Üstatlar, herkesin hayatta kalabilmesinin her birinin dürüstlüğüne bağlı olduğunu, bir Hıristiyan’ın mallarına hileyle sahip olmanın veya ticari bir işlem sırasında bir Hıristiyan’ın düştüğü hatadan faydalanmanın büyük günah teşkil ettiğini, Goyların refah içinde olmalarının herkesin menfaatine olduğunu ve herkesin buna katkıda bulunması gerektiğini sürekli tekrarlarlar. </p>
				<p class="paragraf-4">Ancak her şeyden çok asimilasyondan korkulduğu için, hahamlar, Yahudilerin Hıristiyanlarla yiyip içmesini engelleyen yiyecekle ilgili yasaklara uyulmasına özen gösterirler. Yahudileri sinagog, arınma havuzu ve mezarlık etrafında, aynı mahallelerde gruplaşmaya teşvik ederler. Kendilerini saldırılara karşı daha iyi koruyabilmek için, zaman zaman sokaklarının her iki ucunda bulunan kapıları kapatma hakkının kendilerine verilmesini isterler. Böyle mahallelerdeki hahamın, öğretmenin, kasabın ve kimi zanaatkârların Goylarla bütün ilişkisi kesilir.<span class="char-style-override-17">34</span> Derebeyleri, denetlemeyi kolaylaştıran ve kaynaşmayı engelleyen bu tip gruplaşmaları teşvik eder. Mesela 1243’te Aragon Kralı Fatih Jaime, Perpignanlı Yahudilerin, kendi rızalarıyla, finansman sağladıkları dokumacılara yakın bir mahallede yaşamalarına izin verir. Gettolar uzak değildir.</p>
				<p class="paragraf-4">Hahamlar endişelenmekte haklıdır. Halkların bir arada yaşamasına ve Yahudilerin ekonomik gerekliliğine rağmen, nefret geri gelmiştir. Batı çok yakında ilahiyat ile ekonomiyi ustaca harmanlayarak alacaklılarından, onları Tanrı katilleri olmakla suçlayarak kurtulacaktır. Yahudi cemaatleri, yeni saldırıların hedefi olacaktır. Hıristiyanlar Yahudilere, kendilerine Tanrılarını ve paralarını verdikleri için öfke duyar. Aslında ikisinden de vazgeçemedikleri için kendilerine kızarlar. Tanrılarını ve paralarını ödünç veren Yahudiler, ayrım gözetilmeksizin hırsızlık, dolandırıcılık ve tefecilik yapmakla, parazit olmakla, istiflemekle, entrika çevirmekle, kan içmekle, zehirlemekle, çocuk öldürmekle, kutsal ekmeği kirletmekle,<span class="char-style-override-17"><a class="footnote-link" href="#footnote-225-20" id="footnote-225-20-backlink">20</a></span> Tanrı düşmanı olmakla, Mesih’i katletmekle ve İsa’yı kıskanmakla suçlanır.</p>
				<p class="alt">Haçlı Seferleri: Ödemek ve ölmek</p>
				<p class="paragraf-4">Her şey XI. yüzyılın ortalarında başlar. Avrupa’da durum hiç de iç açıcı değildir. Eşkıya çeteleri şehirleri yağmalar, derebeyleri birbirleriyle savaşır. Yeni papa VII. Gregorius, 1073’te Kutsal Roma Cermen imparatorunun papalık seçimine müdahale hakkını yadsımak için bu durumu fırsat bilir. Hatta 1077’de Canossa’da imparatoru önünde diz çökmeye zorlar, derebeylerinin dini unvanlar satın almalarını yasaklar. Doğu Roma İmparatoru Aleksios Komnenos da, orduları Müslümanlara yenilince, Batılı Hıristiyanlardan yardım dilemek için 1081’de Papa VII. Gregorius’a başvurur. Oysa Komnenos, Batılı Hıristiyanlarla yollarını 20 yıldan uzun bir süre önce ayırmıştır.</p>
				<p class="paragraf-4">Roma Kilisesi için fırsat kaçırılmayacak kadar güzeldir. Komnenos’un yardım çağrısına karşılık vererek yönetimi Batılı prenslerin elinden alacak, Doğu Kilisesini tekrar ele geçirecek, Kudüs’e kadar ilerleyerek Mesih’in mezarını Müslümanlardan geri alacaktır. Ancak Papa VII. Gregorius’un bu planı gerçekleştirmeye vakti olmaz. Halefi II. Urbanus, 27 Kasım 1095’te Clermont Konsili esnasında, daha sonra Birinci Haçlı Seferi adı verilecek seferi başlatır. Avrupa’nın her yerinden gelen şövalyeler, keşişler ve halktan insanlar, Frank şövalyeler Bouillonlu Godfrey ile Toulouse’lu Raymond’un komutasında, Bizanslılara yardım etmeye ve Doğuyu fethetmeye koşarlar.</p>
				<p class="paragraf-4">Doğal olarak Haçlıların kendilerine gereken malzemeleri finanse edecek, uzun olması beklenen savaş boyunca geride bıraktıkları ailelerinin hayatta kalmasını teminat altına alacak parası yoktur. Para bulabileceklerini düşündükleri tek yer, Yahudi ikrazatçıların kasalarıdır. Zaten Kilise de Haçlıları, o tarihten önceki borçlarını ödemekten muaf etmiştir. Ancak bu yeterli olmaz. Bazıları yağmaya girişir. Haçlılar Kudüs yolu üzerinde, önlerine çıkan cemaatleri –tek olmamakla birlikte özellikle Almanya’dakileri– soyar, gümüş, altın, inci, hatta ölülerinin ziynet eşyalarına kadar ne bulurlarsa götürürler. Bazı piskoposların sükûnet çağrıları, Alman Yahudilerinin tabi olduğu İmparator III. Konrad’ın itirazları durumda bir değişiklik yapmaz. 30 Mayıs 1096’dan itibaren Köln, Mainz, Worms, Speyer ve Strazburg cemaatleri yağmalanır, –genellikle din değiştirme teklifini reddettikleri vakit– katledilir. Bazen Köln ve Worms’ta olduğu gibi, tecavüz ve işkenceye maruz kalmamak için, mücadeleler toplu intiharlarla son bulur. Birkaç hafta içerisinde toplam 30.000 Yahudi öldürülür. 1000 yıl önce gerçekleşen Yahudiye katliamlarından beri, dünyanın hiçbir yerinde buna benzer bir olay yaşanmamıştır. Katliamların görece uzağında kalan Provence, İspanya, İtalya ve Orta Avrupa’da hararetli tartışmalar yapılır.</p>
				<p class="paragraf-4">Kutsal Topraklara 1098’de gelen Haçlılar, Selçuklu ordularının gerisinde, İslam tarafından iyi muamele gören az sayıdaki Yahudi cemaatiyle karşılaşır. Beş hafta süren kuşatmanın sonucunda, 15 Temmuz 1099’da Kudüs’ü ele geçiren ve şehrin sakinlerini katleden Bouillon’lu Godfrey, geriye kalan birkaç bin Yahudi’yi, ayakta kalmış az sayıdaki sinagoglardan birine topladıktan sonra sinagogu ateşe verir. Ellerinde silahla esir düşen diğer Yahudiler ise, düşük sosyal statülerinin iyice vurgulanması için, düşük fiyatlara Müslümanların kölelerine satılır. </p>
				<p class="paragraf-4">Yeni kurulan Hıristiyan krallık, Yahudilere özel bir vergi koymaz, Kudüs’te oturma yasağı dışında hayatta kalan Yahudilere herhangi bir ayrımcılık uygulamaz. Yahudilerin Haçlı krallığına olan ekonomik katkısı önemsizdir.</p>
				<p class="paragraf-4">Yaşanan olaylar Avrupa’nın güneyinde yaşayan cemaatlerde öyle bir travma yaratır ki, bazıları Fas’a gider, diğerleri ise kalmak için Hıristiyan prenslerden ek teminat talep eder. Mesela Reggio Calabria şehri, Yahudi cemaatini şehri terk etmekten vazgeçirmek için, cemaate, saldırı halinde tam tazminat garantisi vermek zorunda kalır.</p>
				<p class="paragraf-4">Ancak bunlar şiddetin önünü alamaz. Almanya ve İngiltere’de, Yahudiler gittikçe çeşitlenen suçlamalarla karşılaşır. Mesih düşmanları, Sarazenlerin müttefikleridirler; Haçlıların yokluğundan istifade etmektedirler. Haçlılar “yolculuk masraflarını karşılamak için ailelerini aştan mahrum etmeye mecbur iken, Mesih düşmanları refah içinde yaşıyor” denir. Yahudilerin mallarına el koymak için her bahane iyidir. 1130’da, önceleri konuksever davranan İngiltere Kralı I. Henry, bir Yahudi’nin cinayet zannı altında kalmasının ardından, ülkedeki Yahudilere toplu olarak 2.000 sterlin tutarında bir para cezası ödetir. I. Henry 1135’te öldüğünde, tahtın iki vârisi hâlâ Yahudilerin ödediği para konusunda kavga etmektedir. </p>
				<p class="paragraf-4">1144’te, yeni bir olay patlak verir. Norwich Yahudileri, Kutsal Cuma arifesinde bir ormanda cesedi bulunan bir oğlanı öldürmek ve kanını içmekle suçlanır. Antikçağ’dan beri ilk defa Yahudilere böyle bir suçlama yöneltilir. Bu suçlama o zamana kadar sapkın Hıristiyanlara yöneltilmiştir. Oğlanın sara nöbeti sonucu öldüğünü ortaya çıkaran yerel yetkililerin müdahalesine rağmen, çoğu köylülere borç veren 100 kadar Yahudi tüccar katledilir. Diğer Yahudiler para cezasına çarptırılır. Hamiler, yağmacılara dönüşmüştür.</p>
				<p class="paragraf-4">Haçlı krallığının içinde bulunduğu mali ve askeri sıkıntılar karşısında, 1146’da Clairvaux’lu Bernard ikinci bir Haçlı Seferi talep eder, ancak bu sefer Yahudi mallarının yağma edilmesini yasaklar. Aziz Augustinus ile Büyük Gregorius için olduğu gibi, Clairvaux’lu Bernard için de Yahudi halkı, Mesih’in çilesinin şahidi ve “müsebbibi” sıfatıyla korunmalıdır. Yani Tanrı katilleri ilan edilebilmeleri için hayatta kalmaları şarttır. Buna karşılık bazı keşişler –özellikle Almanya’nın güneyinde–, yarım yüzyıl önce gerçekleşen katliamlardan sonra yeni yeni kendine gelen cemaatleri yok etmeye çağırır. Randulph adında bir keşiş, Almanya ve Alsace’ta yağma yapılmasını salık verir. Burada da Tanrı katili suçlamaları, katliama davetiye çıkartır. Aynı yıl, Yahudi ikrazatçılara boğazına kadar borçlanan ve adak olarak el koymayı umduğu malların Yahudilere rehin verilmesine içerleyen Cluny rahibi Saygıdeğer Pierre, öfke saçmaya başlar. Vaazları, iyi halka da sirayet edebilecek “kötü Yahudi âdeti”ne, tefeciliğe veryansın eder. VII. Louis’ye, küçümsemeyle, Yahudilerin elinden her şeyin alınması gerektiğini yazar: “Onlardan tiksinmeli ve nefret edilmelidir; fakat onların öldürülmemesini salık veririm. Onları, sapıklıklarına layık şekilde cezalandırmak daha uygun olur. Bu kötü halk için, hileyle elde ettikleri, namussuzca çaldıkları şeyleri elinden almaktan daha uygun bir ceza olabilir mi?”<span class="char-style-override-17">309</span></p>
				<p class="paragraf-4">VII. Louis ile IV. Konrad tarafından yönetilen İkinci Haçlı Seferi, birkaç Yunan adasının fethiyle vasat biçimde başlar, Şam önlerinde acınacak halde son bulur. Avrupa’da katliamlar yeniden başlar. Katliamlar bu sefer prensler tarafından değil, halk tarafından gerçekleştirilir. 1168’de Gloucester’daki olay böyledir. Daha sonra 1171 Paskalyası esnasında, Blois’daki Yahudi cemaatinin tamamı, çocukların kanını içmekle suçlanarak –bu, Norwich’e benzer ikinci hadisedir– diri diri yakılır. Aynı yıl, Mısır’ın yeni hâkimi Selahaddin Eyyubi,<span class="char-style-override-17">85</span> Franklara savaş açar ve Şam’ı ele geçirir. Ancak 1177’de Montgisard’da yenilir, Kudüs’ü geri alamaz. </p>
				<p class="paragraf-4">Hıristiyan Avrupa’nın, bütün Yahudileri krallığından kovmayı akıl eden ilk hükümdarı Philippe Auguste’tür. 1180’de tahta çıkan Philippe Auguste, Yahudileri sürgüne göndermeyi planlar. Yahudilerin, sadece mobilyalarının satışından elde ettikleri hasılatı götürmelerine izin verecektir. Paris <span class="char-style-override-14">yeşiva</span>sını kapattırır. Ancak daha sonra –özellikle yakında başlayacak yeni Haçlı Seferi dolayısıyla– para sıkıntısı çekmeye başlayınca, ek bir vergiye karşılık Yahudilerin kalmalarına izin verir. Kralın maliyecileri; Yahudilerin mallarına el koymaktansa, Yahudileri vergilendirmenin daha çok para getireceğini kendisine anlatmıştır. </p>
				<p class="paragraf-4">Aynı yönteme daha sonra birçok defa başvurulacaktır. Çıkartılan sürgün fermanları, fidye karşılığında ertelenecektir. Bu şekilde Yahudiler, bir yüzyıl içerisinde, Fransa’da altı kez sınır dışı edilme noktasına gelecek, ancak her defasında para ödeyerek kalacaklardır.</p>
				<p class="paragraf-4">Katliamlar, özellikle İngiltere’de devam eder: 1181’de (yukarıda anlatılan borç hikâyesinden sekiz yıl sonra) Bury Saint Edmund’s’ta, 1183’te Bristol’da, 1192’de Winchester’da. Kilisenin peşine düştüğü tek insanlar, Yahudiler değildir. Kilise, sapkınlarla da uğraşmaktadır. 1184’te Vaudoislar katledilir. Daha sonra sıra, Katharlara gelir. İşkence etmek dahil her türlü yetkiyle donatılmış bir polis örgütü olan Engizisyon, Katharlara karşı kurulmuştur. Tövbe etmeyen şüpheliler, genellikle işkence altında ölür; Kilise ile “barışanlar”, “duvar”a, yani müebbet hapis cezasına çarptırılır; sapkınlığını itiraf eden, ancak bundan dönmeyenler (“yeniden sapkınlığa düşenler”) dünyevi iktidara havale edilir, yakılarak öldürülür, bazen ölü bazen diri olarak.</p>
				<p class="paragraf-4">15 yıl süren mücadeleden sonra, 1187’de, Selahaddin Haçlı krallığını devirir, şövalyeleri (Châtillon’lu Renaud gibi) katleder, Beyrut ve Kudüs’ü fetheder, Kubbet-üs-Sahra’nın üzerine yerleştirilen haçı söker, Yahudilerin bu şehirlerde oturmalarına tekrar izin verir.<span class="char-style-override-17">85</span> Avrupa’nın üç büyük hükümdarı, Friedrich Barbarossa, II. Henry Plantagenet ve Philippe Auguste, Kudüs’ü Müslümanlardan geri alabilmek için, 1188’de Üçüncü Haçlı Seferi’ni başlatır. Yeni seferin finansmanı her yerde gayet açık bir biçimde Yahudilere yüklenir. 1188’de Northampton’da toplanan İngiliz <br/>parlamentosu, girişilen bu yeni maceranın maliyetini, 130.000 sterlin tutarında yeni bir vergi toplayarak karşılamaya karar verir. Söz konusu verginin yarısını, nüfusun %0,25’ten azını oluşturan Yahudiler karşılayacaktır. Yahudi ikrazatçılar, bu vergi ve soygunlarla başa çıkabilmek için faiz oranlarını artırırlar. Bu ise onları iyice sevimsiz hale getirir. II. Henry’nin halefi Aslan Yürekli Richard, 3 Eylül 1198’de, kendisine hediyeler sunmaya gelen Yahudilerin Westminster’daki taç giyme törenine katılmalarını yasaklar. İsyanlar çıkar; Yahudiler katledilir. Ertesi gün kral, Yahudileri himayesi altına alır. Kral kısa ve öz olarak, vasallarının mallarının kendisine ait olduğunu söylemektedir; bunlara zarar verilmemelidir!</p>
				<p class="paragraf-4">Richard 1190 yılının başında Haçlı Seferine çıkınca, Richard Malebys önderliğinde borca batmış bir grup baron, York cemaatine saldırır. Cemaat, 16 Mart’ta kralın şatolarından birine sığınırsa da, kalabalık şatoya saldırır, katedralde saklanan borç kayıtlarını yakar. Ertesi gün, cemaatin hahamı Joigny’li Rabbi Yom Tov Ben Isaac’ın teşvikiyle, kuşatma altındaki cemaat neredeyse silahsız direnir, daha sonra din değiştirmemek ve işkence görmemek için intihar eder. Londra’da ve yine Norwich’te başka katliamlar gerçekleşir.</p>
				<p class="paragraf-4">Akka, şövalyeler tarafından ele geçirilir, Selahaddin yenilmiştir, ancak savaş uzar. Kudüs için mücadele edilmektedir. Kutsal Şehri ele geçirmek isteyen Richard şöyle yazar: “[Bu şehir] bizim için öyle kutsaldır ki, tek bir adama düşsek bile ondan asla vazgeçmeyiz.”<span class="char-style-override-17">85</span> Selahaddin ise ona şöyle cevap verir: “Kudüs, sizin olduğu kadar bizimdir de. Peygamberimizin israsının başlangıç noktası ve cemaatimizin mahşer günü buluşacağı yer olan bu şehir, bizim için daha da kutsaldır.”<span class="char-style-override-17">85</span> 1191’de, Aslan Yürekli Richard’ı dönüş yolunda esir alan Avusturya Dükü Leopold’un talep ettiği fidyeyi ödeyebilmek için, yine Yahudilere ağır vergiler konur, yine Yahudilerin alacakları silinir. 1192’de imzalanan bir ateşkesle kıyı bölgeleri ile Akka, Doğu Latin İmparatorluğu Haçlılarına bırakılır; Suriye, Kudüs ve Filistin, Selahaddin’e geri verilir. Selahaddin 1193’te ölünce Mısır, amcası Sultan Malik Kâmil’in yönetimine geçer.</p>
				<p class="paragraf-4">Londra’ya 1194’te dönen Richard, arşivlerin yok edilmesiyle Yahudilerden geri alabileceği mallarını kaybettiğini öğrenince çok öfkelenir. Bunun üzerine, Yahudilerin verdiği borçların izinin ayaklanma halinde yok olmasını engellemek için, güvenli bir muhafaza sistemi oluşturur. Krallık memurlarını, bütün alacakları kaydettirmekle görevlendirir; bu kayıtlardan üç örnek çıkarttırarak kasalara koydurur. Anahtarlar, kralın bir memurunun başkanı olduğu, Hıristiyan ve Yahudi önde gelenlerden oluşan karma bir komisyona teslim edilir.<span class="char-style-override-17">34</span> İkrazattan elde edilen gelirler üzerinden alınan vergilerin ödenmemesi halinde, cemaatlere yerine göre işkence, haciz, kadın ve çocuklara el koyma, hapis veya ölüm cezaları verilir. Fransa’nın kuzeyinde o zamana kadar ılımlı bir tutum sergilemiş bazı baronlar, yeni bir Haçlı Seferi’ne çıkmadan önce Yahudilere olan borçlarını tek taraflı olarak siler, Yahudileri soyar ve kovar. </p>
				<p class="paragraf-4">Papalık fermanı <span class="char-style-override-14">Sicut Judaeis</span>’te Papa III. Innocentius, kendisinden önce gelen birçok papa gibi Hıristiyanlara, Yahudilerin mallarını gasp etmelerini, Yahudi bayramlarına engel olmalarını, Yahudilere bazı işler yaptırmalarını, Yahudi mezarlıklarına saldırmalarını veya “para çalmak amacıyla Yahudilerin ölülerini mezarlarından çıkartmalarını” yasaklar. Aslında Yahudi mallarını yağmalamak, gittikçe artan ihtiyaçları karşılayacak kadar para getirmemektedir. Haçlıların Venediklilere, Ege ve Akdeniz’den geçiş ücretini ödeyecek paraları dahi yoktur. Bunun üzerine Venedik Doçu Haçlılara, Bizans’taki imparatoru kendi hesabına devirmelerini teklif eder. 1204’te paralı askerlere dönüşen Haçlılar, Konstantinopolis’i işgal ederek Venediklilere (ve Cenevizlilere) Karadeniz’de acenteler kurma yolunu açar. Burada yine Yahudi tüccarlarla karşılaşırlar. Kısa ömürlü Doğu Roma İmparatorluğu yeterince yardım alamayarak yok olurken, Haçlılar Konstantinopolis’te, Rönesans’ın gelecekteki kaynaklarından Bizans yaşam sanatının zevklerini keşfederler.</p>
				<p class="paragraf-4">Avrupa’daki Yahudiler, kendilerini biraz olsun koruyabilmek için, borç sözleşmelerinin yazılı olarak yapılmasını âdet haline getirmeye çalışır. 1204’te aynı Papa III. Innocentius, bu uygulama konusunda Fransa kralına şikâyette bulunur: “Borç para verdikleri [Hıristiyanlar] bazen ödediklerine dair Hıristiyan şahitler bulabiliyorlarsa da, Hıristiyan borçlunun alacaklısında bırakma ihtiyatsızlığını gösterdiği belgeye daha çok güveniliyor. Bu konuda Hıristiyanlar Yahudilere karşı şahitlik yapamadığından, Yahudiler servet yapıyorlar.” Papa aynı zamanda Yahudi cemaatlerine aşırı hoşgörü gösteren Fransa kralına kızmaktadır. Nitekim Fransa’daki cemaatler, başka yerlere göre daha az yağmalanır; çoğu zaman aşırı güzel sinagoglar inşa etme hatasına düşecek kadar da zengindirler. “Küstahlıkları o kadar ileriye gidiyor ki (bundan bahsederken biz utanıyoruz), Sens Yahudileri, eski bir kilisenin yakınlarına bu kiliseden çok daha yüksek yeni bir sinagog inşa etmişler. Yahudi ayinlerini bu sinagogda yapıyorlar. Bunları da öyle krallıktan atılmadan evvelki zamanlarda olduğu gibi gizlilikle değil, komşu kilisede yapılan en kutsal ayinleri rahatsız etmekten çekinmeksizin bağıra çağıra yapıyorlar.”<span class="char-style-override-17">60</span></p>
				<p class="paragraf-4">Gasp olayları her yerde devam etmektedir. Kardeşi Aslan Yürekli Richard’ın yerine tahta 1198’de geçen Yurtsuz John, 1210’da, 66.000 <span class="char-style-override-14">marka</span><span class="char-style-override-17"><a class="footnote-link" href="#footnote-225-21" id="footnote-225-21-backlink">21</a></span><span class="char-style-override-19"> </span>gümüş ödemeleri için cemaat liderlerini hapse attırarak onlara işkence ettirir. 10.000 <span class="char-style-override-14">marka</span> gümüş ödemeyi reddeden Bristol’deki Yahudilerin bir temsilcisinin her gün bir dişinin çekilmesini özellikle emreder. Üçüncü dişte ödeyebildikleri kadar öderler. 1211’de 300 Fransız ve İngiliz Yahudi, Akka ve Kudüs’teki Hıristiyan ve Müslüman bölgelerine yerleşir. Artık sahip olmadıkları serveti gasp etmek gittikçe zorlaşmaktadır.</p>
				<p class="paragraf-4">1215 son derece önemli bir tarihtir. İngiltere’de Kral John, 1214’teki Bouvines bozgunundan sonra Magna Carta’yı imzalar. Magna Carta ile kral, aristokrasiyle ruhban sınıfının onayı olmadan vergi toplamayacağına, bütün yabancılara –özellikle Yahudilere– ticaret yapma özgürlüğü tanıyacağına dair söz verir. İtalya’da Papa III. Innocentius tarafından toplanan dördüncü Laterano Konsili, Yahudilerin faizle borç vermesini yasaklar. Bunun yanı sıra transsübstansiasyon<span class="char-style-override-17"><a class="footnote-link" href="#footnote-225-22" id="footnote-225-22-backlink">22</a></span> tanımı teyit edilir. Buna göre kutsal ekmek İsa’nın bedeni, şarap ise kanıdır. Bir kez daha, para ve kan simgeleri birbirine karışmıştır. Konsil, sapkınları daha kolay ayırt edebilmek için, bütün Hıristiyanları yılda bir kez günah çıkarmaya mecbur eder. Kilise için tehlikeli hale gelen Yahudiler için ise tecrit öngörülmüştür. Yahudilerin kamu mesleklerine girmeleri, çocuk sahibi olabilecek yaşta Hıristiyan kadınları işe almaları, kiliseye girmeleri, Hıristiyan bayramları esnasında sokağa çıkmaları, pazar günü çalışmaları, yüksek ve süslü sinagoglar inşa etmeleri yasaktır. Konsil, Yahudileri Hıristiyanlardan daha iyi ayırt edebilmek ve Yahudilerin şehirlere sızarak ticaret yapmalarını engellemek için, bir işaret takmalarını şart koşar. Almanca konuşulan ülkelerde bu, konik bir şapka; Latince konuşulan ülkelerde ise, kıyafetlerine dikilecek sarı yuvarlak bir kumaş parçası (yuvarlak işaret) olacaktır. Bu sarı kumaş parçası, Yehuda’nın aldığı altın paraları simgeler – yine ve daima para! Bu ayırt edici işareti taşımayan Yahudileri yakalamak üzere bir komiser görevlendirilir.</p>
				<p class="paragraf-4">Daha önceki yasaklar gibi, bu yasaklar da tam olarak uygulanmaz. 1270’e dek, tam 21 yazılı emir bu yasakları tekrar edecek, her seferinde de para cezası veya fiziksel cezalar getirecektir. Ancak çabalar daima boşa gidecektir. Halklar çoğu zaman efendilerinden daha hoşgörülü davranacak, birbirlerine ihtiyaçları olduğundan bir arada yaşamaya devam edecektir.</p>
				<p class="paragraf-4">1223’te sapkınlara karşı yeni bir Haçlı Seferi başlar. Philippe Auguste’ün, Toulouse’lu Raymond’un komutasındaki Kathar birliklerine karşı yapılan savaşı yöneten oğlu, VIII. Louis adıyla tahta çıkar. Cévennes dağlarından dönerken 1226’da ölmeden önce Languedoc bölgesini ele geçirir. II. Friedrich von Hohenstaufen, Selahaddin’in halefi Sultan Malik Kâmil’den 1229’da Kudüs’e girme hakkını elde eder. Kudüs’e yerleşen ve 1228’de aforoz edilmiş Friedrich, İtalya’da ölene kadar Doğu prenslerine layık rafine bir hayat sürer. Haçlı Seferi fikri dahi böylelikle alay konusu olur.</p>
				<p class="paragraf-4">İngiltere Kralı III. Henry, 1232’de Yahudileri yeterince vergilendirmediği için eleştirilir. XIV. yüzyılda yaşamış bir tarihçi, o çağda bankacılık mesleğinin zorla tekellerine verilmiş olması sayesinde Yahudilerin, çok büyük servetler elde ettiklerini yazar:<span class="char-style-override-17">183</span> “Krallık, ganimetlerinin bir bölümünün kralın kasasına girmesi şartıyla onları korudu. Yahudilerin, lüks hayat tarzlarını değiştirmeksizin bu parayı ödeyecek güçleri vardı [...]. III. Henry’nin saltanatı sırasında, krallığın ihtiyaçları kralı Yahudilere o kadar bağımlı hale getirdi ki, onlara zulmedeceğine, <span class="char-style-override-14">Domus Conversorum</span>’u [Din Değiştirenler Evi] kurdu. Burada barınan eski Yahudilere ödenek tahsis etmişti. Kral ile Yahudiler arasındaki bu ittifaka sinirlenen baronlar, Yahudilerle birlikte kralın memurlarını katlettiler.” </p>
				<p class="paragraf-4">1235’te Papa IX. Gregorius, VIII. Louis zamanında Yahudilere yapılan saldırıları kınar. Saldırılardan 15 yıl sonra! 1239’da, asiller ile tüccarlar, Bretonya Dükü Kızıl Jean’ın, halen vilayette yaşamakta olan birkaç Yahudi zanaatkâr-ikrazatçıyı sürmesini sağlar. Bu tedbir, doğal olarak borçları da silecektir. Rouen’da İngilizlerin peşinden gitmeyen son Yahudiler, benzer bir tatsızlık yaşar. 1240’ta Lyon Konsili, bütün Hıristiyan prenslere Yahudilerini “faizle elde ettikleri parayı Haçlılara vermeye” mecbur etmelerini kati şekilde emreder. Aksi halde aforoz edileceklerdir. </p>
				<p class="paragraf-4">Böylece Yahudileri mallarından etmek için her türlü yönteme başvurulur. 1241’de II. Friedrich’in imparatorluğunda, Haguenau’da üç çocuğun cesedi bulunur. Ayaktakımı galeyana gelir. Yahudi cemaati tehdit karşısında, yüklü miktarda paraya karşılık imparatorun himayesini elde eder. Kralın, ayaktakımını, Yahudilerden para almak için kışkırttığı dedikoduları dolaşır. Frankfurt Yahudilerinin dörtte üçü –yaklaşık 1000 kişi–, varlığı şüpheli Moğol istilacılarla müttefik oldukları ve veba yaydıkları gerekçesiyle katledilir. Geriye kalan dörtte bir, canlarını kurtarabilmek için çok büyük paralar öder.</p>
				<p class="paragraf-4">Kilise, Yahudilerin yağmalanmasını, ancak katledilmemesini istemektedir. Yahudiler, Mesih’in ölümünün şahitleridir. Bu yüzden Yahudileri iyice kıstırdıktan, insanları Yahudilerden nefret etmeye, onlara olan borçlarını ödememeye kışkırttıktan sonra, Kilise hâlâ Yahudileri koruduğunu iddia eder. 1247’de Papa IV. Innocentius, 12 yıl önce IX. Gregorius’un yaptığı gibi, Yahudilere yöneltilen törensel cinayet suçlamaları ile “gasp olayları”nı protesto eder. Fransa ve Almanya’daki piskoposlara şöyle yazar: “Şehirlerimizdeki ve piskoposluklarımızdaki bazı din adamları, prensler, asiller ve büyük derebeyleri, Yahudilere karşı şeytanla bir olup birtakım komplolar düzenlemiş, Yahudileri mallarından etmiş, Paynes’ta öldürülen bir çocuğun kalbini aralarında paylaştılar diye iftira atmışlar. Yahudilerin rahatsız edilmemesi en büyük temennimiz olduğundan, onlara karşı dostça davranılmasını emrediyoruz. Dikkatinize sunulacak her türlü haksız saldırıda, haksızlıkları giderin ve Yahudilerin gelecekte benzer saldırıların hedefi olmalarına izin vermeyin.” Etkisiz kalan bu emrin tek kıymeti, var olmuş olmasıdır.</p>
				<p class="paragraf-4">Aynı yıl İngiltere’de Yahudiler, bu sefer kalpazanlık suçlamasıyla 20.000 <span class="char-style-override-14">marka</span> gümüş tutarında bir vergiyle cezalandırılır. Bu, krallıkta yaşayan cemaat liderlerinin, vergiyi aralarında pay etmek üzere Worcester’da toplanmalarına neden olur. Ülkenin en önemli Yahudi bankacısı Yorklu Aaron, kral tarafından tek başına önce 4000 <span class="char-style-override-14">marka</span> altın, daha sonra 14.000 <span class="char-style-override-14">marka</span> gümüş ödemeye mahkûm edilir. Bütün Yahudilerin sınırsız servetlere sahip oldukları düşünülmektedir. Ancak ertesi yıl İngiltere kralının emri üzerine yapılan geniş çaplı bir soruşturma, Yahudilerin neredeyse tamamının fakir olduğunu, borç para veriyorlarsa da, daha çok halktan insanlara küçük miktarlarda borç verdiklerini ortaya çıkarır. </p>
				<p class="paragraf-4">IX. Louis, yeni bir Haçlı Seferi’ne çıkmadan önce, 1248’de Melun Konsili’ni toplar. Hıristiyanların Yahudilerden borç almaları –hiç olmazsa buradan başlanabilirdi!–, Yahudilerin ise Hıristiyanlarla ticaret yapmaları yasaklanır. Yahudiler, “yuvarlak bir işaret” (sarı yuvarlak kumaş parçası) takmaya zorlanır. IX. Louis’nin daha sonra çıktığı Haçlı Seferi ise, maceralarla dolu uzun bir yolculuktur. Mısır’da Dimyat’ı ele geçirir; daha sonra Kahire yolunda esir düşer. Bu arada Selahaddin’in ailesi, Çerkez bölgelerinden gelen Moğol askerler olan Memlûklar tarafından iktidardan uzaklaştırılır. IX. Louis’nin esareti boyunca naiplik yapan annesi Kastilyalı Blanche, 1253’te krallıkta yaşayan bütün Yahudileri sınır dışı etmeye karar verir. Ancak daha sonra, birçok başka hükümdar gibi, kralın serbest bırakılması için istenen yüklü miktardaki fidyenin –400.000 <span class="char-style-override-14">livres</span>– bir kısmını Yahudilere ödetmeyi tercih eder. Geleceğin Aziz Louis’si geri geldiğinde, sağ salim dönmesini sağlayan Yahudilere minnetini göstermek için onları... sürgüne yollar! Yahudilere olan şefkat duyguları kısa süren IV. Innocentius, krala bir tebrik mektubu yazar ve daha önce gösterdiği hoşgörüden dolayı özür dilemeye çalışır gibi şöyle der: “Yahudilerin, onlara bahşettiğimiz statülere uymadığını öğrendiğimizden dolayı.” Buna rağmen Yahudiler, bir vergi daha ödemek şartıyla kalmaya hak kazanırlar.</p>
				<p class="paragraf-4">İngiltere’de, savaşa gidebilmek için yine para aramakta olan Kral III. Henry, İngiliz Yahudilere bu sefer 8.000 <span class="char-style-override-14">marka</span> gümüş tutarında yeni bir vergi koyar. Yahudiler ödeyecek durumda olmadığından, kral –nüfusları 10.000 kadar olan– Yahudileri, Yurtsuz John’un ikinci oğlu ve kendi erkek kardeşi olan Cornwall’dan Richard’a satar. Yahudiler, 1255’te Lincoln’dan Hugh adında bir çocuğu kanını içmek üzere öldürmekle suçlanır. Cesedin 26 gün sonra, bir hahamın düğününün yapıldığı yere yakın bir yerde bulunması, 100 kadar Yahudi’nin katledilmesine neden olur.</p>
				<p class="paragraf-4">1260’ta Paris’te Talmud’un yakılmasına şahit olan Rabbi Yehiel, Akka şehrinde bir Talmud<span class="char-style-override-14"> </span>okulu açmak üzere Fransa’dan ayrılır.</p>
				<p class="paragraf-4">IX. Louis yeniden Yahudilerin toprak sahibi olmalarını, mallarını miras yoluyla devretmelerini ve faizle borç vermelerini yasaklar. Ancak Guillaume de Chartres’ın yazdığına göre, kralın danışmanları, krallık ekonomisinin işleyişinde kredinin gittikçe artan önemine dikkat çekerler; “öyle ki, Hıristiyanları günaha sokmaktansa, zaten lanetlenmiş Yahudi tefecilere katlanmak daha yerinde olacaktır.”<span class="char-style-override-17">240</span> Louis, “krallığını mahveden bu zehre” tahammül edemeyeceği şeklinde karşılık verir. Yahudileri zanaatkâr olmaya teşvik etmek isterse de, Hıristiyan loncalarının itirazları karşısında geri adım atar. 1270’te Tunus önlerinde can verirken, hâlâ Yahudileri sınır dışı etmekten bahsetmektedir. </p>
				<p class="paragraf-4">Her ne kadar Memlûkların Akka’yı ele geçirmesi ve ufak Haçlı krallığına son vermesi 1291’i bulacaksa da, Haçlı Seferleri sona ermiştir. </p>
				<p class="paragraf-4">Savaşların gerçek anlamda tek galibi, Venedik’tir. “En Huzurlu Cumhuriyet”; Haçlıları taşıyan devasa gemileri inşa etmiş, bir dönem Konstantinopolis ile Karadeniz’deki acentelere hâkim olmuş, pamuklu ve ipek kumaşların (keçi kılıyla karışık yünlü kumaş, brokar, saten üzerine tafta desenli kumaş) imalatı ile boyanmasında ve cam sanatında Doğu tekniklerini öğrenmiş, Akdeniz’deki bazı limanların (Pisa, Cenova, Marsilya, Narbonne, Sète, Aigues-Mortes) trafiğinin bir bölümünü kontrol etmiştir. Yahudi tüccarlarla ittifak kuran Venedikli tüccarlar, Avrupalıların hayran olduğu yeni ürünleri getirtmek üzere, Yahudilerin Balkanlar’da ve Müslüman ülkelerde mevcut ağlarından faydalanırlar: hurma, muz, gül, zambak, kına, sinameki, çivit, karabiber, kuru karanfil, zencefil, tarçın, muskat, safran, kakule, kimyon, anason...</p>
				<p class="paragraf-4">Verilen ilk krediler işe yaramıştır. Yeni ihtiyaçların baskısıyla, ekonomi hamle yapmaya hazırdır. En önemli riskler alınmış, bankacılık daha az riskli hale gelmiştir. Artık Yahudilere ihtiyaç kalmamıştır.</p>
				<p class="arabaslik-sol" id="toc_marker-3-3">3. Yahudiler olmadan para (1260-1492)</p>
				<p class="alt">Yeni bankacılar</p>
				<p class="paragraf-4">Birçok Hıristiyan, yoğun talep karşısında böyle kârlı ve gerekli bir işe giremedikleri için öfkeden deliye dönmüş durumdadır. Kilise artık ne parayı değerlendirme yasağını ne de ikrazatçılık ile sarraflığın hokkabazlık, oyunculuk, fahişelik gibi cehennemlik mesleklerle aynı kefeye konmasını gerekçelendirememektedir. Kilise yavaş yavaş “feodalite ile uzlaşmadan kapitalizm ile uzlaşmaya geçer. Kilisenin kapitalist sistemde yaptığı tek şey, kendini kurtarmaktır; zira borsa, Kilisenin hayat damarıdır.”<span class="char-style-override-17">239</span></p>
				<p class="paragraf-4">Kilise her şeyden önce yoksulluk idealinden biraz uzaklaşarak dünyevi mükâfatlar peşinde koşmanın tamamen ahlaksızlık olmadığını ihsas ettirir. Elbette bu mükâfatları Kiliseye sunmak, ölçülü olmak ve azla yetinmek şartıyla. Bir başka deyişle, her şekilde tasarruf etmek şartıyla. Lewis Mumford’ın altını çizdiği gibi,<span class="char-style-override-17">287</span> Kilise yavaş yavaş yedi ölümcül günahtan beşini (açgözlülük, kibir, kıskançlık, oburluk, gazap) pozitif değerlere dönüştürür. Şehvet düşkünlüğü ile tembellik ise hâlâ yasaktır.</p>
				<p class="paragraf-4">Hukukçular, Roma hukukunu din hukukundan daha zengin bulur. Yüzyıllardır unutulmuş Justinianos Kanunlarını tozlu raflardan çıkarırlar. En azından deniz ticaretinde, alınan risklere karşılık gelen ödemeler şeklinde, faizle borca tekrar izin verirler. Konsillere ve aforozlara rağmen, laik Hıristiyanların, hatta manastırların, rahiplerin ve piskoposların hiçbir vakit para ticareti yapmayı bütün bütün kesmedikleri ortaya çıkar.<span class="char-style-override-17">239</span> Hatta bazı manastırlar, adak diye aldıkları bağışları faizle borç vermektedir!<span class="char-style-override-17">159</span> Mesela Saint-Martin de Pontoise Manastırı, 1157’de Haçlı Seferi’ne gitmeden önce Guillaume de Mello’ya 60 <span class="char-style-override-14">livres</span> borç vermiş, borca karşılık Mello’nun Berville’deki derebeylik toprağını rehin almıştır. Tapınak Şövalyeleri, güçlü ikrazatçılar olmuş; aynı şekilde Töton Şövalyeleri, Avrupa’nın en önemli yün tüccarları haline gelmiştir.</p>
				<p class="paragraf-4">Ancak bu yeterli değildir. Hıristiyanların aralarında faizle alıp verdikleri borçlar göze batmamalı, hatta gizli kalmalıdır. Bu borçlar, Avrupa’nın ekonomik uyanışının doğurduğu muazzam ihtiyaçları karşılayabilecek seviyede değildir.</p>
				<p class="paragraf-4">1179’da toplanan üçüncü Laterano Konsili artık sadece “bariz” ribalardan, yani “adil olmayan” faizlerle verilen borçlardan endişe duymaktadır. Konsile göre, bazı durumlarda yılda %33’lük bir faiz, paranın “adil fiyatı” için uygun bir limit sayılabilir. Konsil, Yahudileri iyice işin dışında bırakabilmek için, bir Hıristiyan’ın şahadetinin bir Yahudi’yle yapılan yazılı sözleşmeden daha değerli olduğunu ilan eder. 1215’te toplanan dördüncü Laterano Konsili, biraz da ikiyüzlülükle, bir Hıristiyan’ın başka bir Hıristiyan’a verdiği borcu, ödemenin gecikmesi halinde tazminat, sarraflık ya da muhasebecilik ücreti veya borç verilen anaparanın kaybolma riskine karşılık bedel olarak ücretlendirebileceğini kabul eder. Buna karşılık “vahim ve ölçüsüz” riba, Hıristiyanlara yasaktır.<span class="char-style-override-17">237</span> Bu durum, birkaç Hıristiyan bankacının ortaya çıkmasını sağlar; bu da, kullanıma hazır kredi miktarını artırır.</p>
				<p class="paragraf-4">Buna rağmen para çok azdır. Yıllık faizler çoğu zaman %40’ın üzerine çıkmaya devam eder. Ren ile Loire arasında, faizler %30 ila %60 arasında değişmektedir. İngiltere’de %80’e, hatta %100’e kadar çıkabilmektedir. Bunun üzerine prensler, faizleri sınırlandırmaya çalışır. Fransa kralının emriyle, 1218’de paranın fiyatı <span class="char-style-override-14">livre</span> başına haftada 2 <span class="char-style-override-14">deniers</span> olarak (yılda %43,33) belirlenir. Aragon Kralı I. Jaime, 1228’de paranın fiyatını kısa vadede %20 ile sınırlandırır, bileşik faizi yasaklar. 1255’te Ren şehirleri konfederasyonunun bir toplantısında, yasal faiz oranı kısa vadede <span class="char-style-override-14">livre</span> başına haftada 2 <span class="char-style-override-14">deniers</span>, yani yılda %43,33, uzun vadede ise %33,5 olarak belirlenir. </p>
				<p class="paragraf-4">Tarım ürünü simsarları, daha sonra da döviz ikrazatçıları olarak İtalyan tüccarlar, üç ayrı yerde ortaya çıkar: Venedik, Cenova ve Floransa.<span class="char-style-override-17">69</span> Bu yerlere üç ayrı kapitalizm şekli hâkimdir:<span class="char-style-override-17">17</span> devlet kapitalizmi, maceraperest kapitalizm ve aile kapitalizmi.</p>
				<p class="paragraf-4">Haçlı Seferleriyle birlikte doçların şehri, Batı ile Doğu arasında ayrıcalıklı aracı olarak Konstantinopolis’in yerini almıştır. Bundan böyle Batının tükettiği baharat, ipek ve pamuğun büyük bölümü Venedik üzerinden gelecektir. Venedik bu ürünleri, Flandre kumaşları ve Nürnberg madenlerinden çıkartılan gümüşle takas eder. Birkaç Yahudi tüccar, 1252’de Spinalonga adasına yerleşir. Adanın ismi <span class="char-style-override-14">Giudecca</span> olur.<span class="char-style-override-17">75</span> Çoğu tüccar ve sigortacı, bazen de ikrazatçı olan bu Yahudiler, Rialto’da pazarlık eden sarraflara katılır.</p>
				<p class="paragraf-4">Cenova’da birkaç tüccar ve korsan, yüzyıllardan beri Kuzey Avrupa’dan tarım ve maden ürünleri, Orta Avrupa’dan kumaş, İtalya’dan cam eşyalar ithal etmektedir. Bunları; Senegal ve Nijer altını, Sahra tuzu ve bakırı, Doğu Avrupa köleleri, odunları ve silahlarıyla takas ederler.<span class="char-style-override-17">69</span> Sarazenlere karşı verdikleri mücadeleler, onlara risk ve zafer zevki tattırır. Bu ticareti finanse edebilmek, gemileri donatabilmek için, “denizcilik şirketi” (Fenikeli, Yahudi ve Yunan denizcilerin 15 yüzyıldır bildiği bu şirket, tüccarları, soyut hisselere bölünmüş bir geminin satın alınmasında bir araya getirir) ile “komandit” (zanaat veya sanayi ile ilgili işlemleri finanse etmek üzere birçok tüccarın sermayelerini bir araya getirir<span class="char-style-override-17">17</span>) tekrar ortaya çıkar. Tüccarların üzerlerinde yüklü miktarlar taşımadan seyahat etmelerini sağlamak üzere, Yahudilerin Mısır’da en azından iki yüzyıldan beri kullandıkları poliçeyi keşfederler.</p>
				<p class="paragraf-4">Floransa’daysa, hububat ve yün tüccarları, prenslerin bankacıları haline gelir. Mevduat kabul eder, müşterilerinin hesabına ödemeler yapar, bir şubeden diğerine para aktarır, takas işlemleri gerçekleştirirler. İçlerinden Bardiler, Riccardiler, Peruzziler, Frescobaldiler gibi büyük aileler yabancılara, özellikle Plantagenetlere (Riccardiler 400.000 sterlin, Frescobaldiler 12.200 sterlin borç vermiştir) borç vererek Brugge’ye, daha sonra Anvers’e yerleşir.</p>
				<p class="paragraf-4">Böylece XIII. yüzyılın sonunda İtalya’da, faiz oranlarının %25’e düşmesini sağlayacak kadar kredi oluşur. Yeni ikrazatçıları kendi işlerine ortak eden Kilise de bu durumdan kazanç sağlar. Ancak Kilisenin Yahudilerle olan hesaplaşması burada bitmez. Tüccarlara, hatta Kiliseye borç para veren Yahudiler hâlâ sayıca fazladır. Dördüncü Laterano Konsili’nden yarım yüzyıl sonra, 1267’de Viyana Konsili, Yahudilerin Kilisenin peşinde koştuğu malları borç karşılığı rehin tuttuğunu, “Yahudilerin nüfusu ile gücünün, ruhban sınıfının gelirlerini hatırı sayılır miktarda azaltacak kadar artmış olduğunu” gözlemler. Çabucak bir hükme varılır: Yahudiler sınır dışı edilmelidir!</p>
				<p class="alt">Geçmişi değiştirmek (1260-1300)</p>
				<p class="paragraf-4">Batı, Doğudan uzaklaşmaya başlar. Kilise, Roma’yı kesin olarak kendine merkez tayin eder. Resim, müzik ve edebiyat, konuşmaları, davranışları ve isimleri Batılılaştırır. İsa ile Meryem sarışın olur. Hıristiyanlığın Doğu kökenli olduğunun ve Haçlı Seferlerinin başarısızlığının şahidi olan Yahudi halkı; resim, edebiyat ve dini tiyatro eserlerinde kötülük timsali haline getirilir. </p>
				<p class="paragraf-4">Yahudi cemaatleri ekonomik açıdan artık pek de gerekli olmadığından, bütün büyük Hıristiyan krallıkları onları kovmakla tehdit etmeye başlar. Yahudilerin buraları terk etmesi neredeyse iki yüzyıldan uzun sürecektir. Bu süre zarfında onlarca sürgün kararı alınıp bozulacaktır; zira cemaatlerin ödediği vergi ve fidyeler, nihai bir soygundan daha çok para getirmektedir.</p>
				<p class="paragraf-4">Her ne kadar X. Gregorius kendi topraklarında yaşayan Yahudilerin canının ve malının korunmasını emreder, III. Philippe (Cesur) “ticareti canlandırmak, para akışını düzenlemek ve mali kaynakların tükenmesine bir çare bulmak”<span class="char-style-override-17">67</span> üzere Yahudilere çağrıda bulunursa da, ilk sürgün kararları alınmaya başlanır. Londra’daki sinagoglar 1272’de kapatılır, İngiltere’de Yahudi ibadeti yasaklanır. I. Edward’ın çıkardığı <span class="char-style-override-14">Statum judaicum</span>, Yahudilerin faizle borç vermelerini yasaklar. Fransa kralı gibi İngiltere kralı da, Yahudilerin zanaatkâr olmalarına izin verirse de, loncalara girmelerine izin vermez. Bu da, Fransa’da olduğu gibi burada da, Yahudilere geçimlerini sağlamak için borç vermek dışında başka bir seçenek bırakmaz. Yahudi ikrazatçı asmak için bu bulunmaz bir fırsattır. 1278’de, 680 Yahudi ikrazatçı tutuklanır ve Londra Kalesi’nde asılır. 1280’de, 293 Yahudi ikrazatçı aynı şekilde öldürülür. Hayatta kalanların başka gelir kaynakları bulmaları imkânsız olduğundan, kredi ihtiyacı da göz önüne alınarak kraliyet Yahudilerin dört yıl daha ikrazatçılık yapmalarına izin verir, daha sonra bu süreyi uzatır. 1287’de Doğudan dönen I. Edward, sürgün kararının uygulanmamış olmasına sinirlenerek Yahudilerin sahip olduğu son evlere el koyar, mobilyalarına vergi koyar, rehin aldıkları malları elden çıkarmalarını yasaklar. Birçok Yahudi ülkeyi terk etmeye karar vererek mallarını elden çıkartır. Bu sefer de sahip oldukları serveti gizlemeye çalışmakla suçlanarak daha çok kıskançlık yaratırlar. Yahudilerin kitle halinde sınır dışı edilmeleri yakındır. </p>
				<p class="paragraf-4">Kitle halinde sürgün 1288’de, neredeyse tamamı Alman kökenli Napoli Yahudileriyle başlar. Çoğu kalabilmek için din değiştirmeyi kabul eder. İki yıl sonra, 1290’da, I. Edward, halen İngiltere’de yaşamakta olan 15.000 Yahudi’yi ülkeden atmaya karar verir. Bazıları, isimlerini ve kimliklerini gizleyerek kalır; diğerleri Almanya, Bohemya, Macaristan, Polonya, hatta durumun daha parlak olmadığı Fransa’ya –özellikle Rouen ve Bordeaux– göç eder. </p>
				<p class="paragraf-4">O yılın başında bir hikâye, Paris’te dilden dile dolaşır.<span class="char-style-override-17">175</span> Güya Billettes Sokağı’nda bir rehinci, hafifmeşrep bir kadına (<span class="char-style-override-14">muliercula</span>) 30 <span class="char-style-override-14">sous</span> (Yehuda’nın aldığı <span class="char-style-override-14">deniers </span>kadar) borç vermiş, kadının en güzel elbisesini rehin almıştır. Kadın, Paskalya arifesinde, rehinli elbiseyi kiliseden çaldığı kutsal ekmekle takas etmeyi teklif etmiştir. Rehinci teklifi kabul etmiş, hatta kutsal ekmeğin 30 <span class="char-style-override-14">sous</span> değerinde olduğu düşüncesiyle kadının borcunu silmiştir. Dedikoduya göre, “Yahudi kutsal ekmeğe bıçağını saplamış, ancak ekmekten Kurtarıcının kanının akmasıyla herkes şaşkına dönmüştür.” Söz konusu Yahudi ile ailesi tutuklanarak piskoposun mahkemesine sevk edilir. Mahkeme, “mucizeden ders almak üzere onlara din değiştirmeyi teklif eder.” Kadın ve çocuklar kabul ederse de, “açgözlü ve inatçı kâfir” reddeder. Yahudi, “her ne kadar sahip olduğu bir kitabın hayatını kurtaracağını iddia ederse de”, ölüm cezasına çarptırılarak yakılır. “Mucizenin gerçekleştiği yere küçük bir kilise inşa edilir.”<span class="char-style-override-17">175</span></p>
				<p class="paragraf-4">Aynı yıl 18 Temmuz’da Fransa kralı, krallıkta yaşayan 100.000 kadar Yahudi’yi sınır dışı etme kararı alır. Ancak bir kez daha bu kararını, Yahudi mallarına el konulması kararı ile değiştirir. </p>
				<p class="paragraf-4">1294’te, küçük bir oğlan çocuğunu öldürmekle suçlanan Bern Yahudileri sınır dışı edilir. İki buçuk yüzyıl sonra, La Grenette Meydanı’na, bir çocuğu mideye indirirken bir diğerini çuvala tıkan sarı sivri başlıklı bir canavarı tasvir eden, “Çocuk Yiyen Çeşmesi” adıyla tanınan bir çeşme yerleştirilir. Bu çeşme bugün hâlâ oradadır. </p>
				<p class="paragraf-4">Lakabı “Yahudi katili” (<span class="char-style-override-14">Judenschläger</span>) olan Rindfleish adında bir Alman derebeyi, 1298’de küçük bir ordu toplar. Bu ordu, altı ay içinde Bavyera’da Warburg, Regensburg, Nürnberg, Augsburg, Heilbronn ve Röttingen fuar şehirlerinde yaşayan 100.000 Yahudi’nin büyük çoğunluğunu katleder.<span class="char-style-override-17">129</span> Bu, Avrupa Yahudilerinin tarihinde o zamana kadar gerçekleştirilen en büyük katliamdır. Hatta Birinci Haçlı Seferi sırasında, tam iki yüzyıl önce aynı yerde gerçekleşen katliamdan bile daha önemlidir. </p>
				<p class="paragraf-4">1306’da IV. Philippe’in (Yakışıklı), Flamanlara karşı savaştıktan sonra yine paraya ihtiyacı vardır. Tapınak Şövalyeleri ile Lombardiyalı bankacıları mallarına el koymak amacıyla hapse attırırken, 15 yıl önce yaptığı gibi, yine din değiştirmeyi reddeden Yahudileri sınır dışı etmeye <br/>karar verir. Bu sefer durum ciddidir. Yahudilerin ikamet hakkını satın alma şansı yok gibidir. Bir günlük erzak ile üzerlerinde ne varsa onu götürmeye hakları vardır. Operasyon başlarsa da, uzadıkça uzar. 1307 ila 1310 yılları arasında hâlâ Yahudilere ait malların indirimli satış belgelerine rastlanır. Daha sonra 1311’de, ferman bir daha ertelenir. Yahudiler kalabilecekler, ancak mallarını geri alamayacaklardır...</p>
				<p class="alt">Kara Veba ile gelen yeniden doğuş</p>
				<p class="paragraf-4">XIV. yüzyılın başında ekonomik gelişme ile fiyatların yükselişi, Batı Avrupa’da kredi ihtiyacı ile bankacıların rolünü artırır. Floransa’da Frescobaldiler, Bardiler ve Peruzziler –“Lombardiyalılar”– artık bütün banka işlemlerini yapmaktadırlar.<span class="char-style-override-17">411</span> Kambiyo, virman, bir yerden bir yere tediye işlemleri gerçekleştirir; gelirlerini topladıkları, mali konularda danışmanlık yaptıkları papalara, krallara, prenslere ve şehirlere borç para verirler.<span class="char-style-override-17">176</span> Hıristiyanların bankacılık yapmaları Kilise tarafından yasaklanmış olduğundan, Lombardiyalılar sadece ticaret yaptıklarını, borçluların borçlarını öderken üzerine ilave ettikleri meblağın “faiz” olarak adlandırıldığını bilmediklerini iddia ederler.<span class="char-style-override-17">311</span> Lombardiyalılar özellikle Brugge, Anvers ile Yahudilerin yerini aldıkları İngiltere’de (hatta bir gün Yahudileri, krala vermeyi kabul ettikleri bir borç karşılığında rehin almışlardır!) etkindirler. Frescobaldiler, II. Edward’a İskoçya’ya açtığı savaşı finanse edecek kadar borç para verirler;<span class="char-style-override-17">354</span> Bardiler ile Peruzziler, III. Edward’ın Yüz Yıl Savaşları sırasında Fransa’ya karşı giriştiği harekâtları finanse eder, karşılığında Floransa’daki tekstil atölyelerini zengin edecek İngiliz yününü rehin alırlar. Böylece borç vermek, bir nevi indirimli satın alma şekli haline gelir. 1318’de Bardilerin servetinin 875.000 florin, yani en önemli müşterileri II. Edward’ın bütçesine eşit olduğu tahmin edilir.<span class="char-style-override-17">354</span> </p>
				<p class="paragraf-4">Ancak daha sonra iflas ederler. 1354’te III. Henry, Bardilere borçlu olduğu 900.000 florin ile Peruzzilere borçlu olduğu 600.000 florini ödeyecek durumda değildir.<span class="char-style-override-17">354</span> Bunlar korkunç rakamlardır! Lombardiyalıların iflası, Floransa’nın bankacılıktan elde etmiş olduğu serveti sıfırlar. Bu durum, Cenova ile Venedik’e yarar.<span class="char-style-override-17">176</span></p>
				<p class="paragraf-4">Böylece Haçlı Seferlerinin sona ermiş olmasına rağmen, Yahudi ikrazatçılar hâlâ vazgeçilmez durumdadır. Kitle halinde sürgün kararlarından hiçbiri henüz gerçek anlamda uygulanmamıştır. Sens, Falaise ve Troyes’da hâlâ onlarca üstat yetiştiren Talmud<span class="char-style-override-14"> </span>okulları bulunmaktadır. Her yerde Yahudilerden, köylü ve zanaatkârlara borç para vermeye devam etmeleri istenmektedir. Hatta 1309’da Zürih’te, bir kararname ile Yahudilere, şehir meclisi tarafından belirlenen faiz oranına göre şehirdeki burjuvalara borç vermeleri emredilir. Zaten ikrazatçılık, rehin bırakılan kıyafetlerin satışıyla birlikte, Yahudilerin yasal tek gelir kaynağıdır. Fransa’da 1306’da alınan sürgün kararı kısa sürede unutulur. En azından ikrazatçılar için; zira 1311’den itibaren tahtın vârisi, bazı baronlara kendi yetki alanlarında “Lombardiyalılar, Yahudiler veya başka tefeciler” bulundurma hakkı tanır.<span class="char-style-override-17">61</span> X. Louis adıyla 1315’te tahta çıkan prens, Yahudilerin prensipte 12 yıl için ikamet hakkı bulunduğunu teyit eder. Aynı yıl kral, “halkın tezahüratı eşliğinde”, 25 yıl önce sınır dışı edilen Yahudileri geri çağırır. 1317’de Marsilya’da, Draguignan’lı Bondavin adında bir Yahudi lehine 24 Hıristiyan mahkemede şahitlik eder.<span class="char-style-override-17">382</span></p>
				<p class="paragraf-4">Mola kısa süreli olur. Fransa’da 1320’de ayaklanan 40.000 “küçük çoban” ve köylü, özellikle Bordeaux’da karşılarına çıkan Yahudileri katleder; bu, onların en sevdiği uğraştır. Carcassone taşra mahkemesine bağlı beldeler, 1321’de V. Philippe’ten (Uzun), halen şehirde yaşamakta olan ve borçlu Hıristiyan kadınlara tecavüz etmekle suçlanan son Yahudileri sınır dışı etmesini ister. Aynı yıl, Avignon’da oturan XXII. Ioannes tarafından sınır dışı edilmekle tehdit edilen Roma Yahudilerine, Papalık Devleti vekili Roberto d’Angiò sahip çıkar. Bordeaux Yahudileri, 1337’de kutsal bir ekmeği kirlettikleri için katledilir. Bohemya, Moravya ve Avusturya’da yaşayan Yahudiler de aynı şekilde katledilirler. Kendilerini <span class="char-style-override-14">Judenschläger</span> olarak nitelendiren yoksullardan oluşan çeteler, 1339’da Alsace ve Franken’da yaşayan cemaatleri katleder.</p>
				<p class="paragraf-4">Avrupa’nın her yerinde Yahudiler yeniden, bu sefer cüzamlılarla birlik olup kuyuları zehirlemekle suçlanır. Dedikodu hızla yayılır: para ve hastalık. Kan gibi para ve hastalık da dolaşır, halkın zihninde birbirine karışır. Kan, hastalık ve para mı? Kara Veba yakındır.</p>
				<p class="paragraf-4">Karadeniz’de Moğollar tarafından kuşatılmış bir Ceneviz limanı olan Kaffa’dan gelen bir gemi, 1346’da Venedik’e korkunç bir hastalık getirir: veba.69 Veba, şehir nüfusunun yarısını öldürür, Renanya’dan geçerek Kuzey Denizi’ne çıkan yolu takip ederek müthiş bir hızla Avrupa’ya yayılır. </p>
				<p class="paragraf-4">Her ne kadar Yahudi ve Hıristiyan hekimler –çağın yetersiz imkânlarıyla– insanları kurtarmak için birlikte mücadele verirlerse de, bazı rahipler ile derebeyleri derhal havayı ve suyu zehirleyerek Hıristiyanlığı yok etmek için Yahudiler tarafından planlanan “şeytani eylem”e işaret ederler. Bunun, karargâhının Chambéry’de olduğu iddia edilen Rabbi Peyrat adında bir adamın Toledo’da tezgâhladığı bir komplo olduğundan söz edilir. Rabbi Peyrat, zehir uzmanı adamlarını buradan Avrupa’ya, Venedik’ten Hamburg’a kadar her yere göndermiştir! Chambéry Yahudileri; Savoie Kontu VI. Amadée tarafından tutuklanır, işkence altında suçlarını itiraf ederler. İsviçre ve Almanya’da Yahudi cemaatleri katledilirse de, hastalık elbette ortadan kalkmaz. Vebanın henüz ulaşmadığı Strazburg’da, kasap ve tabakhane loncaları ile borç içindeki bazı derebeyleri, Yahudileri öldürür. Oysa veba Strazburg’a da ulaşır ve 1600 can alır. Nisan 1348’de, Yahudilerin şehir meclisine vatandaş sıfatıyla kabul edildikleri nadir Avrupa kentlerinden biri olan Toulon’da yaşayan Yahudiler, “Carriere de la Juderia”da katledilirler. </p>
				<p class="paragraf-4">Temmuz ve Eylül 1348’de Papa VI. Clement, Avignon ve Contado Yahudilerini koruması altına alarak Yahudilerin de vebadan öldüklerini, hatta salgının Yahudilerin yaşamadığı bölgeleri de vurduğunu hatırlatır. 1349’da yine Strazburg’da 2.000, Worms’ta 400, Oppenheim’da 2.000 Yahudi öldürülür; Mainz’da 6.000 Yahudi yakılarak öldürülür; Erfurt’ta 3.000 Yahudi katledilir; Viyana, Münih, Augsburg, Würzburg ve Nürnberg’de katliamlar, savaşlar ve intiharlar yaşanır. Renanya’da iki yüzyıl içinde gerçekleşen bu üçüncü kitlesel katliamda, toplam en az 30.000 Yahudi ölür. Hayatta kalanlar, bölgeyi tekrar terk ederler. Bu sefer Polonya, Pomeranya ve Rutenya’ya giderler.</p>
				<p class="paragraf-4">Veba, Avrupa’yı dolaşmaya devam eder. Ölülerle birlikte canlılar da yakılır. İspanya, Fransa, İtalya’nın güneyi ile Almanya’ya göre vebadan daha az etkilenen Hollanda, papa ve tüccarların onayıyla, az sayıda Yahudi için sığınacak yerler olarak kalır. Ta ki veba 1352’de, başladığı gibi gizemli bir şekilde ortadan kalkana dek. Veba toplamda Avrupa kıtasında yaşayan nüfusun üçte birinden fazlasını yok eder. Salgın, daha birçok defa geri gelecektir.</p>
				<p class="paragraf-4">Bu, sadece sözcüklerin ifade edemediği bir trajedi değildir. Bu aynı zamanda, garip ve dolambaçlı bir yoldan feodal sistemin de sonudur. İşçi sayısı iyice azaldığından, ücretler yükselir; lonca düzeni bu duruma dayanamaz. Artık piyasa ekonomisine geçilebilir; zira Kara Veba, eski dünya düzenini sona erdirmiştir.</p>
				<p class="paragraf-4">İşte tam bu sırada, 1353’te Floransa’da, Rönesans’ın ilk metinlerinden biri tam da dünyadan, Yahudilerden ve paradan söz eder; üstelik ilk kez olumlu şekilde. <span class="char-style-override-14">Decameron</span>’da yer alan ilginç bir hikâyede<span class="char-style-override-17">62</span> (birinci gün, üçüncü hikâye: “Üç Yüzük veya Üç Din”) Boccaccio, Selahaddin’in “Melchizedek adında zengin bir Yahudi tefeci ile İskenderiye’de” nasıl borç pazarlığı yaptığını anlatır. “Bu Yahudi, çağının en menfaatçi ve en cimri adamıdır. Selahaddin onu huzuruna getirterek şöyle över: ‘Melchizedek, birçok kişi bana senin bilgelik ve ilim sahibi, özellikle de dini konularda son derece bilgili olduğunu söyledi. Üç dinden, Yahudilikten, Muhammetçilikten ve Hıristiyanlıktan hangisinin sana en iyi ve en hakiki gözüktüğünü bilmek isterim.’”<span class="char-style-override-17">62</span> Yahudi, bir mecazla cevap verir. Bir baba, muhteşem bir yüzüğü üç çocuğu arasında paylaştırmamak için, bu yüzüğe tıpatıp benzeyen iki yüzük daha yaptırır. Yüzükler birbirine o kadar benzer ki, baba öldüğünde mirasçıları hangisinin gerçek olduğunu öğrenebilmek için kavgaya tutuşur. Oysa üç yüzük de aynı derecede güzeldir. Selahaddin, cevabın inceliğine şapka çıkartır. “Cömertliği tutan Yahudi, sultana istediği kadar borç verir; sultan ise, Yahudi’nin bu davranışından çok etkilenir ve ona minnettar kalır. Yahudi’ye borcunu iade etmekle kalmaz, onu bir de hediyelere boğarak yanında tutar, ona son derece kibar davranır ve daima dostluk göstererek onu onurlandırır.”<span class="char-style-override-17">62</span> İslamı’n bir hoşgörü ve karşılıklı saygı timsali olarak gösterildiği bu metin, radikal şekilde yenilikçidir. İtalyan Rönesansı yaklaşmaktadır. </p>
				<p class="paragraf-4">1355’ten itibaren, Kara Vebanın korkunç hatırasına rağmen, Yahudi tüccarlar baharat ve kıyafet satmak üzere Thüringen, Bavyera ve Bohemya’ya geri döner, ancak buralara yeniden yerleşmezler. Üç büyük katliamın gerçekleştiği paranın başkenti Nürnberg’de, geriye sadece 78 yetişkin Yahudi kalmıştır. Yapmalarına izin verilen tek iş hâlâ rehinciliktir. Her birinde sekiz ila 11 yetişkin bulunan üç aile, bu cemaatin neredeyse yarısını oluşturur. Bir belediye görevlisi her yıl nisan ayında bir Şabat günü sinagoga giderek mevcutların listesini çıkarır, her birinin <span class="char-style-override-14">Bürgerrecht</span> (vatandaşlık hakkı) sahibi olup olmadığını kontrol eder.<span class="char-style-override-17">34</span> Belediye görevlisi sinagogda dokuz din adamı, on Tevrat<span class="char-style-override-14"> </span>öğretmeni, bir koşer kasap, bir sinagog görevlisi ve birkaç çocukla karşılaşır.</p>
				<p class="paragraf-4">1376’da İngiltere’de, Kara Prensin<span class="char-style-override-17"><a class="footnote-link" href="#footnote-225-23" id="footnote-225-23-backlink">23</a></span> ölümünden sonra, kralın 30 yıl evvel borçlandığı Lombardiyalı bankacıların aslında gizli Yahudiler olabileceği söylentisi yayılır.<span class="char-style-override-17">417</span> Bu durumda onlara olan borçların ödenmemesi normaldir. 1370’te Brüksel’de yaşayan Yahudiler, “kutsal ekmekleri kirlettikleri” bahanesiyle katledilirler. 5 Temmuz 1394’te, Yüz Yıl Savaşları bir kraliyet düğünüyle tekrar canlanırken, 1315 sürgününden sonra İngiltere’ye dönen az sayıda Yahudi, II. Richard tarafından tefecilik ve misyonerlik suçlamalarıyla yeniden kovulur. Şüphesiz bu Yahudiler, din değiştiren dostlarının inancını canlandırmaya çalışmıştır. Yahudilere işlerini toparlamaları için 12 yıl süre tanınır; faizle borç vermeleri yasaklanır; mevcut alacaklarının üçte ikisine kral tarafından el konur. Bu, artık sondur: Bir yüzyıl boyunca süren sürgünlerden sonra, Yahudiler bir daha geri çağrılmayacaklardır. Misyonerlik, Kilisenin gözünde aşırı vahim bir suçtur. </p>
				<p class="paragraf-4">Bazıları, Almanya’ya gider. Burada yine “kan içmek”le suçlanarak zulüm görürler. XIV. yüzyıl boyunca, Yahudiler Avrupa’dan silinir; sadece Almanya, İspanya ve İtalya’da hayatta kalırlar. 1458’de Frankfurt’ta, yaşadıkları sokağın iki ucuna yerleştirilen kapılar ardına hapsedilirler. Bunlar, Yahudilerin ilk tecrit edilişleridir. Diğerleri, Lombardiya’ya sığınır. Burada, İngiliz borçlular üzerine keşide edilmiş poliçeleri yerel bankacılara satarak geçimlerini sağlarlar. Şüphesiz bazılarının Lombardiyalı bankacılarla olan ilişkileri eskiye dayanmaktadır. Hatta belki de kendilerini bu kadar iyi ağırlayan bu “Lombardiyalılar”dan bazıları, din değiştirmiş Yahudilerdir. Benliklerini çok fazla kaybetmeden hayatta kalabilmek için maskeler takmak zorundadırlar...</p>
				<p class="alt">Toskana ve Veneto</p>
				<p class="paragraf-4">XV. yüzyılın başında Brugge kuma gömülerek<span class="char-style-override-17">69</span> dünyanın bir numaralı limanı olma vasfını kaybeder; Hansa Birliği inişe geçer; Anvers ise henüz çok küçüktür. Bundan böyle ticaretin neredeyse tamamı Cenova, Floransa ve Venedik’ten geçer. Toplam 10.000.000 nüfusa sahip İtalya’nın Yahudi nüfusu ancak 15.000’dir. XIII. yüzyıldan bu yana Ferrara, Bologna, Padova, Mantova, Perugia, Cenova, Floransa ve Venedik tarafından verilen şartnameler (<span class="char-style-override-14">condotte</span>) sayesinde, Yahudileri yarımadadan attırmak isteyen Fransiskenler ile Dominikanlara rağmen, Yahudiler buralarda halen zanaatkârlık, kuyumculuk ve ikrazatçılık yapmaktadır.</p>
				<p class="paragraf-4">O sırada Venedik, dünya ekonomisinin bir numaralı şehridir.<span class="char-style-override-17">69</span> En önemli ürünlerin fiyatları burada belirlenir; en iyi gemiler, <span class="char-style-override-14">galere da mercato</span> burada inşa edilir. Hıristiyan ve Yahudi tüccarlar; Flandre yününü, Cenova kadifesini, Milano ve Floransa çuhasını ve Barselona mercanını Doğuya buradan yollarlar. Tana köleleri, Konstantinopolis ipeği, Anadolu madenleri, Pers ipek işleri ve Malabar karabiberi yine buraya gelir. Küçük Yahudi cemaati, refah içinde yaşamaktadır. İlk İbranice Kitab-ı Mukaddes, Abraham ben Hayyim tarafından, kitap basımıyla uğraşan Soncino ailesinin kurduğu matbaa makinesinde, 1488’de Venedik’te basılır. İlk İbranice dua kitabı ise, 1475’te Reggio Calabria’da basılmıştır.<span class="char-style-override-17">75</span></p>
				<p class="paragraf-4">Matbaa, Hıristiyanlık için olduğu kadar Yahudilik için de gerçek bir devrim niteliğindedir.<span class="char-style-override-17">19</span> Ortak yaşamın vazgeçilmezi olan kitaplar, nihayet çok sayıda ve ucuz fiyatlara elde edilebilecektir. Saygıdeğer cemaatler, bundan böyle kendilerini kitapsız tasavvur edemez. Kitap piyasası geniştir. Dünya Yahudilerinin tamamı aynı dili konuşur; Çince ve Latince dışında, dünyada konuşulan nerdeyse hiçbir dil bu kadar çok okura sahip değildir! Buna karşılık, büyük hahamların bu şekilde herkese ulaştırılan tefsirleri, düşünceyi felce uğratır. Bundan böyle çok az kişi, basılı tefsirlere kendi yorumunu eklemeye cesaret edecektir. </p>
				<p class="paragraf-4">Venedikli Yahudiler, Venedik’te çalışan diğer tüccarlarla birlikte, sınırları aşabilen, (1453’ten beri Konstantinopolis’in yeni ismi olan) İstanbul ve Pers devleti ile ticaret yapabilen yegâne tacirlerdir. Balkanlar boyunca ve Çin’e kadar giden İpek Yolu üzerinde sıralanan acentelerde temsilcileri bulunur: Semerkant, Buhara... 2000 Venedikli Yahudi çeşitli ticaret dallarıyla o kadar bütünleşmiştir ki, doç bundan endişe duyarak 1420’den itibaren Yahudilere ayırt edilebilmeleri için sarı bir şapka takma mecburiyeti getirir.<span class="char-style-override-17">75</span></p>
				<p class="paragraf-4">Floransa’da 1434’ten 1464’e kadar hüküm süren Cosimo de’ Medici, Marsilio Ficino etrafında toplanan Yahudi ve Arap filozofları kendine çeker.<span class="char-style-override-17">411</span> 1437’de Yahudi tüccarlara, kredi vermelerine hak tanıyan bir şartname verir. Daha sonra Muhteşem Lorenzo, Yahudilerin eğitim görme ve ticaret yapma özgürlüklerini teminat altına alır. Romanyotlar İstanbul’dan Arapça ve Yunanca metinlerin çevirilerini getirir, matbaanın yayılmasında çok önemli rol oynarlar. Bologna Üniversitesi’nde İbranice kürsüsü açılır. Padova Üniversitesi’nde felsefe kürsüsü başkanı Rabbi Elijah Delmedigo, Hıristiyanlığın gerçeklik kanıtını Kabala’da (gelenek) arayan Pico della Mirandola’yı derinden etkiler. Toskana’daki Yahudi nüfusu, yakında 50.000’in üzerine çıkacaktır.</p>
				<p class="paragraf-4">Papalık Devleti’nde –özellikle Roma ve limanı Ancona’da– V. Martin, 1420’de birkaç Yahudi bankacıyı vergi karşılığında himayesi altına alır.<span class="char-style-override-17">313</span> IV. Eugene, 1442’de Yahudilerin sinagog inşa etmelerini, kamu mesleklerine girmelerini ve mahkemede Hıristiyanlara karşı tanıklık etmelerini yasaklar. Bu son yasak, Yahudilerin ticari anlaşmazlıklarda mahkemeye başvurmalarını fiilen engeller. Fransiskenler, 1462’de faizsiz borç verebilmek ve papayı Yahudi bankacıları uzaklaştırmaya mecbur etmek amacıyla, rehin karşılığı kredi veren kurumlar kurarlar. Ancak papa, Yahudi bankacıları uzaklaştırmaz. Durum, tuhaf bir ironi ihtiva eder: Yahudilerin her yerden sürüldüğü Hıristiyan Avrupa’da papalar, birkaç Yahudi’yi bankacılık mesleğini yürütmeleri için kendilerine saklarken, Hıristiyan prenslere Yahudilerden kurtulmaları gerektiğini söylemekten geri kalmazlar!</p>
				<p class="paragraf-4">1491’de, yine Fransiskenler ile Dominikanların teşvikiyle, Yahudiler Ravenna’dan atılır. Ravenna’daki sinagoglar, İspanya Yahudilerinin olağanüstü tarihi sona ermeden bir yıl önce yerle bir edilir. </p>
				<p class="arabaslik-sol" id="toc_marker-3-4">4. İslam ve Polonya (1260-1492)</p>
				<p class="alt">Memlûklar, Osmanlılar, Moğollar</p>
				<p class="paragraf-4">Memlûk hâkimiyetindeki Mısır, Osmanlı hâkimiyetindeki Türkiye ve Moğol hâkimiyetindeki Pers devleti ile Ortadoğu için mücadele etmektedir. Birçok Yahudi, gerileme içindeki bu üç Müslüman imparatorluktan kaçmanın yollarını aramaktadır.</p>
				<p class="paragraf-4">Türk asıllı askerler olan Memlûklar, 1250’de Süleyman’ın ailesinden gelen son sultanı öldürerek Mısır, Suriye, daha sonra da Filistin’de askeri bir rejim kurarlar. Mısır gibi İskenderiye de, Osmanlı kuvvetleri ile karşı karşıya gelir. Geriye kalan son Yahudi tüccarlar; buradaki baharat piyasasını kontrol eder, bu baharatları Cenevizli, Pisalı, Venedikli, Marsilyalı ve Katalan toptancılara satarlar. </p>
				<p class="paragraf-4">XIV. yüzyılın sonunda, I. Bayezid’in saltanatı sırasında, Osmanlı İmparatorluğu Anadolu, (1389’da kazanılan Kosova Muharebesi sonrasında) Sırbistan’ın bir bölümü, Bulgaristan, Makedonya ile Trakya’nın bir bölümünü kapsar. Osmanlılara bir tek Konstantinopolis’i fethetmek kalmıştır. Ancak tam bu sırada Osmanlı İmparatorluğu, bir yüzyıl önce İslamiyeti kabul eden Moğolların saldırısına uğrar. 1386’da, Moğolların lideri ve Cengiz Han’ın torunu Timurlenk; Pers devletini fetheder, İsfahan ile Şiraz sakinlerini katleder. Ancak Yahudiler de dahil olmak üzere zanaatkârlar ile âlimlere dokunmaz, kendi başkentinin şanı için çalıştırmak üzere (ahşap doğrama, halı dokuma, ipek işleme) bu insanları Semerkant’a göçe zorlar. 1393’te Moğollar, halen 20.000 Yahudi’nin yaşamakta olduğu Bağdat’a girer. Moğollar 1401’de, bütün Bağdat sakinlerinin katledilmesini emreder. Her asker, bir kelle getirmek zorundadır. Sinagoglar dahil bütün binalar yerle bir edilir. Böylece İÖ 722’de ilk sürgün sırasında oluşan diasporanın en eski cemaati yok olur. Bölgede sadece dağınık halde yaşayan birkaç cemaat hayatta kalır. Bu cemaatler daha sonra yıkık haldeki Bağdat’a geri döneceklerdir.</p>
				<p class="paragraf-4">Aynı yıl Timurlenk, çok önemli ticari bir kavşak olan Halep ile Baalbek’i ele geçirir. Her ne kadar Şam, kapılarını Timurlenk’e açarsa da, yağmadan kurtulamaz. Haziran 1402’de Ankara Muharebesi sırasında Timurlenk; Bayezid ile karşı karşıya gelir, padişahı esir eder, Anadolu ile Smyrna’yı Osmanlılardan alır, geçtiği yerlerde yaşayan Yahudileri ve Hıristiyanları katleder. Moğol imparator, Hindistan’da Moğol hanedanını kurduktan sonra, Minglerin hâkimiyetindeki Çin’e saldırmaya hazırlanırken 1405’te ölür. Osmanlılar rahat bir nefes alarak Bizans İmparatorluğu’nu bitirme planlarına geri dönerler. Timurlenk, Mora yarımadası ile Osmanlı toprağında tek başına duran Konstantinopolis şehrinde kuşatma altında yaşayan Hıristiyanlara ancak kısa bir soluklanma süresi kazandırmıştır.</p>
				<p class="paragraf-4">29 Mayıs 1453’te Sultan II. Mehmed, son Doğu Roma İmparatoru Konstantinos Palaiologos’u mağlup ederek şehre girer. Kiliselerin yerini camiler alır. Ancak sinagoglara dokunulmaz. Küçük düşürücü zimmi statüsü (VIII. yüzyıldan beri İslam’ın “himaye edilenler” olarak tanımladığı gayrimüslimler), her iki din mensuplarına da uygulanır. Romanyotlar, Yunanca dua etme haklarını muhafaza ederler. Fransa, Almanya, Macaristan ve Sicilya’yı terk eden başka Yahudiler, şehre gelerek aralarına katılır. II. Mehmed, Belgrad ve Rodos önlerinde mağlup olana kadar savaş bir süre daha devam eder. 25 Ocak 1479’da II. Mehmed, Venedik ile bir antlaşma imzalar.</p>
				<p class="paragraf-4">Filistin de dahil olmak üzere Cezayir’den Pers devletine uzanan Osmanlı İmparatorluğu’nda yaşayan Yahudiler, her şeyden önce zanaatkâr ve köylüdür. Zaten Arapça veya Türkçe olan isimleri de mesleklerine gönderme yapar:<span class="char-style-override-17">459</span> Haddad (demirci), Tzaig (mücevherci), Nahesi (kazancı), Fellah (çiftçi), Leben (sıva işçisi), Sabag (boyacı), Hiat (terzi), Nejar (marangoz), Attal (hamal). Bazen seçilen isimler, sahip olunan serveti gizlemek amacıyla bilinçli olarak alçakgönüllü mesleklere gönderme yapar. Bazıları, korsanlara rağmen bütün denizlerde ticaret yapar. Diğerleri, maliyeci olarak Müslüman padişahın maiyetine girer. XV. yüzyılda Yahudilerin içinde bulundukları durumu en iyi, Kudüs’te yaşayan son Yahudiler hakkında yazan Rabbi Isaac Ilos anlatmıştır: “Çoğu, zanaatkârdır [...]. Bazıları, zengin tüccarlardır. Bazıları ise, bilimle uğraşır [...]; çoğu kendini, dini yasaları incelemeye adar. El Halil’de sayıca kalabalık olan Yahudiler, bizzat dokuyup boyadıkları pamuk ile kendilerine önemli bir ticaret alanı yaratmışlardır.”<span class="char-style-override-17">459</span> Fas’ta olduğu gibi Cezayir’de de, cemaatler refah içinde yaşamaktadır. <span class="char-style-override-14">Yeşiva</span>lar, burada özellikle gelişmiştir. Haham Simeon ben Şemah Duran, İslam diyarındaki diasporanın büyük kısmında yüzyıllarca uygulanacak evlilik kurallarını belirleyen düzenlemeleri burada kaleme almıştır.</p>
				<p class="paragraf-4">Bu istisnalar dışında, Yahudilerin İslam topraklarında artık hemen hemen hiçbir önemli görevi yoktur. Bu nedenle Yahudiliğin ağırlık merkezi, Polonya’ya kayar.</p>
				<p class="alt">Doğu Avrupa’ya geliş</p>
				<p class="paragraf-4">Polonya’ya gelen ilk Yahudiler, İslam topraklarından gelmiştir. Toledolu (o sırada Müslüman bir şehirdir) Yahudi tüccar Ibrahim Ibn Jacob’un bir yazısında izine rastlanan birkaç Radhanit –belki de Hazar– tüccar, 965’te Polonya’ya gelir.<span class="char-style-override-17">414</span> Daha sonra 1097’de, Birinci Haçlı Seferi’nin hemen ardından, Renanya veya Prag’dan gelen aileler, Silezya’ya yerleşir. Bu esnaf ve köylüler, çok iyi karşılanırlar. Bölgenin, Polanların (“tarla insanları”) dükü I. Mieszko tarafından çok kısa bir süre önce Hıristiyanlaştırılmış olması Polonyalıları, Batılı nefret akımlarını benimsemeye hazır duruma getirmemiştir. Vincent Kadluba’nın bir anlatısına göre,<span class="char-style-override-17">414</span> Yahudiler 1170-1180’lere doğru Krakow’da hiçbir endişe duymaksızın yaşamaktadırlar. Yahudiler burada hakkâk, kumaş boyacısı, ipek üreticisi, rehinci, tüccar ve simsardır. Baltık Denizi’nden Türkiye’ye kadar, Litvanya, Ukrayna ve Balkanlar’da yaşayan cemaatler tüccarlara aracılık ederler. Polonya, Silezya ve Mazovya’da bulunan ve üzerlerinde İbrani armaları bulunan gümüş paralar, içlerinden bazılarının, 1138-1202 arası Büyük Polonya Prensi III. Mieszko için para basmış olduğunu gösterir.<span class="char-style-override-17">414</span></p>
				<p class="paragraf-4">Kral Dindar Boleslas, 1264’te Cermen örf ve âdetlerine uygun olarak Yahudileri “Hazinenin köleleri”ne dönüştürür. Yahudilerin cemaat hayatlarını düzenlemeye, ticaret yapmaya, gayrimenkul rehin karşılığında borç para vermeye, hatta köylü olmaya hakları olduğunu teyit eder.<span class="char-style-override-17">414</span> Daha sonra, 50 yıl gecikmeyle, Polonya Kilisesi, 1215 Laterano Konsili kararlarını uygulamaya kalkar. 1267’de toplanan konsilde Polonya Kilisesi; Yahudilerin toprak işlemelerini, Hıristiyan çalıştırmalarını, bir şehirde birden fazla sinagog inşa etmelerini yasaklamak ve Yahudileri özel bir işaret taşımaya, belli bir mahallede tecrit edilmiş halde yaşamaya mecbur etmek için büyük çaba gösterir. Ancak Roma’da konan yasaklar gibi bu yasaklar da uygulanmaz; 1279’da Buda Meclisi (Macaristan), 1285’te Leczyca Meclisi (Polonya) tarafından boşuna tekrar edilir. Kilise, prens ve halkın Yahudilere iyi gözle bakmasına engel olamaz. Silezya Yahudilerine, bazı yerel derebeyleri tarafından eşit haklar tanınır: 1273’te Wroclaw’lı Henryk Probus, 1274’te Glogow’lu Henryk, 1290’da Legnica’lı Henryk ve 1295’te Wroclaw’lı Bolko.</p>
				<p class="paragraf-4">Büyük Kazimierz, 1334’te tahta çıktıktan bir yıl sonra, Dindar Boleslas’ın Yahudilere 70 yıl önce tanımış olduğu himaye hakkını teyit eder. Her ne kadar Yahudilere toprak sahibi olma hakkı tanımazsa da, onlar için Krakow’un yanında Kazimierz adında bir şehir bile kurar. Kilise, durumu yine protesto eder. Hatta kralın, Yahudi metresi güzel Esterka’nın etkisinde olduğu söylentisi çıkar.<span class="char-style-override-17">414</span></p>
				<p class="paragraf-4">Haberler cemaatler arasında hızla yayılır. Batı Avrupa’dan ve Haçlıların o sırada giriştikleri katliamlardan kaçan çok sayıda Yahudi, Polonya’ya akın eder. Ülke nüfusunun sadece %0,6’sını oluşturmakla birlikte, Polonya, Silezya ve Polonya-Litvanya Krallığı’na ilhak edilen Ukrayna’da yer alan 35 şehre sayıca önemli sayılabilecek cemaatler yerleşir. Bu Yahudilerin çoğu zanaat (kürk yapımı, tabaklama, tekstil), tuz, bakır ve ringa balığı ticaretiyle uğraşır, Baltık Denizi’nden Silezya’ya, Macaristan’a, Türkiye’ye ve Karadeniz’deki Venedik sömürgelerine kadar simsarlık yaparlar. Bazıları köylülere borç verir, diğerleri zengin tüccarlara borç vererek önemli bankacılar haline gelirler: Krakow’lu Lewek, Abraham Niger, Drohobycz’li Wolczko, Lublin’li Josek gibi.<span class="char-style-override-17">414</span></p>
				<p class="paragraf-4">Batıda zulümler arttıkça, daha çok Yahudi Doğuya akın eder. 1349’da önce Silezya’ya, hemen ardından, Kara Veba sırasında Polonya’ya gelirler. Yahudiler burada da kuyuları zehirlemekle suçlanırsa da, ne kovulurlar ne de katledilirler. Kazimierz’den sonra, 1387’den itibaren, yeni kurulan Jagiellon hanedanı, Polonya ile Litvanya’yı birleştirir.<span class="char-style-override-17">414</span> Yahudiler, krallık tarafından genellikle üst düzey devlet görevlileri olan derebeylerinin topraklarında vergi toplamakla görevlendirilir. Yahudiler, toprak sahiplerinin hizmetinde toprak işletmecisi, ustabaşı, köylü, zanaatkâr veya hancı olarak da çalışırlar. Bu kâhyalardan bazıları zengin olup gölet, yel değirmeni, şato ve köy sahibi olur. Mesela Drohobycz’den Wolczko adında biri, Rutenya’da birçok köyün sahibidir.</p>
				<p class="paragraf-4">XV. yüzyılın başlarından itibaren, köy soyluları haline gelen bazı hür insanlar, yani <span class="char-style-override-14">szchlachta</span> mensupları, çok kârlı hale gelen bu işlere el atmak ister. Başka yerlerde olduğu gibi, Yahudileri “başlangıç riskini göğüslemek”te kullandıktan sonra kovmayı düşünürler. Toprak sahibi olmuş kimi Yahudi, evlerini ve topraklarını satmaya zorlanır. Kazimierz’in ortasında Hıristiyan üniversitesi kurulur; Yahudi ikrazatçıları faizsiz borç vermeye zorlayan öğrenciler, borçlarını bazen kapatır bazen kapatmaz. Törensel cinayet suçlamaları Batıdan buralara da ulaşır. 1423’te, ikrazatçıların kredi mektubu düzenlemeleri ve toprak ipotekleri almaları yasaklanır. Bundan böyle, teminatı ancak taşınır mallar (kıyafet, şarap fıçıları) olan düşük miktarlarda borçlar verebilirler. 1454’te, Fransisken engizisyoncu Giovanni da Capestrano Bohemya’da sapkın Hussitlere karşı mücadele verirken, arada Wroclaw Yahudilerine de saldırır. 1490’da Yahudiler, önce Aşağı Silezya’dan, daha sonra Krakow’dan ve hatta Kazimierz’den kovulurlar.</p>
				<p class="paragraf-4">Bu zulümler karşısında bazı Yahudiler, köy soyluları olabilmek için din değiştirir. Diğerleri, o zamana kadar yapmaya zorlandıkları meslekleri bırakarak madenlere veya vergi tahsildarlığıyla ilgili görevlere yatırım yaparlar. Yine de buradaki durum, her yerden daha iyidir. Özellikle de İspanya’dakinden çok daha iyidir.</p>
				<p class="arabaslik-sol" id="toc_marker-3-5">5. Keşifleri finanse etmek ve yok olmak (1000-1492)</p>
				<p class="alt">İspanya’nın günü</p>
				<p class="paragraf-4">İS I. binyılın başlarında, İbranice <span class="char-style-override-14">Sefarad </span>kelimesi, İslam ile Hıristiyanlığın buluşma noktası İspanya için kullanılmaya başlanır. Bu kelime, Kitab-ı Mukaddes’te “Kudüs’ün Sefarad’daki sürgünü”nden bahseden Ovadya Kitabı’ndan gelir. Bununla, Nebukadnezar zamanında Anadolu’da yaşayan cemaatler kastedilir. Aynı ayette <span class="char-style-override-14">Zarfat</span> kelimesine de rastlanır. Bu kelime, İS I. binyılda Galya için, daha sonra Frank Krallığı için kullanılmıştır.</p>
				<p class="paragraf-4">İber yarımadasının kuzeyinde Hıristiyanlar, güneyinde ise Müslümanlar yaşar. Her iki kısımda da Yahudi cemaatleri mevcuttur. Bu insanlar birbirleriyle iyi geçinirler. Buraya kısa sürede Batı Avrupa’nın en büyük Yahudi cemaati yerleşir. Bu cemaatin İspanya’daki yaşamı ve buradan sürülüşü, Yahudilerin başından geçen en şaşırtıcı maceralardan biridir. </p>
				<p class="paragraf-4">XI. yüzyılda Rabbi Samuel Levi, hem cemaat <span class="char-style-override-14">nagib</span>i hem de Granada’nın Müslüman kralının bir numaralı yardımcısıdır. Yahudi yazarlar, Doğudan Yunan düşüncesini Granada’ya taşıyarak İbraniceye çevirir, yorumlar, Hıristiyan dünyasına tanıtır. 1150’de, Kastilya’nın büyük bölümünü Mağribîlerden geri alan Kastilya Kralı VII. Alfonso, kendini “İspanyolların Kralı” ve “Üç Dinin Kralı” ilan eder. Haçlı seferleri bütün hızıyla devam ederken, 1170’te Alfonso’nun oğlu ve Kastilya Kralı III. Sancho, Mısır ve Babil’den bilginler ve dini yasa uzmanları getirtir. Zaragoza’nın kuzeyinde yer alan Tudela’da Hıristiyan mahkemeleri, Talmud<span class="char-style-override-14"> </span>yasalarına dayanarak Yahudiler arasındaki anlaşmazlıklara bakar.<span class="char-style-override-17">406</span></p>
				<p class="paragraf-4">O çağda, İber yarımadasının kuzeyinde ve güneyinde, her türlü meslekten Yahudi’ye rastlanır: zanaat, ticaret, hatta tarımla uğraşmaktadırlar. Mesela Segovia’nın Hıristiyan bölgesinde, Yahudi aile şeflerinin yarısı dokuma işçisi, ayakkabıcı, terzi, kuyumcu, demirci, çömlekçi veya kumaş boyacısıdır. Barselona’da da cemaatin yarısı, zanaatkârlardan (ciltçi, hakkâk, mücevherci) oluşur.<span class="char-style-override-17">19</span> Tudela’daki Yahudiler, zanaatkâr veya hekimdir; başka yerlerde yaşayanlar köylü, bağcı, zeytinlik veya buğday tarlası sahibidir. Bu bağ ve tarla sahipleri, topraklarını bazen kendileri sürer ya da Müslüman veya Hıristiyanlara kiralarlar. Daha başka yerlerde Yahudiler, yün veya ipek işlerler.</p>
				<p class="paragraf-4">Dünyanın geri kalanında olduğu gibi İspanya’da da, Kilisenin koyduğu yasaklar ve hükümdarların talepleri nedeniyle, ikrazatçılık zorla Yahudilerin tekeline verilmiştir. Birçok Yahudi, para, tohum, yağ ödünç verir, krallar adına İbranice veya Yahudi Kastilyacasında poliçeler ve faturalar düzenler. İspanya’nın her yerinde, ekonomi terimleri İbranice kökenlidir.<span class="char-style-override-17">19</span> Mesela Kastilyaca bir borcun faizi anlamına gelen <span class="char-style-override-14">quiño</span>, İbranice <span class="char-style-override-14">keneş</span> kelimesinden gelir. “Yahudi” ile “ikrazatçı”, başka yerlerde olduğu gibi burada da eşanlamlıdır. </p>
				<p class="paragraf-4">Bazı Yahudiler prenslerin danışmanları, para basım yetkilileri, sarayların maliye görevlileridir. Joseph ibn Zadok, X. Alfonso’nun vergi tahsildarı; Abraham El Barchilón, IV. Sancho’nun maliyecisi; Benveniste de Porta, Aragon Kralı I. Jaime’nin bankacısı; Judah Halevi ile Abraham Ibn Joseph, Navarra Kralı III. Carlos’un vergi tahsildarlarıdır. Bazı Yahudi aileler vardır ki, büyük yöneticiler hep bu ailelerde yetişir: Sevillalı Ben Nashman ailesi ile Abravanel ailesi (veya kaynaklara göre Abarbanel ailesi); Toledolu Ibn Wakar ailesi ile Ibn Shoshan ailesi; Burgoslu Halevi ailesi ile Benveniste ailesi; Zaragozalı Caballería ailesi ile Alazar ailesi. Bu Yahudiler, ne mühürdar ne de hazinedardır; devletten ziyade kralın şahsına hizmet ederler. Nadiren hükümete veya maiyete kabul edilirler. Oluşumuna resmi yollardan ancak nadiren katıldıkları politikaların yetkin uygulayıcılarıdırlar. </p>
				<p class="paragraf-4">Bu tüccarlardan bazıları, toplumla bütünleşmek adına din değiştirir. Güneyde Samuel ben Yehudah; İslamiyete geçerek Asmuril adını alır, 1174’te Yahudileri Kitab-ı Mukaddes’in özünü bozmakla suçlayan bir kitap yayımlar. Hıristiyan cephesinde, Kastilya ve Leon Kralı VII. Alfonso’nun hekimi, din değiştirmiş bir Yahudi’dir.</p>
				<p class="paragraf-4">Kuzeyde yer alan küçük Hıristiyan krallıkları, Fransa’dan gelen şövalyelerin de yardımıyla, Müslüman toprakları fethetmeye girişir. Yahudiler, köylü veya yönetici sıfatıyla sömürge sakini görevi görür.</p>
				<p class="paragraf-4">Pireneler’in kuzeyinde katliamlar ve sürgünler artarken, İspanya Yahudileri ile Hıristiyanları birbirleriyle iyi geçinmektedir. Aragon Kralı I. Jaime’nin saltanatı sırasında, 1250’de Dominikanların başı ve IX. Gregorius’un günah çıkartan rahibi Raimundo de Peñafort, birçok keşişin hahamlarla tartışacak seviyeye gelebilmeleri için İbranice ve Arapça öğrenmelerini sağlar.<span class="char-style-override-17">19</span> Kastilya’da, Joseph Ibn Zadok’un maliye görevlisi olduğu X. Alfonso, her dinden bilgini etrafına toplar. Kastilya’nın diğer hükümdarları, Yahudileri dinlerine saygı göstermeye teşvik bile eder; bazı Kastilya mahkemeleri işi, dindar olmayan Yahudilere para cezaları vermeye kadar götürür. Bir Yahudi’nin öldürülmesi, bir asilin öldürülmesi ile aynı cezaya çarptırılır. XIII. yüzyılın ortalarında, krallığın en büyük derebeylerinden biri olan Don Juan Nuñez de Lara, Toledo’daki Dominikan manastırında Yahudiler ile zar atar.<span class="char-style-override-17">406</span></p>
				<p class="paragraf-4">1306’da Yakışıklı Philippe tarafından sürülen ve Pireneler’in öbür tarafına sığınan Fransa Yahudilerinin bir kısmı, burada refah içinde bir cemaat ile bir sürü Talmud<span class="char-style-override-14"> </span>okulu bulmaktan büyük sevinç duyar. İspanyol piyasası Lombardiyalılara, Cahorslulara ve diğer Hıristiyan ikrazatçılara hemen hemen kapalı olduğundan, Yahudi ikrazatçılar burada başka yerlere göre çok daha uzun süre ayakta kalırlar. Üstelik burada, başka yerlere kıyasla, soygun veya katliama maruz kalmadan, çok daha iyi karşılanırlar. Judah Abravanel; 1284’te önce Kastilya Kralı IV. Sancho’nun, daha sonra Sancho’nun halefi IV. Fernando’nun hazinedarı olur.</p>
				<p class="paragraf-4">XIII. yüzyılın sonunda, Müslüman prenslerin büyük bölümü sürüldükten sonra güven kazanan Kilise, prensleri Roma’nın emirlerine itaat etmeye zorlamaya karar verir. Dördüncü Laterano Konsili kararlarından bir yüzyıl sonra Kilise, prenslere Yahudiler ile Hıristiyanları birbirlerinden ayırmayı kabul ettirmeye çalışır. Toledo başpiskoposluğu, Yahudileri Sarazenler ile birlik olmakla ve ihanet etmekle suçlayarak bir isyan başlatır, sinagogların yağmalanmasına neden olur. Barselona ve Tortosa’daki “tartışmalar”, İbrani metinlere yönelik saldırılara dönüşür. </p>
				<p class="paragraf-4">Her ne kadar Kara Veba İspanya’yı Avrupa’nın geri kalan yerlerine göre daha az etkilese de, bu hiçbir şeyi değiştirmez ve Kastilya’daki Yahudilerin durumu kötüleşir. 1368’de Kastilya’daki taht kavgası, yasal vâris Zalim Pedro ile erkek kardeşi Enrique de Trastámara’yı karşı karşıya getirir. Orduların akıbetinden emin olamayan Yahudi ikrazatçılar, her iki tarafı da finanse eder. Enrique mücadeleyi 1369’da kazandığında, <br/>erkek kardeşini “Yahudileşmek” ile suçlayarak öldürtür, Yahudilerin devlet görevlerine girmelerini yasaklar. 1370’te Kilise, bir Kutsal Perşembe günü Yahudi mahallesinde zar attıkları için Girona’daki Hıristiyan tüccarlar aleyhine kovuşturma başlatır. Écija diyakozu ve Sevilla piskoposluğu genel vekili Fernándo Martinez, Avrupa’da yapılanların da etkisiyle, Yahudilerin sınır dışı edilmelerini talep eder.<span class="char-style-override-17">274</span> Temmuz 1390’da, Yahudileri halen biraz olsun korumakta olan son hükümdar Kastilyalı I. Juan ölür. Yahudilerin son sığınağı İber yarımadasında, yeni başlayan XV. yüzyıl onlar açısından çok karanlık bir dönem olacaktır. Haritacılık, temel bir bilim dalıdır. Bütün haritalar devlet sırrı sayılır, zenginliklere ulaşımı sağlayan birer bilgi kaynağı olarak görülür. Bu nedenle haritalar, son derece değerli nesnelerdir. Diplomasi ve casusluğa bağlı olarak harita ticareti, karmaşık ve kârlı bir ticarettir. </p>
				<p class="alt">Denizciler ve kâşifler </p>
				<p class="paragraf-4">Süleyman zamanından beri Yahudi tüccarlar, son derece yetkin denizcilerdir. Bundan önceki 2000 yıl içerisinde Pers, Yunan, Mısır ve Arap gemileriyle veya kendi filolarıyla İspanya ile Hindistan arasında seyreden Yahudiler ile karşılaşmıştık. Bu sayede Yahudiler, geniş bir tecrübe kazanmış, birçoğu mükemmel haritacılar haline gelmiştir.</p>
				<p class="paragraf-4">Artık okyanusa İspanya ve Portekiz’den bakılmaktadır. Buradan yola çıkarak Afrika dolaşılacak ve dünyanın ucu bulunacaktır. Güneye gidecek denizcilere, denizcilikle ilgili araç gereç ve giderek daha kesin haritalar gerekmektedir. XIV. yüzyılın başında denizcilikle ilgili araç gereçler, Yahudi astronomlarca iyice geliştirilmiştir. Mesela 1300’lere doğru Jacob ben Machir ibn Tibbon, yıldızların konumunu ölçmeye yarayan, önceleri “Yahudi kadranı” adıyla anılan bir alet icat eder. 1330’lara doğru Kitab-ı Mukaddes<span class="char-style-override-14"> </span>tefsircisi, matematikçi ve astronom Levi ben Gershon, denizcilerin iki gök cismi arasındaki açısal uzaklığı ölçmelerine yarayan çok basit bir kadran olan “Yakup’un tartısı”nı icat eder. 1475’e doğru Salamancalı astronom Abraham Zacuto, gezegen ve yıldızların yükseliş saatlerinin aşağı yukarı doğru olarak tespit edildiği ilk astronomi cetvellerini oluşturur. Zacuto’nun, Joseph Vezinho Diego Mendes adında başka bir Yahudi tarafından İbraniceden Latinceye çevrilen astronomi tablosu, <span class="char-style-override-14">Almanach Perpetuum</span> adıyla yayımlanır. </p>
				<p class="paragraf-4">Portekiz’e yerleşmiş Yahudi denizci ve tüccarlar, I. (Büyük) João’nun saltanatından itibaren, 1410’a doğru, ilk denizaşırı keşiflerin yapıldığı çağda, krallığın dış ticaretinin düzenlenmesine katılırlar. Kısa süre sonra Barselona’da baharat simsarları –Crescas ailesi–, Palma de Mallorca Milli Akademisi olarak anılan bir Yahudi harita merkezi yönetmeye başlar. Abraham Crescas’ın Jaime Riba adıyla Katolikliği kabul etmeye zorlanan oğlu Yehudah, Portekiz Kralı I. João’nun Afrika’yı fethetme hayalleri kuran, ancak bir kere bile denize açılmayan oğlu Gemici Enrique’nin hizmetine girer. Yehudah, Sagres’teki denizcilik okulunun müdürü olur ve bu sıfatla, Afrika kıyıları boyunca kıtayı –boşuna– dönmeye çabalayan Portekiz seferlerinin organizatörlerinden biri haline gelir. 1448’den itibaren bu seferler, Batı Afrika kıyılarına ulaşır ve köle ticareti başlar. Bu köleler, Gine kıyısında yer alan Arguin’de Portekizlilerle ipek işlerine karşılık takas edilmek üzere, Araplar tarafından Mali ve Songhay krallıklarından kaçırılan kölelerdir. Her ne kadar Yahudi tüccarların bu ticarete katılmış olmaları ihtimal dahilinde ise de, bu ticarette özel bir rol oynamamışa benzerler.</p>
				<p class="paragraf-4">Afrika’nın güneyinden Asya’ya geçiş noktasının araştırılmasının altında, Yahudilerin bilinmeyen bir dünyanın, vaat edilmiş toprakların, Eden Bahçesi’nin veya kayıp cennetin var olduğuna inanmaları yatar. <span class="char-style-override-14">Midraş </span>metinleri, İsrail Krallığı’nın on kabilesinin –İÖ 722’deki ilk sürgün sırasında “kaybolan” kabileler–, efsanevi bir ırmak olan Sabbatyon’un diğer tarafında yaşamakta olduğu fikrini besler. Sabbatyon’un suları hafta içinde çalkantılıyken, Şabat günleri durulmaktadır. XII. yüzyılda yaşamış Eldad Ha Dani adında Yahudi bir gezgin, bilinmeyen bir yerden geldiğini ve bu kabilelerden biri olan Dan kabilesine mensup olduğunu iddia eder. Daha önce İskenderiye ve Bağdat’ta karşımıza çıkan XII. yüzyılda yaşamış İspanyol gezgin Tudelalı Bünyamin, Gozan Irmağı yakınlarında görülen Dan, Aşer, Zevulun ve Naftali kabilelerinden bahseder. Reuven ve Gad kabileleri ile Menaşe kabilesinin yarısının da, Yemen’de yer alan Khaybar’da yaşadığını yazar.</p>
				<p class="paragraf-4">Bu yolculuk kültürünün son derece şaşırtıcı bir sonucu olmuştur. Amerika’nın keşfini organize ve finanse edenlerin neredeyse tamamı, Yahudi veya din değiştirmiş Yahudilerdir. İşte, Eski Dünya’dan kovulan ve Yeni Dünya’yı keşfeden İspanya Yahudilerinin olağanüstü macerası.</p>
				<p class="alt">Konversolar ve Marranolar</p>
				<p class="paragraf-4">Kastilya Kralı I. Juan’ın Haziran 1390’da ölmesiyle, Yahudilerin hamisi kalmaz. Kale kapısı kapanmıştır. İspanya’da yaşayan ve tehdidi hisseden 300.000 kadar Yahudi tetiktedir. 4 Haziran 1391’de, olaylar ardı ardına patlak verir.<span class="char-style-override-17">274</span> Önce Sevilla’daki Yahudi mahallesi yerle bir edilir; daha sonraki günlerde Córdoba, Montoro, Jaén, Tudela, Madrid, Segovia, Valensiya, Barselona, Palma ve Girona’daki mahalleler yok edilir. Toplam 50.000 kişi, yani cemaatin altıda biri hayatını kaybeder. Bu rakam, bir önceki yüzyılda yaşanan katliamlarda ölen kişi sayısına eşittir. Hayatta kalan 50.000 Yahudi; Granada, Fes, Marakeş, Cezayir, Mostaganem, Tilimsan, Oran, Tunus ve Trablus’taki İslam topraklarına kaçar. 100.000 <br/>Yahudi, din değiştirmez ve İspanya’da kalır. Diğer 100.000 din değiştirirse de, bir kısmı gizli Yahudi kalır.</p>
				<p class="paragraf-4">Yahudilerin gizli gizli ibadet etmeleri İspanya’da başka yerlere kıyasla daha tehlikelidir. Kilise gerektiğinde Yahudileri hoş görürse de, “dönenleri” diri diri yakar. Hıristiyanlık ile Yahudilik arasındaki geçişler başka yerlerde bazen hoş görülürse de, burada asla hoş görülmez. Din değiştirmiş bir Yahudi, Yahudi inancına göre ibadet ederken yakalanırsa, bunun cezası işkence ve dava sonrası ölümdür. Üstelik bir <span class="char-style-override-14">konverso</span>, Yahudi dostlarını kaybettiği gibi, kendisine hakaretle <span class="char-style-override-14">marrano</span> (domuz) diyen “eski Hıristiyanlar”ın dostluğunu da kazanamaz. Bu nedenledir ki çok sayıda <span class="char-style-override-14">marrano</span>, kendi aralarında yaşar ve evlenir. Bu ise, Kilisenin bu insanlara karşı kuşkusunu daha da artırır.</p>
				<p class="paragraf-4">1391’deki katliamlarla, gizli Yahudiler olan <span class="char-style-override-14">marrano</span>ların ikili yaşamı başlar. Bu, yasaklanmış bir kimliği aktarmak adına endişe, ikili oynama ve günlük tehlikelerle örülü bir yaşamdır. Bazı ailelerde anne baba din değiştirirken çocuk değiştirmez, eşlerden biri din değiştirirken diğeri değiştirmez, çocuklar anne babalarını geride bırakarak evi terk ederler. Tudela’da bazı hahamlar vaftiz edilmeyi talep ederken, başka iki haham, Itzhak ben Sheshet ve Joseph ben Menir, Mağrip’e gider. Zaragoza’da bir hahamın oğlu, Alazar Galluf, din değiştirerek Juan Sanchez adını alır. Burgos’ta bizzat başhaham, Salomon Ha-Levi, bütün ailesiyle birlikte din değiştirerek Pablo de Santa Maria ismiyle Burgos piskoposu olur, Yahudi karşıtı yergi yazıları yazar.</p>
				<p class="paragraf-4">Ülkeyi terk edenler, din değiştirenleri eleştirir; kalanlar ise, Meymun’un müridi entelektüelleri suçlar. Meymun; Aristoteles felsefesine olan hayranlığı ve çağdaşlık tutkusuyla, kafaları karıştırmış, cemaat önderlerini asimile olmaya, prenslere yaklaşmaya itmiş, böylece bütün felaketlerin anası olan kıskançlıkları yaratmıştır.<span class="char-style-override-17">19</span></p>
				<p class="paragraf-4">Birkaç ay sonunda şiddet azalır. 1394’te, İngiltere’de kalan son Yahudiler de sınır dışı edilirken, İspanya’da hayat daha barışçıl bir hale gelir. 1397’de, Zaragoza’daki cemaat yeniden palazlanmaya başlar. Ancak 1391’deki panik ortamında din değiştirmiş olanlar, kapana sıkışmıştır. Bir <span class="char-style-override-14">konverso</span>, tekrar Yahudi olamaz; bir Yahudi, <span class="char-style-override-14">konverso</span>ları Yahudiliğe geçiremez. Her iki grup da, sıkı gözetim altındadır.</p>
				<p class="paragraf-4">Yahudilerin <span class="char-style-override-14">konverso</span>lara “hastalık bulaştırmalarını” engellemek, İspanya Kilisesi için saplantı haline gelir. Kilise, ekonomik menfaatlere ters düşecek şekilde, bazen hükümdarlara ve papaya karşı gelerek takıntılı bir öfkeyle, <span class="char-style-override-14">konverso</span>ları Yahudilere karşı “korumaya” çalışır. Kiliseye göre Yahudiler, bir veba olan Yahudilik taşıyıcılarıdır ve halen nekahet halindeki din değiştirmişlere her an hastalık bulaştırabilirler. Veba veya tümör benzetmesi, bundan böyle Yahudilerin peşini bırakmayacaktır. İspanya Kilisesi yavaş yavaş ülkeyi Yahudilerden arındıracak, bunlardan sadece din değiştirmiş olanları –sıkı gözetim altında– muhafaza edecektir. Kilise bu amaç uğruna, sabit fikrini tüccar ve prenslerin menfaatlerinin önüne geçirerek çeşitli krallıkların ticari, kültürel, ekonomik ve mali yapılarını çökertmekte tereddüt etmeyecektir.</p>
				<p class="paragraf-4">1411’de Valensiya’da, Vincente Ferrer adında fanatik bir keşişin vaazları, Hıristiyanları, keşişin –Avrupa’da başka yerlerde de olduğu gibi– kuyuları zehirlemekle itham ettiği Yahudileri katletmeye teşvik eder. Bazıları, Polonya’ya kadar kaçar.</p>
				<p class="paragraf-4">2 Ocak 1412’de, İber yarımadasında ilk kez bir kral, Kilise ile Ferrer’e boyun eğer. II. Juan, neredeyse iki yüzyıl önce dördüncü Laterano Konsili’nde alınmış kararları uygulamaya karar vererek krallığında yaşayan bütün Yahudileri dışarıya kapalı mahallelere hapseder. Valladolid Kararı olarak bilinen bu çok önemli metin, Yahudilerin o çağda hangi ekonomik ve sosyal koşullar içinde yaşadıklarını yansıtır:</p>
				<p class="paragraf-4">“Krallıkta yaşayan bütün Yahudiler, tek kapılı ve etrafı duvarlarla çevrili bir mahallede, Hıristiyanlardan uzak yaşamak zorundadır. Yahudilere, bu mahalleye yerleşmek için sekiz gün tanınmıştır. Aksi takdirde, bütün mallarını kaybedeceklerdir. Hiçbir Yahudi, Hıristiyanlarla yemek yiyemez ve içki içemez, sohbet edemez, Hıristiyan ayinlerine katılamaz, Hıristiyanları yemek yapmak, çocuk bakmak veya herhangi bir iş yapmak üzere işe alamaz. Yahudiler; tarla veya bağda çalıştırmak, ev veya başka binalar inşa ettirmek üzere Hıristiyan kullanamaz. Hiçbir Yahudi, <span class="char-style-override-14">vara</span>sı [ölçü birimi] 30 maravediden pahalı kumaş kullanamaz. Yahudiler; püskülsüz ve tüysüz, ayaklarına kadar uzun bir palto giyecekler, altın işlemesi olmayan başlık takacaklardır. Hiçbir Yahudi, sakalını ve saçını kesemez. Yahudiler, ilaç tüccarı, savcı, vergi tahsildarı, sarraf (hiçbir şehirde), eczacı, cerrah, hekim, veteriner, kasap, tabakhane işçisi, demirci, marangoz, döküm ustası, kumaş, ayakkabı veya kadın elbisesi tüccarı, çorap veya <span class="char-style-override-14">pourpoint</span><span class="char-style-override-17"><a class="footnote-link" href="#footnote-225-24" id="footnote-225-24-backlink">24</a></span> üreticisi olarak çalışamaz, Hıristiyanlara kıyafet dikemez, katır güdemez, hiçbir şekilde mal taşımacılığı yapamaz. Yahudiler özellikle yağ, bal, pirinç ve diğer gıda maddelerini satmaktan, silah taşımaktan ve kullanmaktan geri duracaklardır. Bu kararı ihlal eden bir Yahudi’yi ihbar eden herkes, hüküm giymesini sağladığı Yahudi’ye verilen para cezasının üçte birine hak kazanacaktır. Hiçbir Yahudi, Kutsal Ruh’un verdiği ilhamla Hıristiyan olmak isteyenlere, akrabalık derecesi ne olursa olsun, engel olmayacaktır. Hiçbir Yahudi cemaatinin, kralın izni olmadan kendi aralarında vergi toplama hakkı yoktur. Hiçbir Yahudi cemaati, kralın açıkça emredeceği ölçüden daha fazla mal dağıtamaz. Aksi takdirde, bunun sorumluları mallarını ve canlarını kaybedeceklerdir.”<span class="char-style-override-17">39</span></p>
				<p class="paragraf-4">Bundan daha kapsamlı bir mahkûmiyet, daha mutlak bir hapis düşünülemez. İkrazatçılık, bütün çıkış yolları kapatılmış ve tecrit edilmiş bu insanların icra etmelerine izin verilen yegâne meslektir. </p>
				<p class="paragraf-4">Krallığın Algeciras kuşatması için aldığı borçlara kefil olan ve iki yüzyıldan beri bankacılıkla uğraşan Abravanel ailesine mensup biri, Portekiz’e göç eder. Söz konusu kişinin ailesi, neredeyse bir yüzyıl sonra, yeniden İspanya’ya dönecektir.<span class="char-style-override-17">390</span> Alcañiz’de Joshua Ha-Lorki adında Yahudi bir hekim, din değiştirerek Jerónimo de Santa Fe adını alır.</p>
				<p class="paragraf-4">1412’de Papa XIII. Benedictus, din değiştiren ve şahsi hekimi olan Jerónimo de Santa Fe ile 14 Aragonlu haham arasında bir <span class="char-style-override-14">disputatio</span> düzenler. Tartışma, iki yıl sürer. 1414 yazında papa, tartışmanın yeni Hıristiyan’ın zaferiyle noktalandığına karar verir.<span class="char-style-override-17">266</span></p>
				<p class="paragraf-4">Bütün bunlara rağmen, bazı prensler sayesinde Avrupa’da bir tek İspanyol Yahudiliği hâlâ ayaktadır. Büyük bir katliamın yaşandığı Kastilya’da başhaham olan Meir Alguadez, 1420’ye doğru, Aristoteles’in <span class="char-style-override-14">Etik</span> kitabının yeni İbranice çevirisini tamamlar. Başkaları, Thomas Aquinas ve Ockhamlı William çevirir. Hıristiyanların talebi üzerine, Moiz Ajangel Tevrat’ı Kastilyacaya çevirir. XV. yüzyılın başında, Yahudi maliyeciler bazı saraylarda büyük takdir görür. Başka Yahudiler yorumcu, çevirmen, arabulucu, casus veya elçidir. Bu durum asillerde, halkta, özellikle de ruhban sınıfında Yahudilere karşı tekrar kıskançlık yaratır. 1432’de, başhaham ve Kral II. Juan’ın hazinedarı Abraham Benveniste, 1412’de alınan kararın iptal edilmesini sağlar, cemaatleri yeniden örgütler. Aragon ve Kastilya’da iktidarın önemli bir bölümü hâlâ <span class="char-style-override-14">konverso</span>ların elindedir.</p>
				<p class="paragraf-4">Çelişkili bir durum söz konusudur. Yahudilerin din değiştirmeleri için mümkün olan her şey yapılmışken, din değiştirenlere tahammül edilmemektedir. 1446’da Kilisenin talebiyle, Kastilya kralı, <span class="char-style-override-14">konverso</span>ların kamu görevlerine gelmelerini yasaklar. Bu karar, özellikle Caballería ailesi ile <span class="char-style-override-14">konverso</span>larla evlilik bağları olan birçok büyük Hıristiyan ailesini devlet görevlerinden dışlar. Papa V. Nicholas, karara karşı çıkar. Papaya göre, Hıristiyanlığa yeni geçmiş biri, gizli Yahudi olduğu kanıtlanmadığı takdirde, herkes gibi bir Hıristiyan’dır. İspanya Kilisesi direnir. İspanya Kilisesinin inadını kırmak için iki papalık fermanı gerekecektir.<span class="char-style-override-17">406</span></p>
				<p class="paragraf-4">Bu, garip bir durumdur. Bazı şehirlerde Yahudiler katledilir, işkence görür, sınır dışı edilir. Başka şehirlerde ise Hıristiyanlar ünlü hahamların vaazlarını dinler; Yahudiler Noel ayinlerine katılır; büyük derebeyleri Yahudi tüccarlarla –koşer– akşam yemekleri yer; Yahudi maliyeciler saraylara davet edilir, buralarda mühim görevlere getirilir; bakan, tüccar, kuyumcu, köylü veya zanaatkâr <span class="char-style-override-14">konverso</span>lar, Yahudiler ve eski Hıristiyanlarla omuz omuza çalışır.</p>
				<p class="paragraf-4">İşte XV. yüzyılın ikinci yarısında yaşamış birkaç Yahudi’nin şaşırtıcı kaderi:</p>
				<p class="paragraf-4">Diego Arias de Avila, daha sonra oğlu Juan, Katolik Isabel’in erkek kardeşi ve selefi Kastilya Kralı IV. Enrique’nin sekreteri olurlar. Juan din değiştirerek Segovia Piskoposu olur.</p>
				<p class="paragraf-4">Önce haham, daha sonra Granada savaşı sırasında V. Alfonso’nun bankacısı olan Abraham Señor, IV. Enrique’nin saltanatı sırasında Kastilya’da vergi tahsildarı ve Yahudi cemaatinin önderi olur. 1469’da, diğer nüfuzlu Yahudilerle birlikte, kralın kız kardeşi Isabel’in Aragon Kralı II. Juan’ın oğlu Fernando ile evlenmesine önayak olur. IV. Enrique’nin 1474’te ölmesi üzerine, Señor, kralın kızı La Beltraneja’nın bertaraf edilmesine yardımcı olur. Bu da, Isabel’in tahta çıkışının önünü açar.<span class="char-style-override-17">304</span> Böylece Señor, Aragon Kralı II. Juan’ın 1489’da ölmesiyle, Aragon ve Kastilya krallıklarının birleşmesini mümkün hale getirir. Señor, <span class="char-style-override-14">rab de la corte</span> (saray hahamı) ve tek çatı altında birleşen iki krallıkta yaşayan bütün Yahudilerin <span class="char-style-override-14">gaon</span>u (bu, uzun süre önce ortadan kalkmış bir unvandır) olur. Señor, vergi ödemekten ve Yahudilerin giymek zorunda olduğu kıyafetleri giymekten muaf tutulur.</p>
				<p class="paragraf-4">Fernando’nun babası Aragon Kralı II. Juan’ın hazinedarı Luís Caballería’nın dokuz oğlundan sekizi din değiştirir. Birçoğu, Kilise ve devlet kademelerinde önemli görevler üstlenir. İçlerinden biri, Alfonso de la Caballería, 1460’a doğru kariyerine Aragon sarayının danışmanı olarak başlar, daha sonra krallığın mühürdar yardımcısı olur. Ancak hepsi gizli Yahudi olarak kalmış görünür; çoğu, <span class="char-style-override-14">konverso</span>lar ile evlenir.</p>
				<p class="paragraf-4">Birçok <span class="char-style-override-14">konverso</span>, bu iki yeni hükümdar zamanında çok yüksek mevkilere gelir. Kraliçenin günah çıkartan rahibi Hernándo de Talavera’nın annesi Yahudi’dir; Juan Sanchez’in oğlu ve Zaragozalı Haham Alazar Galluf’un torunu Gabriel Sanchez, Aragon hazinedarı olur; Luís de Santangel –büyükbabası Azarias Chinillo, XV. yüzyılın başında Hıristiyanlığı kabul etmiş, daha sonra Mayorka piskoposu olmuştur–, vergi tahsildarı olarak atanır. Aragon Kralı Fernando’nun gözdesi olan Santangel; 1481’de kral tarafından <span class="char-style-override-14">escribano de ración</span>, yani Aragon hanedanının genel müfettişi, bir başka deyişle kralın dolaylı vergilerini tahsil etmekle görevli baş memuru, daha sonra <span class="char-style-override-14">contador mayor</span>, yani Kastilya defterdarı ve krallığın en yüksek mevkilerinden biri olan, düzeni sağlamakla görevli paramiliter örgüt Santa Hermandad’ın hazinedarı olarak atanır.<span class="char-style-override-17">304</span></p>
				<p class="paragraf-4">Bu liste gelişigüzel hazırlanmadı. Biraz sonra göreceğimiz gibi, ülkenin yönetici ve mali çekirdek kadrosunu oluşturan bu <span class="char-style-override-14">konverso</span>lar, aslında gizli Yahudilerdir. Hep birlikte, kimilerinin Yahudi dediği,<span class="char-style-override-17">259</span> o sırada kimsenin tanımadığı Cenevizli bir denizcinin projesini finanse edeceklerdir. Söz konusu denizci; o sırada Portekiz’de, Batıya doğru yapacağı yolculuk için mali kaynak aramakta, çoğu Portekizli ve Yahudi olan haritacılarla yolculuğun izleyeceği deniz yolu üzerine tartışmaktadır. Bu adam, Kristof Kolomb’dur. </p>
				<p class="paragraf-4">Bu arada İspanya Kilisesi; <span class="char-style-override-14">konverso</span>ları, özellikle de devletin zirvesine yükselmiş <span class="char-style-override-14">konverso</span>ları sıkı denetim altında tutmaktan vazgeçmemiştir. En ufak bir kanıt bulmak için, bu insanların Yahudilerle olan ilişkilerini inceler, gündelik davranışlarını izler, pusu kurar: alışılmışın dışında şekillerde kümes hayvanı öldürmek, mum yakmak, cumartesi günleri şömineyi söndürmek, sofraya oturmak, ölüleri giydirmek, cenaze töreni yapmak. Hatta Alcántara Şövalyeleri, bu tip gözetlemelerin gereksiz olduğunu, zira din değiştiren bütün Yahudilerin her şıkta gizli Yahudi olarak kaldıklarını ilan eder. Bu nedenle atalarından biri Yahudi olan herkes Kastilya ve Aragon’dan atılmalı, tarikatın deyimiyle “kan saflığı” sağlanmalıdır. Fakat daha önce gördüğümüz gibi Roma, aynı fikirde değildir. Roma’nın tek arzusu, yeni din değiştirenlerin inancından emin olmak ve onları Hıristiyanlar arasına kabul etmektir. 1471’de papa seçilen IV. Sixtus, 1 Kasım 1478’de Katolik Krallardan,<span class="char-style-override-17"><a class="footnote-link" href="#footnote-225-25" id="footnote-225-25-backlink">25</a></span> <span class="char-style-override-14">konverso</span>ların samimiyetini teyit etmek ve <span class="char-style-override-14">konverso</span>ları tekrar din değiştirmeye teşvik eden Yahudileri izlemek üzere krallıklarına engizisyoncular atamalarını talep eder. Bundan böyle gizli gizli “Yahudilik yaptığından” şüphelenilen veya bir <span class="char-style-override-14">konverso</span>yu bu yola iten herkes, mahkemeye ihbar edilecek ve diri diri yakılacaktır. O sırada Sevilla’da yapılan bir soruşturma, <span class="char-style-override-14">konverso</span>ların çoğunun aslında gizli gizli Yahudi kaldıklarını ortaya çıkarır.<span class="char-style-override-17">274</span> Mayorka’da, hekim Bonet Bonjorn ile büyük haritacı Yehudah Crescas da din değiştirirler.</p>
				<p class="paragraf-4">Engizisyon derhal saldırıya uğrar. Daha 1480’de göreve başladığı yıl, Zaragoza Katedrali dini görevlisi Pedro de Arbues öldürülür. Engizisyon soruşturma başlatır ve krallığın en ünlü <span class="char-style-override-14">konverso</span>larının karıştığı bir komployu gün ışığına çıkardığına inanır: Luís de la Cerda, Pedro González de Mendoza, Luís de Santangel, Alfonso de la Caballería, Moya Markisi, Juan Sanchez, Sancho de Patenoy ve Juan de Coloma. Bu isimlerin hepsi, krallara yakın büyük derebeyleridir. </p>
				<p class="paragraf-4">Soruşturma dehşet vericidir. Alfonso de la Caballería’nın annesi mezarından çıkartılarak nasıl gömüldüğü incelenir; karısı tövbe ettirilir ve yakılır; erkek kardeşi Jaime gıyabında yakılır. Gabriel Sanchez’in gizli Yahudi olmakla suçlanan kayınpederi, ölüme mahkûm edilerek infaz edilir. Sancho de Patenoy ölüme mahkûm edilirse de, kralın baş hizmetkârı olan torunu Juan Cabrera’nın araya girerek hükmü müebbede çevirmeye muvaffak olmasıyla affedilir. Diğerleri –hepsi krallığın en önde gelen şahsiyetleridir–, gözdelerini savunan kralın arzusuyla kurtulur. Ertesi yıl, kendisine yakın <span class="char-style-override-14">konverso</span>lara karşı onayı alınmadan başlatılan davalar sonrasında ve bu <span class="char-style-override-14">konverso</span>lara yaklaştığı varsayılan Yahudilere yapılan <br/>çeşitli saldırılardan sonra, Fernando, bu insanlara olan güvenini göstermek adına, en önemli şüphelilerden biri olan Luís de Santangel’i Aragon’un genel müfettişi olarak atar ve hatırlatır: “Yahudiler bizim vasallarımızdır. Kasamız ve malvarlığımız olan Yahudiler hakkında karar vermek ancak bize aittir.” “Kasamız olan” Yahudiler – durum, nadiren bu kadar çiğ bir şekilde dile getirilmiştir. Engizisyon, yasağı görmezden gelir. Birkaç ay içerisinde, 50.000 <span class="char-style-override-14">konverso</span> işkence görür, “tövbe ettikten” sonra serbest bırakılır; 700 <span class="char-style-override-14">konverso</span>, diri diri yakılır.</p>
				<p class="paragraf-4">1481’de, Judah Abravanel’in soyundan gelen ve zamanında Portekiz’e sığınmış büyük Yahudi finansçı Don Isaac ben Judah Abravanel,<span class="char-style-override-17">391</span> ekonomik krizin ortasında bu endişe verici İspanya’ya geri döner. Isaac, Lizbon’da yeni tahta çıkan Kral II. João’nun gazabından kaçmıştır. Yeni kral; bir önceki hükümdar I. Afonso’nun önce danışmanı, daha sonra maliye bakanı olan Isaac Abravanel’in kendisine karşı bir komploya karışmış olduğundan şüphe etmiştir. Böylece Isaac Abravanel, 44 yaşında atalarının topraklarına geri dönerek malını mülkünü Isabel ve Fernando’nun hizmetine verir. Mesela Granada’nın dize getirilmesi için Mağribîlere karşı başlatılan savaşa mali kaynak sağlar.<span class="char-style-override-17">391</span> Daha sonra, bir Yahudi’nin daha Katolik Kralların maiyetinde yükselmesine öfkelenen Engizisyon’un şüpheci bakışları altında, krallığın hazinedarı olur. </p>
				<p class="paragraf-4">1482’de Papa IV. Sixtus, kendi yarattığı Kastilya Engizisyonu’nu biraz olsun durdurmaya çabalarsa da, kraliçenin günah çıkartan rahibi ve 1483’ten itibaren yeni genel engizisyoncu Dominikan Tomás de Torquemada geri adım atmaz.<span class="char-style-override-17">107</span> Hatta Katolik Krallara radikal bir çözüm önerir. Bu çözüm, <span class="char-style-override-14">konverso</span>ları bir daha asla gerçek dinden döndürememeleri için krallığın bütün Yahudilerini sınır dışı etmektir.</p>
				<p class="paragraf-4">Hâlâ üç dinin kralı olduğunu iddia eden Fernando, sürgünün gerekliliğine ne siyasi açıdan ne de ekonomik açıdan ikna olmaz.<span class="char-style-override-17">304</span> Ne halk ne burjuvazi ne de asiller böyle bir şey talep etmektedir. Yahudiler, çok önemli ekonomik bir güçtür; ikrazatçılık yapma hakkı sadece Yahudilere tanınmıştır. Ayrıca uluslararası ticareti Yahudiler canlı tutar. Abravanel’in gelişi de bunu göstermektedir. Yahudiler, ülkeye zenginlik getirebilir, rakip krallıkları bu zenginlikten mahrum edebilir. Kralın “malvarlığı” olan Yahudiler; <span class="char-style-override-14">konverso</span>lar, çeşitli derebeyleri ve Hıristiyan tüccarlarla birlikte, ülkenin idari, mali ve ticari iskeletini oluşturmaktadır. Ayrıca ülkenin Osmanlı İmparatorluğu ve Hindistan pazarları ile tek bağı da Yahudilerdir. Yahudileri kaybetmek, kral için söz konusu bile olamaz! Kaldı ki papa da, kendisinden böyle bir şey talep etmemektedir. </p>
				<p class="paragraf-4">Isabel ise, Torquemada’nın fikirlerini cazip bulmuştur. Arındırmak, Isabel’in takıntısıdır. Üstelik kenara sıkıştırılırlarsa, bütün Yahudilerin din değiştireceklerinden emindir.<span class="char-style-override-17">304</span></p>
				<p class="paragraf-4">Tereddüt eden Katolik Krallar, 300.000 İspanya Yahudisi’ne –Yahudi nüfusu bir yüzyılda üç katına çıkmıştır– uyarı mahiyetinde, 1 Ocak 1483’te, Sevilla –<span class="char-style-override-14">konverso</span>lardan en çok bu şehirde şüphe edilmektedir<span class="char-style-override-17">274</span>–, Cádiz ve Córdoba başpiskoposluklarında yaşayan 4000 Yahudi aileye şehri terk etme ile din değiştirme arasında seçme şansı tanımaya karar verirler. Yahudilerin çok azının din değiştirmesi, neredeyse tamamının çoğunlukla İber yarımadasında başka yerlere gitmesi Isabel’i çok şaşırtır.<span class="char-style-override-17">274</span> Torquemada tatmin olmamıştır. Yetki alanını Toledo ve Aragon’a, daha sonra Kastilya’nın tamamına genişleterek <span class="char-style-override-14">konverso</span>lar ve bu <span class="char-style-override-14">konverso</span>lara yaklaşmakla suçlanan Yahudiler hakkında soruşturma başlatır. 15 yıl içerisinde 100.000 vakaya bakacak, sayıları iki bini geçen sanığı diri diri yakılmaya gönderecektir.<span class="char-style-override-17">107</span></p>
				<p class="paragraf-4">Bu sırada Kristof Kolomb, Portekizlilere projesinin ne kadar mantıklı olduğunu anlatmaya devam etmektedir: Doğu Hint Adaları’na Batıdan ulaşmak. Şaşırtıcı bir detay: Kolomb’un görüştüğü kişilerin çoğu Yahudi veya <span class="char-style-override-14">konverso</span>dur. Önce Lizbon’da 1484’te, projesini II. João’ya göstermeden hemen önce, <span class="char-style-override-14">konverso</span> haritacı Yehudah Crescas ile görüşür. Daha ileride bu coğrafyacının Kolomb’a, Batıda yer alan yeni bir dünyanın sahillerini içeren bir taslağı gösterdiği iddia edilecektir. Daha sonra Portekiz sarayının bir diğer Yahudi haritacısı ve Kolomb’un teklifini değerlendirmekle görevlendirdiği uzmanlar komitesinin bizzat başkanı olan Joseph Diego Mendes Vezinho ile görüşür. Sonuçta Lizbon, Kolomb’un projesini reddeder.</p>
				<p class="paragraf-4">Hayal kırıklığına uğrayan Cenevizli, 1485’te İspanya’ya gider. Aynı yıl Guadalupe’ta, Yahudiliğe dönmekle suçlanan 52 <span class="char-style-override-14">konverso</span>, öldüresiye işkence gördükten sonra yakılır. Abraham de Huesca adında bir haham, <span class="char-style-override-14">konverso</span>ları sünnet ettiği için diri diri yakılır.</p>
				<p class="paragraf-4">Kolomb, 1486’da Zaragoza’da, Yahudi astronom ve kralın deniz seferleri danışmanı Abraham Zacuto ile görüşür. Zacuto projeye ikna olmuş gibi gözükürse de, hükümdarların onayını alamaz. </p>
				<p class="paragraf-4">Bunun üzerine Kolomb, özel finansman aramaya başlar. Şaşırtıcı tesadüf: Diğer birçok olası hami arasında, engizisyoncu Arbues cinayetine şu veya bu şekilde karışmış herkesle görüşür. Önce Medinaceli Kontu Luís de la Cerda ile karşılaşır. Kont, Kolomb’u kuzenlerinden biri olan Toledo Başpiskoposu Kardinal Pedro González de Mendoza ile tanıştırır. Anneanneleri Yahudi olan kont ile kardinalin gizli Yahudiler olduklarından şüphe edilmişse de, yakayı asla ele vermemişlerdir. Mendoza, Kolomb’un planlarını onaylayan krallık komisyonuna başkanlık ederken, Luís de la Cerda, hükümdarları Cenevizliyi huzurlarına kabul etmeleri için âdeta abluka altına alır. Juan Cabrera da, baş hizmetkâr görevinin kendisine sağladığı yakın ilişki sayesinde, kral ve kraliçeye, denizcinin krallığa getirebileceği hazineleri anlatır. </p>
				<p class="paragraf-4">1486’da Kolomb, nihayet Córdoba’da toplanan maiyetin huzuruna kabul edilir. Başkanlığını, –anneannelerinden birinin Yahudi olduğu söylenen Prado Manastırı başkanı, daha sonra Granada başpiskoposu– Kastilya kraliçesinin günah çıkartan rahibi Hernándo de Talavera’nın yaptığı yeni bir uzmanlar komisyonu, Kolomb’un projesini reddeder. </p>
				<p class="paragraf-4">1488’de Kolomb, engizisyoncu cinayeti sonrasında yakın takibe alınmış bir başka <span class="char-style-override-14">konverso</span> ile görüşür. Söz konusu kişi, o sırada Kastilya defterdarı ve İspanya’nın en nüfuzlu adamı olan Luís de Santangel’dir. Santangel, Kolomb’un planlarını onaylar. </p>
				<p class="paragraf-4">1491 yılının başında, Cenevizlinin projesi hükümdarlar tarafından bir kez daha reddedildiğinde, Santangel Kolomb’un yeniden huzura kabul edilmesini sağlar. Nüfuzlu derebeyi hükümdarlara, yöneticiliğini yaptığı Santa Hermandad’ın yolculuğu finanse edecek borcu temin edebileceğini, ayrıca kaçakçılıktan dolayı krallığa borcu olan Palos şehrinin seferde kullanılmak üzere üç yelkenli verebileceğini söyler.<span class="char-style-override-17">19</span></p>
				<p class="paragraf-4">Katolik Krallar, en önemli maliyecilerine teslim olurlar.<span class="char-style-override-17">304</span> Kolomb’a görev mektupları ile Palos yelkenlilerini verirler. Bir işaret daha: Keşfedilecek topraklardaki zenginliklerin nasıl pay edileceğine dair Kolomb ile hükümdarlar arasında imzalanan sözleşmeyi, karısı bir Caballería olan bir başka <span class="char-style-override-14">marrano</span> Juan de Coloma düzenler. </p>
				<p class="paragraf-4">Santangel, Kolomb’un projesini –17.000 duka–, iki <span class="char-style-override-14">konverso</span> ile birlikte bizzat finanse eder: Alfonso de la Caballería (Engizisyon’un hâlâ gizli Yahudi olduğundan şüphe ettiği Kastilya hazinedarı) ile Fernando’nun Moya Markisi olan başhizmetkârı, Isabel’in dostu ve çok büyük ihtimalle yine bir <span class="char-style-override-14">marrano</span> olan Juan Andrés Cabrera.</p>
				<p class="paragraf-4">Kolomb son olarak iki Yahudi ile daha görüşür. 1491 ilkbaharında, Müslümanlardan yeni alınan Málaga’da, Kastilya cemaatinin önderi ve bankacı Abraham Señor ile karşılaşır. 1491 yılının ortasında Señor, Kolomb’u, İspanya Krallığı’nın hazinedarı Portekizli Yahudi Don Isaac ben Judah Abravanel ile tanıştırır. Ancak Isaac Abravanel, Kolomb’a yardım edecek durumda değildir; zira çok başka bir işle meşguldür:<span class="char-style-override-17">391</span> 1490 yılı Aralık ayının ortasında, “heybesinde kutsal ekmek” ile yakalanarak tutuklanan bir <span class="char-style-override-14">konverso</span>, işkence altında, Engizisyona, birkaç yıl önce bir Kutsal Cuma günü, Yahudiler ve başka <span class="char-style-override-14">konverso</span>lar eşliğinde, Hıristiyan bir çocuğu çarmıha gererek kalbini söktüğünü ve çocuğun başına dikenli bir taç koyduğunu itiraf etmiştir. Bu zırva davanın 17 Aralık 1490’da başlayan soruşturması, bir yıl sonra 16 Kasım 1491’de, bir dizi idam cezası ve infaz ile sona erer. </p>
				<p class="paragraf-4">Temmuz 1491’de Kastilya defterdarı Luís Santangel, kendini tamamen Kolomb’un yolculuğunun düzenlenmesine vermişken, bir kez daha gizli Yahudi olmakla suçlanır. Kral Fernando, Santangel’i Engizisyon’un pençesinden bir kez daha kurtarmayı başarır.</p>
				<p class="paragraf-4">Torquemada işi bitirmek, kararını hükümdarlara dayatmak istemektedir. İspanya, birkaç Alman ve İtalyan şehri ile birlikte –ki bunlardan biri, daha önce gördüğümüz gibi, Papalık Devleti’dir!–, Batı Avrupa’da Yahudileri hoş gören son yerlerden biridir. Yahudiler, İspanya’dan gitmelidir.</p>
				<p class="paragraf-4">20 Mart 1492 salı günü, Müslümanlardan alınan Granada’nın muzafferane fethi tamamlandığında, Torquemada, bu şehirde toplanan Krallık Meclisi’nden ülkede kalan son dinsizlerle hesaplaşmasını, Yahudileri din değiştirme ile sürgün arasında seçim yapmaya zorlamasını talep eder. Meclis üyesi olan Luís de Santangel, Yahudi cemaatinin ekonomik, ahlaki ve entelektüel açıdan millete gerekli olduğunu cesurca savunur. Torquemada, “Yahudi sapkınlığı, yok edilmesi gereken habis bir tümördür” şeklinde karşılık verir. Hastalık benzetmesi, her zaman olduğu gibi etkisini gösterir.</p>
				<p class="paragraf-4">28 Mart çarşamba günü, tam olarak hangi koşullarda geçtiği bilinmeyen bir haftalık düşünme süresi sonucunda, Fernando Isabel’e boyun eğer. Hükümdarlar, sürgünü onaylamıştır.<span class="char-style-override-17">304</span> 12 Nisan’da, Müslümanlara karşı kazanılan savaşı finanse etmiş haham ve saray hazinedarı Isaac Abravanel; Yahudi –ve Yahudi olmayan– tüccar, diplomat, hekim, bankacı, yüksek dereceli memur, asil ve piskoposlardan oluşan bir heyetle, Katolik Krallardan huzura kabul edilmeyi talep eder. Kararın iptalini istemektedirler. Geçmişte Avrupa’da birçok defa yapıldığı gibi, burada da şüphesiz kararın iptaline karşılık para teklif ederler. Ancak İspanya’da sürgüne neden olan, para ihtiyacı değildir. Bu nedenle ortada bedeli ödenecek bir şey de yoktur. 1 Mayıs Salı günü, sürgün kararı metni, her iki krallıkta da duvarlara asılır.</p>
				<p class="paragraf-4">Yüzyıllardır sık sık olduğu gibi, şimdi de Yahudi cemaatleri paniğe kapılır. Ne yapılmalıdır? Her zaman olduğu gibi ciddiye almamalı mıdır? Kendi kendilerini rahatlatırlar: Bizi yönetenler, özellikle de sarayda o kadar nüfuzu olan <span class="char-style-override-14">rab de la corte</span> Abraham Señor, elbette bizi bu işten kurtaracaktır. Bu, bizim başımıza gelemez! Bu olmaz! Yapamazlar!</p>
				<p class="paragraf-4">Daha sonra içlerine şüphe düşer. Tehditler netleşir. Cemaat önderleri çaresiz görünür. İşte o zaman İspanyol Yahudiler, Avrupa’nın geri kalan yerlerinde Yahudilerin başına gelenlerin onların da başına geleceğini anlar. Din mi değiştirmelidir? Ancak daha sonra gizli gizli Yahudi inancına göre ibadet ederken yakalanmaktan daha tehlikeli bir şey olamaz. Gitmeli midir? Ama nereye? Portekiz? Navarra? Antisemitizm orada da tehdit etmektedir. Flandre? İtalya? Fransa? Türkiye? Polonya? Kudüs? Tehlike her yerdedir. Aragonlu büyük Hıristiyan derebeyleri; sürgünleri, ortalık sakinleşene kadar saklamayı teklif eder. Abraham Señor’un da yardımıyla, sürgün kararını daha ileride iptal ettireceklerinden emindirler. <br/>Başkaları ise Yahudilere, fiyatlar çökmeden mülklerini elden çıkarmalarını ve bir an evvel ülkeyi terk etmelerini tavsiye eder. </p>
				<p class="paragraf-4"><span>Mayıs ayında panik başlar. Yahudilerin ne altın ne de para götürmeye hakları vardır. Ellerinde ne varsa haraç mezat satmak, yolculuk için armatörlere fahiş ücretler ödemek zorundadırlar. Mesela Cádiz’de, neredeyse 8000 Yahudi aile, mallarını alelacele sağa sola dağıtarak ellerinde ne kadar altın kaldıysa hepsini almaya kararlı kaptanlarla yolculuk için pazarlık ederler. Herkes iş aletlerini yanında götürmeye çabalar. Matbaacılar, baskı makinelerini yanlarında götürebilmek için ellerinden geleni yaparlar. Cemaatler, en fakirlere yardım etmeye çalışır. Palencia’daki Yahudi cemaati, en muhtaç durumdakilerin yolculuk ücretini karşılayabilmek için sinagogunu satmaya kalktığında, belediye sinagogun satın alınmasını yasaklar. Tam tersine Vitoria’daki Yahudi cemaati mezarlığını, üzerine asla inşaat yapmamasını rica ederek belediye muhafız birliğine emanet ettiğinde, birlik bunun için söz vermeyi kabul eder. Söz konusu birlik verdiği sözü, ancak İkinci Dünya Savaşı sonrasında bozacaktır...</span></p>
				<p class="paragraf-4">Durumdan rahatsızlık duyan ya da ikiyüzlülük eden Katolik Krallar, Yahudilerin gidişini “korumaları altına” aldıklarını ilan ederler. Ancak kelimeler durumu değiştirmez. İktidar tarafından harekâtı denetlemekle görevlendirilen Engizisyon, Yahudileri bir an evvel gitmeye zorlarken, din değiştirmelerini elinden geldiğince engeller. </p>
				<p class="paragraf-4">Beklenmedik bir şey olur ve 5 Haziran Salı günü, Isabel ile Fernan-do’nun evlenmelerini sağlayarak İber yarımadasının birleşmesine önayak olan, herkesin hükümdarları kararlarını ertelemeye ikna edeceğini umduğu bankacı ve haham Abraham Señor, Córdoba Katedrali’nde, hükümdarların huzurunda, şatafatlı bir törenle din değiştirerek Fernando Perez Coronel adını alır. Daha sonra sessizliğe bürünür, akrabalarıyla bütün ilişkisini keser. Birkaç ay sonra da ölür. Ölümünden çok sonra, aslında gizli Yahudi kaldığı, ülkeden gidemeyenleri elinden geldiğince koruyabilmek adına din değiştirdiği ortaya çıkacaktır.</p>
				<p class="paragraf-4">Beklenmedik bir şey daha olur ve 17 Haziran Pazar günü, Levi ibn Santo adında Zaragozalı bir haham, işkence altında, İspanya’nın ileri gelenlerinden Aragon vali yardımcısı, Arbues davasında adı geçen ve Kolomb’u finanse edenlerden biri olan Alfonso de la Caballería’nın –ailesinin 1414’ten itibaren din değiştirdiğini görmüştük– gerçekte gizli Yahudi olduğunu itiraf eder. Serbest bırakılan Levi ibn Santo, Portekiz’e kaçar. Kısa süre sonra Alfonso de la Caballería öldürülür.</p>
				<p class="paragraf-4">Yahudiler alarm halindedir. Her şey bitmiştir. Yahudilerin, kısıtlı süre dahilinde yanlarında götürebilecekleri malları, ellerinden geldiğince saklamaya çalışarak gitmeleri gerekmektedir. Yaşananlara şahit olmuş bir Hıristiyan, Yahudilerin din değiştirmeme inadını anlamayan Peder Andrés Bernáldez, bir süre sonra şöyle yazar:<span class="char-style-override-17">406</span></p>
				<p class="paragraf-4">“İspanya Yahudileri refah içinde yaşıyorlardı. Aralarında Kastilya’da vergileri tahsil eden Abraham Señor gibi çok zengin adamlar, toprak sahipleri, maliyeciler vardı. Başka Yahudiler, ticarette uzmanlaşmıştı. Mallarını ve bu ihtişamı bırakarak, içinde bulundukları körlüğün boş umutlarına bel bağlayarak birkaç ay içinde satılacak neleri varsa sattılar. Bir eşeğe karşılık ev, bir kumaş veya bez parçasına karşılık bağ verdiler. Gitmeden önce, her kızın yanında kocası olsun diye, 12 yaşından büyük bütün çocuklarını kendi aralarında evlendirdiler.”<span class="char-style-override-17">406</span></p>
				<p class="paragraf-4">2 Ağustos’ta (bu tarih o yıl tam da Av ayının 9’una, yani birinci ve ikinci Kudüs Tapınaklarının yıkılış gününe denk gelir), geriye kalan son İspanyol Yahudiler de ülkelerini terk ederek kara yoluyla Portekiz veya Navarra’ya, deniz yoluyla Müslüman Fas veya Türkiye’ye doğru yola çıkarlar. </p>
				<p class="paragraf-4">Sürgünleri taşıyan gemiler limandan ayrılır ayrılmaz, pusu kurmuş Cenevizli ve Berberi korsanlar tarafından durdurulur. Olayın şahidi Joseph Ha-Cohen adında bir Yahudi, abartarak şöyle yazar:</p>
				<p class="paragraf-4">“Yahudiler, rüzgâr onları nereye götürürse oraya gittiler. Afrika, Asya, Yunanistan, Türkiye [...]. Dayanılmaz eziyetler, büyük üzüntüler çektiler. Cenevizli denizciler onlara zalimce davrandı. Bu bahtsız insanlar, yolculuk esnasında kederlerinden ölüyordu. Müslümanlar, bazılarının saklamak için yuttukları altınları elde etmek için karınlarını deşti, diğerlerini dalgalara fırlattı. Vebadan ve açlıktan ölenler oldu. Başkaları, geminin kaptanı tarafından ıssız adalara çıplak vaziyette bırakıldı. Daha başkaları, felaketlerle dolu o senede, Muhteşem Ceneviz Cumhuriyeti’nde ve bu cumhuriyete bağlı şehirlerde köle olarak satıldı.”<span class="char-style-override-17">348</span></p>
				<p class="paragraf-4">Yanlarına neredeyse hiçbir mal almadan ve neden kovulduklarını anlamadan, fakiri zengini bütün Yahudiler İspanya’yı terk eder. 1496’da Isaac Abravanel, yerleştiği Napoli’den,<span class="char-style-override-17">390</span> Katolik Kralların kararını muhteşem ve acı bir ironiyle kendine göre değerlendirir. Abravanel’e göre Fernando, tamamen mistik bir kapris uğruna Isabel’e boyun eğmiştir. İşte Abravanel’in Fernando’yu nasıl gülünç duruma düşürdüğü:</p>
				<p class="paragraf-4">“Aragon kralı, güçlü ve kalabalık Granada’yı ele geçirdiğinde, kendi kendine şöyle dedi: ‘Tanrı’ma şükranlarımı nasıl sunsam, bu şehri bana teslim eden Tanrı’ya duyduğum saygıyı nasıl göstersem? Karanlıkta yürüyen bu halkı, İsrail adını taşıyan yolunu şaşırmış bu koyunu kanatları altına alarak mı, yoksa geri dönmemecesine başka ülkelere sürerek mi?’ Böylece müjdeci melek şöyle buyurdu: ‘Siz, İsrail sülalesinden bütün ailelere bildiririz ki: Eğer vaftiz edilmeyi kabul eder, benim Tanrı’mın önünde diz çökersiniz, bu ülkenin refahından bizler gibi siz de yararlanırsınız. Eğer reddederseniz, krallığımdan üç ay içinde çıkıp gidin!”390</p>
				<p class="paragraf-4">Daha ileride Abravanel, Yahudilerin gidişinin ekonomik bilançosunu çıkartır:</p>
				<p class="paragraf-4">“Tanrı korkum ve O’nun yüceliği üzerine yemin ederim ki, İsrail’in İspanya’da yaşayan çocuklarının sayısı, zenginliklerinin yağmalandığı o yıl itibarıyla 300.000’di. Mallarının değeri, taşınır ve taşınmazlardan oluşan servetleri ile Tanrı’nın lütuflarının bolluğu, 1.000.000’dan fazla duka altını ediyordu. Bu zenginlikleri, kötü günler için saklıyorlardı. Bugün ise, sürülmemizden ve yok edilmemizden dört yıl sonra, her şey acı bir sonla tükendi. Zira bu insanlardan geriye, şu an yaşadıkları ülkelerde aşağı yukarı sadece 10.000 erkek, kadın ve çocuk kaldı. Zenginlikleri, doğdukları ülkeden ellerinde taşıyarak getirdikleri her şey, sürgün hayatı yaşadıkları bölgelerde tükendi.”<span class="char-style-override-17">391</span></p>
				<p class="paragraf-4">Oysa Amerika ve altınının keşfi ile İspanya Krallığı, Altın Çağının geldiğine inanmaktadır. Gerçekte ise kültürel, ticari ve idari elitlerinin geniş bir bölümünden mahrum kalan krallık, Altın Çağının ötesinde ancak geçici bir canlılık bulmuştur. Hiçbir ülkenin tarihi, Yahudi cemaatlerinin bir ülkenin gelişimi için ne kadar gerekli olduğunu İspanya tarihi kadar güzel kanıtlamaz. </p>
				<p class="alt">Din değiştirme, sürgün, Amerika</p>
				<p class="paragraf-4">İspanya’da kalarak din değiştirenlerin çoğu, gerçek Hıristiyanlara dönüşür. Avilalı Azize Teresa, XVI. yüzyılın başında bir <span class="char-style-override-14">konverso</span> ailesinde dünyaya gelmiştir. Loyolalı Ignatius’un (kendi seçtiği) halefi Diego Laínez ile sekreteri, kimsenin dini inançlarındaki samimiyetlerinden kuşku duyamayacağı 1492 öncesi <span class="char-style-override-14">konverso</span>lardır. Diğerleri, kararın iptalini beklerken sadece İspanya’da kalabilmek adına din değiştirir. Hepsi alenen pazar ayinlerine katılırsa da, cuma akşamları ve cumartesileri, gürültü çıkmasın diye kum dökülmüş mahzenlerde gizli gizli dua ederler. Ancak koşer yemeleri, oruç tutmaları, cumartesi günleri ateş yakmamaları, etraflarında tek bir Yahudi kalmamışken Kilisede söylenen dualardan etkilenmemeleri çok güçtür. Kullandıkları kelimeler ve görünüşteki dini inançları, sonunda benliklerine işler. Engizisyon göz açtırmamakta, ellerindeki İbranice Kitab-ı Mukaddes’leri atmaya zorlamaktadır. Mesela 1505’te Córdoba engizisyoncusu Lucero, Hernándo de Talavera’nın ailesini gizli gizli Yahudi inancına göre ibadet etmekten tutuklatır. Hernándo hayatını kaybedecektir.<span class="char-style-override-17">380</span></p>
				<p class="paragraf-4">Yine de birçoğu, İspanya’ya bağlı başka topraklara giden <span class="char-style-override-14">marrano</span>larla gizli gizli iletişim kurmaya ve ticaret yapmaya devam edecektir. Hayatta kalmayı başaranlardan bazıları, kısa süre sonra onlara katılacaktır. Kalanların çoğu ise, toplum içinde eriyip gidecektir. </p>
				<p class="paragraf-4">Ta ki 1572’de, İspanya’daki başpiskopos ve piskoposlar arasında en üst düzeyde bulunan Toledo Başpiskoposu Juan Martinez Siliceo, <span class="char-style-override-14">bütün</span> <span class="char-style-override-14">marrano</span>ların –en az bir atası Yahudi olan herkes– ülkeden kovulmasını sağlayana dek. Birçoğu, Hollanda Cumhuriyeti ya da Türkiye’ye gider. Birazı yine İspanya’da kalır.</p>
				<p class="paragraf-4">20 yıl sonra, 1592’de, yani sürgünden bir yüzyıl sonra, Kilise bünyesindeki son direniş merkezi Cizvitler, tarikat içinde soyu <span class="char-style-override-14">marrano</span>lara dayanan herkesi, hatta ölmüş olanları dahi kovar. İşi, Loyolalı Ignatius’un halefinin Yahudi bir atası olduğunu unutturmak için Diego Laínez’in soyağacını çarpıtmaya kadar vardırırlar.<span class="char-style-override-17">380</span></p>
				<p class="paragraf-4">1609’da Müslüman <span class="char-style-override-14">marrano</span>lar olan Moriscolar da –Moriscoların din değiştirmeyi reddeden ataları, Yahudiler ile aynı yıl kovulmuştur–, Cizvitlerin deyimiyle “Katolik olmayan kandan arınmış” İspanya’yı terk etmek zorunda kalır.</p>
				<p class="paragraf-4">1492’de İspanya’yı terk eden Yahudiler etrafa dağılırlar.<span class="char-style-override-17">66</span> Bazıları, İki Sicilya Kralı Ferdinando’nun hazinedarı olan Isaac Abravanel gibi, doğrudan Napoli’ye gider. Don Pedro 1494’te Fransa Kralı VIII. Charles tarafından devrilince, Abravanel krala Sicilya’daki sürgün hayatında eşlik eder.<span class="char-style-override-17">391</span> Hükümdar ölünce Korfu’ya gider, oradan tekrar Napoli’ye döner, sonunda oğlu Joseph’in ısrarıyla 1500’de Venedik’e yerleşir. Burada, bir Kitab-ı Mukaddes<span class="char-style-override-14"> </span>tefsiri de dahil olmak üzere İbranice dini kitaplar yayımlar, 1508’de ölene kadar En Huzurlu Cumhuriyet’e diplomat olarak hizmet eder. Abravanel’in çocuklarına Mediciler’in hizmetinde rastlayacağız.</p>
				<p class="paragraf-4">Bazıları, Yahudilerin hoşgörüyle karşılandığı Papalık Devleti’ne, özellikle Ancona ve Roma’ya gider. Ancak zaten aşırı kalabalık olan cemaatler, bu insanların hepsini ağırlayamaz. Çok nadir olmakla beraber bazı Yahudiler; Pintolar, Lopez Suissalar, Anvers’e sığınan Mendesler gibi, ticari ilişkileri bulunduğundan, açık açık Yahudi olmanın yasak olduğu yerlere gider. İspanya’da vergi tahsildarı olan Diego Texeira de Sampaio, İsveç Kraliçesi Kristina’nın mali danışmanı olur; gizli Yahudi olan oğlu Manuel, Hamburg’a yerleşir. Gradisler ile Pintolar, Bayonne ve Bordeaux’ya; diğerleri ise, Toulouse veya Rouen’a gider. Bazılarına daha sonra İngiltere, Amsterdam ve başka yerlerde kaçak olarak rastlayacağız.</p>
				<p class="paragraf-4">Çoğu, Yahudilerin hâlâ hoşgörüyle karşılandığı Portekiz’e sığınmaya çalışır. Az sayıdaki Portekiz Yahudisi arasında dostları veya akrabaları olanlar vardır; konuşulan dil yakındır; din değiştirmeye karar verenlerle buradan iletişim sağlanabilir. Kral II. João, kişi başına altı ayda bir sekiz cruzado ödenmesi karşılığında Yahudilerin Portekiz’de oturmalarına izin verir. Kazancın büyüğü küçüğü olmaz... Tam hayatlarını tekrar bir düzene sokmaya çalışırken, 5 Aralık 1496’da Kral João’nun halefi I. Manuel, Katolik Kralların kızıyla evlendikten sonra, Yahudileri ülkeyi terk etme ile din değiştirme arasında bir seçim yapmaya zorlar. Daha sonra fikrini değiştirerek gitmelerini yasaklar. Bütün Yahudiler zorla din değiştirir. Kralın, özellikle Vasco da Gama, Cabral ve diğerlerinin çıkacağı yolculuklar için Yahudilere ihtiyacı vardır.</p>
				<p class="paragraf-4">Vaftiz edilme mecburiyetine boyun eğerek Lizbon’da kalan İspanya ve Portekiz Yahudileri, karşılığında iki ayrıcalık elde ederler: 20 yıl boyunca Engizisyon tarafından rahatsız edilmemek ve tüccarlar açısından, Hindistan’dan Flandre’a yapılan karabiber ticareti tekelini elde tutmak. Genellikle gizli Yahudiler olan bu tüccarlar, diğer “yeni Hıristiyanlar” veya Anvers ve Amsterdam’a sığınmış ihtiyatlı Yahudiler (<span class="char-style-override-14">de nacao</span>) ile ortaklık kurar. O kadar başarılı olurlar ki, I. Manuel ve daha sonra halefi III. João, Lizbon’da temsilcilikleri olan Alman ve İtalyan ticarethanelerden çok (Welser, Fugger, Hähsteller, Marchioni, Carducci) onlara başvurmayı tercih ederler. Daha ileride de göreceğimiz gibi vaftiz edilen birçok Yahudi, bu şekilde Portekiz dış ticaretine dahil olacaktır. Bu gizli Yahudiler daha sonra Amsterdam, Londra, Doğu Hint Adaları ve Amerika’ya yapılan her türlü ticari işte karşımıza çıkacak. Bununla birlikte, nefret ve kıskançlık peşlerini bırakmaz. 1506’da, 2000 Portekizli “yeni Hıristiyan” katledilir. 1507’de, hayatta kalanların gitmelerine izin verilir. 1547’de Engizisyon Portekiz’e yerleştiğinde, Yahudiler Fransa, Hollanda ve Kuzey Afrika’ya gitmeye mecbur olurlar.<span class="char-style-override-17">380</span></p>
				<p class="paragraf-4">Sonuç olarak, İber yarımadasından ayrılan 145.000 Yahudi’nin çok büyük çoğunluğu, yolculuklarını İslam topraklarında tamamlar. 93.000’i Türkiye’ye, 30.000’i Mağrip’e (10.000’i Cezayir’e, 20.000’i Fas’a) yerleşir. Kalan Yahudilerin 9.000’i İtalya’ya, 3.000’i Fransa’ya, 2.000’i Hollanda’ya, 2.000’i Mısır’a ve 1.000’i Yunanistan, Macaristan, Polonya ve Balkanlar’a yerleşir. 5.000 Yahudi de Amerika’ya yerleşir. </p>
				<p class="paragraf-4">Zira Kolomb’un 2 Ağustos 1492’de Palos Limanı’ndan kalkan yelkenlilerinde –İspanya’dan sürülen son Yahudiler ile birlikte–, yolculuktan hemen önce alelacele vaftiz edilen en az beş Yahudi bulunmaktadır: Alonso de la Calle, Gabriel Sanchez’in akrabası ve yolculuğu finanse edenlerden Segovialı Rodrigo Sanchez, cerrah Marco, Engizisyon’un karısının idamını seyrettirdikten sonra serbest bıraktığı hekim Bernal de Tortosa ile Murcia valisi hesabına çalışan tercüman Luís de Torres. İbranice, Keldanice ve Arapça konuşan Torres’in <span class="char-style-override-14">Santa María</span>’daki varlığı, şayet Kolomb Doğudaki kayıp kabileleri bulma veya başka Yahudi gezginlerin daha önce ulaştığı topraklara ulaşma peşinde idiyse anlam kazanır. Acaba Kolomb haritacılardan ne öğrenmiştir?</p>
				<p class="paragraf-4">Kolomb tarafından Hispaniola olarak adlandırılacak ilk büyük adaya (bugün Santo Domingo) ulaştıklarında amiral, Luís de Torres’e, Kraliçe Isabel’in güven mektuplarıyla yeni keşfedilen topraklardaki prensler için seçilmiş hediyeleri teslim ederek onu keşfe gönderir. Luís, ne Cipangu Sarayı’na –Japonya– ne de İsrail’in kayıp kabilelerine benzer bir şey bulur. Tütün yaprağı içme alışkanlığını not eder. Daha sonra aynı adaya kralın memuru olarak geri gelecek, yerel hükümdarın topraklarını ele geçirecek, <span class="char-style-override-14">Santa María</span>’daki beş Yahudi’den biri olan Alonso de la Calle ile birlikte küçük bir çeşit imparatorluk kuracaktır.</p>
				<p class="paragraf-4">Kolomb, İspanya’ya döndüğünde keşifleri hakkında –özellikle Abravanel’in gidişinden bu yana krallığın en önemli finansçısı haline gelen– Luís de Santangel ile Gabriel Sanchez’e yazar. Hükümdarlara haber veren, Santangel olur. Santangel, seferin gerçek patronudur. Gemide akrabası bulunan Sanchez ise, şüphesiz seferin gerçek mali destekçisidir.</p>
				<p class="paragraf-4">Bir mektubun kaderi: Gabriel Sanchez, Kolomb’dan aldığı mektubun bir kopyasını, Yahudilerin iki yıldan beri daha fazla kabul gördüğü Floransa’ya kaçmış bir <span class="char-style-override-14">marrano</span> olan erkek kardeşi Juan’a gönderir. Juan mektubu, matbaacı kuzeni Leonardo de Cosco’ya verir. Cosco, mektubu Latinceye çevirerek yayımlar. Mektup, bir yıl içerisinde dokuz kez basılacaktır. Yeni toprakların keşif haberi, Yahudiler ve <span class="char-style-override-14">marrano</span>lar aracılığıyla dünyaya yayılır.</p>
				<p class="paragraf-4">Başka <span class="char-style-override-14">marrano</span>lar; 1521’de Cortés ile Meksika’ya, 1540’ta Pizarro ile Peru’ya gelir. Bu tüccar, maceracı, kâşif ve denizcilerin kaderleri büyüleyicidir. Gizli tuttukları dini inançlarına ölene kadar bağlı kalan bu insanların hemen hepsi, inançlarının gizli gerekliliklerini çocuklarına aktaracaklardır.</p>
				<p class="paragraf-4">En olağanüstü keşif hikâyelerinden biri, –hakkında çok az şey bildiğimiz–<span class="char-style-override-17">326</span> Gaspar da Gama’nın macerasıdır. 1445’e doğru Polonya’da yer alan Posen’de (Poznan), bilmediğimiz bir isimle doğan bu gezgin tüccar, Kudüs ve İskenderiye’ye kadar ticaretle uğraşır. Kızıldeniz’de korsan olduktan sonra, Hindistan’da köle olarak satılır. 1490’a doğru özgürlüğüne kavuşarak Yusuf Abdil ismiyle Goa’nın Müslüman prensinin hizmetine girer. Belki efsanevi sayılması gereken kaynaklara göre<span class="char-style-override-17">470</span> Abdil, Goa’dayken Hint Okyanusu’nu iyice öğrenir. 1498’de Vasco da Gama buraya geldiğinde, onu efendisi adına Yusuf Abdil ağırlar. Portekiz’de yaşayan Yahudilerin zorla vaftiz edilmelerinden haberi olmayan Abdil, olaylardan iki yıl sonra kendini Yahudi olarak ele verir. Alelacele vaftiz edilip Gaspar da Gama ismini alarak Lusitanya donanmasının kaptanı olur. Gemi onu, Portekiz’e getirir. Gizli Yahudi olup olmadığıyla pek ilgilenmeyen kral tarafından kendisine ödenek bağlanır. Ertesi yıl, 1500’de, Gaspar da Gama, Güney Amerika’ya yaptığı yolculukta Cabral’a eşlik eder. Gama, Nicola Coelho ile birlikte, kısa süre sonra Brezilya olarak adlandırılacak kara parçasına ayak basan ilk kişidir. Dönüş yolunda, Cap-Vert’de, bir gün Amerika kıtasına adını verecek olan küçük maceracı Amerigo Vespucci ile karşılaşır. 1502’de, belki de memleketini özlediğinden, Vasco da Gama ile birlikte Hindistan’a geri döner. 1505’te Hindistan’a, bu kez kendisini Gaspar de Almeida adıyla vaftiz eden Francisco de Almeida ile birlikte bir kez daha geri dönecektir. </p>
				<p class="paragraf-4">1510’da bir kez daha isim değiştirip Gaspar de las Indias adını alarak Calicut’a gider. Ölene kadar burada yaşadığı sanılır.</p>
				<p class="paragraf-4">Tarih kitaplarında neredeyse hiç bahsi geçmeyen, yaşamış olduğu dahi şüpheli, Doğu Hint Adaları ve Brezilya kâşifi bu beş isimli Polonya Yahudisi, işte böyle biridir.</p>
				<p class="arabaslik-sol" id="toc_marker-3-6">6. Doğu Yahudiliği: Yedek tüccarlar (1492-1700)</p>
				<p class="paragraf-4">XV. yüzyılın sonunda, aşağı yukarı 3.000.000 Yahudi, yani İS 1000 yılındaki Yahudi nüfusundan daha az bir nüfus dünyaya yayılır. Diğer Yahudiler, katliamlar ve salgınlar sonucu yok olmuştur. Birçok Yahudi de din değiştirmiştir.</p>
				<p class="paragraf-4">Kapitalizm özellikle Batı Avrupa’da çiçek açarken, Yahudi halkının dörtte üçü, İspanya ve Polonya’dan sürüldükten ve Almanya’da katledildikten sonra, kendilerini İslam topraklarında bulur. </p>
				<p class="alt">İslam toprakları</p>
				<p class="paragraf-4">Yahudiliğin bütün kutsal mekânları artık İslam hâkimiyetindedir: İbrahim’in vatanı Babil, Musa’nın vatanı Mısır, peygamberlerin vatanı Yahudiye. Osmanlı İmparatorluğu, Avusturya’nın güneyinden Fas sınırına uzanır; Avrupa’da Macaristan, Bulgaristan, Romanya, İstanbul, Selanik, Edirne ve Yunan adalarını içine alır; Fas limanları dışında bütün Müslüman Akdeniz limanlarına hâkimdir; Kızıldeniz, Basra Körfezi ve Karadeniz’deki bütün limanları kontrol eder. Bunun ötesinde Osmanlılar, Halep, Şam ve Kırım üzerinden karayolu ulaşımının efendileridir. Yahudi ve Ermeni tüccarlar, Osmanlılar adına Uzakdoğu ile yapılan ticareti kontrol eder, Hıristiyan topraklarında esir düşen Müslümanların kurtarılmasında veya Müslümanlar tarafından hapsedilen Hıristiyanların fidyelerinin ödenmesinde aracılık ederler. </p>
				<p class="paragraf-4">Osmanlı İmparatorluğu’nda, sayıca kalabalık Yahudi cemaatleri aşağı yukarı özgür yaşar. Bazen zulüm görürler, ancak asla sınır dışı edilmezler; genellikle fakir ve hakir görülen zimmiler olan Yahudilerin yeni sinagoglar inşa etmelerine izin verilmez. Yahudiler, büyük Müslüman bayramları esnasında padişaha veya vilayet yöneticilerine ödenen özel vergilere tabidir (kişi başına alınan vergi [<span class="char-style-override-14">cizye</span>] ile askerlik vergisi [<span class="char-style-override-14">bedel</span>]). Ödemelere bazen küçük düşürücü hareketler eşlik eder: Vergisini ödedikten sonra mükellefe tokat atılır.<span class="char-style-override-17">454</span> Cemaat önderleri, vergi <br/>yükünü mümkün olduğunca adil şekilde pay etmeye gayret eder. En zengin, dikkat çekmemesi için, arkadan gelenlerle eşit vergilendirilir. Hahamlık tarafından belirlenen tahsildarlar, cemaat mensuplarının servetini ve vergi ödeme kapasitelerini değerlendirir. Zaman zaman en zenginler, kendi gelir hesaplarını cemaate dikte etmeye kalkarsa da, <span class="char-style-override-14">beth din</span> buna izin vermez. Yahudiler, seyyar satıcılıktan saray danışmanlığına kadar her türlü meslekte çalışırlarsa da, daima aşağı durumdadırlar. Zengin dahi olsalar, gerçek prestij sağlayacak şeylere sahip olmaya hakları yoktur. Müslüman köle (Kahire ve Şam’dakiler hariç), saray, at, altı kürekçiden fazla kürekçi bulunduran gemi, lüks kıyafet sahibi olamazlar.<span class="char-style-override-17">34</span> Buna karşılık, Müslüman olmayan köle bulundurmaya hakları vardır.</p>
				<p class="paragraf-4">1492’den sonra, İber yarımadasından 90.000 Yahudi şu ya da bu şekilde Osmanlı İmparatorluğu’na gelir. Yahudi kaynaklarına göre,<span class="char-style-override-17">66</span> sürgünleri temsil eden hahamlardan biri olan Rabbi Capsali, kendisine sığınma hakkı bahşetmesi için padişaha yalvarmaya geldiğinde, kendisini sıcak bir şekilde karşılayan II. Bayezid ona şöyle demiştir: “Kendi krallığını fakirleştirirken benimkini zenginleştiren bir hükümdar, nasıl bilge ve zeki olabilir?”</p>
				<p class="paragraf-4">Sığınmacılar önce İstanbul’a yığılır. Burada, Romanyot ve Bağdadi zanaatkârlardan oluşan küçük cemaatler tarafından ağırlanırlar. 1477’de bu şehirde nüfusun %10’una tekabül edecek şekilde ancak 1.647 Yahudi hane bulunurken, 1532’de bu rakam, nüfusun üçte birinden fazlasına tekabül eden 8.070’e yükselir. Ancak bu durum, düşmanca bir tepki yaratmaz. </p>
				<p class="paragraf-4">İspanyol esnaf ve zanaatkârlar şehre gelir gelmez, bildikleri ve büyük sermaye gerektirmeyen işlere girerler: barut ve silah imalatı, iplik imalatı, dokuma, kumaş boyama, dikiş, tabaklama, ayakkabıcılık, değerli taş, altın ve gümüş ticareti, teneke imalatı, bakkaliye. Hatta Yahudi simsarlar, şarap ve balmumu ticaretini, daha da önemlisi bazı bölgelerde para basma tekelini ele geçirirler. Yahudilerin Osmanlı ekonomisine katkısı, kısa sürede muazzam boyutlara varır.</p>
				<p class="paragraf-4">1493’te İspanya’dan matbaa makineleri, Latince ve İbranice hurufatıyla gelen David ve Samuel ibn Nahmias, İstanbul’a gelir gelmez şehrin ilk matbaasını kurarlar.<span class="char-style-override-17">66</span> Önce tefsirleriyle birlikte Tevrat<span class="char-style-override-14"> </span>basarlar. Yeni cemaatlerin ibadet edebilmek için bunlara müthiş ihtiyacı vardır. Daha sonra Nahmias kardeşler, Osmanlı İmparatorluğu’nda başka matbaalar açar, dini ve dindışı eserler yayımlarlar. Matbaacılık, kısa sürede zengin bir sektör haline gelir. İki yüzyıldan uzun bir süre boyunca, Osmanlı İmparatorluğu’nda kurulan bütün matbaalar Yahudi kökenlilere ait olacaktır: 1504’te İstanbul’da, 1510’da Selanik’te, 1554’te Edirne’de, 1557’de Kahire’de, 1605’te Şam’da, 1646’da Türkiye’nin güneydeki büyük limanı Smyrna’da (veya İzmir). Türkiye’de Yahudilere ait olmayan ilk matbaa, ancak 1728’de kurulacaktır. Bu da, Yahudi toplumunun zamanın Osmanlı toplumundan entelektüel anlamda daha ileri olduğunu kanıtlar. </p>
				<p class="paragraf-4">Yeni gelenlerden bazıları, İpek Yolu üzerinde yer alan şehirlere daha önce yerleşmiş cemaatlere katılır: İzmir, Trabzon, Semerkant, Buhara. Venedik, Hindistan ve Çin ile yapılan ticarette de bu insanlara rastlanır.<span class="char-style-override-17">66</span></p>
				<p class="paragraf-4">Diğerleri yeniden astronomiyle, mali ve ticari işlerle uğraşmaya başlar. Osmanlı padişahları Yahudileri diplomat olarak kullanır, zira Yahudilerin Hıristiyan prensler lehine kendilerine ihanet etmeye pek niyetli olmadıklarını bilirler. Ayrıca padişahlar, etraflarında Yahudi hekimler bulundurur. Fransız gezgin Pierre Belon, 1553’te şöyle yazar:</p>
				<p class="paragraf-4">“Türkiye’de, Mısır’da, Suriye’de, Anadolu’da ve Büyük Türk’ün ülkesinin başka şehirlerinde, hekimlik yapanların büyük çoğunluğu Yahudi’dir. Yahudiler için tıptan anlamak kolay; zira konuştukları dile çevrilen Yunanca, Arapça ve İbranice kitaplar ellerinin altında. Hipokrat ve Galen, İbn-i Sina, El Mansur, El-Razi, Serapion ve diğer Arap yazarlarınkiler gibi.”<span class="char-style-override-17">345</span></p>
				<p class="paragraf-4">120.000 İspanya Yahudisi, İslamiyetin hâkim olduğu her yere –Fas’tan Filistin’e–, aşağı yukarı özgürce yerleşmeyi başarır. <span class="char-style-override-14">Ladino</span> uzun süre günlük konuşma dilleri olarak kalır. Ödeme emirleri İbranice, Arapça ve Kastilyaca yazılır.</p>
				<p class="paragraf-4">1517’de I. Selim; Azerbaycan, Suriye, Mezopotamya ve Mısır’ı imparatorluğa katar. Bunun üzerine Yahudiler; Reşid (Rosetta), Kahire, Halep (burada tüccarlarla entelektüellerden oluşan muazzam bir cemaat gelişecektir), Bağdat, Pers devletinde İsfahan ve Tebriz ile Afrika, Asya ve Balkanlar’da yer alan bütün Türk şehirlerine dağılırlar. Selim, 1518’de Kudüs’ü alır. Kahire’de kısa sürede 30 sinagog ve tamamen dış ticaretle uğraşan bir cemaat peyda olur. Cumartesi günleri gümrük büroları kapalıdır; ne Yahudi malları ne de Müslüman veya Hıristiyan malları şehre giriş yapabilir.</p>
				<p class="paragraf-4">İmparatorluk kısa zamanda Mekke de dahil olmak üzere Arabistan’ı ele geçirir. Padişah –1520’den itibaren Muhteşem Süleyman–, halife unvanını alarak dünyadaki bütün Müslümanların önderi haline gelir. Ancak 1529 Ağustosu’nda Viyana önlerinde mağlup olur.</p>
				<p class="paragraf-4">O sırada 100.000’den az Yahudi’nin yaşamakta olduğu Filistin, ilhak edildikten sonra Suriye vilayetine bağlanır. Kürtler, Dürzîler, Ortodoks Yunanlar, Ermeniler, Habeşler, Gürcüler, Katolikler burada hep bir arada yaşarlar. Kudüs cemaati inişe geçerken, Celile’de yer alan Safed’deki cemaatin genişlemesi bu durumu telafi eder. İspanya sürgünlerinden birkaç kişi, bin türlü eziyetten sonra bu cemaate katılır. Mesela Rabbi Moses di Trani ile Rabbi Joseph Caro, diasporada uygulanacak ahlak kurallarını toparlayan <span class="char-style-override-14">Shulkhan Arukh</span>’u 1555’te burada kaleme alırlar. Bu Kabalacı cemaatler, hayatta kalabilmek için Avrupa’ya, yanlarına mezarlara serpmek üzere Kutsal Toprakla dolu keseler verdikleri hahamları, kendi imkânlarıyla bastıkları kitapları satmaya yollarlar. </p>
				<p class="paragraf-4">İşte Osmanlı İmparatorluğu’nda yaşamış iki Yahudi’nin müstesna kaderi.</p>
				<p class="paragraf-4">Portekiz’de, bir <span class="char-style-override-14">konverso</span> ailesinde, 1510’da Beatriz de Luna Hıristiyan ismiyle dünyaya gelen Gracia Ha-Nassi, değerli taşlar tüccarı, bankacı ve kendisi gibi <span class="char-style-override-14">konverso</span> Francisco Mendes ile evlenir.<span class="char-style-override-17">344</span> Kocası 1536’da ölünce Beatriz, bir önceki yıl Anvers’e yerleşen ve halen gizli Yahudi olan kayınbiraderi Joseph Diego Mendes’in yanına gider. Halen İspanyol hâkimiyeti altındaki şehirde, Joseph hapis yatar –hangi şartlarda hapis yattığını ileride göreceğiz–, ancak daha sonra iktidarla arası düzelir. Şarlken tarafından asalet unvanı verilen Joseph, Avrupa’da çeşitli hükümdarların bankacısı olur. Beatriz, Joseph ile birlikte, Yahudilerin Portekiz Engizisyonu’ndan kaçmalarına gizlice yardım eder. Kayınbiraderi 1543’te ölünce Beatriz, kayınbiraderinin genç oğlu Juan Ha-Nassi Diego Mendes ile Anvers’ten kaçar. 1514’te Portekiz’de doğan Juan, Anvers’te geleceğin imparatoru Maximilian’ın gençlik arkadaşı olmuştur.<span class="char-style-override-17">345</span> Beatriz ile Juan Fransa’ya gider, Venedik’ten geçer, sonunda Ferrare’ye yerleşerek yeniden Yahudi ve bankacı olurlar. Luna ismini bırakırlar. Beatriz, Gracia Ha-Nassi ismine geri dönerken Juan, yengesinin kızlık soyadını alarak Juan Ha-Nassi olur... Yahudilere gizli gizli yardım etmeye devam ederler. Bu amaç uğruna o kadar çok para harcarlar ki, Gracia’nın Portekizli bir <span class="char-style-override-14">konverso</span> olan kız kardeşlerinden biri, onu Engizisyona ihbar eder. Gracia ile Juan yeniden yollara düşerek bu sefer 1553’te Türkiye’ye yerleşirler. Bankacı ikili, çoğu İspanya veya Portekiz’den eski dostları olan Osmanlı Yahudi tüccarların sermayesiyle yurtdışında yatırım yapma konusunda uzmanlaşır. Juan, Fransa Kralı II. Henri’ye borç vermek üzere 150.000 duka bulur. Kral, borcunu ödemeyi reddeder. II. Süleyman’ın<span class="char-style-override-17"><a class="footnote-link" href="#footnote-225-26" id="footnote-225-26-backlink">26</a></span> yakını ve maliyecilerinden biri olmayı başaran Juan Ha-Nassi, padişahı, o sırada bir Osmanlı limanından geçmekte olan Fransız donanmasına, Fransız kral borcunu ödeyene kadar el koymaya ikna eder. 1555’te Süleyman’ı, papadan –bunun hangi şartlarda gerçekleştiğini daha ileride anlatacağız– Ancona’da rehin tutulan Yahudileri serbest bırakmasını talep etmeye de ikna eder. 1558’de Gracia Ha-Nassi, padişahtan, Filistin’de Tiberya şehri civarında, bir gün orada gömülmek üzere arazi satın alır. Hatta Gracia buraya, korkunç durumlarını üç yıl önce öğrendiği Ancona Yahudilerini çekecek kadar yatırım yapar. Fakat göçmenleri taşıyan ilk gemi korsanların saldırısına uğrar, yolcuları soyulur ve katledilir. Plan suya düşer. 1566’da Muhteşem Süleyman, Juan’ı Nakşa Dükü yaparak bu adı taşıyan adayı ona bahşeder.<span class="char-style-override-17">345</span></p>
				<p class="paragraf-4">Böylece Nassi –beş farklı isimle–, hem Yahudiler açısından (Selanik cemaatini korur) hem de padişah açısından (İspanya Kralı II. Felipe’ye karşı Babıâli’ye destek olmak için, Amsterdam Yahudileri ile olan ilişkilerini kullanır; Felipe, Nassi’nin ölü veya diri Sicilya’ya getirilmesini emreder<span class="char-style-override-17">345</span>) nüfuzlu biri haline gelir. Gracia 1569’da öldüğünde Nassi, Süleyman’a<span class="char-style-override-17"><a class="footnote-link" href="#footnote-225-27" id="footnote-225-27-backlink">27</a></span>, Yahudiler için bir sığınak haline getirmeyi düşündüğü Kıbrıs’ı ele geçirmek üzere Venedik’e saldırmasını tavsiye eder. Ancak harekât felaketle sonuçlanır. Savaş 1571’de, Osmanlı’nın İnebahtı’da, Şarlken’in evlilikdışı oğlu Avusturyalı Don Juan’ın komuta ettiği Venedik ordusu tarafından mağlup edilmesiyle sonuçlanır. Her ne kadar Fransa dışında bütün Katolik kuvvetlerin Osmanlı’ya karşı birleştiği bu savaş Kıbrıs’ın kaderini fersah fersah aşarsa da, Venedik Yahudileri Juan Ha-Nassi’nin suç ortakları olarak görülürler. Nassi gözden düşer ve 1579’da ölür. </p>
				<p class="paragraf-4">Ha-Nassilerden sonra, İspanyol kökenli başka Yahudiler, padişahın sarayında nüfuzlu maliyeciler, diplomatlar veya hekimler olacaktır: III. Murad, III. Mehmed ve I. Ahmed’in saltanatları sırasında Esther Kiera; Sultan III. Murad’ın Midilli Dükü unvanı verdiği Aluaro Mendes; padişahın, İnebahtı sonrasında Venedik Cumhuriyeti ile barış görüşmelerini yürütmekle görevlendirdiği Salomon Rophe; İngiltere ile ilk diplomatik ilişkileri kurmakla görevlendirilen Salomon ben Nathan Eskenezi gibi. </p>
				<p class="paragraf-4">Ancak mutlu günler geride kalır. Her gerileme döneminde olduğu gibi, yine Yahudiler zulüm görür. Osmanlı İmparatorluğu’nun mali ihtiyaçları arttıkça, Yahudilere getirilen vergiler de artar. Hatta 1636’da IV. Murad, Selanik cemaati lideri Judah Kovo’yu, öngörülen dokumacılık vergisi tutarını toplayamadığı için idam ettirir. Yahudi cemaatlerinin refah seviyesi düşer. Buna ek olarak diğer azınlıklar, özellikle Yunanlar ve Ermeniler, Yahudiler ile ticari rekabet içine girmiştir. </p>
				<p class="paragraf-4">Son bir macera, Osmanlı Yahudiliğinin itibarını bütün dünyanın gözünde sıfıra indirir. Söz konusu macera ekonomik, siyasi ve sosyal açıdan muazzam sonuçlar doğurmuştur.</p>
				<p class="paragraf-4">XVII. yüzyılın ortalarında imparatorluğun gerilemeye başlamış olması, Osmanlı cemaatlerini mistik akımlara iter. Hatta Safed’in saygıdeğer <span class="char-style-override-14">yeşiva</span>larından bilginler, para toplamak üzere gönderdikleri temsilcileri aracılığıyla, imparatorlukta ve Avrupa’da, Mesih’in 1666 yılında gelmesinin olası olduğunu ilan ederler. Bu tip açıklamalar, 2000 yıldan beri sık sık yapılmıştır. Nitekim açıklama yine ciddiye alınır. Yahudi dünyasındaki bekleyiş, –ileride göreceğimiz gibi– tam o sırada bir diğer büyük cemaat olan Polonya cemaatinin maruz kaldığı zulümler nedeniyle on misli artar. </p>
				<p class="paragraf-4">Bu nedenledir ki, 1664’te Mesih’in gelmiş olduğu ilan edildiğinde kimse şaşırmaz. Mesih’in adı, Sabetay Sevi’dir.<span class="char-style-override-17">366</span> Hemen hakkında bilgi toplanır. Sevi, 1626’da imparatorluğun bir numaralı limanı İzmir’de doğar. İzmir’de son derece gelişmiş bir Yahudi cemaati refah içinde yaşamaktadır. Çilekeş ve eksantrik gezgin Sabetay Sevi, “Tanrı’nın adamı” olduğunu iddia ederek kalabalıkları kendine çeker, hahamları rahatsız eder. Kudüs ve Safed’e giden yollarda Kabala öğretir, bilgisiyle bu şehirlerdeki mistikleri şaşırtır. Yolculuk arkadaşlarından Gazzeli Nathan, Sevi’yi Mesih ilan eder. Kabalacı bilgeler yalanlamaz. Ekim 1665’te haberler İtalya, Hollanda, Almanya ve Polonya’ya ulaşır. Dini coşku, onlarca heyeti İzmir’e gelmeye, Sabetay Sevi’ye Venedik, Livorno ve Amsterdam cemaatleri gibi en büyük cemaatlerin liderlerinden hediyeler sunmaya iter. Hayranlık, çılgınlık halini alır. Tüccarlar, hahamlar, hekimler her şeylerini bırakarak Sevi’ye katılırlar. Ancak bu durum uzun sürmez. 15 Eylül 1666’da padişah, Sevi’yi tutuklattırarak İstanbul’a getirtir. Padişah Sevi’ye, başının vurulması ile İslam arasında bir seçim yapmasını buyurur. Sabetay Sevi, hiçbir tereddüt göstermeksizin İslamiyeti seçer, günde 150 kuruşluk bir ücretle “sarayda kapıcıbaşı” unvanını alır.</p>
				<p class="paragraf-4">Şaşkına dönen cemaatler, önce olayın bu içler acısı sonuna inanmayı reddeder. Gazzeli Nathan, efendisinin din değiştirmesinin, misyonunu yerine getirebilmek için bir hileden ibaret olduğunu söyler. Bazı müritler, efendileri gibi din değiştirir. Müslüman <span class="char-style-override-14">marrano</span>lar, çaresiz gizli gizli Tevrat<span class="char-style-override-14"> </span>okumaya, ayinler düzenlemeye devam ederler. Yahudiler her yerde kendilerinden nefret etme, gülünç duruma düşme korkusu ile bu sahtekârı Mesih ilan etmiş olan hahamlara öfkelenme arasında gider gelir. Tüccarlar, Sevi’yi Davut’un oğlu olarak tanıdıkları belgeleri yok eder, Sevi’den bahseden metinleri yakarlar. </p>
				<p class="paragraf-4">Bu olay, Yahudilik ve Yahudiliğin dünya ekonomisindeki yeri üzerinde son derece derin izler bırakacaktır. Hahamların otoritesi artık yıkılmıştır. Laikler din adamlarının, tüccarlar âlimlerin, entelektüeller ilahiyatçıların, çağdaş ahlak anlayışı dogmanın önüne geçer. Hekimlerin ve hekim-haham Meymun gibi bazı hahamların çalışmaları doğrultusunda, Yahudi bilim anlayışı iyice ortaya çıkar. Bu anlayış Hollanda’da Spinoza, İngiltere’de Locke, Fransa’da Yahudilerin içlerinden biri tarafından küçük düşürülmesiyle alay edecek olan Voltaire’e kadar etkisini gösterecektir.<span class="char-style-override-17">432</span></p>
				<p class="paragraf-4">Yahudilerin önemli görevler üstlendiği diğer Müslüman ülke, Türk yörüngesinin dışında yer alan Fas’tır. Yahudiler burada da simsar, zanaatkâr, saray maliyecileri, ticari ve diplomatik ağ düzenleyicileridir. 1492’de Fas’a 20.000 Yahudi yerleşir. O sırada Fas kıyıları, 1248’de Muvahhidlerin yerini alan Merinileri bölgenin içlerine püskürten Portekizlilerin hâkimiyeti altındadır. Sürgünlerin çoğu, önce Fes’e yerleşmeye çalışırsa da, şehir tarafından reddedilirler. Bazıları, Cezayir ve Osmanlı İmparatorluğu’na gider. Diğerleri, umutsuzluğa düşerek İspanya’ya geri gelip din değiştirirlerse de, malları kendilerine iade edilmez. Fas’ta kalanlar en sonunda Sale ve Marakeş’e yerleşerek bölgeye kendilerinden önce yerleşmiş cemaatlerin kısa sürede önüne geçerler. </p>
				<p class="paragraf-4">1550’ye doğru, Saadi hanedanı iktidarı ele geçirir. Ta ki 1603’te Alauitler, nihayet Portekizlilerden kurtulan ülkeye yerleşene kadar. Şerif krallığı Yahudileri için yeni bir dönem başlar.<span class="char-style-override-17">458</span> Kendilerine özel mahalleler olan <span class="char-style-override-14">mellah</span>larda üst üste yaşayan Yahudiler, her türlü ticaretle uğraşırlar: maden filizi, buğday, badem, balmumu, incir. Diğerleri zanaatkârlık, kuyumculuk veya seyyar satıcılık yapar; daha başkaları, yoksul hamallar veya geçimlerini <span class="char-style-override-14">tsedaka</span> ile sağlayan dilencilerdir. Hahamlar kâğıt satar, mürekkep, muska ve tılsım üretirler; diğerleri koro şefliği, hattatlık ve müstensihlik yaparak, hayvanların törensel kesiminde ve sünnette kullanılmak üzere kayışlar, püsküller ve dua şalları üreterek geçimlerini sağlarlar. Dini hayat ile ekonomik hayat iç içe geçmiştir. Durmadan dini metinler incelenir; işlerin yoğun olmadığı saatlerde bazen bir dükkânda toplanıp haftanın metni üzerine tartışılır.<span class="char-style-override-17">458</span> Dini düşüncelerin gece saatinde daha yaratıcı olduğu düşünüldüğünden, geç saatlere kadar ayakta kalırlar.</p>
				<p class="paragraf-4">Başka yerlerde olduğu gibi burada da zenginler, alçakgönüllü ve göze batmayacak şekilde yaşamalıdır. Yabancıların Yahudilerin mallarına göz koymalarını engellemek için, para israfından kaçınmak gerekir. Mahkemeler hangi kıyafetlerin giyilebileceğini, hangi mücevherlerin takılabileceğini, sünnetlerin, düğünlerin ve ilk oğul adaklarının nasıl yapılması gerektiğini ince ince belirtir. 1603’te Fes’te hahamlardan oluşan mahkemenin verdiği bir karar, <span class="char-style-override-14">mellah</span>ın zengin toptancılarının evlerinde yaşayan Hıristiyan esirlerden kazaen... Müslümanların önünde Hıristiyan esirlere<span class="char-style-override-17">458</span> alkol verilmesinin caiz olduğunu açıklarken bahseder! Mulay Hasan’ın Portekiz saldırılarına karşı koyabilmek için güçlü bir Yahudi cemaati yerleştirdiği, yeni kurulan Mogador şehrinde bazı Yahudiler, tıpkı Müslüman derebeyleri gibi, siyahi kadın kölelerden oluşan haremlere sahiptir.<span class="char-style-override-17">459</span> </p>
				<p class="paragraf-4"><span>Yahudi tüccarlar, kendi aralarında alıp verdikleri borçlara konan faiz yasağının etrafından dolaşmak için müthiş çaba sarf ederler. Mesela kendilerinden şüphe eden hahamlara, borç alanın borç verene “kendiliğinden” ek ödeme yaptığını söylerler; veya borcun, verildiği para biriminden başka bir para birimiyle, faize denk gelecek hayali bir kur üzerinden ödenmesini sağlarlar; veya borç, altın ya da herhangi bir hammadde şeklinde, faize denk gelecek bir fiyattan ödenir. Ancak mahkemeler saf değildir. 1603’te alınan bir kararla noter kâtiplerinin, bu tip işlemlerde kullanılan bazı gıda maddeleri (buğday, balmumu, tereyağı, bal, zeytinyağı, ipek) üzerinden ve “bunların ticaretini yapmakla maruf olmayan kişileri” ilgilendiren sözleşmeler düzenlemeleri yasaklanır.</span><span class="char-style-override-17">458</span><span> Bazen döviz kurlarındaki oynamalar gerçek olup, bunları hesaba katmak gerekir. Mesela 1609’da, Mulay Abdallah Fes’i ele geçirdikten sonra, altın fiyatlarında dalgalanma olur. Bunun üzerine hahamlar, değer kaybının borç veren ile borç alan arasında eşit olarak paylaştırılmasına karar verir. </span></p>
				<p class="paragraf-4">Cemaatler, bağışlarına göre “şehrin mükemmelleri”, “sinagogun en iyileri”, “saygıdeğer burjuvalar”, “toplumun elitleri” ve “egemen sınıf” olarak sıralanan tüccarlar tarafından yönetilir. Cemaatle ilgili görevler genellikle gönüllü olarak yapılır. Mesela meşhur bir kuyumcu olan Rabbi Judah ben Attar, Fes’teki hahamlar mahkemesine başkanlık etmek için ücret almayı reddeder. </p>
				<p class="paragraf-4">Cemaat, önde gelen mensupları arasından, hükümdarla ilişkileri yürütecek bir <span class="char-style-override-14">nagid</span>, yani bir prens seçer. Mezopotamya’daki sürgünlerin lideri, Mısır <span class="char-style-override-14">nagidi</span> veya Almanya’daki <span class="char-style-override-14">stadlan</span> gibi, Fas <span class="char-style-override-14">nagid</span>i de genellikle kralın danışmanı, elçi, hatta bazen askeri levazım görevlisi olur. <span class="char-style-override-14">Nagid</span>e görevinde, cemaatlerde düzeni sağlayan ve <span class="char-style-override-14">mellah</span>ları (sık sık gerçekleşen) Müslüman saldırılarına karşı koruyan bir çeşit Yahudi polis kuvveti olan <span class="char-style-override-14">mokhazni </span>yardım eder.<span class="char-style-override-17">459</span></p>
				<p class="paragraf-4">Cemaatler, fakirlere yardım etmek, zorla din değiştirmelerin önüne geçmek ve zorla din değiştirilen kölelerin kefaretini ödemek üzere –Fas İslamı’nda buna izin verilir–, vergilerle (tuz, gıda maddeleri, şarap üzerinden alınan vergiler), zenginliğini göstermemeye dair yasakları ihlal edenlere verilen para cezalarıyla, (sinagogda duaları okumak için) “<span class="char-style-override-14">sefer</span>e çıkma” hakkının açık artırmada satışıyla ve inananların altı ayda bir yaptıkları bağışlarla maddi kaynak yaratır. Yahudi okullarında anne babalar öğretmene, verdiği eğitim için değil, zira eğitim parasızdır, fakat çocuklara göz kulak olduğu için, “normal işlerinden ayırdığı zamanı telafi etmek için” ücret öderler.<span class="char-style-override-17">459</span> Fas’ın güneyinde geleneklere göre öğretmen, cuma günleri “üstadın ekmeği”ni yer. Başka yerlerde olduğu gibi, burada da <span class="char-style-override-14">tsedaka</span> etkilidir. 1613 tarihli bir mektup, Fes’te yaşanan bir açlık esnasında “her gün 60’tan fazla Müslüman açlıktan ölürken, Tanrı’ya şükür tek bir Yahudi’nin dahi ölmediğini” kanıtlar.<span class="char-style-override-17">459</span></p>
				<p class="paragraf-4">Faslı Yahudi büyük tüccarlar, Cezayir’den Sofya’ya, Saraybosna’dan Manastır’a, Patras’tan İzmir’e, Volubilis’ten Gelibolu’ya bütün Osmanlı <br/>şehirlerinde acentelere sahiptir. Hükümdar şerif adına Portekiz, Hollanda ve İngiltere ile diplomatik ilişkileri yürütürler.<span class="char-style-override-17">459</span> Mesela bilumum mal simsarı, Talmud<span class="char-style-override-14"> </span>uzmanı ve şair Khlifa ben Malka, Amsterdam’daki ticari muhatabı Rabbi Isaac ben Salomon Yeshurum’a, Sefarad ayinleriyle ilgili bir tefsir külliyatı gönderir. 1684’te Toledolu Joseph, Mulay Ismail’in halefi tarafından Hollanda Cumhuriyeti ile barış görüşmeleri yapmakla görevlendirilir. Tüccar Joseph Pallach’ın üç oğlu vardır: Isaac Amsterdam’da simsar, Leiden Üniversitesi’nde İbranice öğretmeni; Moses, Fas sultanının sekreteri; hem Hollanda hem Fas uyruklu olan David ise, önce Lahey’de, daha sonra İstanbul’da Fas elçisi olur. </p>
				<p class="paragraf-4">Görünen o ki Yahudiler zaman zaman, krala karşı karmaşık oyunlara da girişmişlerdir. Mesela Mayıs 1624’te, Aaron Querido adında Sale’den Yahudi bir tüccar, Diego Nuñez del Monte ve Francisco Vaez de León adlı iki Amsterdamlı Yahudi tüccardan silah ve cephane satın alarak bunları Hollanda gemileriyle, o sırada hükümdara karşı ayaklanmış olan Kasba kaidine gönderir. Bunun üzerine hükümdar, Querido’yu tutuklattırır ve düşmanlarına Hollanda gemileriyle silah gönderilmesini, kendisi de bir Yahudi olan Hollanda elçisi Joseph Biscayno nezdinde protesto eder. Aynı anda Kasba kaidi, “Benjamin Cohen ve Aaron Querido sayesinde, Ekselanslarına ait gemilerle düşmana [Fas kralı] barut, fitilli tüfek ve cephane yollayan ve düşmanı ihya eden” aynı Yahudi tüccarlardan Hollanda nezdinde şikâyetçi olur.<span class="char-style-override-17">459</span> Demek ki söz konusu Aaron Querido, her iki tarafa da silah tedarik etmiştir. Hükümdar elbette bu durumdan hoşlanmamıştır...</p>
				<p class="alt">Polonya’nın iki altın yüzyılı</p>
				<p class="paragraf-4">Önce Ukrayna ile, daha sonra Litvanya Devleti ile birleşen Polonya, XV. yüzyılın sonunda Baltık Denizi’nden Tatar Kırımı’na kadar 850.000 kilometre karelik bir alana yayılmıştır (<span class="char-style-override-14">od morza do morza</span>, “denizden denize”). Ülke herkese, Doğulu Hıristiyanlar ile Kalvencilere olduğu kadar Almanya, Bohemya, Macaristan, Aşağı Silezya, Avusturya, İspanya ve Karadeniz’in Türklere ait kıyılarından gelmiş Yahudilere de misafirperver davranır. Dini tartışmalar eksik olmazsa da, bu tartışmalar şiddete başvurulmadan yürütülür. Cizvitler Karşı Reform sonrası kalpleri yavaş yavaş tekrar fethedene kadar, Kiliseye prensler tarafından gem vurulur.<span class="char-style-override-17">414</span> Öncelikle kendi kanunlarına göre yönetilen milletler, zamanla tek bir kanun bünyesinde birleşecek toplu ve bireysel ayrıcalıklar elde ederler.<span class="char-style-override-17">414</span></p>
				<p class="paragraf-4">1495’te, Yahudilerin İspanya’dan nihai olarak sürülmesinden üç yıl sonra, Aleksander Jagiellon, Yahudi karşıtı birtakım saldırılara rağmen, Yahudilerin Polonya’da ikamet etme hakkı olduğunu teyit eder.<span class="char-style-override-17">414</span> 1500’e doğru, 85 şehir ve kasabada dağınık halde yaşayan Yahudi <br/>nüfusu topu topu 23.000 kadardır, yani toplam nüfusun %0,6’sı.<span class="char-style-override-17">414</span> Bir buçuk yüzyıl sonra, Yahudilerin nüfusu daha geniş bir yüzölçümde 500.000’i aşacak, bu da toplam nüfusun %5’ine tekabül edecektir. </p>
				<p class="paragraf-4">Yahudilerin yaptıkları işler, bir şehirden ötekine büyük farklılık gösterir. Yahudiler köylü, esnaf, seyyar satıcı, değirmen, birahane ve han işletmecisi, müzisyen, at arabacısı, –en zengin Yahudilerin hizmetinde– uşak, deri ve tekstil ürünleri imalatçısı ve memurdur. Bazı şehirlerde Yahudi zanaatkârlar ve uygulamacılar (kuyumcu, berber, eczacı, hekim, besin maddesi üreticisi), yerel loncalara yüklü miktarlarda vergiler ödemek zorundadır. Başka şehirlerde zanaatkârlık Yahudilere yasak olduğundan, Yahudiler gizli gizli zanaat yaparlar. Daha başka şehirlerde, Hıristiyan zanaatkârlarla birlikte loncalara kabul edilirler. Nihayet bazı başka şehirlerde, Yahudiler kendi loncalarını kurarlar. Hahamlar bazı meslekleri yasaklar. Mesela XVI. yüzyılın ortasında, cemaatten sorumlu büyük üstat Rabbi Moses Isserles, Katoliklere has tespih gibi kutsal eşyaların ticaretiyle uğraşılmasına izin verirse de, başka hahamlar bunu yasaklar. Daha sonra, Praglı Maharal olarak bilinen Rabbi Judah Loew –yarım yüzyıl boyunca Polonya’da büyük nüfuza sahip olmuştur–, Kabala’ya dayanarak Yahudi olmayanlarla deri ticareti yapanların “göklerdeki İsrail”den atılacaklarına hükmeder. </p>
				<p class="paragraf-4">Yahudiler bazen devlet hesabına tuz ticaretini yönetirler. Mesela 1578’de, kralın (Brest Litovsk’tan 60 kilometre uzaklıktaki) Koden’deki tuz ticaretini kiraladığı Saul Frudycz adında Litvanyalı bir Yahudi, buharlaşma kulesi ve tuz kayası pişirme teknesi yerleştirmek üzere krallık hazinesinden çok düşük faize borç alır.<span class="char-style-override-17">414</span></p>
				<p class="paragraf-4">Krallar Yahudileri, vergi veya gümrük tahsildarı olarak kullanırlar. Burada da millet oluşumu, yabancı finansman gerektirmektedir. </p>
				<p class="paragraf-4">Büyük toprak sahipleri, krallarla rekabet içine girerek Yahudileri kendi topraklarının kâhyaları yaparlar. Hasat üzerinden alınan harca karşılık bu kâhyalar, tarla ürününü derebeylerine peşinen verir, karşılığını köylülerden alır ve yönettikleri topraklara hancı (çok değerli bir meslektir), çiftçi, değirmenci, uşak olmak üzere Yahudiler getirtecek kadar nüfuz sahibi olurlar. Hatta bu büyük kâhyalar etrafında Yahudi köyleri oluşur.</p>
				<p class="paragraf-4">İkrazatçılık faaliyetleri muazzam boyutlara ulaşınca, hahamların ikrazatçılığa yeniden açık açık izin vermeleri gerekir. Rabbi Judah Loew’e göre, faizle borç verme hakkı, “faiz” (<span class="char-style-override-14">ribbit</span>) kelimesinin sayısal değerinin 612 olmasından ileri gelir, ki bu da, Loew’e göre, borç vermenin tek başına, 613 adet dini kurala uymaya bedel olduğunu kanıtlar.<span class="char-style-override-17">414</span> Başka yerlerde olduğu gibi burada da Yahudiler, zengin tacirlere verilen borçlar dışında, Hıristiyan zanaatkâr ve esnaflara <span class="char-style-override-14">mamram</span> (Lehçe <span class="char-style-override-14">membran goly</span>) aracılığıyla borç verirler. Hatırlanacağı üzere <span class="char-style-override-14">mamram</span>, XII. yüzyılda Fransız Yahudiler tarafından oluşturulan, üzerinde sadece borcun miktarı, ödeme tarihi ve borçlunun imzası bulunan emre yazılmış senetlerdir.</p>
				<p class="paragraf-4">Başka yerlerde olduğu gibi burada da, ikrazatçılık ile simsarlık iç içedir. XVI. yüzyılda, önce Brandenburg, daha sonra Polonya saraylarında bestecilik yapmış şair A. Jarzebski şöyle yazar: “Yahudiler kürk, altın, gümüş, kordon, düğme getirerek bize hizmet ediyorlar. Üstelik onlarda her şey ucuza bulunuyor. Borç veya takas yoluyla her şey elde edilebiliyor. Söylenene göre Yahudilerde, cumartesi hariç her gün pazar kuruluyor. Fakat sattıklarından çok az kazanç elde ettikleri doğru olsa da, bu paraya karşılık çok az şey verdikleri de bir gerçek.”<span class="char-style-override-17">414</span></p>
				<p class="paragraf-4">Avrupa’daki başka yerlere göre burada bir yenilik göze çarpar. Yahudi ikrazatçılar, gerçek anlamda bankacılık yaparlar. Sadece borç vermekle kalmaz, aynı zamanda Hıristiyan müşterilerinin tasarruflarını yönetir, yatırımlarda kullanırlar. Bu süreç, asillerin topraklarının yönetimini kâhyalara emanet etmesi ve bu kâhyalara borç vermesiyle başlar. Hatta bazı asiller Yahudilere, Yahudilerin kendilerine verdiği borçtan dört kat daha fazla borç verir. Süreç, Yahudi ikrazatçıların yönetimini üstlendikleri parayı, kamu istikrazına veya özel teşebbüse, özellikle de uluslararası ticarete yatırmasıyla devam eder. Bu şekilde müşterilerine garanti ettikleri faiz oranından daha çok para kazanmayı ümit ederek kendilerine emanet edilen parayı kaybetme riskini göze alırlar.</p>
				<p class="paragraf-4">Bazı Yahudi tüccarlar –daha önce sözü geçen Gaspar de las Indias’ın, 1490’lara kadar olan efsanevi kaderi gibi– İngiltere, Hollanda, Macaristan, Türkiye, Filistin, Mısır ve Hindistan ile ticaret (kürk, ahşap, tuz, buğday, sığır, giysi) yaparlar. Bu tüccarların Venedik, Floransa, Leipzig, Hamburg, Frankfurt am Main, Wroclaw, Gdansk, Brest Litovsk, Tykocin, Grodno ve Sledzew’da muhatapları bulunur. Bunlar aralarında şirketler kurar, Yahudi olmayan tüccarlarla ortak olur, Hıristiyanların servetlerini buralara yatırırlar. İçlerinde en zenginleri (Krakow’da Fiszeller, Lviv’de Nachmanowiczler, Litvanya’da Mendel Izakowicz ve Isaac Brodawka<span class="char-style-override-17">414</span>), Yahudi ve Yahudi olmayan başka girişimcilerin verdiği borçlarla mali kaynak sağlar. 1521’de, zamanının yergi yazarlarından Justus Ludwik Decius, <span class="char-style-override-14">Yaşlı Zygmunt Tarihi</span>’nde öfkeyle şöyle yazar: “Yahudiler gittikçe önem kazanıyor. Sorumlu olmadıkları veya el koyamayacakları tek bir gümrük ya da vergi yok. Hıristiyanlar genellikle onlara tabi. Ülkenin zengin aileleri içinde, evlerinde Yahudi kayırmayan, Yahudileri Hıristiyanlardan üstün tutmayan tek bir aile dahi bulmak imkânsız.”<span class="char-style-override-17">414</span></p>
				<p class="paragraf-4">Zamanın önde gelen Yahudi bankacıları, Brest Litovsk’tan Ezofowicz adında üç erkek kardeştir.<span class="char-style-override-17">414</span> En büyükleri Abraham, 1490’da din değiştirir. Kowno askeri meydanı sorumlusu olarak atanır. Asalet unvanı alarak Kowno gümrüğünü kiralar, Smolensk ve Minsk Starostası olur. 1510’da I. Zygmunt, Abraham’ı Litvanya hazine bakanı yapar. Abraham 1519’da öldükten sonra karısı, bir asille evlenecektir. Abraham’ın iki erkek kardeşi,<span class="char-style-override-17">34</span> Michal ve Ajzyk, din değiştirmez ve Abraham ile ilişkilerini muhafaza ederek mali alanda muazzam bir kariyer yaparlar. Özellikle Michal, 1514’te Litvanya Krallığı’nın bankacılarından biri, daha sonra Kowno Starostası olur. Litvanya’nın en önemli vergi tahsildarı haline gelerek 1525’te Leliwa Kontu unvanını alır. Michal, Polonya’nın bir bölümü Rus olmadan önce Polonya tarihinin son önemli Yahudi bankacılarından biridir.</p>
				<p class="paragraf-4">Evlilikler genellikle fuarlar sırasında ayarlanır. Genç kız babaları bu fuarlara, özellikle rağbet gören Talmud<span class="char-style-override-14"> </span>okullarından genç erkeklerle tanışmak üzere gelirler. Erkekler genellikle 18 yaşından önce, kızlar ise 14 yaşından önce evlenirler. Rabbi Salomon Luria, Talmud<span class="char-style-override-14"> </span>kuralını hatırlatır: Bir oğlan bir kıza “Karım olmanı istiyorum” dediği ve kız, söz konusu oğlandan hediye kabul ettiği an, ailelerin izni olmasa dahi, o evlilik geçerli kabul edilir. Yahudilerde doğum oranı hatırı sayılır yükseliş gösterir.<span class="char-style-override-17">414</span> Yiyecek ve hijyen kuralları son derece sıkı olduğundan, hat safhada yoksulluk ve evlerin küçüklüğüne rağmen, çocuk ölüm oranı Hıristiyanlara göre daha düşüktür. Bu nedenle altısı veya yedisi hayatta kalacak şekilde on çocuk sahibi olmak nadir bir olay değildir. Böylece, göçle de takviye olan Yahudi nüfusu hızla büyür.<span class="char-style-override-17">35</span> Cemaatler, çoğu zaman çoğunluk haline geldikleri şehirlere yığılır. </p>
				<p class="paragraf-4">Her cemaatte (başta 100 ila 1000 kişilik, daha sonra on bin, hatta daha fazla), bütün erkek çocukların Talmud<span class="char-style-override-14"> </span>eğitimi gördüğü en az bir <span class="char-style-override-14">yeşiva </span>ile dua kitaplarını basmak üzere bir matbaa bulunur. Kültürel aktarım, böylelikle güvence altına alınmış olur. Düzen, her yerde olduğu gibi burada da aynıdır. Dini yasaları uygulamak üzere bir adet <span class="char-style-override-14">betdin</span> (mahkeme); prenslere ve cemaat içi kurumlara ödenecek verginin matrahını belirlemek üzere <span class="char-style-override-14">parnassim</span> ve <span class="char-style-override-14">tovim</span> –vergi tahsildarları–; pazarlarda kullanılan ağırlık ve ölçü birimlerinden sorumlu <span class="char-style-override-14">medunim</span> –“ölçü muhafızları”–; tehditleri değerlendirmek ve kamu yetkilileriyle vergiler, para cezaları veya sürgün kararlarının iptali konusunu müzakere eden bir <span class="char-style-override-14">stadlan</span> –“şehirle müzakere eden”–... </p>
				<p class="paragraf-4">Kral Aleksander Jagiellon, 1503’te Polonya başhahamı Jacob Pollack’a, Yahudi mahkemelerinin Yahudiler arasındaki anlaşmazlıklara bakmaya yetkili olduğunu teyit eder. Kral Zygmunt, 1520’ye doğru ülkeyi beş Yahudi bölgeye böler: Büyük Polonya, Küçük Polonya, Kızıl Rusya, Podolya ve Litvanya. 1533’ten itibaren mahkemeler; bütün cemaatleri ilgilendiren sorunları çözmek üzere, büyük fuarlar nedeniyle ülkenin dört bir yanından gelen önemli hahamları, genellikle Lublin’de, bazen Jaroslaw veya Tsyzowce’de, yılda bir kez bir araya getirir.<span class="char-style-override-17">414</span> Cemaatin önde <br/>gelenleri, hahamlar ve tüccarlar bir araya gelmeyi ve bu vesileyle “Yahudi Genel Meclisi” adında, başında bütün Polonya’yı temsil eden tek bir hahamın bulunduğu bir meclis seçmeyi âdet haline getirirler. Bunlardan ilki, 1540’a doğru Rabbi Moses Isserles’tir. Bu meclis yavaş yavaş cemaat içi vergileri belirlemeye, fakirlere yapılan yardımlar ile kültürel hayatı düzenlemeye, eğitim sistemini, Talmud<span class="char-style-override-14"> </span>akademilerini ve İbranice kitapların basımını kontrol etmeye başlar. Olabilecek en büyük yetkiyi, aforoz etme yetkisini kendine hak görür. Hıristiyanlarla olan ilişkiler üzerine tartışır. Devlete ait ürünlerin ticaretine ortak olunabilir mi? Hıristiyanlardan ne oranda faiz istenmelidir? Hıristiyanlardan ne gibi rehinler talep edilmelidir? </p>
				<p class="paragraf-4">1540’tan itibaren söz konusu meclis, kral ve Diyet Meclisi nezdinde bir temsilci gönderir. Bu temsilci, cemaatlerin krallık kararlarına uymasını sağlar, Polonyalı yetkililerle toplam vergi tutarını müzakere eder. Meclis, daha sonra bu tutarı Yahudiler arasında pay eder. Fakirler, genellikle zenginlerin tarafını tuttuğunu düşündükleri bu örgütü zaman zaman protesto ederler. </p>
				<p class="paragraf-4">1550’ye doğru meclis yetkilerini, Litvanya da dahil olmak üzere, ülkedeki bütün cemaatleri kapsayacak şekilde genişletir. Yahudilerin Polonya’daki nüfusu artık 150.000’e, yani toplam nüfusun %2’sine ulaşmıştır.<span class="char-style-override-17">414</span> Bazı Polonya şehirleri, “bu insanların” her tarafta biraz fazla olduklarını düşünmeye başlar. </p>
				<p class="paragraf-4">20’den fazla şehir, <span class="char-style-override-14">privilegium de non tolerandis Judaeis</span> elde eder: 1520’de önce Miedzyrzec, daha sonra 1525’te Varşova, 1542’de Sambor, 1550’de Grodek, 1551’de Vilnius, 1556’da Bygdoszcz, 1567’de Stryj, 1569’da Biecz, Krosno ve Tarnogrod. Bu şehirler ve daha başkaları, Yahudileri kendilerine ayrılmış varoşlara iter. Mesela Lublin, Piotrkow, Bygdoszcz, Drohobycz ve Sambor. Ayrılma arzusu bazen karşılıklıdır: 1564’te Yahudiler, Kazimierz için <span class="char-style-override-14">privilegium de non tolerandis Christianis </span>elde ederler. Böylece Laterano Konsili tarafından 1215’te öngörülen Yahudi-Hıristiyan ayrımı, Polonya’ya üç buçuk yüzyıllık bir gecikmeyle yerleşmiş olur.</p>
				<p class="paragraf-4">1569’da II. Zygmunt Jagiellon, Polonya ile Litvanya’yı birleştirir; 1572’de vâris bırakmadan ölür. Böylece seçimle tahta çıkan krallar devri başlar. Birkaç hafta boyunca kral olan Valois’lı Henri, Fransa kralı olunca Polonya tahtını I. Stefan Batory’ye bırakır. Batory 1579’da, “Yahudi Genel Meclisi”ni “Dört Ülke Meclisi” (<span class="char-style-override-14">Vaad arbaa aratsot</span> veya <span class="char-style-override-14">Vaad</span>) adıyla resmileştirir. Ancak meclis, Yahudi fakirler nezdinde puan kazanmaz. Vaad, daha kurulur kurulmaz fakir Yahudileri, cemaatin yardımına hak kazanmak için zenginlere hizmetçilik etmeye zorlar. İşsizlere sosyal yardım yoktur!<span class="char-style-override-17">414</span> Ertesi yıl (1580), Keczyca’dan Polonyalı bir haham olan Salomon Efraim, Basel’da “zenginlere yaltaklanan hahamlar”a veryansın eden bir yazı yayımlar. Nüfuzu bütün Doğu Avrupa’da, özellikle de Polonya’da iyice artan, Praglı Maharal olarak tanınan Rabbi Loew de durumu protesto eder: “Fakiri hayatta tutmak için ona yaşam kaynakları sunmak, yaşamın özüdür. Bundan kaçan, putperest olur [...]. Tanrı’nın birliği, halkın birliğini gerektirir.”<span class="char-style-override-17">260</span> Vaad da, eşitsizliklerin ve bazılarının aşırı zenginliğinin herkes için tehdit oluşturduğunu sezer. 1581’de Vaad; Yahudilere tuz madeni işletmeyi, vergi, alkollü içecekler vergisi ve gümrük vergisi toplamayı yasaklar, “zira bunlar, bütün Yahudi halkını tehlikeye atabilir.”<span class="char-style-override-17">414</span> Yasağa uymayanlar, aforozla cezalandırılacaktır. Buna rağmen Rutenya, Podolya, Volhinya, Ukrayna ve Litvanya’da bazı Yahudiler yasağı delmekte ısrar eder.<span class="char-style-override-17">414</span> Oluşacak milli bir burjuvazinin siyasi taleplerinden korkan asiller, Yahudileri yedek burjuvazi olarak kullanmaya devam ederler.</p>
				<p class="paragraf-4">Cemaatlerin örgütlenmesi gittikçe daha sofistike hale gelir. Mesela 1599’da, Krakow cemaatini dört üyeli bir meclis yönetir. Bu meclise, 14 haham ile dokuz hâkim yardım eder. Ayrıca cemaatin beş önde geleni; yetimler, fakirler, devlete ödenen vergiler, sinagogdaki yerlerin (okumuşlara değil de, en zenginlere) satışı, alkollü içeceklerin kontrolü, hamam, kasaplar, faiz oranları, ikrazatçıların denetimi, çöplerin kaldırılması ve Yahudilere ayrılmamış sokaklarda dolaşma izinleri ile ilgilenir. </p>
				<p class="paragraf-4">Gittikçe daha çok Hıristiyan tasarruflarını Yahudilere emanet ettiğinden, ödememe durumunda Hıristiyanların öfkelenmelerinin önüne geçmek için, cemaatlerin, bankacılarının geri ödeme kapasitelerine kefil olması gerekir. Ancak böyle bir garanti vermek risklidir. Cemaat, borç veren Hıristiyan’a parasını geri ödeyemezse, söz konusu Hıristiyan sinagogu kapattırabilir veya yöneticileri hapsettirebilir. Bu duruma düşmemek için bazı yöneticiler, cemaatlerine Hıristiyanların parasını yönetmesini yasaklar. Daha cesur davranan başka yöneticiler, Hıristiyan yatırımlarını kabul eden bir cemaat bankası kurar. Banka daha sonra bu yatırımları, daha yüksek bir faizle cemaate mensup bankacılara borç verir. Bu bankacılar parayı, daha da yüksek faizle Hıristiyanlara borç verir veya uluslararası ticaret faaliyetlerine yatırır. Cemaat bankasının elde ettiği kazanç, sadece sosyal girişimleri finanse etmeye yaradığından, hahamlar Yahudilerin kendi aralarında faiz alıp vermelerine izin verir.</p>
				<p class="paragraf-4">XVI. yüzyılın sonunda –Polonya, Litvanya ve Ukrayna’daki Yahudi nüfusu artık 300.000’e ulaşmıştır–, toplumla kaynaşma süreci doruk noktasına varır. Yahudi tüccarlar, Hıristiyan tüccarlarla ticari ve mali şirketler kurar. Yasaklara rağmen, Kazimierz Yahudileri Krakow’da ticaretle uğraşır. Milli burjuvazinin zengin olmasına hâlâ izin vermek istemeyen Polonyalı asiller, Yahudilerin bu işleri yerine getirmelerinden memnundur.</p>
				<p class="paragraf-4">XVII. yüzyılın başında başlayan savaşlar, Yahudileri yeni mesleklere yöneltir. Bazıları, Kral Batory’nin subayları olur. Mesela Moskova Knezliği’ne karşı yapılan savaşta, Kazimierz’ten Mendel Izakowicz adında köprü inşasında uzman bir mühendisin hikâyesi böyledir. Başka Yahudiler, Lisowski hafif süvari birliğine katılır. Daha başkaları, Otuz Yıl Savaşı sırasında subay olarak hizmet eder. Birçok zanaatkâr, ordu tedarikçisi olur. Bunlar demirci, cam işçisi, kürkçü, terzi, duvar ustası, tunç ve zırh imalatçısı, halıcı, marangoz, matbaacı ve kumaş boyacısıdır. Hatta Krakow, Lviv ve Przemysl’de, devlete tedarikçilik yapan Yahudi zanaat loncaları ortaya çıkar. 1640’ta, esas olarak ordunun hizmetinde çalışan bir Yahudi berber cerrahlar loncası kurulur.</p>
				<p class="paragraf-4">Polonyalı prensler, ülkeyi savunabilmek için, dokuz adet “özel” muhkem kasaba kurar. Bu kasabaların bazılarında nüfusun çoğunluğunu Yahudiler oluşturur. O sırada Polonya, dünyadaki en kalabalık Yahudi cemaatine sahiptir. 1648’de Litvanya, Polonya ve Ukrayna’da, nüfusları 550.000’e yaklaşmıştır. Değirmen, han, birahane ve gölet kâhyalığı yaparlar. Terzi, bakkal, zanaatkârdırlar. Cemaat örgütü Vaad, oldukça iyi çalışmaktadır. </p>
				<p class="paragraf-4">XVII. yüzyılın ilk yarısı, Polonya’daki Yahudi cemaatinin olduğu kadar Polonya’nın da doruk noktasıdır. 1648’den itibaren İsveç ve Moskova’nın gücünün artması, her ikisini de uzun süreli felaketlere sürükler. </p>
				<p class="paragraf-4">Her şey Rus, Ukrayna ve Osmanlı Kırımı’nın Tatarlar tarafından istila edilmesiyle başlar. Odessa ve Karadeniz’de yaşayan Yahudiler katledilirler. Hayatta kalan ve İstanbul pazarlarında köle olarak satılanlar, Selanik Yahudileri tarafından satın alınır.</p>
				<p class="paragraf-4">Aynı yıl Zaporojya Kazaklarının –daha önce Polonyalıların hizmetinde olan Bogdan Hmelnitski adında birinin önderliğinde– ayaklanması, sayısız muharebe ve isyandan sonra, müthiş bir katliamla, Avrupa Yahudilerinin tarihinde o zamana kadarki en büyük katliamla son bulur. 100.000’den daha çok Yahudi, birkaç ay içerisinde öldürülür. Hayatta kalan 350.000 Yahudi’nin 125.000’den fazlası Polonya, Moravya, Almanya, Avusturya ve İtalya’ya akın eder. Diğerleri, 1654’te Rusya’ya, 1655’te İsveç’e ve 1667’de Türkiye’ye karşı girişilen savaşlarda Polonyalıların yanında çarpışır. Böylece Polonya, Doğuda kaybettiği toprakların büyük kısmını geri alır.</p>
				<p class="paragraf-4">Gittikçe daha çok Yahudi tüccar ve zanaatkâr, ordu tedarikçisi olur. Yahudilerin bu statüsü kıskançlık doğurduğu kadar, tehlikededir de. Cemaatler arası olaylar artar, ekonomik durgunluk ve işsizlik rekabeti biler. Katliamların ortasında kalan bazı Yahudi bankacılar, Hıristiyanların kendilerine emanet ettiği yatırımları geri ödeyemez. 1659’da, yaşanan zulümlerle sarsılan Dört Ülke Meclisi, her türlü zenginlik emaresini <br/>yasaklar. Her Yahudi, ziyafete çağıracağı davetli sayısını, cemaate ödediği vergi oranına göre sınırlandırmak zorundadır. </p>
				<p class="paragraf-4">Hükümdarlar, derebeyleri ile köylülerin giriştikleri saldırılara karşı Yahudileri destekler ve korur. 1669’da Kral Michal Wisniowiecki, Litvanya Yahudilerinin statüsünü teyit eder. Halefi III. Jan Sobieski; Yahudilerin borçlarını askıya alır (hiç olmazsa bir kez tam tersi değildir!), şehirleri cemaatlerini korumaya mecbur eder. 1674’te kral, Krakow’un, bu şehirde yaşayan cemaatin ödediği vergileri artırmasını dahi yasaklar.<span class="char-style-override-17">414</span> Bunun üzerine Polonyalı asiller, hükümeti “İsrail cuntası” olmakla itham eder. 1683’te Hıristiyan terziler, Yahudi rakiplerini dolandırıcılıkla suçlar. Yeni katliamlar yaşanır. 1694’te Hıristiyan içki damıtıcıları, Yahudi meyhanecilere alkol satmayı reddeder.<span class="char-style-override-17">414</span></p>
				<p class="paragraf-4">Rusya, gittikçe zayıflayan Polonya’yı gitgide daha çok tehdit etmeye başlar. Büyük Ortodoks imparatorluğu henüz Yahudi barındırmamaktadır. Ruslar 1665’te Smolensk’i tekrar ele geçirince, buradaki Yahudiler bütün mallarını geride bırakarak sürgüne gitmek ile din değiştirmek arasında bir seçim yapmak zorunda kalırlar. Çoğu din değiştirerek <span class="char-style-override-14">marrano</span> soyları oluşturur. Din değiştiren Samuel Vistritzki adında biri, imzaladığı sözleşmelere İbranice paraf atmaya devam eder. Chafir (<span class="char-style-override-14">saphir</span>, İbranice “yakışıklı”, “muhteşem”) adlı bir başka Yahudi, büyük bir tüccar olur. Chafir’in torununa biraz ileride Pavel Filippovitch Chafirov adıyla, kendisinden önce ve sonra daha birçokları gibi, maiyet <span class="char-style-override-14">marrano</span>su olarak rastlayacağız. Rusya’da başka yerlerde, tuhaf isimli Ortodokslara da rastlanır. Bu isimlerin, asillerinin İS VII. yüzyılda Yahudiliğe geçtiği sanılan Hazar Krallığı’ndan geldiği söylenir. Bu insanların isimleri, Kazarinov ve Chaldeev’dir...</p>
				<p class="arabaslik-sol" id="toc_marker-3-7">7. Prensin Yahudileri, Yahudisiz prensler (1492-1700)</p>
				<p class="alt">Getto ya da Livorno</p>
				<p class="paragraf-4">İtalya’da iki siyasi toplum tipi, buna bağlı olarak iki farklı Yahudi yaşam tarzı bulunur. Bir yanda feodal şehirler, ikrazatçı ve zanaatkâr Yahudileri kabul eder, bu Yahudileri geceleri gettolara hapseder. Öte yanda tacir şehirler, büyük Yahudi tüccarları kabul ederek bu tüccarların özgürce yaşamalarına izin verir. Bir yanda Venedik ile Papalık Devleti, öte yanda Toskana ile Mediciler’in Floransası.</p>
				<p class="paragraf-4">Papa VI. Alexander, 1492’de İspanya ve Portekiz’den gelen birkaç sürgünü, özellikle de izin belgeleri için büyük paralar ödeyebilecek bankacıları devletine kabul eder.<span class="char-style-override-17">313</span> Hıristiyanların rehin karşılığı kredi veren kurumları, Ternili Barnabo tarafından 1462’de Perugia’da kurulan kurum gibi, iflas etmiş bulunduğundan, papanın bu Yahudilere daha da çok ihtiyacı vardır. İspanya’dan gelen Yahudiler, buraya kendi dini âdetleriyle gelir. Kendilerini, 15 yüzyıldan uzun bir süredir buraya yerleşmiş dindaşlarından o kadar farklı hissederler ki, onlarla karışmazlar. Bazı köklü cemaatler ise, kendilerini korumak için yeni gelenleri uzaklaştırır. Ancak 20 yıl sonra, cemaatler birbirleriyle kaynaşmış durumdadır. 1524’te Roma’nın köklü Yahudi cemaati, cemaat yönetimini İspanya, Fransa ve Almanya’dan kısa süre önce gelen sığınmacılarla paylaşmayı nihayet kabul eder. </p>
				<p class="paragraf-4">İspanyol Yahudiler, Venedik’te de Papalık Devleti’nde olduğu kadar iyi karşılanırlar. Bir yandan Türklere karşı yapılan savaşlar sırasında, özellikle Kandiye (Girit) kuşatmasında Yahudilerin verdikleri hizmetler unutulmamıştır. Öte yandan Venedik’in Yahudilere bankacılar olarak değil, Levant ile ilişkileri devam ettirecek ve İtalyan tekstil ürünlerini buraya ihraç edecek uluslararası tüccarlar olarak ihtiyacı vardır.<span class="char-style-override-17">69</span> Ancak burada da yerleşik Yahudi cemaatleri durumdan endişe duyar. Yahudilerin gelişmesi karşısında kaygıya kapılan Padova cemaati; yeni gelenlerin, cemaate mensup kişilerin akrabaları dahi olsa, “ekonomik durum nedeniyle” şehre girmelerini yasaklamak ister.<span class="char-style-override-17">193</span> Ancak hahamlar burada da düzeni sağlar. Padova’nın tabi olduğu Venedik <span class="char-style-override-14">betdin</span>i, yeni gelenlerin şehre girmelerine izin verilmesini emreder. Zaman zaman dolambaçlı yollara başvurulur. Mesela 1511’de, David Bamberg adında biri Anvers’ten Venedik’e gelerek buradaki Yahudilere ait ilk matbaayı kurar. 100 kadar işçi çalıştıran bu matbaa, Yahudilerin neredeyse endüstriyel sayılabilecek ilk girişimidir.<span class="char-style-override-17">75</span></p>
				<p class="paragraf-4">1516’da, –binlerce kişilik– göç dalgası karşısında, bu insanların çok fazla dağılmadan tek bir yerde muhafaza edilebilmeleri için, 5000 Venedikli Yahudi, Giudecca’nın sağlık koşullarına uygun olmayan küçücük mahallelerinden birinde üst üste yaşamaya zorlanır. Burası getto adını alır.<span class="char-style-override-17">75</span> Bu kelimenin kökeni belli değildir: <span class="char-style-override-14">Geto nuovo</span> (İtalyanca “yeni dökümhane”) veya <span class="char-style-override-14">borghetto</span> (İtalyanca “küçük kasaba”) veya <span class="char-style-override-14">ghet</span> (İbranice “ayrılma”) kelimesinden geliyor olabilir. Bu, tecrit edilmiş ilk mahalle değildir. 1412’de Valladolid’de, 1417’de Bologna’da, 1425’te Torino’da ve 1458’de Frankfurt’ta da böyle mahalleler olmuştur. Venedik’te verilen isim, hepsinin ortak ismi olacaktır.</p>
				<p class="paragraf-4">Getto, Yahudileri tecrit etse de, aynı zamanda onları korur da. Yahudiler hapsedilir, sınır dışı edilmez, daha az asimile olurlar. Getto, fakirlik ve yoğun çalışmadan oluşan, din değiştirme vaazlarından çocuk kaçırmalara kadar uzanan aşağılamalarla dolu bir yaşam biçimi doğurur. Bununla birlikte getto, ailevi, sanatsal ve entelektüel zevkleri de beraberinde getirir.<span class="char-style-override-17">75</span> Yahudi tiyatrosu ilk defa burada oynanır; 1528 ila 1575 yılları <br/>arasında, muhteşem süslemelerle dolu beş sinagog inşa edilir;<span class="char-style-override-17">75</span> olağanüstü minyatürlerle dolu kitaplar hazırlanır; sayısız kitap –1525’ten itibaren Talmud– basılır; yoğun felsefi tartışmalar düzenlenir. </p>
				<p class="paragraf-4">Venedik tecrübesi, Roma’nın hoşuna gider. Papa, topraklarına yerleşen Yahudi bankacılardan yüklü vergiler almayı sürdürdüğünden, Yahudileri bu topraklardan kovmak söz konusu değildir. Böylece nihai karar alınır: Tecrit. 1553’te III. Julius, –Venedik’te basılan– Talmud’u, Mesih’e saldırdığı bahanesiyle mahkûm eder. Halefi IV. Paulus, Temmuz 1555 tarihli papalık fermanı <span class="char-style-override-14">Cum nimis absurdum</span> ile, topraklarında yaşayan (“günahları yüzünden Tanrı tarafından ebedi itaate mahkûm edilen”<span class="char-style-override-17">313</span>) Yahudilerin kendilerine III. Paulus ve III. Julius tarafından tanınan haklarını ellerinden alır, Yahudilerin tıp, ticaret, vergi ve geçiş noktalarında para tahsilatı ile uğraşmalarını, eskicilik ve ikrazatçılık dışında başka meslekler icra etmelerini yasaklar. Yahudileri sarı bir şapka takmaya zorlayarak getto sistemini yaygınlaştırır. Hemen Ağustos 1555’te Roma’da (2000 kişilik), daha sonra Roma’nın limanı Ancona’da (1000 kişilik), ardından Bologna’da birer getto kurar. Contado Venassino’da da, “taş ocakları” adı altında gettolar kurulur: Carpentras’da (800 kişilik), Avignon’da (200 kişilik), Isle-sur-la-Sorgue’da (200 kişilik) ve Cavaillon’da (100 kişilik).</p>
				<p class="paragraf-4">Ancona gettosunun Ağustos 1555’te kuruluşu, önemli bir diplomatik hadise teşkil eder. Engizisyon, şehirde yaşayan Yahudileri bir araya toplarken, limanda kimsenin tanımadığı Portekizli <span class="char-style-override-14">marrano</span>ları yakalayarak bunları hapseder ve “dönmeler” olarak yargılar. Bu <span class="char-style-override-14">marrano</span>lardan biri, İstanbullu Gracia Ha-Nassi’nin adamıdır. Söz konusu aracı, bir Osmanlı uyruğudur ve elinde hatırı sayılır sayıda mal bulunmaktadır. Gracia Mendes, Muhteşem II. Selim’den<span class="char-style-override-17"><a class="footnote-link" href="#footnote-225-28" id="footnote-225-28-backlink">28</a></span><span class="char-style-override-18"> </span>bu kişinin serbest bırakılması için olaya müdahale etmesini talep eder. Padişah talebi papaya iletir, misilleme olarak o sırada bir Osmanlı limanından geçmekte olan Anconalı Hıristiyan tüccarların mallarına el koyar. II. Selim’in mektubu papaya, Portekizli <span class="char-style-override-14">marrano</span>lardan ilk grubun yakılmasından sonra ulaşır. Papa, Gracia Ha-Nassi’nin malları üzerindeki haczi kaldırırsa da, yakılmaya gönderilen aracısını serbest bırakmaz.<span class="char-style-override-17">314</span> Bunun üzerine Gracia Ha-Nassi; Ancona limanının boykot edilmesini talep ederek İstanbul’da kurduğu bir <span class="char-style-override-14">yeşiva</span>nın müdürü olan Rabbi Joseph ibn Levi’yi, bütün Yahudileri Ancona ile ticaret yapmaktan men eden bir <span class="char-style-override-14">herem </span>(emir) imzalamaya ikna eder. Ancak yasağın ilk kurbanları Ancona Yahudileri olduğundan, emir uzun süre dayanmaz. Daha sonra başkaları aynı emri yeniden uygulamaya kalkarsa da, yine bir sonuç alamazlar.</p>
				<p class="paragraf-4">Doktrinle ilgili önemli bir düşünce ortaya çıkar: 1556’da gettoya daha yeni sürülen Pisalı haham ve bankacı Yehiel Nissim, <span class="char-style-override-14">Ebedi Hayat</span> adlı dini incelemesinde, Talmud’un öngöremediği mali işlemlerin ahlaki boyutu üzerine kafa yorar. Somut nesnelere dayanan işlemlere (poliçe, ortaklık sözleşmeleri, denizcilik sigortası) izin verilirken,<span class="char-style-override-17">329</span> ekonomik veya sosyal temelden yoksun işlemler (para spekülasyonu gibi) yasaktır. Mesela ticari ihtiyaçları karşılamak üzere <span class="char-style-override-14">marka</span> satın almak yasaldır; ancak bunu, “büyük fuarlar gelince bu paranın kuru artar ümidiyle” yapmak, “Tevrat’ın yasakladığı türden bir riba”dır.<span class="char-style-override-17">456</span> Rabbi Nissim’in koyduğu yasak, Faslı hahamlar tarafından farklı şekilde, ancak aynı zamanda dile getirilen yasakla aynıdır: Spekülatif ekonomi yasaktır, zira bu tip ekonomi bir şey yaratmaz. Şüphesiz âlimler bu sonuca varmak için, Fes ile Pisa arasında birbirlerine bir sürü mektup göndermiştir. Mali temkinliliğe dair bu olgulara, XVII. yüzyılda Amsterdamlı finansçılarda, bir sonraki yüzyılda ise Londralı finansçılarda rastlayacağız. </p>
				<p class="paragraf-4">1559’da, yıllarca süren dini tartışmalardan sonra, Talmud<span class="char-style-override-14"> </span>ile Zohar’ın birkaç kesintiden sonra Papalık Devleti’nde yayımlanmasına izin verilir. Bu, Yahudilerin durumunda herhangi bir değişiklik yaratmaz. 1569’da V. Pius Yahudileri yine “sahtecilik”, “ihanet” ve “Papalık Devleti’ni yağmalaya yağmalaya iflasa sürüklemek” ile suçlar.<span class="char-style-override-17">313</span> Kendi hâkimiyetindeki bütün İtalyan şehirlerindeki gettoları kaldırır. Roma ve Ancona’dakiler hariç, “zira bu yerlerin kutsallığı, din değiştirmelerini sağlayabilir.” Asıl neden ise, son derece kârlı Levant ticareti ile papanın ihtiyaç duyduğu birkaç bankacıyı muhafaza etmektir. Zaten bir sonraki papa Sixtus Quintus da, kendisini Ancona’daki Yahudi varlığını hoş görmeye iten şeyin, Yahudi toptancılardan elde ettiği kazanç olduğunu itiraf edecektir.<span class="char-style-override-17">313</span></p>
				<p class="paragraf-4">1569’da Pisa’dan kovulan Pisalar, Nissimler, Del Bancolar, Volterralar, Rietiler ile Tivoliler, kuzeyin yolunu tutarlar. Bu insanların arasında Andrea del Banco adında bir sarraf da bulunur. Andrea del Banco’nun göç edecekleri yerin ismiyle anılacak çocuklarına, daha ileride Almanya’da rastlayacağız: Warburg.<span class="char-style-override-17">18</span></p>
				<p class="paragraf-4">İki yıl sonra, İnebahtı’daki zaferin ertesinde, Venedik hükümeti de, Türklerin işbirlikçileri, Nakşa dükünün casusları ilan ettiği Yahudileri gettodan atmaya karar verir. Ancak daha sonra bu karar, geçmişte birçok kez olduğu gibi, vergiye karşılık ertelenir.</p>
				<p class="paragraf-4">Cemaatler, safları sıkılaştırır. 1577’de Veneto’daki Padova cemaati meclisi, Venedik <span class="char-style-override-14">betdin</span>i yerine sivil mahkemelere başvuran herkesi aforoz eder.<span class="char-style-override-17">75</span> Bu son derece vahim karar, sinagoga girme, bir başka Yahudi ile ticaret yapma ve koşer yiyecek satın alma yasaklarını doğurur. 1586’da İtalya’daki son cemaatler, Polonya ve Fas’taki cemaatlerin yaptığı gibi, merkezi bir örgüt kurmaya bile çalışır. Ancak proje başarısızlığa uğrar. 1593’te VIII. Clement (ödün vermeyen bu papa, Fransa tahtına IV. Henri adıyla çıkan Navarrelı Henri’nin din değiştirmesini kabul etmede de büyük zorluk çıkaracak, Nantes fermanını onaylamayacaktır), Yahudilerin Papalık Devleti’nden sınır dışı edilmelerini teyit eder. Ancak Vatikan’ın yılda 250 eküye bankacılık izin belgeleri sattığı Roma ve Ancona Yahudileri bir kez daha hariç tutulur.<span class="char-style-override-17">313</span></p>
				<p class="paragraf-4">Bir ilke imza atılır ve Venedikli Yahudiler, sadakatlerini kanıtlamak için, şehrin 57 yıllık hahamı Simone Luzzato’ya 1638’de Yahudilerin ciddiyetini, yetkinliğini, hızını, etkinliğini, dürüstlüğünü, özellikle de sadakatini öven <span class="char-style-override-14">Venedik Yahudileri Üzerine Deneme</span>’yi yazdırırlar.<span class="char-style-override-17">75</span> Üstelik, der Haham Luzzato, Venedikli Yahudilerin anavatanları olmadığından, şehre yerleşmiş diğer yabancı tüccarların aksine, kazandıkları parayı gönderecekleri kimseleri yoktur. Haham, Talmud’un nakaratını tekrar eder: Etraflarındakiler için iyi olmayan hiçbir şey, Yahudiler için de iyi olamaz. Bu sava durmadan rastlayacağız. Cemaatler her yerde, verebildikleri hizmetleri ön plana koymaya uğraşacaktır. </p>
				<p class="paragraf-4 para-style-override-17">1692’de Papa XI. Innocentius, topraklarındaki son Yahudilerin de –Ancona ve Roma Yahudileri– faizle borç vermelerini yasaklar. Yahudilere yeni meslek kapıları açmaksızın, bankalarını kapatır.<span class="char-style-override-17">313</span> Çaresiz kalan Ancona Yahudileri, kendi limanlarını boykot ederek direnmeyi denerler. Ancak çabaları boşadır: Boykotun bir numaralı kurbanları yine kendileridir. Yahudilerin yapmalarına izin verilen tek meslek, eskiciliktir. Birçoğu şehri terk eder. Bu iki gettoda kalanların hor görülme ve fakirlikten ibaret hayatları, daha da feci bir hale gelir. </p>
				<p class="paragraf-4">İtalya yarımadasında Yahudilerin özgür yaşadıkları tek bölge –Papalık aşırı baskı yapmadıkça– Toskana, özellikle de Toskana’nın bir numaralı limanı Livorno’dur. Burada iyi karşılanan Yahudilerin nüfusu, 1492’de Floransa’nın efendileri Mediciler’in etkisiyle bölgeye akın eden İspanyol Yahudileri ile birlikte neredeyse 50.000’e ulaşır.<span class="char-style-override-17">263</span> 1494’ten itibaren, bütün Yahudiler Savonarola tarafından bölgeden sürülür. O sırada, Yahudileri iki yıl önce İspanya’dan kendisinin sürmüş olduğunu unutan Fernando, Floransa’nın yeni efendilerine yazarak uyruklarının sınır dışı edilmesini protesto eder!<span class="char-style-override-17">19</span></p>
				<p class="paragraf-4">1512’de geride kalan az sayıda Yahudi (200 kişi), Mediciler’le birlikte Floransa’ya geri döner. 1527’de hep beraber bölgeyi yeniden terk ederlerse de, 1530’da yine geri gelirler. Bu Yahudiler, yedi Medici nesli boyunca burada kalacaklardır. Böylece bu az sayıdaki Toskana Yahudisi için, uzun bir ekonomik ve kültürel özgürlük dönemi başlar. </p>
				<p class="paragraf-4">1551’den itibaren (Napoli’de tanıştığı Isaac’ın oğlu Judah Abravanel’e son derece bağlı olan) I. Cosimo de’ Medici, Balkanlar’daki Yahudi tüccarları Toskana’ya çekmek ve Napoli, Venedik ve Ancona’ya gitmekten vazgeçirmek için, bu tüccarlara bir şartname teklif eder. 1540’ta Yahudiler Napoli’den bir kez daha –dördüncü kez– sürüldükten ve 1555’te Papalık Devleti’nde yeni gettolar kurulduktan sonra, bu Yahudilerden birkaç yüz kişi Toskana’ya gelir.<span class="char-style-override-17">263</span></p>
				<p class="paragraf-4">Ancak işler tersine döner. II. Cosimo, Vatikan’ın Toskana büyük dükü unvanını tanımasını sağlamak için, 1570’te Floransa ve Siena’daki cemaatleri gettolara kapatmaya razı olur. Ertesi yıl, Toskana Büyük Dukalığı’nın 500 Yahudisi karanlık çöktükten sonra bu gettolara hapsedilir. </p>
				<p class="paragraf-4">Bu dönemde sadece Livorno Yahudileri, yaşamlarını güven içinde sürdürür. 1548’de serbest liman ilan edilen şehir (Mediciler Livorno’yu, Ancona’ya rakip yapmak istemektedir), Yahudileri ağırlamaya devam eder. Yahudiler burada her türlü mesleği icra edebilir, hatta kamu mesleklerine dahi girebilirler. Olabilecek en büyük ayrıcalık ise şehrin, geçmişte itaatsizlik etmiş Yahudilere, Engizisyona karşı dokunulmazlık garanti etmiş olmasıdır. Bir başka deyişle Livornolu <span class="char-style-override-14">konverso</span>ların, “yeniden sapkınlığa düşmüş” sayılmaksızın tekrar Yahudi olma hakları bulunur.</p>
				<p class="paragraf-4">Her yerden Yahudi, gettosu olmayan bu nadir Avrupa şehrine yerleşmeye gelir. 1600’de burada 100 kadar Yahudi yaşarken, 1689’da üç bin, yüzyıl sonunda ise 5000 Yahudi yaşamaktadır. Bu Yahudiler kısa zamanda, daha ileride Alman Yahudilerin yapacakları gibi, kendilerini Yahudi elitler olarak görmeye başlar. 1600’de Moiz Cordovero adında bir hekim, Livorno’da aynı zamanda önemli bir bankacıdır. Bazı Yahudiler, ipek dokuma, cam imalatı ve mercan işleme şirketleri kurar. Cezayir, Tunus, Hindistan ve Brezilya ile ticaret yaparlar. 1632’de İtalya’ya ilk defa buradan kahve ithal ederler. Matbaacıları, Kuzey Afrika’da kullanılan bütün dua kitaplarını yayımlar. Doğu, Amerika ve Kuzey Afrika ile olan kültürel alışverişleri muazzam boyutlardadır. Amsterdam’dan sonra Livorno, Yahudi ticari faaliyetinin, matbaasının ve entelektüel yaşamının ikinci büyük merkezi haline gelir. </p>
				<p class="alt">Luther’den maiyet Yahudilerine</p>
				<p class="paragraf-4">Habsburglar –Şarlken 1519’da imparator seçildikten sonra Avusturya, Almanya, Flandre, İspanya ile İtalya’nın bir bölümüne hâkim olmuşlardır– topraklarında, Yahudilere ancak tahammül edilmektedir. Yahudiler, zanaatkâr da olabildikleri Bohemya ile Moravya hariç, bu topraklara sadece rehinci olarak kabul edilirler. Prensler Yahudileri, vergileri tahsil etmede de kullanarak verdikleri hizmetlerden dolayı yine kendilerine nefret duyulan zoraki ikrazatçılar haline getirir. 1538’de Hessenlı din adamları, Frankfurtlu Yahudi ikrazatçıları “halkın zenginliğini emerek prensin hazinesine kusan bir sünger”e benzetir.<span class="char-style-override-17">193</span> Hessen’da Frankfurtlu birkaç yüz Yahudi, 1458’den beri yüksek duvarlarla tecrit edilmiş, akşamları her iki ucu kapatılan tek bir sokakta yaşamaktadır. Dar evler. Sağlık şartlarına hiçbir şekilde uygun olmayan bir ortam. Kalabalık aileler. Okumayla geçen uzun akşamlar.</p>
				<p class="paragraf-4">Prag’daki cemaat, Orta Avrupa’daki başka yerlere göre çok daha kalabalık ve özgürdür. Burada Yahudi zanaatkârlar, tüccarlar, hekimler ve <span class="char-style-override-14">yeşiva</span>lar bulunur. Hatta Prag, 1526’dan itibaren İbranice kitapların basıldığı Alpler’in kuzeyindeki ilk şehirdir.</p>
				<p class="paragraf-4">Matbaanın Avrupa’da yayılması, beklenmedik bir sonuç doğurur. İncil’i direkt olarak okuyan bazı Hıristiyanlar, Kilisenin İncil<span class="char-style-override-14"> </span>yorumunu sorgulamaya başlar. Para ile ilişkisi çok daha farklı, Yahudilerinkine daha yakın bir Hıristiyan ahlakı ortaya çıkar.</p>
				<p class="paragraf-4">Ekim 1517’de Martin Luther adında Augustin tarikatından 34 yaşında bir keşiş; Roma’da Aziz Petrus Bazilikası’nın inşası için VI. Alexander’in halefi II. Julius tarafından düzenlenen endüljans<span class="char-style-override-17"><a class="footnote-link" href="#footnote-225-29" id="footnote-225-29-backlink">29</a></span> ticaretini protesto eden <span class="char-style-override-14">Endüljanslara Karşı Doksan Beş Tez</span> başlıklı bildirisini Wittenberg Kilisesi’nin kapısına asar.<span class="char-style-override-17">92</span> Almanya ve İsviçre kantonlarındaki Kilise ve krallıkların Roma karşıtı duygularından güç alan Luther, hareketini genişletir. 1521’de aforoz edilir. Mart 1536’da Basel’da, Luther gibi Jean Calvin de rahiplerin bekâr olma zorunluluğuna, Meryem Ana kültüne ve manastırlara saldırır. Calvin, vaftiz edilen herkesin rahiplik yetkisi olduğunu ilan etmek, İncil<span class="char-style-override-14"> </span>metinlerinin rahiplerin aracılığı olmadan doğrudan okunmasını istemektedir.</p>
				<p class="paragraf-4">İlk Protestanların Yahudilere yaklaşımı önceleri uzlaşmacıdır.<span class="char-style-override-17">214</span> Luther’e göre, Yahudilerin din değiştirmesini geciktiren şey, gördükleri zulümdür. Bu nedenle Yahudilerle diyalog kurulmalıdır. Hatta Johann Eck adında Katolik bir ilahiyatçı, Luther’i “Yahudi âşığı” olmakla suçlar. Almanya’da yaşayan cemaatler için bir ümit ışığı belirir.<span class="char-style-override-17">193</span> 1537’de Haham David Levi şöyle yazar: “Tanrı ve Reform sayesinde, oturduğumuz çeşitli devletlerde, atalarımızın etrafa dağılmalarından bu yana tanımadıkları hak ve ayrıcalıklara sahibiz.”</p>
				<p class="paragraf-4">1540’ta Kilise; başka eylemlerin yanı sıra, İsa Tarikatı’nı kurarak ve doktrinini Loyolalı Ignatius etrafında tekrar düzenleyerek Luther’e karşılık verir. </p>
				<p class="paragraf-4">Ardından reformcular, ekonomi ahlakını yeniden yorumlar. Para artık pis değildir; para çalıştırmak serbesttir. Calvin, Protestan papazların faizle borç alıp vermelerine, “din görevlilerinin boş zamanlarında ağırbaşlı işlerle uğraşmalarına imkân sağladığı” için izin verir. Bu, hahamların 15 yüzyıldır söylediklerinin aynısıdır!</p>
				<p class="paragraf-4">Bu, Hıristiyanlık için radikal bir değişimdir. Tüccar kisvesi altında iyi kötü gizlenmiş ilk Katolik bankacılardan öte, Yahudi ikrazatçılar artık açık ve direkt bir rekabetle karşı karşıyadır: Protestanlar. Üstelik kısa sürede rekabet, sadece Protestan papazlarla sınırlı kalmayacaktır.</p>
				<p class="paragraf-4">Reformun Yahudilere şiddet uygulaması, her şeyden önce Luther’in açıkça Yahudi karşıtı söylevlerinde açığa çıkar.<span class="char-style-override-17">214</span> 1543’te Luther, <span class="char-style-override-14">Yahudilere ve Yahudilerin Yalanlarına Karşı</span> başlıklı, beylik suçlamaları tekrar eden bir dizi yergi yazısı yayımlar: törensel cinayetler, kuyuların zehirlenmesi, büyücülük. Bunlara, tefecilik suçlaması da eklenir. Luther, Yahudilere ait ev ve sinagogların yakılmasını, Talmud<span class="char-style-override-14"> </span>ile Yahudi dua kitaplarına el konmasını ve Yahudilerin angaryaya mahkûm edilmelerini talep eder.</p>
				<p class="paragraf-4">İmparatorluk içinde yaşayan az sayıdaki cemaat, eğreti ve zor bir durumda kalır. 1550’ye doğru Rosheimlı Josel adında biri, “İmparatorluk Yahudilerinin komutanı”<span class="char-style-override-17">193</span> seçilerek şartnameler üzerine müzakere etmek ve Diyet Meclisi önünde Yahudileri savunmak üzere sürgünlerin lideri ile <span class="char-style-override-14">stadlan</span> yetkilerini elinde toplar.</p>
				<p class="paragraf-4">O sırada Hessen-Cassel elektörlüğünün başkenti olan Cassel’da, zengin köylülere ve buğday tüccarlarına borç para veren birkaç Yahudi yaşamaktadır. Sürüldükten sonra 1556’da buraya yerleşen Pisalı bankacılar Del Bancolar da, bu Yahudilerin arasındadır. Del Bancolar, ad değiştirerek von Cassel olurlar.<span class="char-style-override-17">18</span> Bazı Alman devletlerinde Yahudiler, isimlerinin başına, baba adıyla harmanladıkları <span class="char-style-override-14">ben</span> takısını koymak zorundadırlar. Başka Alman devletlerinde ise, oturdukları yerlerin isimlerinin başına <span class="char-style-override-14">von</span> koyarak soyadı olarak kullanmak mecburiyetindedirler. 1559’dan itibaren, “sarraflık ve tarım ürünleri üzerinden ikrazatçılık yapan” Simon von Cassel, Cassel’dan Westfalen’daki Warburg’a gelir. XIV. yüzyılda gerçekleşen katliamlardan sonra, birkaç yüz Yahudi buraya geri dönmüştür. Komşu şehir Paderborn’un prens piskoposu ve Warburg’un vasisi, Simon von Cassel’in on yıl için buraya yerleşmesine izin verir. Simon’dan sonra oğlu Samuel, ardından da torunu Jacob Simon, ailenin mütevazı rehincilik işlerini yöneteceklerdir. Böylece yerleştikleri yerin adını alırlar. Hatta Jacob Simon von Warburg, Paderborn piskoposluğunda yaşayan küçük Yahudi cemaatinin başı olur.<span class="char-style-override-17">18</span></p>
				<p class="paragraf-4">İmparatorlukta dağınık halde yaşayan cemaatlerin sayısı hâlâ çok azdır. İmparatorluğun en önemli cemaati olan Frankfurt cemaatinin nüfusu, 1542 ila 1610 yılları arasında 400’den 1.380’e yükselmiştir. Bu insanlar halen aynı sokakta üst üste yaşamaktadır. Daha fazla Yahudi’nin gelmesini engellemek için, yerel yöneticiler, imparatorluğa bağlı tüm şehirlerdeki yöneticiler gibi, (ancak 25 yaşından sonra izin verilen) evlilik sayısını yılda 12 ile, şehre yerleşebilecek Yahudi sayısını ise yılda iki ile sınırlar. Hessen makamları, Yahudilerin tarım, silah, baharat, şarap ve buğday ticaretiyle uğraşmalarını yasaklar. Yahudiler, özel bir işaret (eşmerkezli iki sarı halka) taşımak zorundadır. Yahudilerin geceleri, pazar günleri ve Hıristiyan bayramları esnasında gettodan çıkmaları yasaktır. Kalan günler, şehirde iki kişiden kalabalık gruplar halinde gezemez, parka veya hana giremezler. Küçüklüğüne rağmen imparatorluk Yahudiliğinin merkezi olan bu cemaatte, 1603’te Almanya’nın her yerinden gelen delegeler gizlice bir araya gelirler. Toplantının amacı, birliği muhafaza etmenin, asimilasyonun önüne geçmenin, özellikle de cemaat mensuplarının anlaşmazlıklarını Yahudi olmayan mahkemelere götürmelerini engellemenin yollarını tartışmaktır. Genel bir temsilci seçilmesi söz konusu olur; bir sosyal dayanışma fonu kurulması konuşulur; ticari işlemlerin ahlak çerçevesinde yapılıp yapılmadığını denetleme zorunluluğunun altı çizilir. Ancak imparatorluk polisi toplantıyı basar, delegeleri devlete ihanet suçuyla tutuklar. Delegeler, “Kuzey kuvvetleri” ile işbirliği içinde olmakla suçlanır. Toplantı yarıda kesilir; projeler unutulur; cemaatler yalnız kalır.</p>
				<p class="paragraf-4">1607’de, Warburglar bir kez daha taşınır. Jacob Simon daha kuzeye, Altona’ya yerleşir. Elbe Nehri üzerinde yer alan ve Danimarka egemenliğinde olan bu serbest liman, komşu şehirlere göre çok daha hoşgörülüdür. Aşkenaz ve Portekizli birkaç Yahudi yüzyıllardır burada yaşamaktadır. Hansa Birliği’ne bağlı bir şehir ve bölgede yaşayan cemaatlerin başkenti olan Altona, civardaki yerleşim bölgelerinden sorumlu hahamlar mahkemesinin merkezidir. Bu kez aile isim değiştirmez. 1615’te Jacob Warburg (<span class="char-style-override-14">von</span> kaybolmuştur), Altona’daki konutuna, aynı zamanda piskoposluğun da ilk sinagogu olan güzel bir sinagog inşa ettirir.<span class="char-style-override-17">18</span></p>
				<p class="paragraf-4">Altona’nın komşu şehri Hamburg’da ise durum çok farklıdır. Şehir senatosu; 1.000 marklık yüklü bir vergi karşılığında ancak 25 Sefarad kabul ederse de, bu Yahudilerin kendi mahremiyetlerinde dahi ibadet etmelerini yasaklar. Aralarında bir baharat tüccarı, Brezilya ürünleri ithalatçısı, bir sarraf ile bir şeker ithalatçısı bulunur. </p>
				<p class="paragraf-4">Daha sonra imparatorlukta durum biraz gevşer. Geleceğe güvenle bakan birkaç Yahudi tüccar biraz para biriktirmeye, yatırım yapmaya başlar. 1621’de Viyana’da bir cemaat, iki yüzyıllık sürgünden sonra geri döner. Bunlardan Oppenheimlar, Oppenheimerler, Wertheimerler ile mütevazı rehinciler olan Aguilarlar, maiyet bankacıları haline gelerek devlete yüklü miktarlarda borç sağlarlar. 1630’da Jacob Bassevide Treuenberg, ordunun tarım ürünleri tedarikçisi olarak atanır.<span class="char-style-override-17">372</span> Daha sonra 1641’de III. Ferdinand, İsveçlilere karşı Prag’ı savundukları için Yahudilere ticaret yapma izni tanır. 1650’de Hamburg’da, Yahudilere kendi mahremiyetlerinde ibadet hakkı verilir. </p>
				<p class="paragraf-4">1648’de, Otuz Yıl Savaşı’nın sona ermesiyle, Orta Avrupa’daki lonca sistemi çöker, Hansa Birliği önemini kaybeder, loncalar silinir. Böylece Yahudiler, zanaat ve sanayi sektörlerine girerler. Prag’da, İspanya’dan gelen bir aileye mensup Leopold Porges adında biri, bir pamuklu dokuma atölyesi kurar.<span class="char-style-override-17">34</span> Porges, kayda geçen ilk Yahudi sanayicidir. Böylece bir efsane daha çöker: Yahudiler kendilerini ticaret ve banka ile ilgili işlerle isteyerek kısıtlamamıştır. Loncalar yok olduğu, dini kısıtlamalar önemini yitirdiği andan itibaren Yahudiler, daha sanayi adını almamış olan sektörde de çalışmaya başlarlar.</p>
				<p class="paragraf-4">Liberalleşme beraberinde özgürleşmeyi ve asimilasyonu getirir. Spa’da Yahudi tüccarların çocukları, Hıristiyan hastanelerinde tedavi görür. 1685’te Frankfurt’ta Yahudi tüccarlar, borsada çalışmak üzere gündüzleri gettodan çıkarlar. </p>
				<p class="paragraf-4">Ancak henüz zamanı gelmemiş olan özgürleşme süreci, daha yeni başlamışken durur. Yahudi simsarlar Frankfurt borsasına ayak basar basmaz, Protestan bankacılar “Yahudilerin ellerindeki bütün poliçeleri gasp etmelerinden” yakınırlar. Yahudiler borsadan kovulur, “şehrin en iyi sokaklarında”<span class="char-style-override-17">34</span> oturmaktan men edilir, tekrar gettolara kapatılırlar. Bu durum, bir yüzyıldan uzun sürecektir... O sırada Viyana’da 111 aile ve üç sinagog bulunmaktadır. 14 Şubat 1670’te İmparator I. Leopold von Habsburg, İspanya kralının kızı ve Cizvitlerin en sadık destekçisi olan karısı Margaret Theresa’nın etkisiyle, Yahudileri tekrar sınır dışı eder. Yahudi ikrazatçılar 50 yıl içinde, kendilerini sınır dışı eden hükümete 35.000.000 florin değerinde borç vermiştir.<span class="char-style-override-17">403</span> Aynı yıl 8 Ağustos’ta Leopold, adı Leopoldstadt olarak değiştirilen Yahudi Mahallesi’ni 100.000 florin karşılığında satar. Leopold, ancak yüklü miktarda borçlandığı ve hâlâ sömürmek istediği birkaç bankacının kalmasına izin verir.</p>
				<p class="paragraf-4">Tam tersine Brandenburg Elektörü Friedrich Wilhelm, 21 Mayıs 1671’de birkaç Yahudi’nin, “korunma bedeli olarak” yılda 8 <span class="char-style-override-14">thaler</span><span class="char-style-override-17"><a class="footnote-link" href="#footnote-225-30" id="footnote-225-30-backlink">30</a></span> tutarında bir vergi ile evlilik ve cenaze başına bir altın florin ödemeleri şartıyla Berlin’e yerleşmesine izin verir.</p>
				<p class="paragraf-4">Bir Yahudi yazgısı: 1630’da Worms’ta doğan ve Viyana’ya göç eden Samuel Oppenheimer,<span class="char-style-override-17">403</span> 1660’a doğru ordu tedarikçisi olur. Talmud<span class="char-style-override-14"> </span>eğitiminin destekçisi olan Oppenheimer, birçok sinagog ile <span class="char-style-override-14">yeşiva</span> kurar. 1673’te cemaat Viyana’dan kovulduğunda, Oppenheimer yine de imparatora Fransa ile yapılan savaşı, daha sonra 1682’de Türklere karşı yapılan savaşı finanse edecek kadar para verir. Alacağını tahsil edemeyen Oppenheimer, 1697’de ortağı Samson Wertheimer’i öldürtmek üzere komplo kurmakla –haksız yere– suçlanır.<span class="char-style-override-17">357</span> 1701’de Oppenheimer İspanya Veraset Savaşı’nı finanse ederse de, alacaklarını yine tahsil edemez. 1703’te öldüğü zaman kendisine 5.000.000 gulden borcu bulunan imparatorluk hazinesi, bu parayı Oppenheimer’in mirasçılarına ödemeyi reddeder. Bu da, Yahudilerin ancak 30 yıl sonra dönecekleri Viyana’daki son Yahudi şirketi olan Oppenheimer ticarethanesinin iflas etmesine sebep olur.</p>
				<p class="arabaslik-sol" id="toc_marker-3-8">8. Sermayenin kalbinde kaçak Yahudiler (1492-1700)</p>
				<p class="paragraf-4">İspanyol sürgünlerinin en zengin olanlarından bazıları, kapitalizmin “kalbi” olan, ancak Yahudi olmanın özellikle tehlike arz ettiği ülkelere göç etme riskini göze alır: Flandre, İngiltere, Amerika’daki sömürgeler. Yahudi olduklarından buralara ancak kaçak olarak ulaşabilirler.</p>
				<p class="paragraf-4">Yeniden sınır dışı edilmeyi, daha da fecisi, kendilerini din değiştirmiş olarak takdim ettikleri takdirde ihbar edilmeyi ve işkence görmeyi göze alan bu insanların zihniyeti inanılmazdır. <span class="char-style-override-14">Konverso</span>lar genellikle gizli Yahudiler olarak kaldıklarını itiraf eder. Tövbe ederlerse de, dini inançlarını değiştirmemek için hile ve gizli kodlara başvururlar. “Yeniden sapkınlığa düşenler” bazen sınır dışı edilir, ancak çoğu zaman halka açık infazlarda diri diri yakılmaya mahkûm edilirler. Tövbe edenler ise, alevlere atılmadan önce öldürülme ayrıcalığına sahiptir. </p>
				<p class="paragraf-4"><span class="char-style-override-14">Konverso</span>lar çoğu zaman Hıristiyan ve Yahudi inançlarını birbirine karıştırır, her iki inancın esasını gitgide unuturlar. Şüphe dolu bir ortamda yetişen, iki din arasında bocalayan, devamlı tetikte yaşayan, yeniliği başkalarının doğrularının bıraktığı boşluklarda arayan, gerçeğin, doğrunun, güzelin ve normalin tek bir tanımı olduğunu reddeden, birbiriyle çelişen şeyleri takdir edebilen, kabul edebilen ve bunlara inanabilen bu insanlar, bilimsel düşünceyi icat edecek, yaşadıkları çağın en özgür düşünürleri olacaklardır.<span class="char-style-override-17">457</span></p>
				<p class="alt">Montaigne’den Colbert’e</p>
				<p class="paragraf-4">1394’ten bu yana Fransa Krallığı’nda prensipte Yahudi yaşamamaktadır. Fransızlar Yahudileri, ancak pantomimlerin ve İsa’nın Çilesi oyunlarının gösterdiği şekilde tanırlar.<span class="char-style-override-17">61</span> Papalık Devleti’nde –üst üste yaşayan, aşağılanan, kötü muamele gören– Yahudiler, bazen kaçak olarak Nîmes, Montpellier ve Massif Central’a kadar sızmayı başarırlar. Bu Yahudiler, yakalanma korkusuyla ölüp ölüp dirilen, işleri bittiği anda gettolara dönen gezgin satıcılar ve at tüccarlarıdır.<span class="char-style-override-17">204</span> Diğerleri Rouen, Bretonya veya Toulouse’da kendilerini unuttururlar. Bazı <span class="char-style-override-14">marrano</span>lar, buralarda yaşayan Yahudilere Amsterdam ve Livorno’ya gitmeleri için gizlice maddi destek sağlar.</p>
				<p class="paragraf-4">1492’den sonra, sadece Guyenne bölgesi Yahudileri açıkça kabul eder: XI. Louis’den beri Bordeaux Parlamentosu’na, ölüm halinde yabancılara ait malların devlete geçmesine dair kanundan kendi yabancılarını muaf tutma hakkı tanınmıştır. Bu nedenle Bordeaux Parlamentosu; İber Yarımadası’ndan, özellikle İspanya’nın kuzeyinden ve Portekiz’den gelen 260 tüccarın, “Portekizli tüccarlar” veya “yeni Hıristiyanlar” adı altında “burjuvalar”a dönüşmelerine izin verir. Bu tüccarların Yahudi oldukları bilinir ve kabul edilir. Hatta aşağı yukarı açık şekilde tekrar Yahudi olmalarına izin verilir. Daha sonra II. Henri’nin açık mektupları;<span class="char-style-override-17"><a class="footnote-link" href="#footnote-225-31" id="footnote-225-31-backlink">31</a></span> –Guyenne bölgesindeki– Yahudilere seyahat etme ve ticaret etme özgürlüğü, gayrimenkul satın alma hakkı, hatta (o ülkede doğmuş) “tebaa” statüsü tanır. Yahudiler, Bayonne ve Bordeaux’ya yerleşir. Gradisler, Lupesler ile Memirler,<span class="char-style-override-17">246</span> Hollanda ile tekrar ticaret ağları oluştururlar. Kendilerini gitgide ifşa etmeden önce, bazıları üç yüzyıl boyunca gizli Yahudiler olarak kalacaklardır. Diğerleri ise Hıristiyanlığı kabul ederek asimile olur. </p>
				<p class="paragraf-4">Çoğu, Michel de Montaigne gibi açık fikirli düşünürler, özgür ruhlu gezginlerdir. Montaigne, anne tarafından bu sığınmacılardan biri olan ve Toulouse’dan geçerek Bordeaux’ya yerleşen Antonio de Lupes’in torunudur. Montaigne, 1581’de Bordeaux Belediye Başkanı olacaktır. Yahudi atalarının ve Yahudi tanıdıklarının izlerini taşıyan Montaigne –bir gün bir sünnete şahit olmuştur–, yazıları ile<span class="char-style-override-17">279</span> bütün <span class="char-style-override-14">marrano</span>ların felsefesine hayat verir. Karamsardır: “Hıristiyan olsun olmasın tanıdığımız bütün devletlerde etrafımızdaki her şey geriliyor. Dikkat edin: Bunda açık bir değişim ve yıkım tehdidi göreceksiniz.” Evrenseldir: “Bütün insanlar hemşerimdir...” Yazı, onun yegâne servetidir: “Dünyada tüy kalem ve kâğıt oldukça, seçtiğim yolda dur durak tanımadan ilerleyeceğim.”<span class="char-style-override-17">279</span> Göçebedir: “Yolculuk, bana yararlı bir uğraş gibi geliyor [...]. Dolaşmak için dolaşıyorum.” İnsanlığın eğreti durumunun son derece bilincindedir: “Tasarım her şekilde bölünebilir, zira çok büyük umutlar üzerinde yükselmiyor ve her geçen gün onu biraz daha bitiriyor.”</p>
				<p class="paragraf-4">Yahudilerin Paris’e yerleşmelerine izin verilmez. Az sayıda ziyaretçi, özellikle de kendilerini <span class="char-style-override-14">konverso</span> olarak tanıtan Sorbonne öğrencileri bu riski göze alır. 1540’ta, I. François’nın Venedik’teki elçisi Piskopos Georges de Selve, yeni kurulan Collège Royal’in (geleceğin Collège de France’ı) İbranice kürsüsünü Rabbi Eliya Bahour Lévita’ya teklif eder. Haham, Yahudilerin krallığa girmelerinin yasak oluşunu protesto etmek amacıyla bu daveti reddeder.<span class="char-style-override-17">211</span> Clément Marot, Zebur’u uyarlar; Rabelais, Talmud’u inceler. Venedikli bir hekim olan Doktor Montaldo’nun 1615’te Paris’ten geçtiğini de kaydedelim. Belki o sırada krallıkta gizli gizli yaşayan başka Yahudiler de vardır. Bu nedenledir ki, toplumun önde gelenlerinden biri Kiliseden uzaklaştığı anda dedikodu başlar. Mesela yine 1615’in Nisan ayında, Saint-Mahé Rahibi Concini tarafından himaye edilen Cosme Ruger, ölüm döşeğinde kutsanmayı reddedip de ateist olarak ölmeyi tercih ettiğinde, anında Ruger’nin Yahudi olduğu, başka Yahudilerin Concini’yi idare ettiği, Yahudilerin ülkeye hükmettiği söylentileri yayılır.<span class="char-style-override-17">211</span> Kral Naibi Marie de Médicis ile genç Kral XIII. Louis, halkın öfkesini yatıştırmak için, 12 Mayıs’ta, 1394’te yayımlanan “hiçbir istisna ve hiçbir imtiyaz tanımayan” sürgün kararını tekrar yayımlarlar. Olmayan Yahudiler sürülür!</p>
				<p class="paragraf-4">20 yıl sonra aynı XIII. Louis, “Hollanda Cumhuriyeti’nin Portekizli tüccarları”nın Fransa’da dolaşmalarına izin verecek, Fransa’ya yerleşmelerine izin vermeyecektir.</p>
				<p class="paragraf-4">1645’e doğru Rouen’da <span class="char-style-override-14">konverso</span>larla tanışan Pascal, 1651’e gelirken, İncil<span class="char-style-override-14"> </span>ve Hıristiyanlığın Yahudilere çok şey borçlu olduğunu kabul eden ilk kişidir. Molière, <span class="char-style-override-14">Cimri</span>’de konuya değinir. Ancak kelime, günlük dilde olduğu gibi tiyatroda da hakaret içerir. </p>
				<p class="paragraf-4">Bu, sonuçları vahim olabilecek bir hakarettir. 1652’de yaşanan bir olay, Paris’te Yahudi varlığı ile ilgili bir vehim olduğunu ortaya koymaktadır.<span class="char-style-override-17">61</span> Jean Bourgeois adında biri bir gün herkesin içinde eskici birliğiyle dalga geçerek eskicileri “sinagoga giden beyefendiler” olarak niteler. Hakarete uğradığını düşünen bir eskici, Bourgeois’yı öldürür. Bir skandal patlak verir. Yergi yazıları, katili Yahudi olmakla suçlar. Dava sırasında anlaşılır ki, söz konusu eskici aksine, eskiciler “bir Yahudi mesleği icra etme hatasına düşmüş iyi Katolikler” iken (ikrazatçılar, eski giysileri rehin olarak kullanır), Yahudi yerine konmasına öfkelenmiştir. Oysa Paris’te prensipte 260 yıldan beri Yahudi ikrazatçı bulunmamaktadır!</p>
				<p class="paragraf-4">Daha sonra Ekim 1684’te, hâlâ tek bir Yahudi’nin yaşamadığı Paris’te, Yahudiler çocuk kaçırmakla suçlanır! 20 Kasım’da polis, isimsiz kişilerce Yahudi olarak ihbar edilen 93 zanaatkâr ile ailelerine ülkeyi bir ay içinde terk etme emri verir.<span class="char-style-override-17">61</span></p>
				<p class="paragraf-4">Belki de Yahudilerin Doğudan geldiklerine inanmışlardır. Nitekim Yahudiler Fransa’ya, ancak 1552’de Metz’in ilhak edilmesiyle yasal olarak girmişlerdir. 1657’de XIV. Louis, 25 Eylül tarihli açık mektubuyla, bir yüzyıl önce Fransız olan Metz Yahudileri ile birlikte Alsace Yahudilerini himayesi altına alır. Bunlar, fakir ve kalabalık cemaatlerdir. Esas olarak rehincilik ve küçük esnaflıkla geçinmeye mecbur on bini aşkın insan.<span class="char-style-override-17">67</span> Contado Venassinolu Yahudiler gibi, krallığın Yahudilere yerleşme hakkı tanımayan bölgelerinde dolaşarak buralara yeni uygulamalar getirir, merkantilizmin dar çerçevesini kırarak reklamını yaptıkları, lonca modellerine uymayan ve tüketicinin ihtiyacını daha iyi karşılayabilecek ürünleri düşük kâr paylarıyla satarlar.<span class="char-style-override-17">67</span> Her ne kadar krallık bu Yahudileri takdir eder, Colbert Yahudileri zaman zaman över, Yahudilerin devlete olan yararlarını methederse de,<span class="char-style-override-17">68</span> kimse Yahudilerin açık açık Paris’e dönmelerine izin vermeye henüz cesaret edemez.</p>
				<p class="alt">Shylock’tan Cromwell’e</p>
				<p class="paragraf-4">1493’te az sayıda <span class="char-style-override-14">konverso</span>, Bordeaux’da olduğundan daha da gizlice, Yahudilerin 1391’den beri yasak olduğu Londra ve Bristol’a yerleşir. Bu hekim ve tüccarlar hoş görülürse de kimse oyunlarına kanmaz. Bu insanların diplomasi ve casuslukta, ikili oyunlarda ve ticari işlerde faydalı olacakları düşünülür. İspanya’dan nefret ettikleri bilindiğinden, bu ülke ile yaklaşmakta olan savaşta onlara gizli ajanlar olarak ihtiyaç vardır. 1536 itibarıyla henüz –hekim ve tüccarlardan oluşan– 37 aile bulunmaktadır. Dini ayinler her gün bu ailelerden birinin evinde yapılır. Durumdan haberdar olan polis, Aragonlu Catherine’den boşanarak Anne Boleyn ile evlenmesini dini anlamda meşru kılabilmek için kimi Yahudi ilahiyatçılara başvuran VIII. Henry’nin emri üzerine buna göz yumar. </p>
				<p class="paragraf-4">Aynı sırada ticaretin, zanaatın, maden ocaklarının ve metalürjinin gelişmesiyle birlikte, yatırım ve kredi daha da gerekli hale gelir. 1545’te VIII. Henry, Anglikanizmin yarattığı sarsıntı sırasında, faizle borç alıp vermeye icazet verir. Parlamento 1552’de, kararı yasalaştırmayı reddeder. 1571’de nihayet krediye izin verilir. Duruma boyun eğen asiller, para ticareti yapanları küçümser. Aynı yıl Thomas Wilson diye biri, “insanları borç almaya iterek toplumu çökertebilecek faiz”i eleştiren <span class="char-style-override-14">Riba Üzerine Söylev</span> başlıklı bir yazı yayımlar. 15 yüzyıldır hep aynı eleştiri... Yahudileri Londra’ya kabul etmek henüz söz konusu değildir.<span class="char-style-override-17">152</span></p>
				<p class="paragraf-4">1558’den itibaren I. Elizabeth, Rouen ve Bordeaux’dan gelen birkaç <span class="char-style-override-14">konverso</span>nun yakınında bulunmasına göz yumar. Bunlardan biri olan Rodrigo Lopez, 1570’e doğru, o sırada kraliçenin gözdesi olan Leicester Kontu’nun hekimi olur. </p>
				<p class="paragraf-4">1580’e doğru, Royal Mining Company’nin talebi üzerine, bu sefer Prag’dan, Joachim Ganz (veya Gans ya da Gaunse) adında Bohemyalı Yahudi bir maden mühendisi gelir. Ganz, Prag’da Kepler ve Tycho Brahe ile çalışan astronom David ben Salomon Ganz<span class="char-style-override-17">291</span> ile akrabadır. Gizli Yahudi olan Ganz, İngiltere’de bakır madenlerinde –en iyi topların yapımında kullanılan tuncun elde edilebilmesi için esas olan bakır, o sırada stratejik bir madendir– istihdam edilir. Ganz bakır işletmeciliğinde devrim yaratarak arıtma süresini 16 haftadan dört güne indirir. Hatta arıtılamayan kısımları, kumaş boyamacılığında kullanmanın bir yolunu bulur. Ganz böylece İngiliz donanmasına, basit demir toplarla donatılmış İspanyol Armadası karşısında hatırı sayılır bir avantaj kazandırmış olur. Bu durum, Ganz’ı 40 yıl sonra ütopik romanı <span class="char-style-override-14">Yeni Atlantis</span>’teki<span class="char-style-override-17">26</span> bilim insanı Joachim’e model alacak olan Francis Bacon’ın gözünden kaçmayacaktır.</p>
				<p class="paragraf-4">1588’de bir başka <span class="char-style-override-14">konverso</span> Doktor Hector Nunes, <span class="char-style-override-14">konverso</span> tüccarların iletişim ağları sayesinde İspanyol donanmasının yaklaşmakta olduğu haberini alarak İngiliz hükümdarları durumdan haberdar eder. İngilizler, ülke savunması için gerekli tedbirleri alırlar.</p>
				<p class="paragraf-4">Tarihin tamamen unuttuğu bu iki <span class="char-style-override-14">konverso</span>, Nunes ve Ganz, İngilizlerin o sırada Yenilmez Armada olarak adlandırılan İspanyol donanmasını mağlup etmelerini bu şekilde sağlamıştır...</p>
				<p class="paragraf-4">Ertesi yıl 1589’da, Christopher Marlowe’un <span class="char-style-override-14">Maltalı Yahudi</span> adlı oyunu ilk defa Londra’da sahnelenir.<span class="char-style-override-17">268</span> Oyun, Barabas adında cimri ve zalim bir Yahudi’nin hikâyesini anlatır. Barabas’ın bir Hıristiyan’a âşık kızı, din değiştirir. Bu Yahudi karşıtı –bazılarına göre sadece ateist– hikâye; o sırada Malta’da, boş zamanlarında korsanlık yapan Malta Şövalyeleri tarafından Tunus ile Livorno arasında kaçırılan ve herhangi bir cemaat fidyelerini ödemeyi kabul edene kadar korkunç şartlarda çalıştırılan birkaç fakir tüccar dışında Yahudi yaşamadığından iyice saçmadır. </p>
				<p class="paragraf-4">1593’te, Doktor Rodrigo Lopez’in kraliçe üzerindeki nüfuzundan –Lopez, kraliçenin hekimi olmuştur– endişe duyan Essex Kontu, Lopez’i Elizabeth’i zehirlemeye çalışmakla itham eder. Lopez tutuklanır, işkence görür ve kraliçenin Lopez lehine üstünkörü müdahalesine rağmen asılır.</p>
				<p class="paragraf-4">İşte tam da bu sırada, 1594 ila 1597 yılları arasında, William Shakespeare <span class="char-style-override-14">Venedik Taciri</span>’ni kaleme alır.<span class="char-style-override-17">381</span> Dünya, Yahudiler ve para arasındaki bütün ilişkiler bu oyunda iç içe geçmiştir. Zamanın kıpır kıpır limanı Londra’ya gönderme yapan abartılı bir Venedik’te geçen oyun; adalet ve özgürlük, ikrazat hakkı ve sömürme hakkı, aşk ve yozlaşmadan bahseder. Bassanio adında Hıristiyan genç bir adam, Portia adında güzel ve zengin bir mirasyediye kur yapmaktadır. Bassanio’nun, Portia ile evlenebilmek için, üç küçük sandıkla ilgili bir bilmeceyi çözmesi gerekmektedir. Bassanio, Portia’ya kur yapabilmek için, en iyi arkadaşı ve Hıristiyan bir tacir olan Antonio’nun teminatıyla, Shylock adında Yahudi bir tacirden birkaç bin duka borç alır. Antonio Bassanio’nun borcunu kendi gemileriyle ödemeyi düşünürken söz konusu gemiler geri gelmeyince, Shylock rehini borç senedinde ifade edildiği şekliyle talep eder: Antonio’nun vücudundan yarım kilo et. Olay, kanunun kati şekilde uygulanmasını isteyen bir hâkime –aslında kılık değiştirmiş Portia– intikal eder. Shylock tamı tamına yarım kilo et çıkaracak, ancak tek bir damla olsun kan akıtmayacak, aksi takdirde ölümle cezalandırılacaktır. Shylock elbette riski göze alamaz. Servetine el konan Shylock, din değiştirmeye mahkûm edilir. Shylock’un kızı Jessica, Bassanio’nun arkadaşlarından biriyle kaçar. </p>
				<p class="paragraf-4">Shakespeare bu oyununda, Hıristiyan antisemitizminin en eski unsurlarını kullanmıştır. Üç küçük sandık efsanesi, 1378’de Giovanni Fiorentino tarafından yazılmış bir İtalyan öyküsünden alınmıştır. Yarım kilo et şartı için ise, XIV. yüzyılda yazılmış <span class="char-style-override-14">Cursor Mundi</span> başlıklı Yahudi karşıtı bir şiirden esinlenilmiştir. </p>
				<p class="paragraf-4">Oyun, yüzyıllar boyunca bütün dünyada büyük başarı kazanacaktır. Elbette Peter Brook oyun hakkında şöyle diyecektir: “Dünyada tek bir Yahudi düşmanı kaldıkça, bu oyunu asla sahnelemeyeceğim.” Gerçekte hiçbir şey, Shylock’un tutumundan daha az Yahudi olamaz. Daha önce de gördüğümüz gibi Yahudi ahlak anlayışı; misilleme ile göze göz dişe diş kanununu ve canlı bir hayvandan et koparılmasını yasaklar. Zalim olan mazlum Shylock, aslında (kanunların harfi harfine uygulanmasını talep eden ve olağanüstü mahkemelerin keyfi uygulamalarına karşı çıkan) İngiliz Püritenleri ile (Antonio’nun maceraperest kapitalizmine karşı çıkan, Shylock’un eleştirdiği köle ticaretiyle zenginleşen) mali kapitalizmi temsil eder. Aynı “üzüntü”de (oyunda geçen son kelimelerden biri budur) birleşen Antonio ile Shylock, aynı statüyü paylaşır. Her ikisi de, sevdikleri tarafından terk edilmiş para sahibi insanlardır. Shylock şöyle konuşur: “Ben bir Yahudi’yim. Bir Yahudi’nin gözleri [...], elleri, iç organları [...], duyuları, hisleri, ihtirasları yok mudur? Onun karnı da aynı yemekle doymuyor mu, aynı silahlarla yaralanmıyor mu, aynı hastalıklara yakalanıp aynı ilaçlarla iyileşmiyor mu? O da bir Hıristiyan gibi aynı kışın soğuğuyla üşüyüp aynı yazın sıcağıyla ısınmıyor mu?”<span class="char-style-override-17">360</span> Bu, o dönem için olağanüstü cüretkârdır: Yahudi de bir insandır ve yararlı olabilir.</p>
				<p class="paragraf-4">Zaten <span class="char-style-override-14">Venedik Taciri</span>’nden çıkan ders de, o dönem İngilteresi’nin duymak istediği çıkarımdır. Yabancıları ağırlamayı bilmek gerekir; zira refah düzeyi, yabancılara bağlıdır. Kısa zamanda başkaları da aynı şeyi başka şekilde söyleyecektir. </p>
				<p class="paragraf-4">Her ne kadar 1609’da birkaç Portekizli tüccar, Yahudi olduklarını biraz fazla belli ettikleri için Londra’dan sürülürlerse de, gittikçe daha çok <span class="char-style-override-14">konverso</span> İngiltere’ye gelme riskini göze alır. Bunların çoğu, Francis Bacon’ın 1627 tarihli <span class="char-style-override-14">Ütopya</span>’sında “kusursuz bilim insanları” olarak tasvir ettiği entelektüellerdir.<span class="char-style-override-17">26</span></p>
				<p class="paragraf-4">1649’da Oliver Cromwell’in iktidarı ele geçirmesiyle birlikte olaylar hızlanır. Cromwell önce, Antonio Fernandez Carvejal adında birini Hollanda’da casus olarak kullanır. Daha sonra Eylül 1655’te, ileride de bahsi geçecek olan ve son derece renkli bir kişiliğe sahip Haham Menasseh Ben Israel’in ziyaretini kabul eder. Amsterdam’dan gelen haham Cromwell’e, Yahudilerin İngiltere’de oturmalarına izin verilmedikçe Mesih’in geri gelmeyeceğini söyler. Buna ek olarak Haham Menasseh Ben Israel, 1638’de Venedik’te Haham Luzzato’nun öne sürdüğü savları <br/>kullanarak Yahudilerin ülke gelişimine katkıda bulunacaklarının, zira para gönderecek bir vatanları olmadığından parayı bulundukları yerde harcayacaklarının da altını çizer. Heveslenen Cromwell, 4 Aralık 1655’te, Yahudilerin ülkeye dönüp dönemeyeceklerine karar vermek üzere, tüccar ve din adamlarını bir araya getiren bir konferans toplar. Ancak İngiliz toplumunun önde gelenleri fikre karşı çıkar. Bunun üzerine Cromwell, konferansı 18 Aralık’ta askıya alarak Menasseh’e yılda 100 sterlin tutarında bir ödenek teklif eder. Cromwell’in hasta olduğunu bilen haham, derhal ve bir defada ödenecek şekilde 300 sterlin almayı tercih ettiğini söyler. Sonuçta haham, hiç para almayacak ve iflas etmiş şekilde ölecektir. Bir buçuk yıl sonra, 1657’de, Cromwell Londra’da, İngiltere’nin iki buçuk yüzyıl aradan sonra ilk sinagogunu inşa ettirir. Üç “kaçak” nesilden ve atalarının İspanya’yı terk etmek zorunda kaldıkları yıldan bir buçuk yüzyılı aşkın bir süre sonra, birkaç yüz <span class="char-style-override-14">konverso</span> kendilerini açıkça Yahudi olarak ifşa eder.</p>
				<p class="paragraf-4">Cromwell’in 1658’de ölmesi, ardından 1660’ta monarşinin geri gelmesi ve II. Charles’ın Bragançalı Catherine ile evlenmesi, başka <span class="char-style-override-14">konverso</span>ların, hatta dünyanın “kalbi”nin cazibesine kapılan Hollandalı bankacılar Jacob Henriques ve Samson Gideon gibi çoktan eski dinlerine geri dönmüş Yahudilerin Londra’ya gelmelerini engellemez.<span class="char-style-override-17">152</span></p>
				<p class="paragraf-4">9 Ekim 1661’de Westminster Parlamentosu’nun ithalatta sadece Britanya gemilerinin kullanılmasını şart koşan <span class="char-style-override-14">Denizcilik Yasaları</span>’nı onaylamasıyla, Hollanda Cumhuriyeti ile savaş başlar. Hollandalılar mağlup olur. Denizler, artık İngiliz hâkimiyetindedir. II. Charles; Anglikan Kilisesi’ni yeniden düzenler, İngiltere’de yaşayan Yahudilerin Hamburg’dan bir haham getirtmelerine izin verir. 1684’te Yahudiler, parlamento tarafından “dinsiz yabancılar” sıfatıyla tanınır ve kabul edilirler. 1689’da John Locke, <span class="char-style-override-14">Hoşgörü Üzerine Bir Mektup</span>’unda dini inancın, herkesin özgürlüğünü teminat altına almak için olduğu zaman hariç, kamu gücünün müdahale edemeyeceği özel hayatla ilgili bir mesele olduğunu yazar. Aynı yıl, 1672’den beri Hollanda <span class="char-style-override-14">stadhouder</span>ı olan Oranje-Nassaulu III. William, İngiltere Kralı olur. Denizlere hâkim iki süper güç birleşir. </p>
				<p class="paragraf-4">O sırada İngiltere’de, henüz 600 Yahudi yaşamaktadır. Bunların çoğu tüccardır. Bazıları, mercan ticareti tekelini elinde tutar. Başkaları, Joseph Salvador ile maliye bakanının danışmanı olan Samson Gideon gibi bankacıdır. 1690’da, yine Amsterdam’dan gelen 12 Yahudi, Londra borsasına kabul edilerek buraya Hollanda uzmanlığını getirirler. Kısa sürede dönemin hükümet borçlanmalarının tamamının dörtte birini işletirler.<span class="char-style-override-17">34</span> Yine Amsterdam’dan gelen ve zanaatkâr veya bankacı olan Aşkenaz Yahudiler, ilk sinagoglarını inşa ederler. Daha sonra II. George parlamentoya, ülkede en az üç yıldır ikamet eden bütün Yahudilere Britanya vatandaşlığı verilmesini teklif eder. II. George’un ileri sürdüğü nedenler, Yahudilerin nasıl bir rol oynadıklarını aydınlatıcı niteliktedir: “Yahudilerin büyük bölümü, yabancılardan oluşuyor. Bu Yahudileri, gelirlerini krallık sınırları içerisinde harcamaya teşvik etmek zorunludur [...]. Şayet Yahudiler de diğer uyruklarımızla aynı sivil haklara sahip olurlarsa, ülkeye bağlanırlar. Son olarak, Yahudilerin Avrupa’daki en önemli bankalarla olan bağları, hükümetin borçlanmasını kolaylaştıracağından, savaş halinde büyük avantaj oluşturacaktır.”<span class="char-style-override-17">152</span> II. George böylece, Yahudi özverisinin temeline inmiştir: Ev sahipleri için iyi olmayan hiçbir şey, Yahudiler için de iyi olamaz. Yarım yüzyıl önce Menasseh Ben Israel’in öne sürdüğü savlarla beslenen İngiliz pragmatizmi, böylece üç yüzyıllık tecridin üstesinden gelir. İngilizlerin, Hollanda’daki rollerini bildikleri Yahudilere ihtiyacı vardır.</p>
				<p class="alt">Başkalarının parasının merkezinde: Flandre</p>
				<p class="paragraf-4">1492’de, Flandre’ın tamamı Habsburglar’ın kontrolünde olup, Yahudilerin bu topraklarda ikamet etmeleri yasaktır. Gent’te hüküm süren Şarlken, 1516’da bir dizi zamansız ölüm sonucunda kendini İspanya’nın başında bulunca (Şarlken, Fernando’nun torunudur), İspanya’dan sürüldükten sonra Flandre’a gelen az sayıdaki <span class="char-style-override-14">konverso</span> için durum daha da güçleşir. Flandre’a konuşlanan Engizisyon, bu <span class="char-style-override-14">konverso</span>ların peşine düşer. Böylece geriye sadece kesin olarak din değiştirmişler ile böyle bir riske girmek için mücbir sebebi olanlar kalır.</p>
				<p class="paragraf-4">Brugge’de bu tip tüccarlara veya öğretmenlere rastlanır.<span class="char-style-override-17">143</span> İçlerinde Juan Luis Vives, 1492’de sürgünden hemen önce Valensiya’da dünyaya gelmiştir.<span class="char-style-override-17">469</span> Sorbonne’da okuduktan sonra –Vives, Paris’ten geçen nadir <span class="char-style-override-14">konverso</span>lardandır–, Leuven ve Oxford’da ders verir. Oxford’da Thomas More ile dost olur. Vives; 1526’da Brugge yöneticilerine hitaben kaleme aldığı son derece ayrıntılı bir inceleme yazısında (<span class="char-style-override-14">De subventione pauperum</span>), bütün insanların doğanın sunduğu nimetler üzerinde eşit derecede hak sahibi olduğunu ilan ederek herkese garanti edilecek bir gelir oluşturulmasını teklif eder – sadece fakirlere değil, “fahişelere ve kumarbazlara da”.<span class="char-style-override-17">143</span> Buna karşılık en yaşlılar dahi, toplum için çalışmak zorundadır. Tarih, asgari ücret fikrini yanlışlıkla Thomas More’a atfedecektir. Oysa asgari ücret fikri, bu Bruggeli <span class="char-style-override-14">konverso</span> yoluyla, doğrudan Kitab-ı Mukaddes’teki <span class="char-style-override-14">tsedaka</span>dan gelir.</p>
				<p class="paragraf-4">Brugge’den sonra, fakat Amsterdam ve Londra’dan önce, dünyanın parası Flandre’da, özellikle de Anvers’te toplanır. Bu nedenle, nasıl Haçlı Seferlerinden en kârlı çıkan Venedik olduysa, Anvers de, Sevilla ile birlikte, Amerika’nın keşfinden ve Doğu Hint Adaları ile ticaretten en çok kâr eden şehirdir. Calicut’tan gelen ve Kuzey Avrupa’ya gönderilen <br/>baharatlarla dolu ilk Portekiz gemisi, 1501’de Anvers’e demir atar. Böylece Anvers, dünya ekonomisinin başkenti haline gelir.<span class="char-style-override-17">69</span></p>
				<p class="paragraf-4">Anvers’e gelme riskini göze alan az sayıdaki <span class="char-style-override-14">konverso</span>, sıkı gözetim altındadır.<span class="char-style-override-17">66</span> 1532’de, bu <span class="char-style-override-14">konverso</span>lardan biri olan ve Livorno’da kalan <span class="char-style-override-14">konverso</span> bir tüccarın erkek kardeşi Diego Mendes, şüphesiz ticari rekabetten dolayı ihbar edilir ve “Yahudilik yapmak” suçuyla tutuklanır. Mendes’e ait bir depoda, Portekiz’den getirilmiş 170.000 duka değerinde baharat bulunur. Portekiz Kralı III. João, Şarlken’in Mendes’i serbest bırakmasını temin eder. Mendes, önemli bir bankacı haline gelecek; Mendes’in oğlu, babasından da ileri gidecek ve kısa süre sonra İstanbul’da Nakşe Dükü Juan Ha-Nassi olacaktır. Ertesi yıl Anvers’te, baharat ticaretine el koymakla suçlanan başka “yeni Hıristiyanlar”a karşı yeni soruşturmalar başlatılır. Sanıkların her yıl Portekiz’den 300.000 duka değerinde baharat getirttikleri tespit edildiğinden, soruşturmalar bu insanların mallarına el konmasıyla son bulur.<span class="char-style-override-17">66</span></p>
				<p class="paragraf-4">1578’de Lusitanya hükümdarı, karabiber ticaretinin tekelini, hâlâ Lizbon’da yaşayan ve gizli gizli Yahudilik yapmakla itham edilen son <span class="char-style-override-14">konverso</span>larının elinden alır. Bunun üzerine, bu <span class="char-style-override-14">konverso</span>ların maldan mahrum kalan Hollanda’daki muhatapları, –yine Hindistan’dan, fakat Venedik üzerinden getirttikleri– ipek ve elmas ticaretine yönelirler. Karabiberden mahrum kalan bu insanlar böylece Anvers’i, birkaç on yıl içinde elmas tüccarlarının başkenti haline getirir. </p>
				<p class="paragraf-4">Yine çok tehlikeli bir dönem yaşanır. Her ne kadar 1557’de yaşanan iflas<span class="char-style-override-17">69</span> Ceneviz’in yanı sıra İspanyolları da mahvederse de, Alessandro Farnese komutasındaki İspanyollar, 27 Ağustos 1585’te isyan halindeki Anvers’i geri alacak gücü kendilerinde bulur. <span class="char-style-override-14">Konverso</span>lar apar topar Anvers’ten kaçar. <span class="char-style-override-14">Konverso</span>lar Anvers’e, ancak İspanyollar 1609’da şehri kesin olarak terk ettikleri zaman geri dönerler. Elmas ticaretini de beraberlerinde getirirler.<span class="char-style-override-17">28</span></p>
				<p class="paragraf-4">Oysa bölgede varlıkları zar zor kabul görür. 1674’te, Brüksel’e komşu Flaman şehri Vilvoorde’daki din adamları, teklif edilen yüklü vergiye rağmen, sivil yetkilileri <span class="char-style-override-14">konverso</span>ları şehre kabul etmemeye mecbur edecektir. Yahudilerin 1349’da terk ettikleri Brüksel’e ilk kez bir Yahudi’nin kabul edilmesi için, 1716’yı beklemek gerekecektir. Söz konusu Yahudi, Amsterdam’dan gelen ve elbette bir elmas tüccarı olan Joseph Hartog adında biridir.</p>
				<p class="paragraf-4">Nitekim artık her şey Amsterdam etrafında dönmektedir. Her ne kadar Amsterdam İspanyol hâkimiyetindeyse de, 1520’den itibaren az sayıda <span class="char-style-override-14">marrano</span> şehre gelir. Yüzyıl boyunca şehir, mutlak güç sahibidir. 1580’e doğru donanması, diğer Avrupa donanmalarının toplamı kadar kuvvetlidir. 48.000 denizci, yeni ve olağanüstü bir ticari gemi tipi olan “filinta”larla donatılmıştır.<span class="char-style-override-17">69</span> Amsterdam’a XVI. yüzyılda gelen <span class="char-style-override-14">marrano</span>lar, burada eski ticari muhatapları dost Hıristiyanlar ve başka <span class="char-style-override-14">konverso</span>larla karşılaşır. Bunlar, muhatapları olmaya devam ettikleri İspanya <span class="char-style-override-14">marrano</span>larını tehlikeye atmamak için, <span class="char-style-override-14">marrano</span>ların uzak ülkelerle olan ticaretinde paravan işlevi görmeyi kabul ederler. </p>
				<p class="paragraf-4">Yahudilerin Amsterdam’a açık açık yerleşebilmeleri için, Hollanda Cumhuriyeti’nin 1593’te bağımsız olmasını ve İspanyolların bölgeyi terk etmesini beklemek gerekir. Şehre daha önce yerleşmiş <span class="char-style-override-14">marrano</span>ların çocukları kendilerini ifşa eder, daha başkaları Almanya’dan gelir. Hatta bazıları, Balthazar Orobio de Castro gibi, aşırı tutucu hahamlara dönüşür. </p>
				<p class="paragraf-4">Bu eski <span class="char-style-override-14">marrano</span>lar, refah içinde küçük bir cemaat kurmakta gecikmezler. 1609’da içlerinden Portekizli ve İspanyol 24 kişi, 700 başka hissedar ile, Amsterdam borsasının kuruluşunda bulunur.<span class="char-style-override-17">58</span> Aralarında Diego Dias Querido, Duarte ve Antonio Seraye, Philippe Dias Vittoria, Francisco Rodrigues, Garcia Gomes, Gaspar Sanchez, Gaspar ve Manuel Lopes Souro bulunur. Bu <span class="char-style-override-14">marrano</span>lar o sırada sadece 100 aile kadardır. Aynı yıl cemaatlerine, Gaspar Rodrigues Nunes adında bir <span class="char-style-override-14">konverso</span> katılır. Lizbon’da <span class="char-style-override-14">konverso</span> bir ailede dünyaya gelen Gaspar Rodrigues Nunes, İspanya’ya yolculuk etmiş olduğu için gizli Yahudi olduğundan şüphe edilince Portekiz’den kaçmıştır. Engizisyon tarafından kabul edilen ipuçlarından biridir bu... İşkence gören ve 1604’te Madeira’ya –üçüncü oğlu Menasseh burada doğar– sürülen Gaspar Nunes, bir süre La Rochelle’de kaldıktan sonra, karısı ve üç çocuğuyla Amsterdam’a gelir. Gaspar Nunes, büyük büyükbabalarının Yahudilikten resmi olarak vazgeçmesinden bir yüzyılı aşkın bir süre sonra, Joseph Ben Israel adıyla açık açık tekrar Yahudi olur. Gaspar Nunes, daha önce Cromwell ile olan ilişkilerinden bahsettiğimiz Menassah Ben Israel’in babasıdır. 1615’te Hollanda Cumhuriyeti Staten-Generaal’i,<span class="char-style-override-17"><a class="footnote-link" href="#footnote-225-32" id="footnote-225-32-backlink">32</a></span> bu küçük cemaatin açık açık ibadet etmesine izin verir. Yahudilerin icra ettiği meslekler çeşitlenir. Artık ipek endüstrisine hâkimdirler.<span class="char-style-override-17">28</span> 1616’da Salomon Franco adında biri, Protestan yontmacı David Bulsinck’in yanında elmas yontma çıraklığını tamamlar. Birçok Yahudi tüccar, Portekiz (şeker, yağ, kumaş ve para) ve İspanya ile, paravanlar aracılığıyla ticaret yapmaya devam eder. David de Castro Tartas, siyasi, ticari ve denizcilikle ilgili haberler içeren, İspanya ve Portekiz <span class="char-style-override-14">marrano</span>larına gönderilen <span>Gazeta de Amsterdam adında </span>İspanyolca bir gazete <span>çıkarır.</span><span class="char-style-override-17">58</span><span> Yayımlanan hiçbir haber, gazetenin marrano</span><span>lara ait olduğuna dair bir şüphe uyandırmaz. Oysa dağınık halde yaşayan bütün bu aileler arasındaki bağ, bu gazetedir.</span></p>
				<p class="paragraf-4"><span>Bir insanın kaderi: Menasseh Ben Israel, 1622’de 18 yaşında haham olur. 1626’da matbaaya gönül veren Ben Israel’e, cemaat önderleri, İbranice ve Latince hurufatla basım yapan ve cemaatin parası ile kurulan matbaanın sorumluluğunu verir. Ve başarı gelir: Menasseh Ben Israel, 1628’den itibaren, Hıristiyan işçiler istihdam ederek yılda beş ila altı cilt yayımlar,</span><span class="char-style-override-17">34</span><span> Grotius ve portresini yapan Rembrandt ile dostluk kurar. Öyle ki Ben Israel 1634’te, 159 Hıristiyan’ın yanı sıra, Frankfurt’ta düzenlenen kitapçılar fuarına katılan tek Yahudi’dir.</span><span class="char-style-override-17">58</span><span> </span></p>
				<p class="paragraf-4"><span>Aksine başka marranolar, duruma hâlâ ayak uyduramamıştır. Çoğu, şahsen hiçbir zaman tanımadıkları bir ibadetle bütünleşmeyi başaramaz. Zaten konverso olmayan bazı hahamlar da, bu insanları Yahudi olarak kabul etmeyi reddeder. Bu ailelere mensup insanlar, nesilden nesile ne sünnet olmuş ne de dini kurallara göre evlenmiştir. Hekim Juan de Prado, filozof Pedro Nuñez ile yazar Isaac de La Peyrère, hahamların tutuculuğuna baş kaldırır.</span><span class="char-style-override-17">57</span><span> Araştırmalarını özgürce sürdürebilmek için, cemaatlerin öfkesine göğüs gererler. Başkaldıran bu marranolar arasında en önemli şahsiyet, 1632’de Amsterdam’da Yahudiliğe geri dönmüş Portekizli konverso bir ailede dünyaya gelen Baruch Spinoza’dır.</span><span class="char-style-override-17">457</span><span> Spinoza, Yahudi okulunda okur, İbranice ve İspanyolca öğrenir, kendisi gibi hahamlara başkaldıran marrano dostu hekim Juan de Prado ile birlikte Meymun ve Crescas’ı keşfeder.</span></p>
				<p class="paragraf-4"><span>114.000’lik şehir nüfusunun 15.000’ini artık Yahudiler oluşturmaktadır. Bu Yahudilerin çoğu, </span><span>konverso ailelerden gelen Sefaradlardır; Almanya’dan gelen birkaç Aşkenaz da aralarına katılır. Her ne kadar hâlâ yabancılar olarak görülürlerse de, kendilerini artık daha rahat hisseder, tasarruflarını ekonomiye yatırırlar. Hıristiyan aile şeflerinin sadece %1’inin bir bankada hesabı bulunurken, Yahudilerin %9’u banka hesabına sahiptir.</span><span class="char-style-override-17">58</span><span> Şirket kurmak için herkes şehre akın eder. 1641’de Immanuel Benveniste, yüklü miktarda özel sermaye ile bir matbaa kurmak üzere Venedik’ten buraya gelir. Benveniste, Menassah Ben Israel için tehlikeli bir rakip olacak gibidir. Ben Israel, rekabete direnebilmek için, 1643’te Hıristiyan ciltçilerle ortaklık kurarak kendisini finanse etmiş olan Yahudi cemaatini müthiş öfkelendirir. Bu duruma aldırış etmeyen Ben Israel, altı haftada bir 8000 adet dua kitabı basar; bu kitaplar, Avrupa’nın her yerine ihraç edilir. 1648’de, kitapçılar loncasına kabul edilmeyi talep eder. Talebi reddedilen Ben Israel, büyük hayal kırıklığı yaşar. 1650’de İsrail’in Umudu başlıklı kitabını yayımlar.</span><span class="char-style-override-17">44</span><span> Bu, Yahudi ahlakını Hıristiyanlara tanıtan muhteşem bir metindir. 1655’te, daha iyi karşılanacağını umduğu Londra’ya gitmeden önce, Sezar’ın sağ kolu Antipater’den Süleyman’ın sağ kolu Juan Ha-Nassi’ye prenslerine hizmet etmiş Yahudilerin portresini çizdiği Yahudilerin Savunması’nı yayımlar. Hollanda’da yaşayan 400 Yahudi ailesinin devlete çok para getirdiğini, Yahudilerin kabul edildikleri her yerde çevrelerine refah getirmekten başka bir şey istemeyen iyi vatandaşlar olduklarını anlatır. “Yahudiler, sadık vasallardır.” Aynı yıl Baruch Spinoza, Amsterdam hahamları tarafından aforoz edilir.</span><span class="char-style-override-17">457</span></p>
				<p class="paragraf-4"><span>Menasseh Ben Israel İngiltere’ye gidince, “Yahudilerini” kaybetmekten korkan Hollanda hükümeti, Londra’daki elçisini Ben Israel’i izlemekle görevlendirir. Ben Israel 2 Haziran 1657’de umduğunu bulamayarak geri döndüğünde, tehlikenin boyutlarını ölçen şehir meclisi, en önemli Yahudi tüccarlara vatandaşlık vermekte acele eder. Aynı yıl Menasseh Ben Israel sefalet içinde ölür. Ertesi yıl Joseph Attias yeni bir matbaa kurarak gazetelere müşterilerine sunduğu yeni yazı karakterleri ile ilgili reklamlar verir. 1661’de Attias, 13 yıl önce Menasseh’i kabul etmeyen Hıristiyan kitapçılar loncasına kabul edilir.</span><span class="char-style-override-17">58</span></p>
				<p class="paragraf-4"><span>Loncaların Yahudi zanaatkârlara bu şekilde önyargıyla yaklaşması, matbaacılıkla sınırlı değildir. Aynı yıl bir ipek loncası kurulur. Bu loncanın amacı, sektöre yeni giren Hıristiyan ipek tüccarlarının, Yahudileri yarım yüzyıldır hâkim oldukları bu pazardan atmalarına yardımcı olmaktır. Bunun üzerine Yahudi ipek tüccarları; atölyeleri ile Hıristiyan işçilerini, yazlıklarının bulunduğu ve loncaların yetki alanında olmayan küçük bir köye taşımaya karar verir.</span><span class="char-style-override-17">58</span><span> Bu geçici çözüm, yedi yıl sürer; tüccarlar daha sonra iflas edeceklerdir.</span></p>
				<p class="paragraf-4"><span>Savaşlardan ve dini zulümden kaçanların en önemli sığınağı olan Amsterdam, o sırada Fransız ve Anversli Protestanları, Sefarad ve Aşkenaz Yahudileri ağırlar.</span><span class="char-style-override-17">58</span><span> 1660’a doğru Amsterdam nüfusunun üçte biri, yani 150.000 kişi yabancı kökenlidir!</span><span class="char-style-override-17">69</span><span> Aralarında ancak 2000 kadar Alman ve Polonyalı Yahudi ile bir o kadar Sefarad bulunur. Yaşam standartları çok yüksek değildir.</span></p>
				<p class="paragraf-4"><span>1660’ta, sadece yedi Yahudi –hepsi de Sefarad– aile ev sahibidir (De Pintolar ile Souza Coutinholar gibi). Çoğu, Protestan toplumunun kural ve âdetlerini benimseyerek Alman ve Polonyalı Yahudileri çalıştırmaya başlar. Ancak bu Yahudilerle olan ilişkileri her zaman çok dostane değildir...</span></p>
				<p class="paragraf-4"><span>1660’a doğru, XVII. yüzyılın başında Menasseh Ben Israel’in babasıyla aynı zamanda Amsterdam’a yerleşen bir </span><span>marranonun oğlu olan Uriel Acosta, Yahudiliğin tutucu kurallarına boyun eğmeyi reddeder. Hatta dokunaklı otobiyografisinin sonunda, “Hangi şeytan beni Yahudilere itti?”</span><span class="char-style-override-17">457 </span><span>diye sorar. Hahamlar tarafından aforoz edilen Acosta, sonunda intihar eder.</span></p>
				<p class="paragraf-4"><span>Hollanda Yahudileri ile İspanya marranoları arasındaki ticari ilişkiler hâlâ tehlike arz etmektedir. Bir trajedi yaşanır ve 1655’te Amsterdam’daki </span><span>İspanyol konsolos, Hollanda Yahudileri ile iş yapan İspanya marranoların </span><span>listesini çalar ve Kral IV. Felipe’ye gönderir. Felipe listeyi Engizisyona iletir...</span><span class="char-style-override-17">58</span></p>
				<p class="paragraf-4"><span>Başka yerlerde olduğu gibi burada da Yahudi tüccarlar aynı zamanda diplomattır. Moses Curiel, diğer adıyla Geronimo Nuñes Da Costa, Hollanda’nın Portekiz’deki ticari temsilcisidir – aslanın ininde! Belmonte ailesi, İspanya’da diplomatik temsilci gibi hareket eder – tehlikenin iyice kalbinde!</span><span class="char-style-override-17">172</span><span> 1650’de Stadhouder II. Willem; aynı zamanda hem Hollanda hem de Fransa ordularının tedarikçisi olan Moses Machado’ya, Fransa-Hollanda savaşı sırasında... diplomatik görevler yükler! 1659’da Henrico de Azevedo, Hollanda hükümeti tarafından Cezayir ile bir anlaşma imzalamakla görevlendirilir. </span></p>
				<p class="paragraf-4"><span>1666’da, Amsterdam cemaatinin birçok yöneticisini gülünç duruma düşüren içler acısı </span>Sabetay Sevi olayı geçtikten sonra, felsefi düşünce kendini özgürce ifade edebilecek hale gelir. Nitekim, Baruch Spinoza’nın <span class="char-style-override-14">Tractatus theologico-politicus</span>’unun olaydan dört yıl sonra anonim olarak çıkması tesadüf değildir.<span class="char-style-override-17">457</span> Spinoza burada, demokrasi ile din özgürlüğünü savunur. Tevrat’ın tek başına Musa’nın eseri olmadığı sonucuna varan bir diğer özgür düşünür Abraham ibn Ezra’nın savlarını tekrarlayarak Kitab-ı Mukaddes’in sistematik eleştirisinin temellerini atar. Spinoza’ya göre, Kitab-ı Mukaddes<span class="char-style-override-14"> </span>metinleri Tanrı tarafından vahiy yoluyla dikte edilmiş gerçekler değil, herkesin Tanrı’ya giden yolunu bulabilmesi için kendi vicdanıyla, evrensel akla dayanan vicdanla okuması gereken, insan elinden çıkma metinlerdir.<span class="char-style-override-17">457</span> Ulaşılacak Tanrı; vahiy yoluyla inen, savaş ve hoşgörüsüzlük kaynağı bir inancın Tanrısı değil, evrensel bir Tanrı, Doğada vücut bulan Evrenin ta kendisidir. 1672’de Spinoza, büyük elektör tarafından kendisine teklif edilen Heidelberg felsefe kürsüsünü reddeder. Aynı şekilde XIV. Louis’nin, eserlerinden birini kendisine ithaf etmesi şartıyla teklif ettiği ödeneği de reddeder. <span class="char-style-override-14">Ethica</span>’yı yayımlamaktan vazgeçerek<span class="char-style-override-17">396</span> Lahey’e çekilir. Burada geçimini gözlük camları parlatarak sağlar, aynı zamanda Leibniz ile yazışır. Spinoza Kitab-ı Mukaddes’i Flamancaya çevirmekle meşgulken, 1677’de ölür.</p>
				<p class="paragraf-4">Baba mesleğine devam etmeyi reddeden başka Yahudi tüccar çocuklarında da benzer yaşam öykülerine rastlanır. Bazıları şair (Daniel Levi de Barrios, David Jessurum, Hazan David Abenatar Mello, Antonio Enriques Gomez), yazar (Menasseh Ben Israel ve Baruch Spinoza dışında David Cohen de Lara, Moses Israel de Mercado ve Alonso de Herrera’yı not edelim) veya hattat (Abraham Fidanque, Jacob Guedella, Benjamin Senior Godines) olur.<span class="char-style-override-17">457</span></p>
				<p class="paragraf-4">Ancak başkaları hâlâ tüccardır ve artık fikirler üzerine değil, döviz üzerine spekülasyon yapmayı tercih etmektedir. De Pinto, Del Monte, Suasso ve Bueno de Mesquita faiz oranları ve döviz kurlarıyla oynayarak hükümetlere borç verirler. Bir bankacının Hollanda’da %3’e borç alıp, İngiltere’de %7’den borç vermesi nadir rastlanan bir durum değildir. Borsadaki hisse oyunları, iyice karmaşık bir hale gelir. Aralarında 500 Yahudi’nin de bulunduğu, sayıları neredeyse 4500’ü bulan “oyuncu”, bu oyunlara katılır.<span class="char-style-override-17">58</span> Yahudi tüccarlar, 1556’da Pisa’da yazılan kitabı yeniden ortaya çıkarırlar. Bu kitapta Rabbi Yehiel Nissim, zenginlik yaratmayan spekülasyona karşı uyarır.<span class="char-style-override-17">456</span> 1688’de Joseph de la Vega adında ilginç bir Yahudi maliyeci, <span class="char-style-override-14">Confusión de confusiones</span> adlı, o zamana kadar borsa üzerine yazılmış ilk inceleme metnini Amsterdam’da yayımlar. Joseph de la Vega da, kısır spekülasyonlara karşı uyarır: “Daha yakalanmadan vadeyle ringa balığı, daha uzamadan buğday, Yenidünya’dan gelmesi umulan daha başka mallar satıldı...”<span class="char-style-override-17">58 </span>Amsterdam, bir spekülasyon tapınağı, mali “balonlar”ın oluştuğu bir yer haline gelir. </p>
				<p class="paragraf-4">Cemaat muhteşem bir sinagog inşa ettiğinden, şehir ahalisi Yahudilerin servetini abartmaya başlar. De Pintoların konutundaki odalardan birinin gümüş dukalarla döşendiği söylenir. Şubat 1670’de zengin Jacob Del Monte –diğer adıyla Jacob Del Sotto, diğer adıyla Jacob Van den Bergh, diğer adıyla Cornelius Van Dick– öldüğünde, cemaat, olağanüstü boyutlarda olduğu tahmin edilen mirasın önemli bir kısmını ele geçirmeyi umarken, Del Monte’nin dul eşi, geriye hiçbir şeyin kalmadığını, ayrıca ne olursa olsun merhumun vasiyetnamesini yaktırdığını iddia ederek durumu protesto eder. İki yıl süren anlaşmazlığın sonunda cemaat, 40.000 gulden ile Jacob Del Monte’nin ölmeden hemen önce satın almış olduğu şahsi mezarlığın bir kısmını elde eder. </p>
				<p class="paragraf-4">Aslında Yahudilerin serveti, gerçek olmaktan çok göstermeliktir. 1674’te, 2.500 Yahudi içinde sadece 250 Portekizli Yahudi vergilendirilebilir durumdadır. Yine 2.500 Yahudi içinde sadece üç Aşkenaz Yahudi işveren olarak kaydedilmiştir. 1683’te, 5.000 Yahudi içinde sadece 200 Hollandalı Yahudi (aralarında iki Aşkenaz bulunur) ev sahibidir.<span class="char-style-override-17">58</span> En zengin Hıristiyanlar, Yahudilerin en zenginlerinden çok daha zengindir. Öyle ki, çağın en müreffeh Hıristiyanlarından Gerbrand Omnia’nın serveti tek başına, en zengin on Yahudi’nin toplam servetini geçmektedir. </p>
				<p class="arabaslik-sol" id="toc_marker-3-9">9. Üç yeni dünya (1492-1700)</p>
				<p class="alt">Afrika’dan Hindistan’a: Yahudi armatörler</p>
				<p class="paragraf-4">1500 yıldan beri pek çok Yahudi, köylüden çok denizci, bankacıdan çok armatör olmayı tercih etmiştir. Her ne kadar bu Yahudilerin büyük bölümü o sırada Polonya’da yaşarsa da, Atlantik kıyılarına yerleşenlerden bazıları okyanusu geçerek her iki Amerika’nın, önce İspanyol <br/>ve Portekiz sömürgelerinin, daha sonra Hollanda ve İngiliz sömürgelerinin değerlendirilmesine katılır. </p>
				<p class="paragraf-4">Böylece bütün Hıristiyan ülkelerinde yerleşik Yahudiler ile <span class="char-style-override-14">marrano</span>lar arasında olağanüstü ve gizli ağlar kurulur.</p>
				<p class="paragraf-4">İki grup tüccar, öncelikle Doğudan Avrupa’ya yapılan baharat ticaretini aralarında paylaşır. Birinci grup Hindistan’dan Lizbon’a (bu, “Hint sözleşmesi”dir), diğer grup Lizbon’dan Avrupa’nın geri kalan kısmına (bu, “Avrupa sözleşmesi”dir) ticaret yapar. “Hint sözleşmesi” dahilindeki mallar Lizbon’a ulaştığında, “Avrupa sözleşmesi”ne dahil tüccarlara satılır, kârın yarısı Portekiz Kralı’na gider.<span class="char-style-override-17">358</span> Genel olarak <span class="char-style-override-14">konverso </span>tüccarlar tarafından, önce Bordeaux ve Anvers’ten, daha sonra Amsterdam ve Londra’dan düzenlenen her iki “sözleşme”de de gizli Yahudiler mevcuttur. Bu Yahudiler baharat, ilaç, pamuk, ipek, inci ve elmas ithal eder, satar, bazen de dönüştürür. Taşıdıkları yüklerin gerçek sahiplerinin kim oldukları anlaşılmasın diye delilleri karartırlar. Nitekim 1576’da, her iki “sözleşme”ye de katılan en önemli şahsiyet olan Conrad Rott, hâlâ Yahudi olduklarını tahmin ettiği <span class="char-style-override-14">konverso</span> tüccarlar tarafından finanse edildiğini kabul eder. Londra ve Amsterdam’daki Pintolarla ortaklık kuran Bordeaux’lu Gradisler, söz konusu ticarete Portekiz şarabı ticaretini de ekler. 1603’te, J. W. Ijzerman adında Hollandalı bir tüccar, <span class="char-style-override-14">Seyahat Günlüğü (1598-1601) </span>kitabında şöyle yazar: “Bence Yahudiler, Doğu Hindistan’daki tekellerde yaptıkları ticaretle bizi her yerde ezip geçiyorlar.”<span class="char-style-override-17">58</span></p>
				<p class="paragraf-4">Sadece finanse etmekle kalmaz, aynı zamanda seyahat de ederler. Bu arada alınan riskleri sigortalamak için, Hollanda denizcilik sigortasını kurarlar. Alınan risklere karşılık istenen fahiş sigorta primleri, Avrupa’ya gönderilmek üzere 1.000 guldene alınmış mallar için 70 guldeni, Doğu Hint Adaları veya Amerika’ya yapılacak seyahatler için ise bunun on katını bulur. Böylece sigorta primi, malların maliyet bedelini aşağı yukarı iki katına çıkararak sigortacıları zengin eder. Sigorta primlerinden, uzaklardan gelen malların nihai satış fiyatlarının, alış fiyatının katbekat üzerinde olduğu sonucu çıkmaktadır. </p>
				<p class="alt">Hindistan Şirketleri<span class="char-style-override-17"><a class="footnote-link" href="#footnote-225-33" id="footnote-225-33-backlink">33</a></span></p>
				<p class="paragraf-4">XVI. yüzyılın sonunda, İspanya’ya karşı verilen bağımsızlık savaşı ve Portekiz’e karşı verilen mücadeleden sonra, Hollandalılar, bundan böyle Lizbon’u ticari durak noktası olarak kullanamaz. Kendi hesaplarına ticaret yapar, Afrika kıyılarında Portekizlilerin yerini alırlar. Bu şekilde kamu şirketleri kurarlar. Devlet, bu şirketlere durmadan ticaret tekelleri satar, daha çok para kazanmak için bunlara el koyar, sonra tekrar satar. </p>
				<p class="paragraf-4">1602’de Doğu Hindistan Şirketi, Hindistan ile olan ticaretin tekelini ele geçirir. Bu şirkette hissedar olmak için Hollanda Cumhuriyeti vatandaşı olmak gerektiğinden, hissedarlar arasında o sırada sadece iki Yahudi bulunur: Sermayenin %5’ine sahip Stephan Cardozo adında bir erkek ile Elisabeth Pinto adında bir kadın. İki yıl içinde aralarına başka Yahudiler katılır: Melchior Mendes, Manuel Tomas, Miguel Lopez Fernandez, Manuel Carvalho ve Diego Dias Querido.</p>
				<p class="paragraf-4">1609’da İspanya ile 12 yıllık bir ateşkes imzalanırsa da, 1621’de bu ateşkes yenilenmez. Bunun üzerine Hollandalılar Batı Hindistan Şirketi’ni kurarak Atlantik üzerinde İspanya ile kişisel bir savaşa girişirler.<span class="char-style-override-17">69</span> Şirket; 1.000.000 gulden karşılığında (meblağ durmadan artar), 24 yıllığına Afrika ve Amerika kıyıları boyunca, “Amerika’nın her iki tarafında yer alan adalar” ile “güneyde yer alan topraklar”da ticaret yapma tekelini elde eder. Şirketin özellikle “bu eyalete hizmet götürülmesi, ticaretin kâr getirmesi ve gelişmesi için ne gerekiyorsa yapma” hakkı bulunur. Daha açıkça söylemek gerekirse, şirketin karşısına çıkan bütün İspanyol ve Portekiz gemilerini yağmalamaya hakkı vardır. Nitekim söz konusu korsanlık şirketinin muhasebe kayıtlarında, adı resmen “korsanlık faaliyetleri ve denizcilik yağmalamalarından elde edilen kâr ve zararlar” olan bir bütçe kalemi bulunur. </p>
				<p class="paragraf-4">15 yıl içerisinde, şirketin 800 gemisi, 540 adet altın yüklü İspanyol gemisi ele geçirecektir.<span class="char-style-override-17">69</span> 1627’de deniz temizlendikten sonra, Hollandalı kaptan Piet Heyn, Portekiz Brezilyası’nın başkenti Bahia’ya iki baskın düzenler. Bu baskınlar, şirketin rahat bir nefes almasını sağlayacak kadar kazanç getirir. İspanyollar ile Portekizlilerin ezeli düşmanları olan Hollanda <span class="char-style-override-14">konverso</span>ları, her ne kadar zaman zaman Portekiz’den gelen gemilerde bulunan başka <span class="char-style-override-14">marrano</span> tüccarlarla karşı karşıya gelirlerse de, 1633’ten itibaren bu şirkete memnuniyetle ortak olurlar.</p>
				<p class="paragraf-4">29 Nisan 1638’de Hollandalılar, sayısız kavga ve iflasın ardından Recife’ye yerleştikten sonra, Hollanda hükümeti, şirketin yetki alanını savaş malzemeleri, boya için kullanılan ağaç ile özellikle köle ticareti (bu, şirkete köle başına %240 net kâr getiren bir branştır) ile sınırlar. Yahudi armatörlerin bu işteki rolü o kadar önemli bir hale gelir ki, 1652’de Amsterdam cemaatinin en önemli gelir kaynağı, şirket bünyesindeki Yahudi hisse gelirleri üzerinden aldığı vergidir.<span class="char-style-override-17">58</span> </p>
				<p class="paragraf-4"><span>Başka Yahudiler, ticari armatörler olarak kalır. Mayıs 1657’de Samuel Nuñes de Mercado, </span><span class="char-style-override-14">Yakup’un Merdiveni</span><span> adlı geminin tek başına <br/>sahibidir. Antonio Lopez Pereira, Simon Drago ile Diego Martinez Amsterdam’dan yola çıkan, İngiltere’de yükünü tamamlayan, Avrupa mallarını Hollanda Brezilyası’ndaki limanlara taşıyan ve buradan egzotik mallarla yüklü olarak geri dönen gemilerin ortak sahipleridir. Hatta bu üç tüccar, İspanyol liman ve gemilerinden özenle sakınarak İtalya, Almanya ve Kuzey Avrupa’ya tütün, pamuk, şekerkamışı ile kahve ithal eden ilk tüccarlardır.</span></p>
				<p class="paragraf-4">Ancak gariptir, İstanbul, İzmir ve Selanik cemaatleriyle olan yakın kültürel ilişkilerine rağmen bu tüccarlar, Türkiye ile çok az ticaret yapar. O defteri kapatmış, yüzlerini artık Batıya çevirmişlerdir. 1658’de, Doğu Hindistan Şirketi’nin 67 hissedarından sadece yedisi Yahudi’dir.<span class="char-style-override-17">143</span> 1658’de ve 1674’te, sayıları ancak 11’dir. Bu Yahudilerin hepsi, <span class="char-style-override-14">marrano</span> ailelerden gelir. Aralarında Antonio Lopes Suasso, Abraham Alewijn, David ve Isaac de Pinto, Jacob Nuñez Henriquez ile Athias Halevy yer alır. </p>
				<p class="alt">Hindistan ve Çin</p>
				<p class="paragraf-4">O çağda yaşamış bir Venediklinin dediği gibi, “bütün diğer baharatları da beraberinde getiren”<span class="char-style-override-17">69</span> karabiber, hâlâ Malabar kıyısından gelmektedir. Yahudiler yüzyıllardır burada karabiber ticaretinin tamamına hâkim olmuşlarsa da, durum artık böyle değildir. 1524’te kalan son Yahudiler, karabiber pazarını hâlâ kontrol ettikleri gerekçesiyle Anjuvannam’da katledilir. 1344’te Cochin’de Mezopotamya göçmenleriyle kurulan, daha sonra Cochin Racası tarafından himaye edilen bir cemaat yok olur. 1502’de Engizisyon Portekiz gemileriyle bölgeye ayak bastığında, Müslüman yerel yönetici, Hıristiyan sömürgeciler karşısında karabiber ticaretinin marjinal aktörleri durumuna düşmüş bu az sayıdaki <span class="char-style-override-14">marrano</span>yu yine de korur. </p>
				<p class="paragraf-4">9 Ağustos 1663’te Cochin ve Malabar kıyısını Portekizlilerden alan Hollandalılar, burada artık kendilerini Yahudi olarak takdim etmeyen Yahudilerle karşılaşır. Bu Yahudiler bankacı, tüccar, diplomat ve tercümandır; bazıları kara, diğerleri beyaz derilidir. Hollandalıların gelişi, bu Yahudileri kimliklerinin ortaya çıkma tehlikesinden kurtarır. (Hollandalıların karaya çıkış tarihi, Cochin’de bugün hâlâ bir bayram günüdür.) 1686’da birkaç Amsterdamlı Yahudi, buraya İbranice basılmış kitaplar getirir. Hintliler o güne kadar böyle bir şey görmemiştir. Küçük yeni bir cemaat bölgeye yerleşir. Hollanda Yahudileri ile Cochin Yahudileri birlikte çalışmaya devam ederlerse de, ne evlenmek ne dua etmek ne de yemek yemek üzere birbirleriyle kaynaşırlar. </p>
				<p class="paragraf-4">Daha uzaklarda, daha şimdiden dünyanın bir numaralı demografik gücü olan Çin’de, ülkeye İS 1000’e doğru yerleşen ve 1300’den beri dış dünya ile ilişkisi kesilmiş birkaç Yahudi cemaati, artık mevcut değildir. Çin’deki Katolik misyonunun kurucusu Cizvit rahibi Matteo Ricci; 1605’te Pekin’de, dediğine göre garip âdetlere sahip ve kendilerini Müslüman zanneden (Ricci, Yahudi âdetleri saptar) 12 ailenin yaşamakta olduğu Kaifeng’den gelen genç bir adamla karşılaşır. Bu cemaatler kökenleri üzerine hiçbir şey bilmedikleri gibi, Hıristiyanlık diye bir dinden dahi bihaberdirler. Sonuçta muazzam boyutlardaki Çin’in, Hindistan’da olduğu gibi yeni gelenlerle kendi kendini yenileyemeyen bir cemaati yutması için, üç yüzyıllık bir tecrit gerekmiştir. </p>
				<p class="alt">İspanya sömürgeleri</p>
				<p class="paragraf-4">Kolomb, Pizarro ve Cortés’in Amerikası’nda, bazı <span class="char-style-override-14">marrano</span>lar Potosi’deki gümüş madenlerinden veya köle ticaretinden zengin olur. Diğerleri alçakgönüllü zanaatkârlar, sefil seyyar satıcılar olarak kalır. 1590’da Engizisyon bölgeye gelerek Lima, Meksiko ve Cartagena’da üç Engizisyon mahkemesi kurar. Tutuklamalar başlar. </p>
				<p class="paragraf-4">Bazılarının hayatı söner.<span class="char-style-override-17">434</span> Zengin bir köle tüccarı ve gizli Yahudilerin Lima’daki lideri, “Büyük Kaptan” lakaplı Manuel Bautista Perez yakılır. Juan Vincente adında bir serseri, 1626’da yakılarak infaz edilmeye mahkûm edilmeden önce iki kez “barışır”, yani tövbe eder. Gizli bir haham olan Francisco Maldonna de Silva; 1639’da Meksiko’da diri diri yakılmadan önce, dini inancı ile insan aklına olan hayranlığını harmanlayarak, işkence altında Aristoteles’ten alıntılar yaparak hâkimlere meydan okur. Kadınlar da aynı kaderi paylaşır. Meksiko’daki gizli Yahudilerin, ölülerin hazırlanması için başvurdukları Leonor Nuñez gibi. Son olarak, tüccar Francisco Botello’nun karısı tövbe etmeyi reddeder ve 1659’da Meksiko’daki Plazza Mayor’da diri diri yakılırken Yahudi inancını haykırarak can verir. </p>
				<p class="alt">Portekiz sömürgeleri</p>
				<p class="paragraf-4">Cabral, Polonyalı-Hintli Yahudi Gaspar de las Indias eşliğinde 1500’de Brezilya’yı keşfettikten sonra, kimse buraya yerleşmek için acele etmez. Brezilya’da ne altın ne gümüş ne de baharat mevcuttur. Portekiz Kralı’ndan bölgenin kontrolünü elde eden, Fernando de Noronha adında bir <span class="char-style-override-14">konverso</span> olur. Gönüllü bulunamadığı için, bölgeye adi suçlardan hüküm giyenler gönderilir. Engizisyondan kaçabilecekleri düşüncesiyle, birkaç <span class="char-style-override-14">marrano</span> da bölgeye gelir. Bunlar hekim, avukat, tüccar ve vergi tahsildarıdır. 1550’lerde Portekizliler Madeira’dan şeker üretim tekniği ithal ederek Nordeste kıyılarına Amerika’nın ilk şekerkamışı tarlalarını kurarlar. Muazzam bir sanayi oluşur. Bir yüzyıl boyunca Brezilya, Avrupa’ya yılda ortalama 1.600 ton brüt şeker gönderecektir. </p>
				<p class="paragraf-4">1580’de, Portekiz ile İspanya birleştikten sonra, Engizisyon Brezilya’ya gelir.<span class="char-style-override-17">326</span> Bunun üzerine birçok <span class="char-style-override-14">marrano</span> bölgeden kaçmayı tercih eder; kalanlar ise, Meksiko’da olduğu gibi tehdit altında yaşar. Nitekim Engizisyon; Rio de la Plata üzerinde seyreden, İspanyol gümüş realleriyle<span class="char-style-override-17"><a class="footnote-link" href="#footnote-225-34" id="footnote-225-34-backlink">34</a></span><span class="char-style-override-18"> </span>şeker, pirinç, kumaş ve köle satın alan Portekizli armatörlerin, “yeni Hıristiyanlar” olduklarından ve Yahudilik yaptıklarından şüphelenir. Portekiz hesabına Brezilya’yı fethetmiş olan bu Portekizli <span class="char-style-override-14">konverso</span>lar, bu enlemlerde gezinmeye başlayan Hollandalılara ümit bağlarlar. Hollandalılar 1630’da Recife’yi ele geçirdiğinde, birçok Portekizli Yahudi Hollandalılara katılır. Burada iyi karşılanırlar. 1634’te Hollandalı Genel Vali Nassau’lu Maurits, bölgede serbestçe ibadet edilmesine izin verir. Böylece Recife’ye, Bahia <span class="char-style-override-14">konverso</span>ları ile Amsterdam Yahudilerinden oluşan ve açıkça Yahudi olan bir cemaat yerleşir. </p>
				<p class="paragraf-4">Bölgeye 1641’de 16 yaşındayken Amsterdam’dan gelen Isaac de Castro’nun<span class="char-style-override-17">469</span> kaderi trajiktir. 1644’te, Recife’ye yeni yerleşen cemaat Isaac de Castro’yu, <span class="char-style-override-14">konverso</span>ları bulup Recife’deki güvenli bölgeye getirmesi için Portekiz Brezilyası’nın başkenti Bahia’ya gönderir. Isaac, Bahia’da fark edilerek tutuklanır. Bahia Piskoposu’nun önüne çıkartılan Isaac; Katoliklik hakkında daha çok bilgi sahibi olmak üzere Brezilya’ya gelmiş, José de Liz adında Fransız bir Yahudi olduğunu iddia eder. Lizbon’a yollanan Isaac, burada hikâyesini değiştirir. Fransa’ya gelmiş Portekizli <span class="char-style-override-14">konverso</span>ların oğlu olduğunu söyleyen Isaac, “yeniden sapkınlığa düşme” suçundan hüküm giymemek için vaftiz edilmediğini iddia eder. Isaac’a iki seçenek sunulur. Ya Katolik olacak ve beş yıl hapis yatacaktır ya da Yahudi olduğunu teyit edecek ve ölecektir. Isaac hikâyesinde ısrar eder, günde yedi kez dua ettiğini, 613 <span class="char-style-override-14">mitzvot</span>a riayet ettiğini söyler. Rahipler, iki yıl boyunca Isaac’ı din değiştirmeye ikna etmeye uğraşır. Boşuna. 1647’de, 22 yaşında ölüme mahkûm edilen Isaac, Yahudi duaları okuyarak yakılır. </p>
				<p class="paragraf-4">Başka Yahudiler, Hollanda Brezilyası’na gelmekte gecikmez. Macaristan, Polonya, Türkiye, Fas, İspanya, Portekiz, Hollanda ve Almanya’dan Yahudiler gelir. Balthazar de Fonseca adında Yahudi bir mühendis, Recife’yi Mauritius’a bağlayan bir köprü inşa eder. Rabbi Isaac Aboab ile Moses Raphael Aguilar yönetiminde 200 Yahudi, Amsterdam’dan Recife’ye akın eder.<span class="char-style-override-17">326</span> Hahamları ve öğretmeleri ile bir cemaat oluşmuş durumdadır. </p>
				<p class="paragraf-4">1648’de, Hollanda Brezilyası’nda yaşayan 12.000 Avrupalının 1450’si Yahudi olup, bu Yahudilerin hemen hepsi Recife’ye yerleşmiştir.<span class="char-style-override-17">326</span> Şeker rafinerisi işletmecisi veya simsar olan bazıları, Pernambuco Vadisi’nde geniş şekerkamışı plantasyonları satın alır. Diğerleri, köle <br/>ticaretinde önemli rol oynarlar. Köleleri Hindistan Şirketi’ne ait gemilerden satın alıp, tarım işletmesi sahiplerine çok yüksek fiyatlara, üstüne üstlük şekerkamışı hasadı zamanında ödenmek üzere aylık %3 ila %4 arasında değişen faizle kredili olarak satarlar. Elde ettikleri kâr, zaman zaman köle başına %300’ü bulur. Söz konusu pazarda öyle önemli bir rol oynarlar ki, Yahudi bayramları esnasında köle müzayedesi yapılmaz. 1648’de Recife Valisi Adriaen Lems, Hindistan Şirketi’ne şöyle yazar: “Yahudi olmayanlar zengin olamıyor, zira zenciler onlara aşırı yüksek fiyata ve aşırı yüksek faizle satılıyor.”<span class="char-style-override-17">326</span> Aynı yıl, Recife ile Mauritius’taki cemaatlerin yönetmelikleri; köle tüccarlarının, Hindistan Şirketi’nden satın aldıkları her bir köle başına beş <span class="char-style-override-14">soldos</span> tutarında bir vergi (<span class="char-style-override-14">imposta</span>) ile ithal ettikleri her türlü malın fiyatı üzerinden %4 oranında vergi ödemelerini şart koşar.</p>
				<p class="alt">Şeker ve tütün</p>
				<p class="paragraf-4">Ham şekerkamışı Hollanda’da işlenir, daha sonra bütün Avrupa’ya dağıtılır. Ticari faaliyet muazzam boyutlardadır. Recife ile Amsterdam arasında 100 gemi durmadan mekik dokur. Hollanda’nın dolaylı vergilerinin dörtte biri, Amsterdam’daki rafinerilerden elde edilir.<span class="char-style-override-17">69</span> En önemli şeker tüccarlarından, São Salvador ve Recife’de konuşlanmış <span class="char-style-override-14">marrano</span> Manuel Rodrigues, Amsterdam’a, São Miguel Adası’ndan elde edilen şekeri depolamak üzere iki büyük ambar yerleştirir. 1655’te, “Yahudi milletinin Portekizli tüccarları” Abraham ile Isaac Pereira, Amsterdam’da bir rafineri kurarlar.<span class="char-style-override-17">58</span> Diğerleri ham şekeri, Hollanda ile savaş halinde olduğu halde Portekiz yoluyla elde ederler. <span class="char-style-override-14">Marrano</span> ağlarının gizemi: Temmuz 1657’de Amsterdam’da bulunan Simon ile Luis Rodrigues de Sousa’ya, Porto’dan, Antonio da Silva adında Portekiz Brezilyası’na yerleşik “gizli Yahudi” bir tüccar tarafından, başka malların yanı sıra, 135 kasa şeker yollanır. Kasım 1658’de, Sebastian Coutinho adında birine de altı kasa yollanır. Aynı yıl Salomon, Moses ve Isaac del Pina, Amsterdam’da başka bir rafineri kurar, bu rafineriyi 1669’da Hıristiyanlara satarlar.<span class="char-style-override-17">326</span> Şeker Avrupa’da başka yerlerde de üretilmeye başlanınca, bu sektörün iniş halinde olduğunu sezen Yahudiler, bu ticareti bırakır.</p>
				<p class="paragraf-4"><span>Bunun üzerine tütün, iyiden iyiye bir Yahudi işi –ve başkalarının ekonomisi için de bir büyüme faktörü– haline gelir. Tarihin cilvesi: Amerika’ya ayak basan ilk beyaz olan </span><span class="char-style-override-14">marrano</span><span> Luís de Torres, aynı zamanda tütün içen de ilk beyaz olmuştur. 1611’de, Avrupa’ya ithal edilen ilk tütün balyası, David Abendana adında Yahudi bir tüccar tarafından Hoornlu Hıristiyan bir tüccara satılır. Dokuz yıl sonra, Amsterdam’da iki Yahudi tütün simsarı bulunur. Tütün işleyen ve satan en önemli 30 ticarethaneden onu Yahudi’dir.</span><span class="char-style-override-17">58</span><span> İlk ticarethaneler Isaac Italiander, <br/>Jacob Franco Mendes, Isaac Mendes ile 14 işçinin çalıştığı bir “kıyım atölyesi” sahibi Sara Dias de Fonseca’ya aittir. Bu, loncalardan bağımsız çalışan gerçek bir sanayidir.</span><span class="char-style-override-17">451</span><span> Manuel Lopez de Azevedo adında biri lehine bir dilekçe imzalayan 14 tütün ithalatçısından 11’i Yahudi’dir. Jacob de Jehuda Leon –Jan Portremiel olarak da bilinir–, tütün imalathanelerinde birçok Alman Yahudi işçi çalıştırır. Zaten bu iş, Doğulu Yahudilerin uzmanlık alanıdır. Nisan 1649 ile Haziran 1653 arasında Amsterdam’da yapılan 24 Aşkenaz evlilikten on dördü, tütün ezme işçisi iledir. Sefaradlar işin dışında kalmış değildir. 1661’de tütün sanayicisi Menasseh Gaon, Moises Heyman adında Aşkenaz bir tütün “kıyıcısı” ile David de Oliveira, Moises Da Fonseca ve Abraham Levy adında üç Sefarad çalıştırır. Ancak genellikle Sefaradlar patron, Aşkenazlar ise işçidir.</span></p>
				<p class="paragraf-4">1654’te, 24 yıl süren Hollanda hâkimiyetinden sonra, Portekizliler Recife’yi geri alır. Recife’de yaşayan 2000 Yahudi, 15 gemi ile Cayenne, Curaçao, Jamaika, Barbados, Panama, Kosta Rika ve Fransız Antilleri’ne kaçar. Fransız Antilleri’ni, Fransa kralının emri üzerine kısa sürede terk etmek zorunda kalırlar. Karayipler’in bu bölgesinde, korsan deniz silahlanması, Yahudi mürettebat ve Yahudi kaptanlarla neredeyse bir Yahudi tekeli haline gelir.</p>
				<p class="paragraf-4">1667’de Hollandalılar Nieuw Amsterdam’ı, İngiliz hâkimiyetindeki Surinam’a karşılık İngilizlere verirler. Bir yıl sonra burada, dokuz plantasyona sahip Portekizli Yahudilere rastlanır: Pereiralar, Da Costalar, Da Silvalar, Casseresler, Alonza de Fonsecalar ile Mesalar 233 köle, 55 şeker kaynatma kazanı ile 106 baş hayvan sahibidir.<span class="char-style-override-17">34</span> Ertesi yıl bunlara, 181 köle, 39 şeker kaynatma kazanı ve 66 hayvan barındıran altı Yahudi plantasyonu daha eklenir. Yüzyıl sonunda, Surinam’daki 400 şeker kamışı plantasyonunun 115’i Yahudilere aittir. Hatta 1690’da içlerinden bazıları, köle isyanlarının bastırılmasına öncülük eder. Bu Yahudilerden on kişi, 322 köleyle birlikte Jamaika’ya göç etmeyi talep ederse de, Surinam’ın Hollandalı valisi, sömürgesinin refahı için endişe duyarak bu Yahudileri sekiz yıl daha alıkoyar.</p>
				<p class="paragraf-4">Yahudilerin, Portekizlilerin tekrar ele geçirdiği Recife’den kaçmak için bindiği gemilerden biri, 1654’te İspanyol korsanların eline düşer. Korsanlar Yahudileri köle olarak satmaya hazırlanırken, bu sefer <span class="char-style-override-14">Saint-Charles</span> adlı bir Fransız gemisi tarafından durdurulurlar. Geminin kaptanı Jacques de La Motthe,<span class="char-style-override-17">55</span> küçücük bir Hollanda sömürgesine doğru yol almaktadır. Karaya çıkarlar. Geldikleri yer, Nieuw Amsterdam’dır. 13 yıl sonra, Nieuw Amsterdam Surinam’a karşılık İngilizlerle takas edilir ve New York olur...</p>
				<p class="alt">İngiliz sömürgeleri</p>
				<p class="paragraf-4">1584’te, I. Elizabeth’in gözdelerinden Sir Walter Raleigh, Virginia’yı keşfetmek ve altın ile Doğuya giden bir yol bulmak umuduyla burada bir sömürge kurma izni alır. Raleigh aynı zamanda burada, stratejik bir maden olan bakır da aramak istemektedir. Seyahat için, daha önce karşımıza çıkan, Royal Mining Company’nin davetiyle İngiltere’ye gelerek bakır madenciliğinde devrim yaratan Bohemyalı mühendis Joachim Ganz’ı (veya Gaunse) işe alır. </p>
				<p class="paragraf-4">Amiral Richard Grenville kaptanlığında Plymouth’tan kalkan gemi, 1585’te Roanoke’ye (bugünkü Kuzey Carolina) varır. “Bakire Kraliçe” Elizabeth’in şerefine, bölgeye “Virginia” adı verilir. Virginia, <span class="char-style-override-14">Mayflower</span> daha kuzeyde yer alan ve adı bir gün Massachusetts olacak bölgeye varmadan 35 yıl önce Kuzey Amerika’da kurulan ilk İngiliz sömürgesidir. Her ne kadar Ganz bakır bulursa da, sömürge tutunamaz: hastalıklar, tehlikeler, Kızılderililerle savaşlar. 19 Haziran 1586’da Sir Francis Drake, onları İngiltere’ye geri çağırır.<span class="char-style-override-17">64</span> Ganz Bristol’a sığınarak İbranice ve Almanca dersleri vererek geçimini sağlar. Sir Walter Raleigh ise, bu başarısızlıktan dolayı ve İsa’nın tanrısallığından şüphe ettiği için, ki bu dikkatleri Ganz’ın üzerine çeker, kraliçenin gözünden düşer. Bu Yahudi, Raleigh’nin şeytani akıl hocası olmasın? Bu iyi Hıristiyan’ın kafasında şüpheler uyandırarak her şeyin başarısızlıkla sonuçlanmasına neden olan o olmasın? Sakın her ikisi de Yahudi olmasın? 1589’da –tam da İspanyollara karşı kendisinin mümkün kıldığı zaferden sonra– dine küfürle suçlanan Ganz, “yeniden sapkınlığa düşmüş” kabul edilmemek için Yahudi olduğunu itiraf eder. Ganz, özel bir meclise sevk edilir. Hayatı bağışlanan Ganz, Bohemya’ya sürülür.</p>
				<p class="paragraf-4">Yeniden itibar kazanan Raleigh, tekrar Amerika’ya gidecek, 1595’te Orinoco Nehri’ni keşfe çıkacaktır. Daha sonra ateizm suçuyla ölüm cezasına çarptırılacak, ardından affedilecektir. 15 yıl hapis yattıktan sonra, tekrar altın aramaya gidecek, ancak tekrar başarısızlığa uğrayacaktır. I. James, Raleigh’i 1618’de infaz ettirecektir.</p>
				<p class="paragraf-4">Ganz’a gelince, İngiltere’nin İspanya’yı mağlup etmesini, Kuzey Amerika’ya çıkmasını ve Sanayi Devrimi’ni başlatmasını sağlamıştır. Onu bugün kim hatırlıyor?</p>
				<p class="paragraf-4">70 yıl sonra, 1654’te, Nieuw Amsterdam’a gelen <span class="char-style-override-14">Saint-Charles</span> yolcuları (Levy, De Piza, Taro, Lombroso, Mercado, Nuñes<span class="char-style-override-17">55</span>), buraya yerleşen ilk sömürge sakinlerinin arasında, Bar Simhon adında bir Alman Yahudi ile karşılaşır. Hollandalı Vali Peter Stuyvesant, yeni gelenleri önce hapse attırır, daha sonra hissedarlarının çoğu Yahudi olan Hindistan Şirketi’nin emriyle serbest bırakır. Yine simsarlığa başlayan bu insanlar, Kızılderililerle tütün, kürk ve balığa karşılık kumaş ve alet takas ederek ticaret yapar.<span class="char-style-override-17">55</span> Ertesi yıl, Amsterdam’dan gelen başka Yahudiler aralarına katılır. Her zaman olduğu gibi, Kilisenin peşlerine düşmediği yerlerde daha rahat yaşamaktadırlar. 1657’den itibaren, “Hollanda Batı Hindistan Şirketi’ne yük olmamaları ve yoksullarının bakımını kendi cemaatlerinin üstlenmesi kaydıyla”, bu insanlara yurttaşlık hakları tanınır.<span class="char-style-override-17">106</span> Böylece <span class="char-style-override-14">tsedaka</span>, Amerika’ya gelmiş olur. Kimileri burada, gelecekteki Amerika Birleşik Devletleri’nin en önemli ailelerinden bazılarını kurar:<span class="char-style-override-17">55</span> Nathan, Lazaruz, Lopez, Lambroso ve Seixas. </p>
				<p class="paragraf-4">Daha önce gördüğümüz gibi, 1667’de İngilizler Surinam’ı, daha sonra New York olacak Nieuw Amsterdam ile takas ederler. Sömürge sakinlerinin endişe etmelerine gerek yoktur. Bundan on yıl önceki durumun aksine, Yahudiler artık İngiltere’de hoş görülmektedir. Başkaları –on kadar kişi–, Doğu Avrupa’dan gelir. Öncü simsarlar olan bu insanlar Maryland, Pennsylvania, Georgia ve Carolina’ya yerleşirler.<span class="char-style-override-17">106</span></p>
				<p class="arabaslik-sol" id="toc_marker-3-10">10. XVIII. yüzyılda milletlerin yaşamı ve ölümü</p>
				<p class="paragraf-4">XVIII. yüzyılın başında, dünyadaki Yahudi nüfusu aşağı yukarı 3.500.000’i bulur. Bu sayı, İS 1000 yılı nüfusundan azdır. Yahudilerin çoğu, Hıristiyan topraklarına yerleşmiştir. Hindistan, Asya, Yakındoğu ve Kuzey Afrika’da yaşayan bütün cemaatler gerilemeye başlamıştır. Avrupa’dakiler ise, Polonya’da yaşayan ve ışık saçan cemaatler ile Atlantik’in her iki yanına yerleşen ve umut vaat eden cemaatler gibi, yayılma halindedir. Birçok kişinin bel bağladığı bir dünya yok olurken, yaklaşmakta olan Sanayi Devrimi’nde Yahudi olmanın bir başka yolu belirir. Kabul görmek için halen şart olan yararlı olmanın bir başka yolu.</p>
				<p class="alt">İslam’ın durulması</p>
				<p class="paragraf-4">Batı, artık sadece Batı ile ilgilenmektedir. Batı İslam’ı unuttuysa, İslam da Doğuyu unutmuştur.</p>
				<p class="paragraf-4">1739’da Türkler, 1521’de ilk olarak ele geçirdikleri ve uğruna Avusturyalılarla savaştıkları Belgrad’ı tekrar alırlar. Bu, Türklerin son fethidir. Türklerin gerilemesi, 300.000’i aşkın Yahudi’nin yaşadığı Kırım ile Karadeniz civarını Ruslara terk ettikleri 1774 yılında başlar. Osmanlı İmparatorluğu’nda kalan ve her zamanki gibi marjinal yaşayan ve küçük görülen cemaatler, Batı ruhuna açılır ve birkaç önemli noktada toplanır: İstanbul (450.000’lik nüfusuyla, Pekin ve Kanton’dan sonra dünyanın önde gelen şehirlerinden biridir), Smyrna (veya İzmir), Cezayir ve Tunus. Özellikle Batı sınırları ile meşgul olan Türkler, Levant eyaletlerini kendi hallerine bırakırlar.<span class="char-style-override-17">383</span></p>
				<p class="paragraf-4">Bütün büyük ticari akımlarla ilişkisi kesilen Filistin, canlılığını yitirir. Bölgenin en önemli tek faaliyeti olan tekstil de durgunlaşır. Bölgede 100.000’den az Yahudi, bir o kadar da Arap yaşamaktadır. Bedeviler yeniden zulüm yapmaya girişir. Bölgeye hacılar nadiren gelir. Akka, alçakgönüllü bölgesel bir başkent durumuna düşer. İmparatorluğun bu ücra köşesi, o sırada coğrafi ve idari olarak bağlı bulunduğu Suriye bölgesinden ayırt edilemez. </p>
				<p class="paragraf-4">Fas’taki Yahudiler, gittikçe daha az kapalı bir çevrede yaşar ve Alauit hükümdarlar tarafından gittikçe daha çok kabul görür.<span class="char-style-override-17">459</span> Tüccar ve zanaatkâr Yahudiler, Arap komşuları ile ticaret yapar. Alışverişlerde para gittikçe daha çok kullanılmaya başlanır. Kendi aralarında krediye başvurma yasağının etrafından dolanabilmek için, borçların döviz, gıda maddesi veya borçtan farklı bir değerli maden olarak ödenmesini sağlarlar. Bu ise, borcun ödendiği tarihte, söz konusu döviz, gıda maddesi veya değerli maden kurlarının serbestçe belirlenmesini ve faize denk gelen bir meblağın bu kurlara eklenmesini mümkün kılar. 1723’te, Mulay İsmail’in hükümdarlığı sırasında Fes’te verilen bir kararda Rabbi Judah Ben Attar, “cerahat gibi yayılan bu uygulama”yı kınayarak hoş bir benzetmeyle söz konusu uygulamanın “güneşi bir elek ile kapatmayı” amaçladığını yazar.<span class="char-style-override-17">459</span> Fes’teki aynı haham mahkemesi, 1735’te Mulay Abdallah zamanında verdiği bir başka kararda şöyle bir şart koşar: “Bir borcun ödenmesi şu şekilde gerçekleşmelidir: Para veya mal ödünç alan herkes, bu para veya malın borcun alındığı gün belirlenen kurları üzerinden borcunu ödeyecektir. Fiyatlar artsın veya azalsın, yeniden tahmin yapmaya hacet yoktur.”<span class="char-style-override-17">459</span> 1760’ta tahta çıkan Mulay Muhammad; bütün sinagogları tekrar inşa ettirir, hazinedar ve en önemli bakan olarak bir Yahudi’yi seçer. Anfa (1760’ta) ve Essaouira (1765’te) limanlarını inşa ettirerek buralara çok sayıda Yahudi yerleştirir.</p>
				<p class="paragraf-4">Türkiye ve Polonya ile birlikte Fas, her ne kadar Yahudiler burada çok iyi bir muamele görmese de, dünyada en çok Yahudi nüfusuna sahip ülkelerden biridir. </p>
				<p class="alt">Polonya’nın sonu</p>
				<p class="paragraf-4">XVIII. yüzyılın başında 600.000’den çok Yahudi, Polonya, Ukrayna ve Litvanya’da, savaşların yıkıp geçtiği, özgür köylülerin bile iflas edip serfliğe düştüğü bir bölgede yaşamaktadır. Ülke, yabancı güçlerin elinde bir kukla haline gelmiştir. Yüzyıl, Yahudi olsun olmasın bütün Polonyalılar için karanlık olacaktır.</p>
				<p class="paragraf-4">1697’de, Fransa, Avusturya ve Rusya tarafından desteklenen ve bankacı Oppenheimer ve Lehman tarafından Viyana’dan finanse edilen<span class="char-style-override-17">414</span> Saksonya Elektörü II. August’un kral seçilmesini kabul etmeye mecbur kalan Polonyalılar, daha sonra Fransa ve Marie Leszczynska’nın desteğiyle (önce 1704’te, daha sonra bir kez daha 1733’te) seçilen Stanislaw Leszczyski’yi, 1723’te ise Saksonyalı III. August’u kralları olarak kabul ederler. 1764’te Rusların etkisiyle, II. Stanislaw August Poniatowski, Polonya’nın son kralı olur.<span class="char-style-override-17">414</span></p>
				<p class="paragraf-4">Polonyalı Yahudilerin üçte ikisi, hâlâ kendilerini himaye etmeye devam eden şehirlere yığılmış durumdadır. Ne kralların ne de prenslerin Yahudilere artık ihtiyacı yoktur. Burjuvalar, Yahudilerin yerine göz dikmiştir. Yahudiler halen, kendilerine, özellikle de polis karşısında, hiçbir hak tanımayan şehirlerin malıdır. Yeni gelen göçmenlerle olağanüstü artış gösteren nüfusun etkisiyle kiralar patlar. Konut talebinin artmaması için, evlilik hakkı sıkı denetim altında tutulur. Hiçbir Yahudi veya neredeyse hiçbir Yahudi, artık toprak işlememektedir. Yahudilerin altıda biri han işletmecisi, üçte biri tüccar (balmumu, sabun, tuz, tütün, alkol), üçte biri zanaatkârdır. Her üç zanaatkârdan ikisi, deri ve dokuma işler.<span class="char-style-override-17">414</span> 1712’de Vilnius’ta, Yahudi terzilerin Hıristiyan bayramları esnasında çalışmaları, Hıristiyan çalıştırmaları, hatta Hıristiyan müşterilere sahip olmaları yasaklanır.<span class="char-style-override-17">414</span> Buna rağmen birkaç atölye gelişerek sermaye sahiplerinin, bazen de Yahudi sermaye sahiplerinin hizmetinde ücretli –işçi, terzi, çalışan– istihdam eder. Bazı Yahudiler, hâlâ kâhyadır. Elzbieta Sieniawska’nın 40 yıldan uzun bir süre kâhyalığını yapan Israel Rubinowicz gibi.<span class="char-style-override-17">414</span> Prensler nezdinde tek bir büyük Yahudi bankacı kalmamakla beraber, bazı cemaat meclisleri hâlâ asillerin ve Kilisenin parasını yönetir.<span class="char-style-override-17">414</span></p>
				<p class="paragraf-4">Bu birkaç zengin ile geriye kalan fakirler arasındaki müthiş gelir farkı karşısında, bazılarının cemaat yöneticilerine –Krakow’da, Leszno’da, Ukrayna’da, Drohobycz’de– ayaklandığı olur. Böylece Polonyalı Yahudiler arasında birbiriyle çelişik iki akım gün ışığına çıkar. </p>
				<p class="paragraf-4">Bir yanda, Avrupa’nın her yerinde olduğu gibi, cemaat organlarının sorgulanmasıyla artan bireysel özgürlük talebi ortaya çıkar. Bu laik ve sosyal taleplerden oluşan karışım, kendilerini her şeyden önce Polonyalı hisseden “asimilasyoncular”ın işidir. Hatta bu asimilasyonculardan bazıları, kendi durumlarının da ancak köylünün durumuyla paralel olarak iyileşebileceğini düşünerek milliyetçi devrimcilere katılır.<span class="char-style-override-17">414</span></p>
				<p class="paragraf-4">Öte yanda, 1750’ye doğru Podolya’da, Zohar’ın savlarını benimseyerek kendilerini istemeyen bir dünyadan çıkmayı öneren, Baal Chem Tov adıyla tanınan ünlü haham Israel ben Eliezer etrafında tam tersi bir akım oluşur. Bunlar, mutluluğu, bayram coşkusunu öven, kapitalist toplumu reddeden <span class="char-style-override-14">hassid</span>lerdir. “Tutucular” onları zaman zaman aforoz eder; Vilnius’taki meşhur <span class="char-style-override-14">gaon </span>Rabbi Salzmann onlardan nefret eder. Ancak tutucular, <span class="char-style-override-14">hassid</span>ler ile ortak düşmanları “asimilasyoncular”a karşı seve seve ittifak kurarlar.</p>
				<p class="paragraf-4">Tadeusz Czacki ve Maciej Topor Butrymowicz gibi birçok Katolik Polonyalı yönetici de, Yahudilerin asimile olmalarını, <span class="char-style-override-14">betdin</span>in ortadan kalkmasını, Vaad’ın yetkilerinin azaltılmasını ve zanaatkârların sanayi ve tarıma yönlendirilmelerini ister. Bütün Polonyalı yurttaşlar eşit olmalıdır.</p>
				<p class="paragraf-4">1764’te Polonya Diyet Meclisi, Vaad’ı lağveder. Ancak ekonomik kriz, Yahudi rakipleri karşısında Polonyalı zanaatkârların Yahudi karşıtı duygularını körükler<span class="char-style-override-17">451</span> ve asimilasyon süreci sekteye uğrar. 1768’de Krakow, Poznan, Lviv, Vilnius ve Brest Litovsk’ta pogromlar yaşanır. Bu pogromlarda, on binin üzerinde insan hayatını kaybeder. Ukrayna’da Ortodoks köylüler ülkelerinin bağımsız olmasını talep ederek binlerce Katolik Polonyalı ile Polonyalı işgalcilerin müttefikleri olarak görülen on binlerce Ukraynalı Yahudi’yi katleder. Polonya’nın bir bölümünün Rusya’nın eline geçmesiyle, asimilasyon yolu iyice kapanmış olur.</p>
				<p class="paragraf-4">5 Ağustos 1772’de, ilk paylaşımın şartlarına göre Polonya, nüfusunun 4.500.000’ini kaybeder. 150.000 Yahudi Avusturya, 25.000 Yahudi Rusya, diğerleri de Prusya sınırları içinde kalır. Avusturya-Polonya sınırı bundan böyle Galiçya’da, Polonya’da kalan Krakow ile Avusturya’nın eline geçen Kazimierz arasından geçer. Bunun üzerine savaş bölgelerinde yaşayan birçok Yahudi, Litvanya’ya gider. Burada yerel topluluklar tarafından pek de iyi karşılanmazlar. Hatta Litvanya Yahudi Meclisi, bu Yahudileri, yer olmadığından geri püskürtmeyi teklif ederken, Vilnius <span class="char-style-override-14">gaon</span>u meclisi toplamayı reddeder, zira böyle bir karar almaya gerek yoktur. Bu karar... Sodom ve Gomora’da zaten alınmıştır!</p>
				<p class="paragraf-4">1790’da Yahudi nüfusu, Polonya ve Litvanya’da 900.000, imparatorluk sınırları içerisinde 150.000’dir. Yahudi nüfusu, salt demografik değişimle bir yüzyılda iki kattan fazla artmıştır. Üst üste yığılma, dayanılması gittikçe güç bir hal alır. </p>
				<p class="paragraf-4">3 Mayıs 1791’de burjuvalar, Polonya’nın geri kalan kısmında iktidarı ele geçirir. Diyet Meclisi, hem kalıtsal hem de liberal bir monarşi kurar. Yeni rejim, burjuvalar ile asillere aynı hakları tanır. Ayrıca Yahudilerin de şehirlerin malı olmadığına hükmeder; bu itibarla kimse Yahudileri, yüzyıllardan beri usul olduğu üzere yargısız hapsedemeyecektir. Cemaatler sevinç içindedir. Yeni anayasanın ilk yıldönümünde, ülkedeki bütün sinagoglarda şükran duaları edilir.</p>
				<p class="paragraf-4">Öteden beri gerçekleşmesinden korktukları bu burjuva devriminden hoşlanmayan üst düzey devlet görevlileri, Prusya ile Rusya’ya çağrıda bulunurlar. Prusya ve Rusya, Varşova ile Vilnius’a saldırır. 1794’te, ülkeyi Rus istilacılara karşı savunan Tadeusz Kosciuszko, Yahudi bir askeri birlik oluşturarak bu birliğin varlığını şöyle doğrular: “Bizden uzak milletleri, başka hiçbir şey, dinleri ve âdetleri bizden farklı insanların bizim devrimimizi desteklemek adına kendi istekleriyle canlarını feda etmeleri kadar davamızın kutsallığına ve devrimimizin doğruluğuna ikna edemez.” Nisan 1794’te Kosciuszko ile Poniatowski, Rusları mağlup etmeye başlarsa da, daha sonra geri çekilirler. 1795’te Polonya, yeniden Varşova ve Kalisz ile nüfusunun 3.000.000’unu kaybeder. Nüfusunun çoğunluğu Yahudi olan Poznan (aynı yıl Poznan’da, 676 Hıristiyan terziye karşılık 923 Yahudi terzi bulunur), Prusya’ya geçer. Avusturya, Krakow dahil Galiçya’nın geri kalanına el koyarak Yahudi esnafın tamamını bölgeden kovar. Avusturya, kuzeyde Krakow’dan güneyde Trieste ile Saraybosna’ya uzanır. II. Katerina; Vilnius’tan Odessa’ya Litvanya, Belarus ve Ukrayna’yı ilhak eder. Osmanlı İmparatorluğu’ndan gelenleri de katacak olursak bu, neredeyse 2.000.000 Yahudi demektir. Üst düzey devlet görevlilerinin burjuvalara karşı giriştikleri mücadele, ancak Polonya’yı yok etmeye yaramıştır. Dünyanın en büyük Yahudi cemaatinin çok büyük kısmı, artık Rusya’da yaşamaktadır.</p>
				<p class="alt">İlk maiyet Yahudisi </p>
				<p class="paragraf-4">Polonyalı Yahudiler Rusya’da, Yahudi’nin kim olduğunu bilmeyen bir ülkeyle karşılaşır. Daha önceki yüzyıllarda olduğu gibi bu yüzyılda da hiçbir çar, hatta Büyük Petro dahi, kim olursa olsun tek bir Yahudi’nin ülkeye yerleşmesine izin vermemiştir. Ülkede ancak Moskova’dan veya kuzeydeki limanlardan geçmekte olan tek tük Yahudi tüccarlar ile Rus fetihleriyle birlikte topluma dahil olan birkaç din değiştirmiş Yahudi’ye rastlanır.</p>
				<p class="paragraf-4">Bir kader:<span class="char-style-override-17">403</span> Daha önce bahsi geçen Smolenskli din değiştirmiş Yahudi tüccar Chafirov’un oğlu, 1690’a doğru çarın çocukluk arkadaşı Prens Menşikov tarafından fark edilir. Prens Menşikov, Chafirov’u genç Büyük Petro’ya takdim eder. Asalet unvanı verilen Chafirov; hükümdarın özel danışmanı olur, hükümdara yolculuklarında eşlik eder. 1704’te, İsveç birliklerinin Estonya’da yer alan Narva’da teslim olmalarına dair antlaşmayı müzakere eder. Çok zengin olan tüccar, St. Petersburg’da kendine İtalyan mimar Rastrelli –şehrin en önemli saraylarını inşa eden mimarın ta kendisi– tarafından tasarlanan özel bir konak inşa ettirir. Daha sonra, prenslerle evlenen kızları için de dört adet konak yaptırır. Şansölye yardımcısı olarak atanan Chafirov, yeğenlerinden birini Kurlandiya Dükü ile evlendirerek baron unvanını alır. 1711’de Türklerle savaş halinde olan imparator esir düştüğünde, Chafirov rehin olarak imparatorun yerine geçer. İki buçuk yıl boyunca kaldığı İstanbul’da, Daniel de Fonseca adında Portekizli bir <span class="char-style-override-14">marrano</span> ile ilişki kurar. Böylece kendini Yahudi olarak tanıtan Chafirov’un esaret hayatı kolaylaşır. Şan ve şerefe boğulmuş olarak Rusya’ya geri döner. 1716’da Büyük Petro, Chafirov’u İsveç ile yapılan savaşı anlatan, içinde Rusçada ilk defa “vatandaş” ve “devrim” sözleri geçen bir kitap yazmakla görevlendirir. Kitap, Rus kitapçılarının ilk büyük başarısıdır: 20.000’i aşkın nüsha. 1722’de, Pers devletine karşı yapılan bir sefer sırasında, çarın, Chafirov’un hamisi Prens Menşikov ile arası açılır. Prens de Chafirov da gözden düşer. Novgorod’a sürülen Chafirov’un mallarına el konur. Büyük Petro 1725’te öldüğünde, Chafirov Moskova’ya döner ve 1739’da refah içinde ölür. </p>
				<p class="paragraf-4">1778’de II. Katerina, Polonya’nın birinci pay edilişi sırasında devraldığı Yahudi tüccar ve zanaatkârların loncalara girmelerine izin verir. Bu durum Yahudilerin, lonca ve belediyelerde temsilci seçebilmelerini sağlar. Diaspora tarihinde ilk defa Yahudilere oy hakkı tanınır. </p>
				<p class="paragraf-4">Polonya üç kez pay edildiğinde ve Rusya’nın Osmanlı İmparatorluğu aleyhine Dinyeper havzası, Karadeniz ve Kırım’a doğru genişlemesi sona erdiğinde, 2.000.000’a yakın Yahudi, Rus İmparatorluğu’na geçer. Muazzam bir getto haline gelecek olan bir alana adeta hapsedilirler. </p>
				<p class="arabaslik-sol" id="toc_marker-3-11">11. Saray tedarikçileri ve Sanayi Devrimi (1700-1800)</p>
				<p class="alt">Fransa ve İtalya’da hoş görülen Yahudiler</p>
				<p class="paragraf-4">1737’de, Venedik gettosunda yaşayan 2000 Yahudi’nin, akşamları ve pazar günleri gettodan dışarı çıkmalarına izin verilir.<span class="char-style-override-17">75</span> 1757’de, Floransa’daki gettolara da aynı izin verilir. Ancona’da kalanların durumu içler acısıdır. Livorno, konuksever ve özgür bir şehir olarak kalır. Papaya ait bir diğer devlet olan Contado Venassino’da da Yahudilerin durumunda bir gelişme olmaz.<span class="char-style-override-17">204</span> O zaman yaşamış bir görgü tanığı şöyle yazar:</p>
				<p class="paragraf-4">“Contado Venassino’daki Yahudiler, korkunç koşullarda yaşıyor. Bu bölgede yaşayan Hıristiyanlar, bir İsrail evladını kendilerine benzeyen bir insan olarak görmüyorlar. Yahudiler kendilerine tahsis edilmiş bir mahallede yaşamak zorundalar. Bu mahalleden, ancak kesin olarak belirlenmiş saat aralıklarında çıkabiliyorlar. Talihsiz şekilde bir Hıristiyan kortejinin geçmekte olduğu bir sokakta (ki bu sık sık oluyor) bulunurlarsa, her taraftan atılan taşlardan kendilerini korumak için kaçmak zorundalar [...]. Daima sarı bir şapka takmak zorundalar; Yahudi kadınlar ise, aynı renkte bir fuları bağırlarında taşımak zorunda. Bu ayırt edici işaret olmaksızın mahallesini terk edenin vay haline. Yahudiler bütün Hıristiyanları, hatta onlara ‘Bir bağışta bulunun!’ diye seslenen dilencileri bile saygıyla eğilerek selamlamak zorunda. Yahudi, böyle diyen dilenciye boyun eğmek ve beş <span class="char-style-override-14">sous</span> vermek zorundadır. Bir Yahudi’nin, evinden her çıkışında kaç defa 25 kuruş ödemek zorunda kaldığını Tanrı bilir!”<span class="char-style-override-17">57</span> Yahudiler, hayatta kalabilmek için, gittikçe daha sık Contado’dan çıkmak zorundadır. 1740’ta Montpellier’li tüccarlar, Yahudi rekabetinden şikâyetçi olurlar. Kralın kâhyası, bu şikâyete şöyle cevap verir: <br/>“Hıristiyanların dükkânlarında da Yahudilerinkinde olduğu gibi her şey bulunsaydı, müşteriler elbet o dükkânlara da giderdi.”<span class="char-style-override-17">293</span></p>
				<p class="paragraf-4">Kraliyet mektuplarının Yahudileri fark gözetmeksizin “yeni Hıristiyanlar” veya “Yahudiler” olarak adlandırdığı Guyenne’da, Yahudiler gittikçe daha açık şekilde kabul görür. Haziran 1723’te kral naibi, 100.000 <span class="char-style-override-14">livres</span>e karşılık Yahudilerin ayrıcalıklarını yeniler (“Adı geçen bölgelerde, krallığımızda ‘Portekizliler’ veya ‘yeni Hıristiyanlar’ sıfatıyla tanınan ve yerleşen Yahudiler [...], toprak satın alma, oturacakları mahalleye karar verme hakkına sahip olan krallık uyruklarıdır...”)<span class="char-style-override-17">67</span> Bordeaux’da Gradis ailesi, Londra ve Amsterdam’a, Bordeaux ve Rouen’da satın aldıkları şarap, likör, tuzlanmış sığır eti ve un gibi malları satar. Gradisler, Amerika’daki Fransız topraklarına gereksinim malzemeleri sağlamak üzere Kanada Şirketi’ni kurar, Yedi Yıl Savaşı sırasında kral hesabına gemi kiralarlar. Bordeaux’lu başka aileler (Lopès-Dubec, Raba, Furtado) bankacılık, şarap ve sömürgelerden gelen mal ticareti, denizcilik sigortası, ticaret ve zanaat ile uğraşır. 41 kadının, profesyonel faaliyet içinde olduğu kaydedilmiştir. Bunlardan biri bankacı, diğeri şarap toptancısıdır.<span class="char-style-override-17">67</span></p>
				<p class="paragraf-4">Alsace’ta 1740’ta 2.125 Yahudi aile, 1784’te 3.942 aile, yani 19.624 Yahudi yaşar. Çoğu, esnaf ve köylülerle iş yapan rehincilerdir. Kralın 10 Temmuz 1784 tarihli açık mektupları, Yahudilerin toprak işlemelerine izin verir: “Alsace’lı Yahudilerin, kabul görecekleri topluluklarda çiftlik kiralamalarına, söz konusu çiftliklerde kalmaları ve bu çiftlikleri tek başlarına işletmeleri şartıyla izin veriyoruz. Ayrıca Yahudilerin bağ, tarla ve genel olarak her türlü taşınmaz mal kiralamalarına da, buraları tek başlarına işletmeleri şartıyla izin veriyoruz. Ancak Yahudilerin, söz konusu çiftliklerin veya bağ ve tarlaların işletmesinde Hıristiyan hizmetli çalıştırmalarına izin vermiyoruz.”<span class="char-style-override-17">293</span></p>
				<p class="paragraf-4">XVII. yüzyılın sonunda Yahudiler, Lorraine’de oldukça kalabalık bir nüfusa sahiptir. Bunlardan biri olan Samuel Levy, 1721’de tutuklanmadan evvel Lorraine hazinedarıdır. Bütün Yahudiler sınır dışı edilir. Yahudiler 1726’da geri döner ve Polonya’nın tahttan indirilen kralı Stanislaw, onları yüklü bir vergi karşılığında kabul eder. Lorraine Fransa’ya katıldığında, krallık Yahudileri hoş görür.</p>
				<p class="paragraf-4">Artık Paris’te de hoş görülen (Bordeaux ve Pont-Saint-Esprit-lès-Bayonne’dan gelen) küçük bir “Portekizli” cemaat ile Almanlar, Metzliler, İngilizler, Polonyalılar ve Hollandalılardan oluşan başka bir cemaat bulunur. Portekiz ayin usulünü benimseyen bir sinagog, Saint-André-des-Arts Sokağı’nda, bir başka sinagog ise Brisemiche Sokağı’nda açılır. “Portekizliler” genellikle çikolata ve ipek ticareti yapar, Odéon Mahallesi’nde otururlar. “Almanlar” hırdavatçı, eskici ve mücevhercidir; oturma izinleri için polise bağımlıdırlar; Arts et Métiers, Sorbonne ve Saint-Merri’de otururlar.<span class="char-style-override-17">141</span> 1787’ye kadar dükkân dışı ticaret yapmak zorunda bırakılır, loncalara alınmazlar. Bunlar genellikle alçakgönüllü insanlar olsalar da, aralarında tek tük sanayici, finansçı ve entelektüel bulunur: Kralın kütüphanesinin bir tercümanı olan Israël Bernard de Valabrègue, İstanbullu bir aileden gelen ve XV. Louis’nin sarayında hekim olan Daniel de Fonseca, Bordeaux’daki Yahudi “milleti”nin kral nezdindeki resmi temsilcisi olan Jacob Rodrigues Pereira gibi. 1772’de Alman bir bankacı olan Cerf Berr, Fransız vatandaşı olur. Berr ile ilgili krallık fermanı şunun altını çizer: “Savaş ve 1770-1771 yıllarında Alsace’ta kendini hissettiren kıtlık kendisine, bizim hizmetimizde ve devletin hizmetinde çalışma hevesini kanıtlama imkânı tanımıştır.”<span class="char-style-override-17">327</span> Alsace’takiler hariç, ikrazatçı değillerdir. Zaten 1777’de, Théophraste Renaudot’nunki kapandıktan bir yüzyılı aşkın bir süre sonra, %10 faizle rehin karşılığı kredi veren yeni bir kurum kurulur. Bu kurum, Crédit Municipal olacaktır.<span class="char-style-override-17">68</span></p>
				<p class="paragraf-4">17 Kasım 1787’de XVI. Louis, Devlet Bakanı Malesherbes’i, Fransa Yahudilerinin statüsünü iyileştirmekle görevlendirir. Aynı yıl kral, Yahudilerin dükkân sahibi olmalarına ve loncalara girmelerine izin verir. 1788’de piskoposlar, Katolik olmayanların bu şekilde taltif edilmelerinden endişe duyar: “Dinsizliğin ve ahlaksızlığın korkutucu boyutlara ulaştığı şehirlerde, devrim daha da hızlı gelişecektir”. </p>
				<p class="paragraf-4"><span>Fransız İhtilali’nden sonra 40.000 Yahudi, açıkça Fransa’da ikamet eder. 500’ü Paris’te, 25.000’i “Alsace milleti”nde, 7500’ü Lorraine’de, geri kalanı Guyenne ile Comtat Venaissin’de</span><span class="char-style-override-17"><a class="footnote-link" href="#footnote-225-35" id="footnote-225-35-backlink">35</a></span><span> yaşar.</span><span class="char-style-override-17">141</span></p>
				<p class="paragraf-4">Aydınlanma Çağı filozofları arasındaki tartışmalar da, Fransa’da Yahudilere olan bakış açısının nasıl evrim geçirdiğini gözler önüne serer. Bu bakış açısı gittikçe daha az dini, gittikçe daha ekonomik ve siyasidir. Ancak bu bakış açısı, pek olumlu da değildir. 1720’de Montesquieu şöyle yazar: “Bana Fransa’da Yahudi var mı diye soruyorsun? Şunu bil ki, para olan her yerde Yahudiler de vardır.”<span class="char-style-override-17">292</span></p>
				<p class="paragraf-4">1723’te Savary, <span class="char-style-override-14">Evrensel Ticaret Sözlüğü</span>’nde, Yahudileri tehlikeli sahtekârlar olarak betimleyen deyimler kullanır. “‘Tam bir Yahudi’: Aşırı fiyatlar koyan ve haraç alan tüccar; ‘Yahudilerin eline düşmek’: Ticari işlerde katı, inatçı ve zor insanlarla uğraşmak...” Ve ekler: “Yahudiler, ticarette çok yetenekli olmakla ün salmıştır. Ancak aynı zamanda, tam olarak namus ve sadakat ile ticaret yapmadıklarından da şüphe edilir. Bu eleştiri doğru olsun veya olmasın, Yahudilere karşı en önyargılı olan milletlerin dahi, onların aralarında yaşamasına katlanmakla kalmayıp, onlardan pazarlıkla ilgili sırları öğrenmek ve bu şekilde elde edilen kazançları onlarla paylaşmak hevesinde olduğu da bir gerçektir.”<span class="char-style-override-17">356</span> </p>
				<p class="paragraf-4">Trévoux’nun <span class="char-style-override-14">Evrensel Sözlük</span>’ünün 1732 tarihli basımında, şu tanımı okumak mümkündür: “‘Yahudi kadar zengin’, aşırı zengin demektir. Hile yapan veya haraç alan bir tüccara da ‘Yahudi’ denir; zira Yahudiler namlı tefeciler, dolandırıcılar ve hilekârlardır.”<span class="char-style-override-17">419</span></p>
				<p class="paragraf-4">1764’te Voltaire, <span class="char-style-override-14">Felsefe Sözlüğü</span>’ne aynen alınan bir mektubunda şöyle yazar: “İbraniler neredeyse daima ya göçebe ya haydut ya köle ya da ajitatör olmuşlardır. Bugün hâlâ bu dünyada göçebe olup, bu dünya ile bütün insanların sadece kendileri için yaratıldığını iddia ederek herkesi dehşete düşürürler [...]. Onlar; çok uzun zamandır, olabilecek en iğrenç cimriliği, olabilecek en nefret uyandırıcı batıl inanç ile kendilerine tahammül eden ve kendilerini zengin eden milletlere karşı olabilecek en sarsılmaz nefretle birleştiren cahil ve barbar bir halktan başka bir şey değildir. [...] Sizler [Yahudiler], hesapçı hayvanlarsınız; düşünen hayvanlar olmaya bakın!”<span class="char-style-override-17">432</span> Voltaire, <span class="char-style-override-14">Gelenekler Üzerine Deneme</span>’de konuyu şöyle bağlar: “Yahudileri, zencileri nasıl görüyorsak öyle, yani aşağı bir insan türü olarak görüyoruz.”<span class="char-style-override-17">431</span></p>
				<p class="paragraf-4">İbrani halkının imajı, 1765’te <span class="char-style-override-14">Ansiklopedi</span> ile değişir. Eserin kilit isimlerinden Chevalier de Jaucourt, kendi kaleme aldığı “Yahudi” başlıklı makalede, “Yahudilerin maruz kaldığı onca zulümden sonra, bu halkın hâlâ ayakta kalabilmesine” hayret eder ve “Musa yasalarına olan sıkı bağlılıklarına hayranım” diye ekler. “Aklı başında ve düzenli hayat tarzlarından, iş konusundaki ölçülülüklerinden”, “taşınamaz mala sahip olmaya ve işsiz kalmaya” dayanamadıklarından dem vurur. Son olarak, Hıristiyanlar Yahudilere “geçinmeleri için gelir kaynağı olarak sadece ticareti” bırakmış olduğundan, Yahudileri “namussuz tefeciler” addetmeyi adil bulmaz. Ve şöyle bitirir: “Hıristiyanlığı kabul ettiklerinde mallarına el koyduk; kısa süre sonra ise, Hıristiyanlığı kabul etmedikleri için onları yaktık.” Ve yine ekler: “Onları kovduğumuz için İspanya’da nasıl zarara uğradıysak, Fransa’da da dini inançları birkaç noktada prensinkinden ayrılan bu uyruklara zulmetmekle zarara uğradık.” Diderot ise şöyle ekler: “Tarih hiç bize; otoritesi, saygınlığı, muhakemesi, dindarlığı ve vicdanı, bir İbrahim, bir İzhak, bir Yakup’unkiyle kıyaslanabilecek adamlar sundu mu? [...] Ya Musa? O ne tarihçi! O ne yasa koyucu! O ne filozof! O ne şair! O ne adam!”<span class="char-style-override-17">114</span></p>
				<p class="alt">Almanya ve Avusturya’da saray tedarikçileri</p>
				<p class="paragraf-4">XVIII. yüzyılın başında imparatorluk, Avrupa’nın en geniş ve en kalabalık devleti durumundadır. Habsburglar’a ait topraklarla birlikte Bohemya Krallığı’nı ve bu krallığa bağlı toprakları, Macaristan Krallığı’nın Osmanlı hâkimiyetinde olmayan kısmını, Milano Dukalığı’nı, Napoli ve Sicilya krallıklarını kapsar. VI. Karl 1720’de öldüğünde başlayan taht kavgası, bir Avrupa savaşına dönüşür. Birçok beklenmedik olaydan sonra, Karl’ın kızı Maria Theresia kendini kabul ettirmeyi başarır.</p>
				<p class="paragraf-4">Neredeyse tamamı 1670’te Viyana’dan sürülmüş olan Yahudiler, yavaş yavaş şehre geri döner. Küçük bir Sefarad cemaati şehre yerleşerek Balkanlar ve İstanbul’daki cemaatler ile ticari bir ağ kurar.</p>
				<p class="paragraf-4"><span>Otuz Yıl Savaşı’ndan beri paramparça ve mahvolmuş bir halde bulunan Almanya’da bir yığın küçük devlet, herkesin hayran olduğu XIV. Louis’nin mutlakıyet modeline benzeyen mutlak hükümetler kurmaya veya bu tip hükümetleri güçlendirmeye çalışmaktadır. Bütün Alman prensleri düzenli bir ordu ile “küçük bir Versailles” istemektedir.</span><span class="char-style-override-17">329</span><span> Yahudi bankacılar –her ne kadar prenslerin modeli Fransa’da oturmasalar da–, prenslerin bunları elde etmelerini sağlar. Ne toprak mülkiyetine ne de asalet unvanı getiren görevlere yatırım yapamayan Yahudiler; gümrük vergisi idarecisi, para yöneticisi, orduların tohum, devletlerin sermaye tedarikçisi olurlar. “Krallığın tedarikçileri” sıfatıyla, eski yapılanmaların etkili rejimlere dönüşmesine, devletin menfaati</span><span class="char-style-override-17">13</span><span> mefhumunun oturmasına ve devletin bekasının sağlanmasına yardımcı olurlar. Borç alabilecek durumda olmayan devlet, devlet olamaz. Varlıklarına ancak tahammül edilen bu yabancılar, bir kez daha milletlerin doğuşuna ve güçlenmesine katkıda bulunurlar. </span></p>
				<p class="paragraf-4">Her ne kadar moda peruklar takar, moda giysiler giyer, kendileri gibi insanlara ayrılmış mahalleler dışında yaşama hakları bulunur, hükümdarın topraklarında serbestçe dolaşır, vergiden muaf tutulur, gayrimenkul satın almalarına izin verilir ve hatta bu <span class="char-style-override-14">General priviligierte Jüden</span>dan bazıları asalet unvanları alırsa da, “saray tedarikçileri” sarayda yaşamaz. Bu yüzdendir ki, çoğu kişinin onları hakaretle “Maiyet Yahudileri” olarak anması haksızlıktır.<span class="char-style-override-17">372</span> Birkaç istisna hariç, bu Yahudilerin hiçbir resmi sıfatı bulunmaz ve aristokrasiden tamamen dışlanmış durumdadırlar. Her ne kadar kızları için oluşturdukları çeyiz (yüzyıl başında 736 <span class="char-style-override-14">livres</span>, yüzyıl sonunda 9.000 <span class="char-style-override-14">livres</span>) Hıristiyan aristokratlarınkine bedelse de, asiller onları asla aralarına kabul etmezler.<span class="char-style-override-17">117</span></p>
				<p class="paragraf-4">İşte bu “saray tedarikçileri”nden bazılarının kaderi:<span class="char-style-override-17">403</span></p>
				<p class="paragraf-4">Behrend Leffman (veya Lehman), Saksonyalı August’un mutemet adamıdır. Dini görevlerini yerine getiren bir Yahudi olan Leffman’ın birçok rolü vardır: siyasi, diplomatik, ekonomik. Bunları, kendisini sağlamlaştırdığına inandığı katı ibadet anlayışından asla ödün vermeden yerine getirir.<span class="char-style-override-17">372</span> Prensi onu 1697’de Paris’e, Polonya Kralı seçilmesi için diğer birçok hükümdar gibi borç veren XIV. Louis’nin verdiği parayı almaya yollar. Leffman, büyük fıçılar içinde getirdiği parayı, seçimde belirleyici güce sahip Hannover Dükü’nün oyunu satın almakta kullanır. </p>
				<p class="paragraf-4">1698’de Heidelberg’de doğan Joseph Süsskind Oppenheimer, önce birçok sarayın tedarikçisi iken, daha sonra kaderini, kendisini “şahsi hazinesinin yöneticisi” atayan Württemberg Dükü ve Sırbistan Valisi Karl Alexander’ınki ile birleştirir.<span class="char-style-override-17">357</span> 1733’te Württemberg tahtına çıkan I. Karl Alexander, Süsskind’i Stuttgart’a çağırarak önce dukalığın mali yöneticisi, daha sonra Frankfurt’taki temsilcisi olarak atar. Süsskind, Frankfurt’ta getto dışında, Altın Kuğu Hanı’nda yaşamasına izin verilen tek Yahudi’dir. Para yöneticisi, daha sonra mali yönetici atanan Süsskind –resmi bir sıfatı olan tek “saray tedarikçisi”dir–, Württemberg yönetimini yeniden düzenler, büyük bir servet elde eder, dukalığın en nüfuzlu ve en nefret edilen adamı haline gelir. Bu durumdan endişe duyan Süsskind; 2 Şubat 1737’de I. Karl Alexander’dan, devlet hizmetinde işlediği ve işleyeceği bütün eylemleri önceden affeden bir kararname elde eder. Dük, bundan birkaç hafta sonra, 12 Mart’ta gizemli bir şekilde ölünce, Süsskind tutuklanarak hapse atılır.<span class="char-style-override-17">372</span> Davası, mahkûmiyeti, Yahudiliğe geri dönüşü ve 1738’de Stuttgart’taki infazı, bütün Almanya’da çok büyük yankı bulur.<span class="char-style-override-17">402</span></p>
				<p class="paragraf-4">Samson Wertheimer’in oğlu Wolf Wertheimer, 1740’a doğru Maria Theresia’nın bankacısı olur. Tıpkı babasının Yahudiler Viyana’dan sürülmeden önce yapmış olduğu gibi, devlet hazinesini finanse eder, yönetimi yeniden düzenler. </p>
				<p class="paragraf-4">Brandenburg Sarayı’nın tedarikçisi olan Behrend Levi, aynı zamanda <span class="char-style-override-14">stadlan</span>, yani büyük elektörün Elbe Nehri’nin batısında kalan bütün topraklarında yaşayan Yahudilerin temsilcisidir. Aslında büyük elektörün menfaatlerini korur ve Kleve Yahudilerine o kadar sert muamele eder ki, Yahudiler kendisine karşı ayaklanır.</p>
				<p class="paragraf-4">Saray tedarikçilerinin en meşhuru, Mayer Amschel Rothschild’dir.<span class="char-style-override-17">286</span> 1743’te Frankfurt’taki gettoda doğan Mayer, ailede, atalarından birinin 1560’ta sahip olduğu bir ticarethanenin ismine gönderme yapan bu adı kullanan ilk kişidir. Aile esnaf, sarraf, yün ve ipek tüccarıdır. Mayer’in dini bütün bir esnaf olan babası, Frankfurt’ta yaşadığı sırada Joseph Süsskind Oppenheimer ile iş ilişkisi içindedir. Mayer önce Fürth’teki haham okulunda okur. 12 yaşında Hannover’e, bir başka saray tedarikçisi ve babasının dostu olan Wolf Jakob Oppenheim’ın yanına gider. Madeni para ve madalya konusunda uzmanlaşır. 1764’te Frankfurt’taki gettoya geri dönmek zorunda kalan Mayer, Hessen-Cassel Prensi Wilhelm’e birkaç madalya satmayı başarır. 1769’da, bu sarayın tedarikçisi sıfatını elde eder. 1770’te, Saksonya Sarayı’nın bir başka tedarikçisinin kızıyla evlenir (Mayer o sırada 28 yaşındadır; bu, o çağda evlenmek için oldukça ileri bir yaştır). Namlı bir antik para uzmanı ve tüccarı olur. Kataloglar düzenler, bunları madeni para ve madalya uzmanı müşterilerine gönderir. Müşterilerinden biri özel bir madeni para arıyorsa, o parçayı onun için arar ve bulur. 1780’de Prens Wilhelm ile Weimar Dükü –Goethe’nin hamisi–, Mayer’ın düzenli müşterileridir. 1787’de gettonun en zengin sakinlerinden biri haline gelen Mayer, evini genişletme ihtiyacı duyar. 1771-1792 yılları arasında karısı kendisine her yıl bir çocuk vermiştir. Bu, Orta Avrupa Yahudiliği için o sırada istisnai bir durum değildir. 19 çocuktan, beşi oğlan beşi kız olmak üzere on çocuk hayatta kalır. Mayer Amschel, 1792’de en küçük oğlu Jacob doğduktan sonra, müşterilerine kredi vermeye başlar. Ödediği vergiler, 1794’te gelirinin şehirde oturan Goethe ailesininkine yaklaştığını göstermektedir. 2000 yıldan beri bütün Yahudilerin yaptığı gibi Mayer da, gelirinin onda birini cemaatin sosyal işlerine bağışlar. 1794’te Hessen Prensi’ne, kendisine madeni para yerine “olabilecek en uygun fiyata” gümüş paralar tedarik etmeyi teklif eder.<span class="char-style-override-17">286</span> Bankacı olur.</p>
				<p class="paragraf-4">Saray tedarikçileri, modern devletlerin kurulabilmesi için maddi kaynak sağladıkları ülkelerin gelişimi açısından fevkalade faydalıdır. </p>
				<p class="paragraf-4">Saray tedarikçileri yadsınamaz bir nüfuza sahip olsalar da, gerçek anlamda siyasi ağlar kurmazlar.<span class="char-style-override-17">14</span> Ancak 1744’te Maria Theresia, Prusyalılar hesabına casusluk yapmakla suçlanan Bohemya Yahudilerini sürmeye karar verdiğinde, toplu bir güç gösterisi yaparlar.<span class="char-style-override-17">357</span> Bu karar üzerine Wolf Wertheimer, saray tedarikçileri ile Roma, Bordeaux, Bayonne, Frankfurt, Amsterdam, Londra ve Venedik’teki cemaat yetkililerini harekete geçirir. Roma cemaati, papaya başvurur; Bordeaux ve Bayonne cemaatleri, sürgünler için para toplar. İngiltere Kralı ile Hollanda Staten-Generaal’i, maiyetlerindeki Yahudilerin talebi üzerine, Maria Theresia nezdinde nüfuzlarını kullanır. Maria Theresia, Wolf Wertheimer ve arkadaşları tarafından 240.000 florin ödenmesi karşılığında sürgün kararını geri çeker. Bu, 1939’dan önceki Yahudileri herhangi bir ülkeden son sınır dışı etme teşebbüsüdür. Kaldı ki, o tarihte artık sürgün söz konusu olmayacaktır...</p>
				<p class="paragraf-4">Saray tedarikçilerinin bu şekilde özgürleşmesi, Almanya ve Avusturya’da çoğu çok büyük bir sefalet içinde yaşayan diğer Yahudileri özgürleştirmez. O çağda yaşamış Prusyalı Hıristiyan bir yazar olan ve Yahudilere arka çıkan Christian Wilhelm Dohm, “I. Friedrich Wilhelm’den beri süregelen ve zengin Yahudilere, çoğu kez diğer Yahudiler aleyhine, her türlü lütufta bulunma âdetinden” yakınır.<span class="char-style-override-17">391</span></p>
				<p class="paragraf-4">1740’ta, Avusturya ile uzun süreli bir savaş sonucunda, II. Friedrich Prusya’da iktidarı ele geçirir. 1750’de, krallığındaki Yahudi nüfusunu kısıtlamak için elinden geleni yapar. Bir baba, oturma iznini ancak oğullarından birine devredebilir; Yahudilerin girebilecekleri meslekler çok kısıtlıdır; altın, sığır, yün, alkol, deri ve tütün satmaya hakları yoktur. Ancak ithal edilen ürünlerin (değerli taş, giysi, at, kürk, bal, çay, kahve, çikolata) ticareti ile uğraşabilir, belirli mesleklerde (sokak satıcısı, eskici, rehinci, matbaacı, zanaatkâr) çalışabilirler. Bununla birlikte Avusturya’da olduğu gibi Prusya’da da, ülkede kalmalarına izin verilenler sosyal açıdan gelişme gösterir. İki nesil sonra eskiciler tüccar, zanaatkârlar sanayici, rehinciler bankacı, sokak satıcıları dükkân zinciri sahibi, matbaacılar editör olur. Getirdikleri yeniliklerle, bütün ülkenin ekonomik ve sosyal gelişimine katkıda bulunurlar. </p>
				<p class="paragraf-4">Bununla birlikte gittikleri yoldan da şaşmazlar. Bankacı olanlar, sanayi ile uğraşmayı reddeder. Sanayiyi küçümsediklerinden değil, herkesin kendi işiyle uğraşması gerektiğini düşündüklerinden. “Yönetimin mali destek sağladığı Aşağı Avusturya’da yer alan Neuhaus’taki ayna fabrikasının üretken olmadığı ortaya çıkınca, Yahudi Wertheimer imparatora fabrikayı satın alabilmesi için gerekli parayı verir. Ancak fabrikanın yönetimi kendisine teklif edildiğinde, başka mali işlemlerin bütün zamanını aldığını belirterek teklifi reddeder.”<span class="char-style-override-17">323</span> Finanse ettikleri şirketleri kendileri yönetmedikleri için Yahudilere kızılacak, Yahudilerin Sanayi Devrimi’nden hiçbir şey anlamadıkları düşünülecektir. Gerçekte ise Yahudiler, finansın şirket yönetimine hazırlanmanın en iyi yolu olmadığını, sanayinin özel bir uzmanlık alanı olduğunu bilirler.</p>
				<p class="paragraf-4">Bir kader: 1729’da Dessau’da (Almanya) bir Tevrat<span class="char-style-override-14"> </span>öğretmeninin oğlu olarak doğan Moses Mendelssohn, Berlin’de İbranice, Fransızca, Latince, Yunanca, İngilizce ve İtalyanca öğrenir. Kant’ın dostu olur, felsefe üzerine yazılar yayımlar, zengin bir Yahudi ipek imalatçısı olan Isaac Bernhard’ın yanına özel öğretmen olarak girer. 1763’te, “bilim dalı olarak metafizik” üzerine bir deneme ile Prusya Bilim Akademisi’nden ödül alır. Isaac Bernhard’ın şirketine giren Mendelssohn, Bernhard’ın ortağı olur. 1779’da, dramaturg ve Aydınlanma filozoflarının Prusya’daki yandaşı Gotthold Ephraim Lessing’in oyunu <span class="char-style-override-14">Bilge Nathan</span>’a ilham kaynağı olur. Bilim yoluyla kanıtlanabileceğini düşündüğü bir tanrıcılığa yönelir. 1785’te <span class="char-style-override-14">Kudüs veya Dini İktidar ve Yahudilik</span> adlı kitabında, Yahudilerin laik dünya ile bütünleşmesini, dinlerin bir arada yaşamasını savunursa da, Yahudiliğin vahiy yoluyla gelmiş bir din olarak benzersiz olduğunu iddia eder. Yahudileri getto hayatını reddetmeye ve dış dünyada yaşamaya teşvik eden ilk kişidir. Yahudi Aydınlanma Çağı olan Haskalah’ın (“akıl”) sembolü olur. Kitab-ı Mukaddes’i Almancaya çevirir; ancak iki dünya arasında geçişin şart olduğunun altını çizmek için İbrani alfabesi kullanır. Doğu Yahudilerini çağdaş olmaya, Talmud’un eğitimin merkezi olduğunu reddetmeye ve dindışı bilimleri keşfetmeye davet eden ilk kişidir. Mendelssohn sayesinde, 1778’de Berlin’de, erkek çocuklar ve kızlar için laik Yahudi okulları ortaya çıkmaya başlar. Mendelssohn ayrıca, ikamet edilen ülkenin dilinin konuşulmasını, Yidiş dilinin reddedilmesini, sanayi dallarında çalışılmasını, artık Mesih’in beklenmemesini, canlıların dünyasını iyileştirmenin yollarının aranmasını salık verir. Böylece Orta Avrupa Yahudiliğini, aşağı yukarı kendi isteğiyle girdiği bir gettodan çıkmaya teşvik eder.</p>
				<p class="paragraf-4">Yahudilerin siyasi açıdan özgürleşmesi, nesilden nesile ürkek adımlarla ekonomik gelişmeyle başlar. Yetkililer, bu gelişmeyi yavaşlatmak için ellerinden geleni yapar. Prensler Yahudileri eskiden olduğu gibi soyamazlarsa da, onları uzakta tutmak hâlâ ellerindedir. 1784’te Frankfurt’ta, cemaatin pazar günleri gettodan çıkması yasaklanır. Bazı evler güzel, bütün evlerin içi temizse de, sokaklara tek bir çöplük yerleştirilmemiştir. 1788’de, getto dışında yaşamasına izin verilmiş bir matematik öğretmeni, bir isyan sonrasında gettoya dönmek zorunda kalır. 1795’te, hastalarının çoğu Hıristiyan olan Yahudi bir hekimin, rekabetinden mustarip olan Hıristiyan hekimlerin tepkisi üzerine şehirde oturması yasaklanır. Mayer Amschel Rothschild’in halen yaşamakta olduğu gettoyu ziyaret eden Goethe, burada oturan ve “en nihayetinde insan olan” Yahudilerin içinde bulunduğu içler acısı koşullara hayret eder. </p>
				<p class="paragraf-4">Avusturya’da yeni imparator olan II. Joseph, 1765’te köleliklerin kaldırılmasına karşılık özel hakların kaldırılmasını elde etmeye çalışır. 1781’de Yahudilere özel vergileri kaldırır, Yahudilere sivil haklar tanır, Yahudilerin elle yapılan işlerle ve tarımla uğraşmalarına izin verir ve Yahudileri üniversiteye kabul eder. Buna karşılık Yahudileri Hıristiyanlar gibi giyinmeye, birkaç sene askerlik yapmaya ve Almanca konuşmaya zorlar. 1789’da şöyle yazar: “Saltanatımızın başından itibaren en önemli hedeflerimizden biri, devletlerimizde yaşayan bütün yurttaşların, milliyetlerine bakılmaksızın bir kez hoş görüldükten sonra, kamu refahına katkıda bulunmasıdır.”<span class="char-style-override-17">117</span> 1792’de, Yahudi cemaatlerinin toplumla bu kadar çabuk kaynaşma niyetinde olmadığı anlaşılınca, II. Joseph’in kısa süreli halefi II. Leopold, askerlik yapma mecburiyetini vergiye çevirir, Almanca konuşma zorunluluğuna dair kararnameyi yürürlükten kaldırır.<span class="char-style-override-17">117</span> Yahudilerin, kendilerinden ziyade başkalarına zenginlik getirdikleri fark edilmeye başlanır.</p>
				<p class="paragraf-4">Nihayet 1797’de Leopold, imparatorluktaki Yahudi tüccarların getto dışında oturmalarına izin verir.<span class="char-style-override-17">117</span> Aynı yıl Berlin’de bir oyuncu, <span class="char-style-override-14">Venedik Taciri</span> oyununu, seyirciler arasında bulunması olası Yahudilere hitaben bir özür konuşması ile açar.</p>
				<p class="alt">Hollanda’da gerileme</p>
				<p class="paragraf-4">III. William –1689’da İngiltere Kralı olan stadhouder– 1702’de ölünce, Hollanda Staten-Generaal’i William’a halef tayin etmeyi reddeder. Hollandalı burjuvalar, prensler karşısında özerkliklerini geri kazanır.</p>
				<p class="paragraf-4">Amsterdam’da yaşayan 20.000 kadar Yahudi’nin yarısı Sefarad yarısı Aşkenaz’dır. 1743’te çok ilginç bir belge,<span class="char-style-override-17">58</span> bu Yahudilerin hangi <br/>mesleklerde çalıştıklarının ayrıntılı bir dökümünü yapar. Yahudiler genel olarak finans ve simsarlık alanlarında çalışır, nadiren ticaret, daha da nadiren zanaat ile uğraşır. İşte detaylar: 150 aile finans (110 aile bankacı, 40 aile kambiyocudur); 135 aile simsarlık (130 aile değerli kâğıt simsarı, bir aile denizcilik simsarı, dört aile tütün simsarıdır); 29 aile toptan ticaret (10 aile tütün, altı aile giysi, üç aile pamuk, iki aile tekstil, üç aile halı ve yorgan, iki aile dantel, bir aile porselen, iki aile peynir toptancısıdır); 40 aile perakendecilik (altı aile giysi, 16 aile pamuk, 10 aile çay, altı aile tütün, bir aile bambu, bir aile pamuk ipliği perakendecisidir); 30 aile mücevhercilik (23 aile mücevherci, yedi aile elmas işleyicisidir); 18 aile alkol ticareti (iki aile meyhane sahibi, 10 aile bira imalatçısı, altı aile şarap mahzeni sahibidir); 58 aile entelektüel işlerle uğraşır (14 aile matbaacı, dokuz aile kitapçı, iki aile avukat, 12 aile hekim, beş aile cerrah, beş aile eczacı, üç aile öğretmen, altı aile şarkıcı, bir aile koşer kasap, iki aile eğitmendir); dokuz aile de işçidir (bir aile içki damıtıcısı, bir aile yün yıkamacısı, iki aile perukçu, beş aile kapıcıdır). Bu ailelerin çoğu son derece alçakgönüllüdür. </p>
				<p class="paragraf-4">Bazıları hâlâ çok zengindir. Simsar Abraham de Fonseca 1712’de öldüğünde, arkasında elmas, inci, değerli taşlar, mercan, altın ve gümüşten oluşan yüklü bir servet bırakır.<span class="char-style-override-17">34</span> 14 ailenin kendi mürettebatı vardır; 20 ailenin kırsal bölgelerde arazileri bulunur. Bu aileler, günlük hayata dahil olurlar. Ordu tedarikçisi Moses Machado’nun oğlu Jacob Chizkya Machado; Utrecht Şirketi’nin en önemli yöneticilerinden biri olur, bir kambiyo bankasının kuruluşuna, piyango düzenlenmesine ve “şehrin Amsterdam kadar güçlü hale gelebilmesi için” Utrecht’ten Zuiderzee’ye bir kanal kazılmasına katılır.<span class="char-style-override-17">58</span> 1748’de bir De Pinto ile Emmanuel Suasso, Doğu Hindistan Şirketi’nin en önemli yöneticileri arasında yer alır.<span class="char-style-override-17">69</span> Bir yıl sonra başka bir De Pinto, Batı Hindistan Şirketi’nin yöneticisi olarak atanır. Amsterdam borsasında, Yahudilerin artık kendilerine ayrılmış park yerleri ve kahvehaneleri vardır. Hatta menkul kıymetler ticareti, Yahudilerin uzmanlık alanı haline gelir. Nisan 1739 tarihli opsiyonlu ticaret kurallarını belirleyen bir belge,<span class="char-style-override-17">409</span> 22’si Yahudi olmak üzere (Israel Ricardo, David Spinoza, Isaac Abravanel, Rodrigues Silva, Salomon de Meza, Cardoso, Mendes, Belmonte, vs.) 30 uzman tarafından imzalanmıştır.<span class="char-style-override-17">58</span></p>
				<p class="paragraf-4">Yüzyıl ortasında, Aşkenaz Yahudileri Sefaradlara kıyasla hâlâ çok daha fakirdir. 1743’te sadece tek bir “Alman” aile, 8.000 guldenden yüksek bir gelire sahiptir. Amsterdam’ın en zengin 400 Portekizli Yahudi ailesi hâlâ, Almanya ve Polonya’dan gelen 800 fakir aileye bakmaktadır. 1747’de, Sefarad cemaatinin genç sorumlularından biri olan Isaac de Pinto şöyle yazar: “Cemaatte bağış yapanların sayısı 25 yılda 629’dan 610’a indi; muhtaç aile sayısı ise, 450’den 750’ye çıktı.”<span class="char-style-override-17">58</span> 1748’de, 1769’da ve 1785’te cemaat devletten, çoğunlukla Aşkenaz olan en fakirlerin kömür ve ekmeğinin vergilendirilmemesini talep eder.</p>
				<p class="paragraf-4">Ancak Sefaradlar da gerilemeye başlamıştır. Şeker ticareti ile şeker üretimi, değerli taş ticareti ve elmas işleme atölyeleri yok olmaktadır. Ancak menkul kıymetler ticaretine geçmeyi başaranlar, sosyal statülerini korur ve Hollanda toplumunun modernleşmesine katkıda bulunurlar.<span class="char-style-override-17">69</span> Fakat Pisalı Yehiel Nissim’in iki yüzyıl önce, Amsterdamlı Joseph de la Vega’nın ise bir yüzyıl önce verdiği ihtiyatlı olmakla ilgili dersleri unuturlar: Gerçek ekonomik zenginlik yaratmadan spekülasyon olmaz. “Portekizli” tüccarlar, öldürücü darbeyi 25 Temmuz 1763’te alır: Yedi Yıl Savaşı’ndan sonra, borsada yapılan kötü bir spekülasyon sonucunda en önemli Hıristiyan bankalarından biri iflas eder, beraberinde Yahudi bir banka olan Joseph Arendt &amp; Co.’yu, daha sonra başka bankaları iflasa sürükler.<span class="char-style-override-17">58</span> Ekim ayında Amsterdamlı dokuz “Portekizli” bankacı, şehir mahkemesine, poliçeler yasasını uygularken anlayış göstermesini rica eden bir dilekçe verir. Mahkeme, talebi reddeder. Bütün bankacılar iflasa sürüklenir. Joseph Arendt kaçar. </p>
				<p class="paragraf-4">Ertesi yıl, (36’sı Yahudi) 41 bankacı, bu tip aşırılıkların önünü almak için yeni borsa kuralları koyar. Fakat aldıkları ders yeterli olmamıştır. Spekülasyonlar yeniden başlar ve 1773’te bu sefer Londra kaynaklı ikinci bir kriz, Hollandalı Sefaradların yüklü miktarda yatırım yaptıkları İngiliz Doğu Hindistan Şirketi’nin iflasına neden olur.<span class="char-style-override-17">69</span> Öncelikle kendi bankacılarını koruyan İngiltere Bankası, Amsterdam’daki borsaya keşide edilmiş poliçeleri iskonto etmeyi reddeder. Herkes iflas eder. Amsterdam’daki Yahudi cemaati, şehirle birlikte özellikle de Sefaradlar çöküş halindedir. </p>
				<p class="paragraf-4">Aynı yıl, Hollanda cemaati sorumlusu haline gelen aynı Isaac de Pinto, iflas eden işleri kurtarmak adına, Şabat ile bayram günlerinin iptal edilmesini teklif eder. Muhteşem bir metinde şöyle ekler: “Milletimiz [Portekizli Yahudiler] her geçen yıl fakirleşiyor, ticarethanelerimiz zarar ediyor, çoğu iflas etmiş durumda. Diğerleri ise, debdebe ve aşırılıklar içinde. Orta sınıf, çok ihtiyatlı. En önemli insanlarımızın bütün benlikleriyle giriştikleri hisse senedi ticareti, tam bir felaket. Sonuç olarak, Portekizli Yahudi milleti yazını yaşadı, şimdi kışa giriyor. Bizim küçümsediğimiz, gerçekteyse bizden daha çalışkan olan en fakir Almanlar ise, kışlarını yaşamış olarak önlerindeki güzel günleri görerek buraya akın ediyorlar. Biz düşüyoruz, onlar çıkıyor.”<span class="char-style-override-17">117</span></p>
				<p class="paragraf-4">“Çıktıkları” doğru olsa da, bölgede kalmazlar; zira Aşkenazlar, geleceklerinin başka yerde şekilleneceğini fark etmişlerdir: Kitleler halinde akın ettikleri İngiltere’de. 1783’te Versailles Antlaşması, Hint Okyanusu ticaretini Hollanda’nın elinden alır. Hollanda Doğu Hindistan Şirketi <br/>temettü dağıtmayı bırakır, birçok hisse senedi sahibi muhtaç duruma düşer. Bunun üzerine birçok Amsterdamlı Yahudi (sayıları hâlâ 20.000, yani nüfusun %10’udur) İngiltere’ye gider. Burada menkul kıymetler ticaretini geliştireceklerdir. Menassah Ben Israel’in kehaneti, 130 sene sonra gerçekleşir.</p>
				<p class="alt">Büyük Britanya’da mali devrim </p>
				<p class="paragraf-4">Nitekim XVIII. yüzyılın başından itibaren, İngiliz Yahudiliği kendini tamamıyla kamu maliyesinin oluşumuna vermiştir. Her milletin yükselişe geçtiği anlarda olduğu gibi, önce güçlü bir devlet kurulmadan şahsi zenginlik olamaz. Sağlıklı maliyesi olmayan, yani uzun vadeli borçlar verecek güvenilir finansçılar olmadan güçlü devlet olamaz. Tarihte birçok defa olduğu gibi, Yahudilerin rolü de bir kez daha bu olacaktır: Yeni gücün mali temellerini inşa etmek. Lord Treasurer biriminin oluşturulması ve Board of Treasury’nin kurulması, kamu maliyesinin düzenlenmesini ve devletin asalak feodal aracılardan, görevlerini satın almış ve devleti finanse etmekten âciz bu çok sayıdaki “görevli”den kurtulmasını sağlar. Yahudilerin yönetiminde, kamu maliyesi bir bakıma millileştirilmeye başlanır. Yahudiler, dışarıdan gerekli mali kaynağı sağlar, kamu maliyesinin düzenlenmesine yardımcı olurlar. </p>
				<p class="paragraf-4">1700’de Londra’da, ilk Sefarad sinagogu inşa edilir, ardından İbranice kitaplar basan bir matbaa açılır. Bütün egemen cemaatlerin iki temel direği böylece, Hollanda’dakilerden 50 yıl sonra, Fransa’dakilerden bir yüzyıl evvel kurulmuş olur.</p>
				<p class="paragraf-4"><span>Aynı yıl, Salomon de Medina adında Hollandalı Yahudi bir bankacı, III. William tarafından Londra’da şövalye ilan edilir. Medina; Mareşal Marlborough’nun Ramillies, Audenarde ve Malplaquet (İngilizler için Blenheim) muharebelerinin sonucunu ilk olarak kendisine bildirmesi için, mareşale bütün harekâtları boyunca yılda 6.000 sterlin tutarında vergi ödeyerek zengin olmuştur. Medina, bu bilgileri anında borsada kâra çevirmiştir. Bütün mesele hâlâ, entelektüel ve ticari iletişim ağlarındadır. </span></p>
				<p class="paragraf-4">Ve bu ağlar gelişmektedir. Başka tüccarlar, yanlarında Avrupa menşeli mallarla Amsterdam’dan gelir. Bu mallar yine Manchester tekstil ürünleriyle takas edilir. 27 Eylül 1712 tarihli <span class="char-style-override-14">The Spectator</span>, aslında iki bini aşkın yıldır işlemeye devam eden bu ağı keşfeder: “Yahudiler, dünyadaki ticari limanlara öyle yayılmış durumdalar ki, en uzak milletlerin birbirleriyle iletişim kurmalarını, insanlığın bağlantıda kalmasını sağlayan araçlar haline gelmişlerdir. Yahudiler, büyük bir binanın takoz ve çivileri gibidir. Her ne kadar pek önem verilmezse de, binanın çökmemesi için bunlar kesinlikle vazgeçilmezdir.”</p>
				<p class="paragraf-4">Nitekim İngiltere’de, ülkenin ekonomik uyanışındaki temel rollerine rağmen, Yahudilere hâlâ “pek önem verilmez”.</p>
				<p class="paragraf-4">1753’te, yabancı ülkede doğmuş Yahudilere İngiliz Yahudileri ile aynı hakları tanıyan <span class="char-style-override-14">Jewish Naturalization Bill</span> tasarısı reddedilir. Bu, Almanya’yla Polonya’dan çok sayıda Yahudi’nin İngiltere’ye akın etmesine hiçbir şekilde engel olmaz. Çoğu, mal (buğday, renklendirici, baharat, kenevir, ipek) ve döviz simsarıdır. Diğerleri, kuyumcu veya bankacıdır; bazıları, krallığa yüklü miktarlarda borç vererek kamu borçlanmalarında uzmanlaşır. Aralarında Almanya’dan gelmiş bir tüccar olan Isaac Ricardo da vardır. Ülkenin mali ve siyasi istikrarına katkıda bulunurlar; bu istikrar, ikrazatçılara güven verir. Isaac de Pinto, 1771’de Amsterdam’dan, imrenir gibi şöyle yazar: “Faizlerin titizlikle ve tartışılmadan tam zamanında ödenmesi ve parlamento güvencesine sahip olunduğu fikri, İngiltere’nin itibarını öyle sağlamlaştırdı ki, Avrupa’yı hayrete düşüren miktarlarda borçlar alabildi.” Pinto, İngiltere’de “kimsenin kasalarda para saklamadığını”, “cimri insanın bile, malını piyasada dolaştırmanın, devlet fonları, büyük şirketlerin veya İngiltere Bankası’nın hisselerini satın almanın, malını saklamaktan daha iyi olduğunu keşfettiğini” sözlerine ekler.<span class="char-style-override-17">117</span></p>
				<p class="paragraf-4">Duyulan güven öyle bir safhadadır ki, Nisan 1782’de, mali açıdan zor bir zamanda, 3.000.000 sterlin tutarında borç arayan İngiliz hükümetine 5.000.000 arz edilir! “Londra borsasından dört veya beş büyük şirketin harekete geçmesi için tek bir söz yeterli oldu.”<span class="char-style-override-17">69</span></p>
				<p class="paragraf-4">İngiltere, dünya ekonomisinin kalbi haline gelir. Birkaç Yahudi’nin bu durumda çok büyük payı vardır: bankacılar, simsarlar, kamuya borç verenler, Sanayi Devrimi için (başkalarının yanı sıra) şart olan mali devrimin aktörleri. Yahudiler yine, kendilerini ağırlayan ülkeye yenilik –burada para– getirirler. Misafir edenlere ne şekilde katkıda bulunulabileceği kanıtlanamazsa, iyi ağırlanmak söz konusu değildir. Akın akın göçmen gelmektedir. İngiliz Yahudilerinin sayısı 1700’de 600 iken, yüzyıl sonunda 20.000’e ulaşır. Isaac’ın 1772’de İngiltere’de doğan oğlu David Ricardo, 20 yaşında borsadan zengin olur, daha sonra kendini ekonomi teorilerine vererek bu alanda devrim yapar.</p>
				<p class="paragraf-4">Halen Hollanda’nın elinde olan Hindistan’da, Hollanda Doğu Hindistan Şirketi yöneticilerinden David Ezechiel Rahebi, Cochin’e yerleşir. 1760’ta, Titus zamanından beri bölgede yaşayan Bene Israellerin Yahudi olduklarını tespit eder. Rahebi’nin çocukları, kitap ithalatçıları sıfatıyla bölgede 125 yıl kalacaklardır. 1798’de Kalküta’ya gelen Halepli tüccar Chalom Cohen, Halep ve Benares arasında ipek ve çivit ticareti yaparak zengin olur. Ta ki 1816’da, Lucknow Nababı’nın mücevhercisi olarak atanana dek. Madras, Kalküta, Bombay ve Hong-Kong’da <br/>Solomonlar, Castrolar ve Sassoonlar elmas, değerli taş, pamuk, jüt ve tütün ticaretine girerek İngiliz sömürgeciliğinin başlangıcında rol oynarlar. </p>
				<p class="alt">Amerikan umudu</p>
				<p class="paragraf-4">1728’de Kuzey Amerika’nın ilk sinagogu Philadelphia’da açılır. Bir başka sinagog iki yıl sonra Manhattan’da kapılarını açar.<span class="char-style-override-17">106</span> 1740’ta Britanya Parlamentosu, Yahudilerin İngiliz sömürgelerine yerleşmelerine “izin verir”... oysa Yahudiler, bir yüzyılı aşkın zamandır bu sömürgelerde yaşamaktadır! Birçok göçmen Charleston, Savannah ile köle ve rom ticaretini elinde tutan güçlü bir cemaatin bulunduğu Newport’a yerleşir.<span class="char-style-override-17">55</span> 1750’de, bütün Kuzey Amerika’da 2500 Yahudi yaşamaktadır. 1768’de Kanada’nın ilk sinagogu, Montréal’deki Shearith Israel inşa edilir. 1770’te başkalarının yanı sıra, Aaron Lopez (1762’de Massachusetts vatandaşı olan ilk Yahudi) Newport’ta, Isaac da Costa Charleston’da köle ticaretine katılır.<span class="char-style-override-17">106</span></p>
				<p class="paragraf-4">Kurları durmadan değişen çeşitli dövizler kullanıldığından ve parayla olduğu kadar tohum veya kürkle de ödeme yapıldığından, bazı Yahudiler, başkalarıyla birlikte, simsar olur. Çek tahsil eder, yurtdışına para gönderir, devlet tahvilleri ve mal alıp satarlar. Aynı çağda İngiltere’de olduğu gibi bazıları, egemenliğin temel aracı olan devlet hazinesinin kurulmasını sağlar. Bütçesi olmayan, yani vergisi ve borç alma kapasitesi olmayan devlet olamaz. </p>
				<p class="paragraf-4">Zaten 1773’te Bağımsızlık Savaşı da vergi yüzünden başlar. Bir grup koloni sakini, çay üzerinden alınan gümrük vergisini protesto etmek amacıyla, Boston Limanı’na demir atmış bir İngiliz gemisinin yükünü denize boşaltır. 19 Nisan 1775’te, Lexington muharebesi ile savaş başlar. 4 Temmuz 1776 tarihli Bağımsızlık Bildirgesi, Amerika Birleşik Devletleri’ni dünyada Yahudilere tam siyasi eşitlik sağlayan ilk ülke yapar.<span class="char-style-override-17">106</span></p>
				<p class="paragraf-4">1670’te her iki Carolina’nın da anayasasını kaleme almış olan John Locke, bu anayasaya “Yahudileri, dinsizleri ve diğer muhalifleri” koruyan bir madde eklemiştir. William Penn tarafından 1681’de yazılan ve daha sonra Amerika Birleşik Devletleri anayasasına model olacak olan Pennsylvania anayasasının 9. maddesi şöyle der: “Bütün insanlar doğadan, zaman aşımına uğramayacak şekilde, kendi vicdanının sesine göre Tanrı’ya tapma hakkı almıştır.” 1776’da yazılan Virginia anayasası ise şöyle der: “İnsan, kendi vicdanına göre özgürce ibadet etme hakkından faydalanabilir.”</p>
				<p class="paragraf-4">Başkan Woodrow Wilson daha sonra Kitab-ı Mukaddes’in Amerikan anayasasını kaleme alanlara model teşkil etmiş olduğunu yazacaktır: “Koloni sakinleri; Kitab-ı Mukaddes’in kralın otoritesini eleştiren, İngiliz krallığının ilahi cüppesini üzerinden alan, İbrani toplumunu öncülerimiz için bir model haline getiren bölümlerini hatırladılar. Anayasamızın ruhunda, Yahudi örgütlenmesinin kalbi olan en yüksek otoritenin ilkelere ait olduğu (“tiranlara baş kaldırmak, Tanrı’ya itaat etmektir”) fikri yatar, zira Yahudi örgütlenmesi mutlak demokrasinin ilk ilahi örneğidir.”</p>
				<p class="paragraf-4">Bağımsızlık Savaşı, 19 Nisan 1783’te Paris Antlaşması ile sona erer. Savaş boyunca 26.000 kişi ölmüştür. Bu rakam oran olarak, Amerikalılar açısından, daha sonraki bütün savaşların neden olacağı kayıplardan görece çok daha yüksektir.</p>
				<p class="paragraf-4">1787’de bütün yeni devletler, birliğin anayasasını yazmakla görevli Philadelphia Konvansiyonu’na delege yollar. Daha sonra bu anayasa, devletler tarafından onaylanır. Kitab-ı Mukaddes<span class="char-style-override-14"> </span>ruhu burada da mevcuttur. Birliğin ilk mührü, firavun tarafından takip edilen Yahudilerin Kızıldeniz’i geçişini tasvir eder. Jefferson, Franklin ve Adams, bu mührü reddederek yerine kartalı tercih ederler.<span class="char-style-override-17">106</span> Bununla birlikte Özgürlük Çanı üzerine, Levililer’den bir alıntı yerleştirirler: “And proclaim freedom throughout the land unto all the inhabitants thereof”<span class="char-style-override-17"><a class="footnote-link" href="#footnote-225-36" id="footnote-225-36-backlink">36</a></span> (25, 10).</p>
				<p class="paragraf-4">Nisan 1789’da, –Yahudiler konusundaki tereddütleri, Newport cemaatine hitaben yaptığı 18 Ağustos 1790 tarihli konuşmasından da belli olan– George Washington, Amerika Birleşik Devletleri’nin ilk başkanı olur. 1792’de, New Yorklu 24 toptancı, New York’ta yer alan Wall Street 68 numarada bir menkul kıymetler borsası kurar. 1795’te bir kanunla, Amerikan vatandaşlığına geçebilmek için en az beş yıldır Amerika Birleşik Devletleri topraklarında yaşıyor olma şartı getirilir. 3.900.000 kişi arasında 3000 Yahudi, Amerikan vatandaşı olur: köylüler, simsarlar, Mordecai Sheftall, Francis Salvador veya 1781’de Alexander Hamilton ile Bank of North America’yı kuran Isaac Moses gibi bankacılar. İşte iki finansçının kaderi: David Francks ve Haym Salomon.</p>
				<p class="paragraf-4">Philadelphia’da Alman bankacılardan oluşan bir ailede doğan David Salisbury Francks,<span class="char-style-override-17">55</span> Kanada’ya giderek 1775’te bu ülkeyi istila eden İsyancılara<span class="char-style-override-17"><a class="footnote-link" href="#footnote-225-37" id="footnote-225-37-backlink">37</a></span> katılır. Orduyu kendi cebinden finanse eder. Kanada’da yaşanan bozgundan sonra, Temmuz 1776’da Philadelphia’ya döner. Fransızca bildiğinden, Fransız deniz birliklerine komuta eden Amiral d’Estaing’e bağlı kuvvetler nezdinde irtibat subayı olur. Francks daha sonra, West Point Garnizonu’nu ele geçiren Philadelphia askeri valisinin emir subayı olarak atanır. Askeri vali ihanet ederek West Point’i İngilizlere teslim etmeye kalkınca, Francks askeri valiye itaat etmez. Diplomat olan Francks, Paris’te İsyancıların elçisi Benjamin Franklin’e katılarak Franklin’e Amerikan Bağımsızlığı’nı tanıyan antlaşmanın bir nüshasını götürür. Marseille’de konsolos olan Francks, 1786’da Fas ile bir antlaşma müzakere eder. 1789’da Kongre Francks’e, verdiği hizmetlerden ötürü 400 akrlık<span class="char-style-override-17"><a class="footnote-link" href="#footnote-225-38" id="footnote-225-38-backlink">38</a></span><span class="char-style-override-18"> </span>bir<span class="char-style-override-18"> </span>arazi verir. </p>
				<p class="paragraf-4">1775’te Haym Salomon,<span class="char-style-override-17">55</span> Polonya’dan ayrılır. 30 yaşında New York’a gelen Salomon, İngiltere kralı olan prenslerine yardımcı olmak üzere Amerika’ya gelen Hessenlı Alman birliklerinde görev alır. 1776’da İngilizler, Salomon’un İsyancılar adına casusluk yaptığından şüphelenerek onu hapse atarlar. Hapisten kaçan Salomon, alayındaki askerleri kaçmaya teşvik eder. Simsarlık mesleğine geri dönerek, az önce bahsi geçen Francks’in kızı Rachel Francks ile evlenir. Casusluk suçlamasıyla yeniden tutuklanan Salomon, İngilizlerin hizmetindeki Almanlara tercümanlık hizmeti verir, buradan kaçarak Philadelphia’ya gelir, dilini bildiği Fransız birliklerinin tedarikçisi olur. Bu arada yine bir kamu maliyesi dersi: Amerikan hükümeti, vergi tahsil edemediğinden durmadan kâğıt para basar. Mayıs 1776’da, ordu iflasın eşiğindedir. Ertesi kış, askerler açlıktan ölür. Geçici hükümetin maliye yüksek denetiçisi Robert Morris, Haym Salomon’u “maliye bakanının simsarı” olarak atar.<span class="char-style-override-17">55</span> 1781’den Temmuz 1782’ye dek Salomon, 200.000 dolar değerinde devlet tahvili satın alır. Bu, müthiş bir meblağdır. Salomon, Amerikan hazinesinin ilk finansçısıdır. Ağustos 1782’nin sonunda savaş kötü gitmeye başlayınca ve kimse artık Salomon’dan tahvil almak istemeyince, Salomon, ertesi yıl satmak üzere bu tahvilleri kendi hesabında tutar.<span class="char-style-override-17">106</span> Salomon; genç Amerikan cumhuriyetinin yöneticilerine, geri ödenmesini talep etmeksizin kişisel olarak da borç verir. Bunlardan biri, dışişleri bakanı ve daha sonra Amerika Birleşik Devletleri’nin dördüncü başkanı olacak olan James Madison’dır (Madison, hatıratında bunu teyit eder). Amerikan ordusunun finansmanını sağlayarak zaferde belirleyici bir rol oynamış olan Salomon, bir köşede unutulmuş olarak ölür. </p>
				<p class="paragraf-4">1801’de Amerika Birleşik Devletleri’nin üçüncü başkanı Thomas Jefferson, devlet tarafından Batının geniş ovalarını keşfetmeye gönderilenlerden, şu soruya cevap aramalarını talep eder: “İsrail’in kayıp kavimlerinin bu ovalarda bir yerlerde olabileceği ihtimal dışı olmadığına göre, Kızılderili törenleri ile Yahudi törenleri arasında bir bağ var mıdır?”<span class="char-style-override-17">106</span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-16-backlink" id="footnote-225-16">16</a><span class="char-style-override-14">	</span><span>Tevrat’ta yer alan ve Yahudilerin uyması gereken emirler (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-17-backlink" id="footnote-225-17">17</a><span>	Bir kilisenin ayin eşyalarından sorumlu rahibi (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-18-backlink" id="footnote-225-18">18</a><span class="char-style-override-14">	Mişna</span><span>’nın dördüncü bölümü olan Nezikin’in altında yer alan bir alt bölüm (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-19-backlink" id="footnote-225-19">19</a><span>	Latince “yoktan var etmek”. Tanrı’nın evreni yoktan var ettiği inancına gönderme (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-20-backlink" id="footnote-225-20">20</a><span>	Efkaristiya ayininde kullanılan mayasız ekmek İsa’nın bedenini simgelediğinden, bu ekmeğe saygısızlık etmek, İsa’ya saygısızlık etmek demektir (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-21-backlink" id="footnote-225-21">21</a><span>	Ortaçağ’da para basma atölyelerinde kıymetli madenleri ölçmede kullanılan 244,5 gramlık ağırlık ölçüsü (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-22-backlink" id="footnote-225-22">22</a><span>	Katolik inanışına göre, ekmek ile şarabın İsa’nın kanıyla etine dönüşmesi (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-23-backlink" id="footnote-225-23">23</a><span>	Kral III. Edward’ın Kara Prens lakabıyla tanınan oğlu Edward (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-24-backlink" id="footnote-225-24">24</a><span> 	XII. ve XVII. yüzyıllar arasında giyilen uzun ve vücuda yapışan erkek giysisi (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-25-backlink" id="footnote-225-25">25</a><span> 	Papa VI. Alexander tarafından Isabel ve Fernando’ya verilen unvan (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-26-backlink" id="footnote-225-26">26</a><span> 	Yazar; I. Bayezid’in oğullarından, Fetret Döneminde gayriresmi olarak dokuz yıl (1402-1411) padişahlık yapmış Emir Süleyman’ı I. Süleyman sayarak, Kanuni Sultan Süleyman’ı II. Süleyman olarak almıştır (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-27-backlink" id="footnote-225-27">27</a><span> 	Çeviride aynen bırakıldı. Kanuni Sultan Süleyman 1566’da ölmüş, yerine oğlu II. Selim geçmiştir. Bahsi geçen İnebahtı deniz muharebesi, 1571’de II. Selim’in saltanatı sırasında gerçekleşmiştir (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-28-backlink" id="footnote-225-28">28</a><span> 	Çeviride aynen bırakıldı. Kanuni Sultan Süleyman’dan sonra tahta çıkan oğlu II. Selim’in lakabı elbette “Muhteşem” değildir. Kaldı ki olayın geçtiği tarihte tahtta II. Selim değil, Sultan Süleyman oturmaktadır (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-29-backlink" id="footnote-225-29">29</a><span> 	Günah çıkartmak ve ölümden sonra cennete gitmek için papanın sattığı af belgesi (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-30-backlink" id="footnote-225-30">30</a><span>	Cermen ülkelerinde neredeyse dört yüzyıl boyunca kullanılmış olan gümüş para (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-31-backlink" id="footnote-225-31">31</a><span>	Kralın belli kişilere gönderdiği, krallığın çıkarlarıyla ilgili açık mektuplar (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-32-backlink" id="footnote-225-32">32</a><span>	1581-1795 yılları arasında varlığını sürdürmüş olan Hollanda Cumhuriyeti’nin yasama organı (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-33-backlink" id="footnote-225-33">33</a><span> 	İngilizcede ve Fransızcada “the Indies”/“les Indes” olarak adlandırılan, kolonyal döneme ait kavramın Türkçede tam karşılığı yoktur. Yenidünya’yı keşfeden Kristof Kolomb, ölene kadar Amerika’nın Doğu Hint Adalarının en doğu ucu olduğunu düşünmüştür. Daha sonra bu kavram kargaşasını gidermek için Amerika’ya “the West Indies”/“les Indes occidentales”, Doğu Hint Adalarına ise “the East Indies”/“les Indes orientales” denmiştir. Bu bölümde “Hindistan”dan kasıt, yerine göre Doğu Hint Adaları veya Amerika’dır (ç.n.). </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-34-backlink" id="footnote-225-34">34</a><span> 	İspanya’da XIV. yüzyılın ortalarından 1864’e kadar kullanılan gümüş para (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-35-backlink" id="footnote-225-35">35</a><span>	1791’de Fransa’ya katılan Contado Venassino’nun adı, Comtat Venaissin olur (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-36-backlink" id="footnote-225-36">36</a><span> 	“Ve bütün ülkede, o ülkenin sakinleri için özgürlük ilan edin” (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-37-backlink" id="footnote-225-37">37</a><span>	Amerikan tarihinde “Patriots” olarak bilinen vatanseverler veya İngilizler açısından “Insurgents”, yani isyancılar (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-38-backlink" id="footnote-225-38">38</a><span>	Birleşik Krallık, Kanada ve Amerika Birleşik Devletleri’nde kullanılan ve 0,4047 hektara eşit arazi ölçüsü (ç.n.).</span></p>
					</div>
				</div>
			</div>
		</div>
	</body>
</html>