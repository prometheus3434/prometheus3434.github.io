<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>8-8.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:520ab1f1-cfeb-47b9-87ff-108a0bbba846"/>
	</head>
	<body>
		<div id="x8-8.html" xml:lang="tr-TR">
			<div class="Basic-Text-Frame">
				<p class="split-1"/>
				<p class="paragraf-4">İkinci Dünya Savaşı sona erdiğinde, 3000 yıldır tasarlanan stratejiler çökmüş vaziyettedir: Yüzyıllık sürgün yerleri sığınak işlevi görmemiş, para şiddeti engellememiş, Tanrı seçilmiş halkını cehennemden kurtarmamıştır. O kadar nüfuz sahibi oldukları söylenen Amerikalı Yahudiler, ne katliamın önüne geçebilmiş, ne bir sığınak-devlet kurabilmiş, ne de savaşın sonunu hızlandırabilmiştir. Yahudilere isnat edilen mutlak kudret, sonuçta cellatların fantezisinden başka bir şey değildir.</p>
				<p class="paragraf-4">Holokost’un bilançosu; bu halkın büyük çoğunluğunun, Almanya’nın zengin bankacılarından değil, Orta Avrupa’nın yoksul işçilerinden oluştuğunun açık bir kanıtıdır. Hayatta kalanlar, etraflarında kimsenin artık adını dahi duymak istemediği katliamların şahitleri sessiz kalır.</p>
				<p class="paragraf-4">Bazıları; ismini değiştirme, kimse tarafından, hatta Tanrı tarafından dahi sayılmama ve seçilmeme pahasına tekrar isimsizleşmeyi arzu eder. Bunun tam tersine başkaları; diasporaları uyandırmak, onlara eski canlılığını kazandırmak, imkân tanımak, öncelikle de Avrupa’dan sağ kurtulanlar yararına yardımlaşma kurumlarını yeniden kurmak ister. </p>
				<p class="paragraf-4">Daha başkaları ise, yokluğu bu kadar hissedilen sığınak-milleti en kısa zamanda kurmaya kararlıdır. Bu insanlardan bazılarına göre, söz konusu sığınak-millet sıradan ve isimsiz olmalı, o uğursuz şahsına münhasırlıktan kurtulmalıdır. Bu sığınakta Yahudi doktrini unutulmalı, herkes yasadışı dahi olsa istediği her türlü mesleği icra edebilmelidir. Diğerlerine göre ise, laik ahlak açısından örnek, hem Alman tipi sosyalist hem de İngiliz tipi demokrat bir devlet olmalıdır. Bu devlette, hem Yahudilik mirasının hem de kendisini ağırlayan ülkelerin gerekliliklerinden kurtulmuş, aynı zamanda hem Kitab-ı Mukaddes<span class="char-style-override-14"> </span>kahramanı hem de Viyanalı entelektüel olan yeni insan doğabilecektir. Son olarak az sayıdaki başka kişilere göre yeni devlet; Jübile, Yahudiler arası faizle borç yasağı ve <span class="char-style-override-14">tsedaka</span> da dahil sadece Davut Krallığı kanunlarına tabi bir din devleti olmalı ve böylece Mesih’in gelişini hızlandırmalıdır. Bu üç projede de para, ordu, devlet örgütü, hatta halk olmadan kurulacak hayali bir millet, bir ütopya söz konusudur. Üstelik düşman bir ortamda...</p>
				<p class="paragraf-4">Ne tuhaftır ki, Tevrat’ın son kitabı Tesniye veya “Sözler”in<span class="char-style-override-17">90</span> çözmeye çalıştığı mesele tam da budur. Ütopyaların kitabı Tevrat, son bir kez daha, hiç olmazsa mecazi olarak, tarihe eşlik edebilir.</p>
				<p class="paragraf-4">Vaat edilmiş toprakların kıyısında, geleneğe göre büyük ölçüde Tanrı’nın Musa’ya hayatının son 37 gününde aktarmış olduğu<br/> kanunlar bütünü üzerine bir tefekkür niteliğindeki beşinci kitap, İsrail’de düşman toplumların ortasında yaşayabilmek için gerekli ilkeleri özetler: On Emir, <span class="char-style-override-14">şema</span>nın –en ciddi zamanlarda, dünyanın neresinde olurlarsa olsunlar bütün Yahudileri birleştiren dua– ilk iki cümlesi ile peygamberin, insanlıkta özgürlüğün yerine dair son bir tefekkür niteliğindeki son konuşması. Bu kitap; İsrail’in ahlaki açıdan örnek olabilmesi için gerekli bütün kanunlar ile ahlaki açıdan örnek olmadığı takdirde İsrail’i bekleyen bütün cezaları bir araya getirir. Kitap özellikle, insanın etrafındakilere ne şekilde iyilik edebileceğini ve komşularının refahı aracılığıyla nasıl kendi refahını teminat altına alabileceğini anlatır.</p>
				<p class="paragraf-4">Şüphesiz –en azından kısmen– çölden çıkıştan bir süre sonra kaleme alınan Tesniye, civardaki pagan kültlerle mücadele etmeyi ve nihayet evine geri dönen bu göçebe halkın iki büyük düşmanını bertaraf etmeyi hedefler: Yozlaştıran putperestlik ile dağılmaya yol açan anlaşmazlık.</p>
				<p class="paragraf-4">Bunlar tam da, Holokost çölünden sağ kurtulanların önüne çıkan iki temel sorundur. </p>
				<p class="arabaslik-sol" id="toc_marker-5-1">1. Kutsal Topraklar ve Kitap</p>
				<p class="paragraf-4">Güneş yıkıntıların üzerine doğduğu vakit, herkes tarifi imkânsız felaketin farkına varır. On milyonlarca Rus, Ukraynalı, Çingene, Alman, Polonyalı ve Macar ölmüştür. Avrupa Yahudilerinin üçte ikisi de dahil olmak üzere, toplam 60.000.000 ölü. </p>
				<p class="paragraf-4">Anvers’ten Odessa’ya, Bordeaux’dan İzmir’e, Livorno’dan Vilnius’a, Frankfurt’tan Trieste’ye, Viyana’dan Kiev’e, Hamburg’dan Selanik’e, Berlin’den Breslau’ya, Amsterdam’dan Lodz’a, bazıları neredeyse 2000 yıl boyunca bütün zulümlere göğüs germeyi başarmış o cemaatlerden geriye hiçbir şey kalmamıştır. Hiçbir şey ve hiç kimse kalmamıştır. Cezayir Yahudilerinin de çoğu yok olmuştur. Kazimierz’de, mucize eseri sağ kalan 2000 kişi, Galiçya’daki mağara ve makilerden çıkar. Polonya’da hayatta kalan 250.000 kişi, hayatlarını bir avuç Polonyalı “dürüst”<span class="char-style-override-17"><a class="footnote-link" href="#footnote-225-51" id="footnote-225-51-backlink">51</a></span> ile Kızıl Ordu’ya borçludur. Az sayıda Yahudi ise, Hollanda ve Fransa’daki direniş örgütlerine zamanında katılabilmiştir. Bu örgütlerde genellikle en riskli görevler Yahudilere ayrılmıştır. </p>
				<p class="paragraf-4"><span>Açıklanması mümkün olmayan felaketin muazzam boyutları, sağ kalanların bastırılamaz bir toplu vicdan azabı duygusu içinde taş olup donmalarına sebep olur. Avrupalı Yahudiler için bu, hayatta kalmış olmanın getirdiği vicdan azabı; diğerleri için ise, Nazi cehenneminde neler olup bittiğini zamanında anlayamamış olmanın, ne Auschwitz’e giden yolların bombalanmasını ne Normandiya ve Sicilya çıkarmalarını ne de Sovyet karşı saldırısını hızlandıramamış olmanın getirdiği vicdan azabıdır.</span></p>
				<p class="alt">Vatana dönüş</p>
				<p class="paragraf-4">Almanya, Macaristan ve Polonya’da sağ kalanlar kamplardan kurtarıldıkları anda, çoğu Filistin’e gitmek üzere Orta Avrupa’yı terk eder. Genellikle gizlice yapılan bu gidişleri, o sırada edepli bir şekilde DP, yani <span class="char-style-override-14">displaced people</span> olarak adlandırılan bu insanların organizatörlerin zarif tabiriyle “kaçış”ını, birleşik yardımlaşma örgütleri “Joint” yoluyla Amerikalı Yahudiler finanse eder. </p>
				<p class="paragraf-4">Oluşmakta olan yeni jeopolitikte, iki blok arasında sınırlar oluşur, bundan sonra her şey Doğu-Batı çatışması çerçevesinde okunmak zorunda kalır. Bununla birlikte Filistin, henüz Soğuk Savaş’ın bir parçası değildir. Doğunun hâkimi haline gelen Stalin, bir Yahudi milletinin doğuşunu teşvik eder görünür. Stalin, ne olsa Ruslar tarafından esinlenmiş olan bu milletin, Britanyalıların Yakındoğu’daki nüfuzunu kontrol altına almaya yardımcı olacağını ümit etmektedir. Mandalarından bir an evvel kurtulmak isteyen Britanyalılar ise, bu projeye ancak dudak ucuyla destek vermektedir. Hatta bazıları, projenin 1917’de başlatılmış olmasına bile pişmandır. Washington’da, Holokost’tan sonra Balfour Deklarasyonu’nun uygulanmasının farz haline geldiğini düşünen Başkan Truman projeyi desteklerken, Dışişleri Bakanlığı ile Savunma Bakanlığı projeye açıkça düşmandır. Dışişleri Bakanlığı ile Savunma Bakanlığı’na göre, Siyonistler fazla sol eğilimlidir ve petrol sahibi Arap ülkeleri Siyonist tehlikeyi uzaklaştırmak için Stalin’in tarafına geçmeye kalkışabilir. Petrolü Sovyetler Birliği’ne bırakmak ise söz konusu değildir.</p>
				<p class="paragraf-4">Britanyalıların mandalarından en kısa sürede kurtulmak istediklerini anlayan Siyonistler, bir ülke inşa etmek üzere, aşağı yukarı anlamlı bir toprak parçasına sahip olmayı sağlayacak stratejik yerleri ele geçirmeye karar verirler. Yahudi Ajansı bu şekilde, büyük ölçüde Avrupa’daki sığınmacılara yardım etmekle meşgul Amerikan Joint örgütünün de mali desteğiyle (ki bu destek hâlâ çok zayıftır: 50.000.000 dolardan az), 100 kadar yerleşim bölgesini yönetir. Mart 1945’te Kahire’de, altı ülke –Mısır, Suriye, Lübnan, Suudi Arabistan, Irak ve Mavera-i Ürdün– Arap Birliği’ni kurar. Çatışma zemini oluşmaya başlar.</p>
				<p class="paragraf-4">Britanyalılar Ocak 1946’da Irak’ı; Hicazlı Hüseyin’in büyük oğlu Faysal’a, Mavera-i Ürdün’ü ise Faysal’ın küçük kardeşi Emir Abdullah’a bırakır. Aşağı yukarı aynı sırada, mart ayında, Winston Churchill, meşhur Fulton’daki söylevinde, Avrupa’nın iki bölümü arasına bir “demir perde” indiğini ilan eder.</p>
				<p class="paragraf-4">Bir İngiliz-Amerikan komisyonu, mandanın geri kalan kısmının statüsünü düzenlemek üzere, daha henüz kurulmuş olan Birleşmiş Milletler Örgütü’ne başvurulmasının zorunlu olduğuna hükmeder. Birçok yönetim halen, biri Yahudi öteki Arap olmak üzere iki başlı tek bir devlet ile iki ayrı devlet arasında tereddüt etmektedir. Her iki durumda da kimse Kudüs’ü ne yapacağını bilememektedir.</p>
				<p class="paragraf-4">Ağustos 1946’da, Paris’te yapılan gizli bir toplantı<span class="char-style-override-17">136</span> sırasında, Yahudi Ajansı yönetimi bölünmeyi kabul etmeye karar verir ve bu konuda Başkan Truman’ın onayını alır. Şeria Nehri ile deniz arasında nüfus dengesi, hayatta kalan doğulu Yahudilerin gelişiyle değişir. Filistin’de artık 650.000 Yahudi ile halen 1.000.000 Arap yaşamaktadır. Yahudi koloni sakinlerinin yarattığı iş olanaklarını ve İngiliz katkısını cazip bulan Araplardan bazıları, çok uzaklardan gelmiştir. Hayatta kalan 100.000 Polonyalıya, 123.000 Rumen eklenir. Ekim 1946’da, hepsi de itinayla belirlenmiş 11 yeni yerleşim bölgesi, Ajans ve Ajans’ın şefi Ben-Gurion’un Necef Çölü’ne hâkim olmasını sağlar.</p>
				<p class="paragraf-4">Birleşmiş Milletler Örgütü kurulur kurulmaz, Britanyalılar Filistin sorununu Güvenlik Konseyi’ne taşır. Örgütün aldığı ilk kararlardan biri, 13 Mayıs 1947’de, 11 ülkenin temsilcilerinden oluşan bir Filistin Özel Komitesi (UNSCOP) kurmak olur. Hemen ertesi gün, Güvenlik Konseyi Sovyet daimi delegesi Andrey Gromıko, söz konusu toprakların bir bölümünde bağımsız bir Yahudi devletinin kurulmasını açık bir dille destekler: “Hiçbir Avrupa devleti, faşist şiddete karşı Yahudilerin temel haklarını savunmayı başaramadı. Bu durum, Yahudilerin neden kendi devletlerine sahip olmayı arzu ettiklerini açıklıyor. Bu hakkı reddetmek haksızlık olur.”</p>
				<p class="paragraf-4">Amerikalı ve Britanyalı diplomatlar istemeye istemeye bu fikre katılırlar. Marshall Planı’nın Avrupa’ya 13.000.000.000 dolar akıtmaya hazırlandığı sırada, Yakındoğu için tek kuruş ayırmak mümkün değildir. Ne Washington’da ne Londra’da ne de Moskova’da. Ne gizli göçmenler, özellikle de uzun bir yolculuktan sonra Temmuz 1947’de <span class="char-style-override-14">Exodus</span> ile gelen göçmenler için, ne de manda bölgelerinde yaşayan Araplar için. Birleşmiş Milletler Özel Komitesi, haziran ve temmuz aylarında bölgede incelemelerde bulunur. Yahudi Ajansı, komiteye projesini açıklar; Arap Yüksek Komitesi ise, komiteyi boykot eder. Komite raporunu eylül ayında verir. Yedi ülke (Kanada, Çekoslovakya, Guatemala, Hollanda, Peru, İsveç, Uruguay), iki ayrı devlet ile Kudüs civarında uluslararası bir bölge kurulmasını, üç bölgenin de bir ekonomik birlik çerçevesinde bir araya gelmesini salık verir. Mevcut kolonilerin tamamını kapsayacak İbrani devleti 558.000 Yahudi ile 405.000 Arap’tan, Filistin devleti 800.000 Arap ile 1000 kadar Yahudi’den, uluslararası bölge ise 100.000 Yahudi ile 105.000 Arap’tan oluşacaktır. Hindistan, İran ve Yugoslavya, biri Yahudi yönetiminde öteki Arap yönetiminde olmak üzere iki “eyalet”li tek bir devlet kurulmasını tavsiye eder. Avustralya çekimser kalır.</p>
				<p class="paragraf-4">Kendilerine tahsis edilen toprak parçasının küçüklüğüne ve Kudüs’ün yokluğuna rağmen, Siyonistler planı kabul eder. Bir devlet, nihayet! Arap ülkeleri bölünmeyi reddederek bir İbrani devleti kurulduğu takdirde savaş başlatmakla tehdit eder. Tek bir Arap yönetici, Mavera-i Ürdün Kralı Abdullah, Britanyalıların babasına 1917’de ihsas ettirdikleri gibi manda topraklarının geri kalanının kendisine bağlanması koşuluyla, bir Yahudi devletinin kurulmasına izin verebileceğini Yahudi Ajansı yetkilisi David Ben-Gurion’a bildirir. </p>
				<p class="paragraf-4">Gerilim tırmanır. Oylamadan biraz önce, 16 Eylül 1947’de New York’ta yapılan gizli bir görüşmede, Arap Birliği sekreteri Azzam Paşa, Yahudi Ajansı temsilcisi Abba Eban’a şöyle der: “Ancak silah yoluyla bir şeyler elde edebileceksiniz. Sizi mağlup etmeye çalışacağız. Kazanabileceğimizden emin değilim. Haçlıları kovduk, fakat İspanya ve Pers devletini kaybettik. Filistin’i kaybetmemiz mümkündür. Barışçıl bir çözümden bahsetmek için artık çok geç.”<span class="char-style-override-17">136</span> Savaş kaçınılmazdır.</p>
				<p class="paragraf-4">Özel Komite’nin raporu üzerine görüşmeler Genel Meclis’te 21 Ekim 1947’de, Birleşmiş Milletler’e geçici olarak ev sahipliği yapan Flushing Meadows paten pistinde başlar. Diplomatik muharebenin sonucu belirsizdir. Başkan Truman, ekonomik bir birlik çerçevesinde bir araya gelen iki devletin sağlıklı bir bütün olabileceğini bildirir: “Söz konusu bölge, bizim Tennessee havzasını geliştirdiğimiz gibi geliştirilirse, 20 ila 30.000 insanı yaşatacak duruma gelebilir.”</p>
				<p class="paragraf-4">17 Kasım 1947’de Nahariya’da –Şeria Nehri üzerine kurulmuş bir elektrik istasyonunun müdürü olan Avraham Ruthenberg’in evinde<span class="char-style-override-17">136</span>– yapılan gizli bir toplantı sırasında, Ürdün Kralı Abdullah, Ben-Gurion’un yardımcılarından Golda Meir ile bir anlaşma imzalar. Bu anlaşmaya göre Kral Abdullah; Filistin devletine ayrılan toprakların kendisine terk edilmesi karşılığında, Özel Komite tarafından teklif edilen bölünme hattı ötesinde çatışmaya müdahale etmeyeceği güvencesini verir. Filistin, Abdullah’tır. </p>
				<p class="paragraf-4">29 Kasım’da, Soğuk Savaş’ın çatlatmadığı son oylamalardan biriyle, Birleşmiş Milletler Genel Meclisi bölünmeyi 33 lehte, 13 aleyhte ve 10 çekimser oyla kabul eder. Gereken üçte ikilik baraj aşılmıştır. Amerika Birleşik Devletleri, SSCB, Fransa, Büyük Britanya lehte oy kullanmış; Amerika Birleşik Devletleri’nin bazı müttefikleri (Yunanistan ve Küba) aleyhte oy kullanmış; başka ülkeler ise (Salvador ve Honduras) çekimser kalmıştır. İki devletin kuruluşunun, İngiliz mandasının sona ereceği 14 Mayıs 1948 tarihinde ilan edilmesine karar verilir. O gece, bir Arap komandosu bir otobüste bulunan yedi Yahudi yolcuyu öldürür. </p>
				<p class="paragraf-4">5 Aralık’ta, Amerika Birleşik Devletleri bölgeye yapılan silah satışlarına ambargo koyarken, Britanyalılar Araplara silah tedarik etmeye devam eder, Yahudiler Çekoslovakya’dan kaçak silahlar satın alır. </p>
				<p class="paragraf-4">Ocak 1948’de, Fevzi Kavukçu yönetimindeki Arap Kurtuluş Ordusu’nun kuzeydeki <span class="char-style-override-14">kibbutz</span>lara saldırmasıyla ilk Arap saldırısı gerçekleşir. Haganah, koloniler arasında karasal bağlantı oluşturmaya ve Taberiye Gölü ile Litani Nehri’ni besleyen su kaynaklarının kontrolünü ele geçirmeye çalışır. Bu, Ben-Gurion’un “D” planıdır. 1 Mart 1948’de Ajans’ın idari organı olan Yishuv Meclisi, 37 üyeli bir Geçici Halk Meclisi’ne, yeni devletin ilanını hazırlayan bir çeşit geçici parlamentoya dönüşür. Ben-Gurion, bu oluşum için mücadele etmiş Albert Einstein’a İsrail devletinin ilk cumhurbaşkanı olmayı teklif ederse de, Einstein bu teklifi reddeder. Einstein teklifi bir kez daha 1952’de, “kabul edemediği için üzgün olduğunu” belirterek reddedecektir. Cumhurbaşkanlığı görevi, 30 senedir bunun hayalini kuran Weizmann’ın olacaktır. Nisan 1948’e dek, saldıran taraf Araplardır. Kudüs Yahudileri izole durumdadır. 6 Nisan’da, Haganah birlikleri boşuna Kudüs yolunu açmayı dener. 9 Nisan’da, Kudüs yoluna hâkim bir tepede yer alan Deir Yasin adlı Arap köyü, Haganah’ın yazılı itirazına rağmen, Irgun’un saldırısına uğrar. Katliam, 100 kadar insanın ölümüne sebep olur – Yahudi Ajansı (Arap nüfusu korkutmak için) ile Arapların (Irgun’a veryansın etmek için) ilan ettiği rakamlardan daha az. Bu olay Arapların, evlerini ve tarlalarını bırakarak kitleler halinde bölgeyi terk etmelerine neden olur.<span class="char-style-override-17">378</span> Dört gün sonra, Kudüs’teki Hadassah Hastanesi’ne gitmekte olan bir Yahudi sağlık konvoyu pusuya düşürülür. 77 hekim, hemşire, hasta ve yaralı öldürülür. 22 Nisan’da Hayfa, Haganah tarafından ele geçirilir; 4 Mayıs’ta, Arap Lejyonu Kfar Etzion köyüne saldırır, hayatta kalanları teslim olduktan sonra katleder.<span class="char-style-override-17">136</span></p>
				<p class="paragraf-4">Britanyalıların bölgeyi terk ettiği 14 Mayıs tarihinde, David Ben-Gurion, 700.000 Yahudi ve bölgede kalmayı seçmiş 156.000 Arap’tan oluşan nüfusuyla, 1878 yıl aradan sonra İsrail devletinin yeniden doğduğunu ilan eder. </p>
				<p class="paragraf-4">Hâlâ belirsizliğini koruyan bu topraklarda, halen manda yetkililerine ait olan toprakların büyük bölümü yeni devlete teslim edilir. David Ben-Gurion’a, Chaim Weizmann tarafından, Yahudi Ajansı’nın beş birimiyle geçici bir hükümet kurma görevi verilir. Yahudi Ajansı’nın bundan böyle tek yükümlülüğü, İngiliz-Filistin Bankası’nın da yardımıyla, sığınmacıları ağırlamaktır. </p>
				<p class="paragraf-4"><span>Yeni başlayan tarih, geçmiş yüzyıllarınki kadar özeldir. Yahudi halkının ekonomisi bir kez daha, bu bölgede, kendine has özellikler kazanacaktır. 50 yıl içerisinde yeni bir devlet oluşturulacak, bu devletin nüfusu yedi katına çıkacaktır. Yeni devlet faaliyetlerinin dörtte birini savunmaya ayırmak zorunda kalacak, komşularıyla hiçbir şekilde ticaret yapamayacaktır. Tarihte eşi benzeri olmayan bu engellere rağmen, söz konusu devletin refah düzeyi yarım yüzyıl içerisinde 40 katına çıkacaktır. Yeni devlet; eğitim, araştırma, sınai ihracat, profesyonel eğitim ve teknolojik icatlarda dünyanın bir numaralı ülkesi haline gelecektir. Önceleri çok düşük, daha sonra çok yüksek, ardından yine düşük seviyedeki dış yardımlar her şeyi açıklamaya yetmez. İsrail’in komşuları da İsrail kadar dış yardım alacaksa da, refah seviyeleri İsrail’inkinden on kat daha düşük bir seviyede kalacaktır.</span></p>
				<p class="paragraf-4">Doğal olarak, yeni devletin Talmud’un ekonomik prensiplerine riayet etmesi mümkün değildir. Bu bir Yahudi devletidir, Kitab-ı Mukaddes<span class="char-style-override-14"> </span>devleti değil. Bu, teokratik değil sosyalist bir hükümettir. Devlet, toprak ve bankaların neredeyse tamamı ile sınai üretim araçlarının üçte ikisine sahiptir. Geriye kalanlar; Ajans’a, sendikalara ve <span class="char-style-override-14">kibbutz</span>lara aittir. Sadece küçük ticari işletmeler, özel şirketlerdir. Kimse, bankaların müşterilerinden faiz alma hakkına itiraz etmez. </p>
				<p class="paragraf-4">Amerika Birleşik Devletleri yeni devleti, ilan edilişinden 11 dakika sonra fiilen tanıyan ilk ülke olur. Sovyetler Birliği ise, yeni devleti hukuken tanıyan ilk ülke olur. Fransa İsrail’i dört ay sonra, Britanyalılar ile Amerikalılar ise ancak sekiz ay sonra hukuken tanır. Léon Blum, Cumhurbaşkanı Weizmann’a şöyle yazar: “Peş peşe birçok Fransız aile büyüğünün ardından Fransa’da dünyaya gelmiş, sadece ülkemin dilini konuşmuş, büyük ölçüde ülkemin kültürüyle beslenmiş ve en çok tehlikede olduğum zamanda dahi Fransa’yı terk etmeyi reddetmiş bir Fransız Yahudi olan ben, yine de, benim gibi vatanlarını doğdukları ülkede bulma talihleri olmamış bütün Yahudilere haysiyetli, eşit ve özgür bir vatan temin etme yönündeki –mucize eseri tarihi gerçeklik düzlemine taşınan– bu hayranlık uyandırıcı çabaya bütün kalbimle katılıyorum.”</p>
				<p class="paragraf-4">Kimse, Birleşmiş Milletler tarafından talep edilen Filistin devletini ilan etmeyi düşünmez. Arap komşuların tek düşüncesi ise, İbrani devletini yok etmektir.</p>
				<p class="paragraf-4">15 Mayıs’tan itibaren, Arap Birliği sekreteri Azzam Paşa, bir “imha savaşı”nın başlayacağını duyurur. Aynı gün Mısır, Suriye, Mavera-i Ürdün, Lübnan ve Irak orduları taarruza geçer. Karşılarına çıkan Haganah’ın –Zahal (Zavah Haganah Le-Israel anlamında)– henüz ne tankı ne de savaş topu vardır. Haganah’ın 60.000 askerinin sadece 19.000’i, Çekoslovakya’dan, daha sonra Fransa’dan gelen ağır silahlarla donatılmıştır. Muharebe önceleri kaybedilmiş görünür. 29 Mayıs’ta, eski Kudüs şehrinden 2.500 Yahudi teslim olur. 11 Haziran’da ateşkes ilan edilir, fakat uzun süreli olmaz. Ardından olaylar tersine döner: 12 Temmuz’da Lod, Zahal mensubu genç bir albay olan İzak Rabin tarafından ele geçirilir. Araplar Lod’dan atılır; Zahal ile İngiliz Glubb Paşa yönetimindeki Arap Lejyonu birlikleri arasında şiddetli bir çarpışmadan sonra Kudüs yolu tekrar açılır. 18 Temmuz’da kararlaştırılan ikinci ateşkes de uzun süreli olmaz. Ağustos ayında Kont Bernadotte, BM adına bir anlaşma müzakere etmek üzere bölgeye gelir. Kont Bernadotte, İsrail’in Celile karşılığında Necef Çölü ile Kudüs’ü teslim etmesini teklif eder ki, bu teklifi her iki taraf da reddeder. Bernadotte öldürülür. Arap yöneticiler, “Yahudilerin denize atılmasını” beklerken Arapları bölgeden gitmeye teşvik etmeye devam eder. Zahal, Celile’yi Golan Tepeleri ve Hermon Dağı’na kadar işgal eder. Arap Lejyonu, ekim ayına dek Kudüs’ü bombalar. Başkan Truman hâlâ, yeni devlete çok açık bir şekilde destek vermekte tereddüt etmektedir. Truman’ın beyanları son derece temkinlidir. Mesela 28 Ekim 1948’de şöyle konuşur: “İsrail politikamızın dünya politikamızla uyuşup uyuşmadığını denetlemek bir sorumluluk meselesidir. Filistin’de güçlü, demokratik, refah içinde, özgür ve bağımsız bir devlet kurulmasına yardım etmek benim arzu ettiğim bir şeydir. Bu devlet, kendi halkının tek başına gelişimini ve güvenliğini sağlayabilmesi için yeterince büyük, yeterince özgür ve yeterince güçlü olmalıdır.”<span class="char-style-override-17">136 </span>Bir başka deyişle: Yeni devletin, Sovyet yörüngesine girmesini istemiyoruz...</p>
				<p class="paragraf-4">Aralık ayında, Abdullah “Ürdün Haşimi Krallığı”nın kralı unvanını alır. Bu, Mavera-i Ürdün’ün yeni adıdır. Filistin’in bir bölümü, ilk kez açık bir şekilde bağımsız hale gelmiştir. Birleşmiş Milletler’in 194 sayılı kararı İsrail’den, sürgüne giden Filistinlilerin “en kısa zamanda evlerine” dönmelerine izin vermesini ve “dönmemeye karar veren” herkese tazminat ödemesini talep eder. Kararın gereği uygulanmaz, sığınmacılar kamplara yığılır, Arap devletleri bu insanları kamplardan çıkarmak için hiçbir şey yapmaz.<span class="char-style-override-17">378</span> Toplam olarak 700.000 Filistinli evlerini terk etmiştir. İsrailli “yeni tarihçiler”e göre,<span class="char-style-override-17">378</span> bu insanların yarısı evlerini İsraillilerin baskısıyla terk etmiştir.</p>
				<p class="paragraf-4">Bu sırada İbrani devleti, ajanslardan ve manda yönetim birimlerinden yola çıkarak oluşturulur. Maliye Bakanı Eliezer Kaplan, para birimi olarak “lira”yı (o sırada bir lira dört dolara eşittir) getirir. Lira önceleri, ileride Bank Leumi olacak olan İngiliz-Filistin Bankası tarafından basılır. Kaplan’ın önceliği, sosyal harcamaları ve verginin toplanmasını kontrol edebilmektir. 1949 tarihli ilk bütçe, 1.000.000.000 dolardan az bir gayrisafi milli hasılaya karşılık 160.000.000 dolardır. Dış ticaret açığı 220.000.000 dolardır. Diasporanın yardımı sadece 60.000.000 dolardır. Çözülmesi imkânsız denklem...</p>
				<p class="paragraf-4">31 Ocak 1949’da Amerika Birleşik Devletleri, hukuken tanıma ile aynı anda silah satışlarına koyduğu ambargoyu teyit eder ve yeni devlete, ilk yılın dış ticaret açığının yarısını ancak kapatacak şekilde 135.000.000 dolar tutarında ilk kez borç verir.<span class="char-style-override-17">42</span> </p>
				<p class="paragraf-4">14 Şubat 1949’da İbrani parlamentosu, ileride “Küçük Anayasa” olarak adlandırılacak olan “Geçiş Kanunu”nu oylar. Geçiş Kanunu, tartışmalı hiçbir konuda herhangi bir karar almaz. Hepsi de laik olan zamanın yöneticileri, din devleti hayalleri kuran dindarlarla çatışma içine girmeyi arzu etmemektedir.</p>
				<p class="paragraf-4">1949’da, arka arkaya dört ateşkes imzalanır: 24 Şubat’ta Mısır ile; 3 Nisan’da Rodos’ta Ürdün Haşimi Krallığı ile; 23 Mart’ta Nahariya’da Lübnan ile; son olarak, 20 Temmuz’da Mishmar HaYarden’de Suriye ile. Irak ateşkes imzalamaz. Filistinlilerin bir kısmı ülkeyi terk etmeye devam eder: Madjal’dakiler Gazze’ye gider, köyün ismi Ashkelon olarak değiştirilir. Her iki tarafta da köyler yerle bir edilmiş, siviller katledilmiştir. İsrail devleti; 48.600’ü ekili arazi olmak üzere 836.000 hektar üzerine yayılır, 277 kırsal yerleşim, 15 köy, 99 <span class="char-style-override-14">moshava</span> ve 159 <span class="char-style-override-14">kibbutz</span> ihtiva eder. Tarım ürünlerinin neredeyse tamamı, buraların 111.000 sakininden tedarik edilir.</p>
				<p class="paragraf-4">5 Temmuz 1950’de David Ben-Gurion, “Dönüş Yasası”nı devletin temel kanunlarından biri olarak nitelendirir. Ben-Gurion’a göre bu yasa devletin “ilk misyonunu, sürgünlerin bir araya toplanması misyonunu hayata geçirir. Bu yasaya göre, yurtdışında oturan Yahudilere İsrail’e yerleşme hakkını veren devlet değildir. Bu, Yahudi oldukları için ülkeye yerleşmek isteyenlerin doğal ve öz hakkıdır.” Bir başka deyişle, devlet göçmenlerin hizmetindedir. Bunun üzerine, göç talebinde bulundukları için mallarını satmaya zorlanan 121.000 Iraklı Yahudi, ardından başkaları İsrail’e akın eder. Şanghay (komünistler 1949’da burada iktidarı ele geçirmiştir), İzmir ve Yemen’den hava köprüleri kurulur. Toplam olarak, Filistin’den kovulan Arapların sayısı kadar Yahudi, Arap ülkelerinden kovulur. Bunları, Polonyalı Yahudiler kadar iyi karşılanmayan Bulgarlar ve Libyalılar takip eder: İlk grup için otel odaları tutulurken, diğerleri için basit çadırlar kurulur.<span class="char-style-override-17">378</span> 1948’den 1951’e kadar, toplam 700.000 göçmen ülkedeki Yahudi nüfusunu ikiye katlar.</p>
				<p class="paragraf-4">Hiç kimse yeni devlete borç vermek –hatta kısaca vermek– istemediğinden, devletin ihtiyaçlarının finansmanı 1951’den itibaren “İsrail bonoları” ile karşılanır. Bu bonolar çoğunlukla, istisnai olarak Yahudilerden faiz alınmasına icazet veren hahamlar tarafından diasporalara plase edilir. Hahamlar bunun nedenini kimsenin, kimisi Yahudi olmayan İsrail vatandaşı nihai borçluların adını tam olarak bilmemesi olarak açıklar.<span class="char-style-override-17">409</span></p>
				<p class="paragraf-4">Keren Hayessod (Yahudi yerleşim fonu) tarafından 71 ülkede, Amerika Birleşik Devletleri’nde ise United Jewish Appeal tarafından toplanan <br/>ve Yahudi Ajansı’na giden diaspora bağışları, 1951’de aşağı yukarı 60.000.000 dolar getirir.<span class="char-style-override-17">42</span> Bu tutarın büyük kısmı, yeni gelenlerin barındırılmasına yarar. İsrail, bir savaş ekonomisi olarak gelişir. Ancak İsrail’i vuran ambargo, bir büyüme kaynağı gibi işler. Amerika Birleşik Devletleri’nin, sığınmacıların yerleşmesine yardımcı olmak üzere İsrail bütçesine 65.000.000 dolar tutarındaki ilk bağışı yaptığı yıl olan 1951’de, büyüme oranı %30’dur.<span class="char-style-override-17">41</span> Suriye ise Amerikan yardımını reddederek yavaş yavaş Sovyet yörüngesine girer.</p>
				<p class="paragraf-4">Eylül 1952’de Batı Almanya ile, 12 yıl boyunca her yıl 60.000.000 dolar tutarında –ki bu, Batı Almanya’nın Marshall Planı’ndan aldığı meblağ ile kıyasladığında gülünç bir tutardır!– olmak üzere “tazminatlar” konusunda bir anlaşma imzalanır. Bu tutar; Amerika’nın İsrail’e yaptığı yıllık yardıma veya İsrail bütçesinin aşağı yukarı altıda birine tekabül eder. Diaspora yardımı gitgide azalır, sonunda 27.000.000 dolara kadar geriler. Kişi başına gelir hâlâ çok düşüktür: Kişi başına 470 dolar, yani Fransa’daki kişi başına gelirin dörtte biri.<span class="char-style-override-17">42</span></p>
				<p class="paragraf-4">1953’te göçmen sayısı ile bağlantılı olarak büyüme yavaşlarken, enflasyon yılda %57’lere ulaşır. İsrail batağa saplanır; Siyonist projenin başı dertte gibidir. Hele hele komşulardaki siyasi durum daha da tehdit arz eder hale gelmiştir. Ürdün’de yıl başında öldürülen Abdullah’ın yerine oğlu Talal geçer, fakat Mayıs 1953’ten sonra Talal tahtı, 18 yaşından küçük oğlu Hüseyin’e bırakır. Kahire’de 1952’de Kral Faruk, İsrail’e daha da düşman olan bir grup asker tarafından devrilir. 1953’te, Arabistan’da 50 yıldır hüküm sürmekte olan Kral İbni Suud ölür. İbni Suud’un büyük oğlu Suud ile küçük oğullarından Emir Faysal iktidar kavgasına tutuşur. Amerikalılar, dünyanın bu bölümünü idare etmeleri ve bölgenin Sovyet tarafına geçmesine engel olmaları için Britanyalılara güvenmeye devam etmektedir. 1952-1960 yılları arasında Amerika Birleşik Devletleri başkanı olan Dwight Eisenhower, <span class="char-style-override-14">Hatırat</span>’ında şöyle yazar: “Amerikan ve Fransız çıkarlarına rağmen, temelde, Britanyalıların bu bölgede güvenlik ve istikrar açısından sorumluluklarını muhafaza etmeleri gerektiğini düşünüyorduk. Britanyalılar, dünyanın bu bölümünün tarihi, gelenekleri ve halkları hakkında daha derin bir bilgiyi haizdi.”</p>
				<p class="paragraf-4">Ancak Ekim 1954’te Albay Nasır, General Necib’i saf dışı bırakarak Mısır’ın başına geçtiği vakit Amerikalılar Nasır’a destek çıkıp silah gönderirken Britanyalılar, genç <span class="char-style-override-14">reis</span>in hırsından kuşkulanır. Fransa ise, İsrail’e silah göndermeye ve İsrail ile askeri sırlar değiştokuş etmeye devam eder. 1955’te –bölgeye ilk kez müdahale eden– Amerika Birleşik Devletleri, Johnson Planı aracılığıyla, Şeria Nehri ile Şeria Nehri’nin kolu Yarmuk Nehri sularının kıyı ülkelerince paylaşılmasını teklif eder. İki taraf da daha çok şey talep ederek planı reddeder. Aynı yıl, Suriye <br/>cumhurbaşkanının oğlu Zaim, İsraillilere müzakere başlatmalarını ve 300.000 Filistinliyi kabul etmelerini teklif eder. Ben-Gurion cevap vermekte gecikir, Şam teklifini geri çeker.</p>
				<p class="paragraf-4">26 Temmuz 1956’da Mısır Devlet Başkanı Nasır, Süveyş Kanalı’nı millileştirir. Fransa ile Büyük Britanya Süveyş’e çıkarma yaparak karşılık verir; İsrail, Amerika Birleşik Devletleri’nin onayı olmaksızın, Sina Yarımadası’nı istila eder. 5 Kasım’da SSCB Başbakanı Bulganin, Fransa ile Büyük Britanya’yı bölgeden çekilmedikleri takdirde nükleer misilleme ile tehdit eder. İki Avrupa ülkesi bölgeden çekilir ve oyun dışı kalır. İsrail Sina Yarımadası’ndan çekilir, İsrail birliklerinin yerini Birleşmiş Milletler barış gücü alır. Doğu-Batı çatışması bundan böyle Ortadoğu’ya yayılır; herkes piyonlarını yerleştirir. İslam’ı komünizme karşı panzehir olarak kullanabileceklerini ümit etmeye başlayan Amerikalılar; Ürdün’e, Mısır’a ve Birleşmiş Milletler’in mültecilerden sorumlu örgütü UNRWA aracılığıyla Filistinlilere kredi kanalları açarlar. Sovyetler de İslam’ı güneydeki ülkelere giriş bileti olarak görmeye başlayarak Arap ülkelerine yardım çabalarını artırır. Mısır, Irak ve Suriye zamanla Sovyet tarafına kayar. 1959’da üç öğrenci, Yaser Arafat, Halil El Vezir ve Salah Halef, Kuveyt’te El Fetih’i kurar. El Fetih’in amacı, silahlı mücadele yoluyla bütün Filistin’in yeniden fethedilmesidir. </p>
				<p class="paragraf-4">Durgunluk döneminden sonra, İsrail ekonomisi, her zaman olduğu gibi Amerika Birleşik Devletleri ve Batıdaki Yahudi cemaatlerinden alınan borçlarla finanse edilen yeni göçmen gelişleri ile yeniden büyümeye başlar. Geri kalanı enflasyon yiyip bitirir. Önce Mısırlı, Tunuslu ve Faslı Yahudiler, ardından 1962’de 14.000 Cezayirli Yahudi –200.000 Cezayirli Yahudi ise, diğer Fransızlarla birlikte anavatana gitmeyi tercih etmiştir– gelir. Her yıl sadece 1000 Fransız ile bir o kadar Amerikalı <span class="char-style-override-14">Aliyah</span>larını (veya “yükseliş”lerini) gerçekleştirir. 1965’te İsrail ile Avrupa Birliği arasında bir gümrük birliği anlaşması imzalanır.</p>
				<p class="paragraf-4">Arabistan’da Faysal, IV. Suud’u kesin olarak bertaraf eder. 1965’te Filistinliler, Filistin Kurtuluş Örgütü’nü kurar. Örgütü önceleri, Nasır gözetiminde Ahmed Şukayri yönetir. El Fetih, örgüte üye olur. Mayıs 1967’de, Mısır’ın talebi üzerine, Birleşmiş Milletler birlikleri Sina Yarımadası’ndan çekilir. Haziran ayında, Kızıldeniz üzerinde yer alan Eilat Limanı, Akabe Körfezi’ni kapatan Mısır tarafından bloke edilir. İsrail, Suriye, Ürdün ve Mısır arasında bir yıldırım savaşı başlar. Savaş bir haftadan kısa bir süre içerisinde İsrail’e; Batı Şeria, Sina Yarımadası, Golan Tepeleri ile Doğu Kudüs’ün kontrolünü ve 1.000.000 Filistinli getirir. İsrail, Doğu Kudüs’ü ilhak eder, geri kalan toprakları işgal eder. Fransa, protesto olarak İsrail’e silah göndermeyi keser. Kısa süre sonra Amerika Birleşik Devletleri İsrail’e silah göndermeye başlayacaktır.</p>
				<p class="paragraf-4">12 Haziran 1967’de El Fetih lideri Yaser Arafat, Batı Şeria’da silahlı mücadele başlatma kararı alarak temmuz ayında gizlice bölgeye gelir. Ağustos ayında Hartum’daki Arap zirvesi, İsrail ile her türlü müzakereyi reddeder. </p>
				<p class="paragraf-4">22 Kasım 1967’de, Güvenlik Konseyi’nin, Fransızca ve İngilizce versiyonları özellikle çelişkili olan 242 sayılı kararı İsrail’den, işgal altındaki toprakları –veya işgal altındaki belirli topraklar– geri vermesini talep eder. Söz konusu karar, aynı zamanda üstü kapalı olarak İsrail’i tanır. El Fetih’in aksine, Nasır kararı kabul eder. Aralık 1967’de Ahmed Şukayri, FKÖ başkanlığından istifa eder.</p>
				<p class="paragraf-4">İsrail’in İşçi Partili liderleri (Moşe Dayan, David Ben-Gurion, Golda Meir) tereddüt eder. Fethedilen toprakları Ürdün, Mısır ve Suriye’ye geri vermek, karşılığında hiçbir şey elde etmeksizin eski tehlikeyi tekrar canlandırmak demek değil midir? Topraklar kime “iade” edilmelidir? Eski Ürdünlü işgalcilere mi? Diğer Arap ülkelerinin oluşumunu gerçek anlamda arzu etmediği bir devlete mi? Filistin’i kurmak, bir düşman daha yaratma riskini göze almak demek değil midir? Güvenlik şartlarını iyileştirmek adına Filistin’i ilhak etmek, yeni bir Güney Afrika’ya dönüşmek demek değil midir? Hiçbir konuda açık bir karara varılmaz.</p>
				<p class="paragraf-4">O sırada İsrail’e, siyasi bir coşku ve tüketim çılgınlığı hâkim olur. Her ne kadar 1968’de İsrail’de 1000 kişiye düşen araba sayısı Amerika Birleşik Devletleri’ne göre on kat daha az ise de, İsrail ile Avrupa arasındaki refah düzeyi farkı kapanırken, Batı Şeria ve komşu ülkelerdeki Araplarla derinleşir. </p>
				<p class="paragraf-4">El Fetih, artık Ürdün’e yerleşmiştir ve saldırılar da buradan yapılmaktadır. 18 Mart 1968’de, çocuk taşıyan bir otobüs Eilat yakınlarında mayına çarpar, iki yolcu ölür. Saldırıya karşılık İsrailliler 21 Mart’ta, Ürdün’de yer alan mülteci köyü Karameh’teki bir El Fetih üssüne saldırır. Filistinliler Ürdün’de gittikçe daha çok yer kaplamaktadır. Öyle ki, “küçük kral”ın gücünü tehdit eder hale gelirler. Nitekim bazı Arap yöneticiler ile az sayıda İsrailli, Ürdün yöneticilerinin FKÖ yöneticileriyle değiştirilmesinin Filistin sorununu çözeceğini düşünür. Böylelikle Ürdün, Filistin olacak ve her şey tekrar düzene girecektir. Nisan 1968’de Arafat, FKÖ sözcüsü olur. Filistin Ulusal Konseyi haziran ayında, “silahlı mücadeleyi [...] tek yol” ilan eden bir bildirgeyi kabul eder. Filistinliler, Güney Lübnan’a yerleşir.</p>
				<p class="paragraf-4">Bu sırada silahlanma yarışı hızlanır. Altı Gün Savaşı, Ortadoğu’nun her iki blok için bir deneme tahtası olabileceğini göstermiştir. Böylece Fransız sanayiinden sonra Amerikan sanayii de, İsrail’in askeri başarılarını dünyanın dört bir yanındaki diğer müşterileri nezdinde ticari koz olarak kullanmaya başlar. Bunun sonucu olarak aynı yıl İsrail, komşularının Sovyetler’den aldığı silah yardımına kıyasla Amerikan askeri yardımının kendisine daima “sayısal avantaj” sağlayacağı sözünü alır. Nitekim Richard Nixon, Amerika Birleşik Devletleri’nin İsrail savunmasını finanse etmesindeki ticari çıkarını açıkça dile getirir: “Amerika Birleşik Devletleri’nin İsrail’in güvenliğini ve geleceğini taahhüt etmesinin temelinde, ahlaki anlayışımız kadar kendi menfaatimiz de yatmaktadır.” Nixon’ın tavrı, seleflerinden hayli farklıdır...</p>
				<p class="paragraf-4">Şubat 1969’da Yaser Arafat, FKÖ başkanı olur. Gerilla hareketleri gücü ele geçirmiştir. Bir diğer Filistin hareketi –FHKC, Filistin Halk Kurtuluş Cephesi– Avrupa’da uçak kaçırma eylemleri hazırlarken, FKÖ’nün esas kolu olan El Fetih Ürdün’de gittikçe daha çok güç kazanmaktadır. Haziran 1970’te, Amman’daki büyük otellerin müşterilerini rehin alırlar. Temmuz ayında Mısır ile Ürdün, Amerikan Dışişleri Bakanı Rodgers tarafından hazırlanan bir barış planına onay verir. İsrail de planı kabul eder. Barış kapıdadır. Ağustos ayının sonunda, Filistinliler planı reddeder. 6 Eylül’de iki uçak (biri Amerikan, diğeri İsviçre uçağı) kaçıran FHKC, 9’unda bir uçak daha kaçırır. Üç uçak da Ürdün’e getirilir. 16 Eylül’de Kral Hüseyin, (bazı kaynaklara göre) 20.000 Filistinli militanı katlettirir, hayatta kalanları sınır dışı eder. Bunun üzerine Yaser Arafat ile FKÖ, terör örgütü Kara Eylül ile birlikte, Beyrut’a yerleşir.</p>
				<p class="paragraf-4">İsrail ekonomisi halen sol eğilimlidir. Yahudi Ajansı, sendika, <span class="char-style-override-14">kibbutz</span>lar ve ordu –klasik teorilere göre dört “yük”, Siyonist uygulamaya göre dört dayanak noktası–, ekonomik ve sosyal gücü hâlâ aralarında paylaşmaktadır. Özel sektör marjinal kalır. 2000 yıldır diasporada olduğu gibi İsrail Yahudileri de, Yahudi dahi olsa özel bir işverenin ücretlisi olmayı istemez. Bununla birlikte 1971’de kişi başına düşen gayrisafi milli hasıla, devletin doğuşundan bu yana üç katına çıkmıştır. Ekonomik büyüme, yıllık %10’luk bir oranla, piyasa ekonomisini yücelten Batıdaki büyüme oranının çok üzerindedir. Yeterli sayıda Yahudi işçi olmadığından, ekonomi Arap işgücüne bağımlı hale gelmiştir. Bunun üzerine Şeria Nehri’nin batı yakası ile Gazze şeridine yerleşimler başlar.</p>
				<p class="paragraf-4">Altı Gün Savaşı’ndan sonra diaspora yardımlarının fazlasıyla artmasına bağlı olarak, Amerikalı Yahudiler Yahudi Ajansı bünyesinde nüfuzlarını açıkça kullanmaya başlarlar. Bundan böyle Yahudi Ajansı yöneticilerinin %30’unu onlar belirlemektedir. Diaspora yardımı Amerikan yardımına eşit olup, yılda 100.000.000 dolarlık, yani İsrail bütçesinin %5’inden az bir tutardır.<span class="char-style-override-17">41</span> Aynı dönemde komşu Arap ülkeleri hep beraber, aynı Amerika Birleşik Devletleri’nden iki kat daha fazla yardım almaktadır. 28 Kasım 1971’de, son Filistinli mücahitleri de bastırmış olan Ürdün Başbakanı Wasfi Tall, Kara Eylül tarafından öldürülür.</p>
				<p class="paragraf-4">Silahlanma yarışının hızlanması, gittikçe daha fazla finansman gerektirir. 1972’de ilk kez Amerikan bağışlarına, Amerika’dan gelen askeri <br/>teçhizatın finansmanına yönelik borçlanmalar eklenir. Askeri bütçe bundan böyle genel bütçenin yarısını oluşturmakta ve gayrisafi milli hasılanın üçte birini geçmektedir.<span class="char-style-override-17">41</span> Her ne kadar toprakların yönetimi henüz çok az kaynak seferber ederse de (300 İsrailli memur, 15.000 Filistinli), harcamalar artık gelirlerden açıkça daha hızlı artmaktadır. </p>
				<p class="paragraf-4">Eylül 1972’de El Fetih mensubu bir grup, Münih Olimpiyatları’na katılan İsrailli atletleri rehin alır. 11 atlet öldürülür. Askeri gerilim ile terörizm tehlikesi artar. Birçok Filistinli yönetici, Beyrut’ta İsrail komandoları tarafından öldürülür. Tehlikeye dair uyarılan Başbakan Golda Meir, Arap saldırısının eli kulağında olduğuna inanmaz. Yine de 6 Ekim 1973’te, Kippur günü, Mısır ile Suriye İsrail’e saldırarak Sina Yarımadası’nın bir bölümü ile Golan Tepeleri’ni ele geçirir. Bir an için İsrail’in varlığının dahi tehlikede olduğu iki haftalık mücadelenin sonunda, –kısmen Sina Yarımadası’nda Mısır birliklerine arkadan saldıran Ariel Şaron adında genç bir generalin gözü pek darbesi sayesinde– Mısır 10.000 asker, 650 tank ve 180 uçak kaybeder. Ateşkes imzalandığında, 338 sayılı Birleşmiş Milletler kararı, 242 sayılı karardaki ifadeleri tekrarlar. Nasır istifa eder, ardından halkı tarafından göreve geri çağrılır. Cezayir (Kasım 1973) ve Rabat’ta (Ekim 1974) düzenlenen Arap zirvelerinde FKÖ, Filistin halkının tek temsilcisi olarak tanınır. Haziran 1974’te FKÖ programını, “işgalden kurtarılacak Filistin toprağının tamamı üzerinde bağımsız milli otorite kurmak” olarak belirlerse de, bildirgesini yürürlükten kaldırmaz. Kasım 1974’te, Birleşmiş Milletler Genel Meclisi önünde konuşan Arafat, “Hıristiyanların, Yahudilerin ve Müslümanların eşit olarak yaşayacakları demokratik bir ülke” “hayali”nden bahseder. İsrail’in ekonomik durumu daha da güçleşir. Petrol fiyatları ile askeri harcamaların artması; büyümeyi yavaşlatır, enflasyonu fırlatır. 1974’te, bir dolar almak için artık 6 lira gerekmektedir! Kamu harcamaları ise, gayrisafi milli hasılanın %80’ini oluşturmaktadır. Neredeyse SSCB’deki kadar! Bütçe açığı tavana vurur. Devlet bu açığı kapatabilmek için, ülkenin bütün tasarruflarını tekeline alarak özel sektörü boğar. Buna rağmen İsrail, 25 yıl üzerinden yılda ortalama %4,4’lük büyüme oranıyla, dünyadaki en yüksek büyüme oranları arasında yer alacaktır. Dayanışma bütçeleri zor durumdadır; yeni göçmenler bu durumun ilk kurbanlarıdır. Aşkenazlar tarafından kurulan bu devlete Sefaradların da dahil olabilmesi için ek imkânlar talep eden Faslı Yahudilerin radikal hareketi Black Panthers gibi sosyal hareketler ortaya çıkar. İzak Rabin, Mayıs 1974’te başbakan olur.</p>
				<p class="paragraf-4">Komşu ülkelere akan Sovyet silahları karşısında, İsraillilerin yeni silahlara ihtiyacı vardır. Ancak hâlâ bu silahların parasını ödeyebilecek durumda değillerdir. Yine 1974’te Amerika Birleşik Devletleri İsrail’e, –elbette Amerikan şirketlerinden– silah satın alabilmesi için ilk kez 2.200.000.000 <br/>dolarlık bağışta bulunur ve aynı şirketlerin bazı Arap ülkelerine silah satmasını engeller.</p>
				<p class="paragraf-4">Aynı sırada Washington; Sovyetler Birliği’nin Afganistan, Afrika ve başka yerlerde artan nüfuzuna karşı, rakibinin batağa saplanmasına neden olmak, hatta Orta Asya cumhuriyetlerinde bir isyan başlatmak umuduyla, İslam ülkeleri arasında müttefikler aramaktadır. </p>
				<p class="paragraf-4">1977’de seçilen ve seleflerinin takındığı tavırların bir çeşit sentezini yapan Jimmy Carter, Amerika’nın İsrail’e verdiği desteği hem dini ahlak hem de Amerika Birleşik Devletleri’nin ekonomik menfaatiyle açıklar: “Amerika Birleşik Devletleri’nin İsrail ile eşi benzeri olmayan ve ahlaken doğru bir ilişkisi vardır. Bu ilişki; bizim derin dini kanaatlerimizle uyumlu, Amerika Birleşik Devletleri’nin stratejik menfaatleri bakımındansa doğrudur.” Bu desteğe rağmen İsrail, uluslararası planda gittikçe yalnızlaşır. Ocak 1975’te İsrail, Güney Lübnan’dan kendisine yönelik yapılan saldırılara karşı kendini savunmak zorunda kalır. Hıristiyan Falanjistler ile Filistinliler arasında savaş başlar. 10 Kasım 1975’te Birleşmiş Milletler, Siyonizmi ırkçılıkla eş tutan bir önergeyi kabul eder. Haziran 1976’da Suriye ordusu, Filistinlilere karşı Lübnanlı Hıristiyanların tarafında savaşa dahil olur.</p>
				<p class="paragraf-4">Petrol fiyatlarında yeni bir artış; İsrail’deki enflasyon oranını 1977’de %30’a fırlatır, Amerikan yardımının tamamını yutar. Artık bir dolar için 10 lira gerekmektedir...</p>
				<p class="paragraf-4">Ağustos 1977’de, sağcı parti Likud’un başkanı Menahem Begin iktidara gelir. Askeri harcamalar durmadan arttığından ülkenin sosyal ve ekonomik durumu daha da umutsuz bir haldedir. Kasım 1977’de, Enver Sedat Kudüs’e gelerek herkesi şaşırtır. Mısır’ın ekonomik durumu rakibininkinden iyi değildir. Eylül 1978’de müzakereler, Başkan Carter’ın himayesinde Camp David’de başlar. 26 Mart 1979’da imzalanan antlaşma ile İsrail, diplomatik tanınma karşılığında Sina Yarımadası’nı Mısır’a iade eder. Diğer Arap yöneticiler Mısır’ı boykot eder ve FKÖ’yü Filistinlilerin tek meşru temsilcisi ilan eder. Arafat, geçici olarak Şeria Nehri’nin batı yakası ile Gazze’yi sınırları henüz belirsiz bir devlet gibi kabul etmeye hazır olduğunu duyurur. Aralık 1979’da, SSCB Afganistan’ı istila eder.</p>
				<p class="paragraf-4">İsrail’de, Mısır ile barış mali krizi çözmez. Her ne kadar 1980’de yeni bir para birimi, <span class="char-style-override-14">şekel</span> –İbrahim’in satın aldığı mağaraya dönüş!–, liranın yerini alırsa da, enflasyon %131’e ulaşır, bütçe harcamaları gayrisafi milli hasılanın yine üçte ikisinden fazlasını oluşturur.</p>
				<p class="paragraf-4">FKÖ karargâhının bulunduğu Lübnan, Şubat 1981’de ülkenin kuzey sınırına İran’a bağlı köktendinci Şii bir hareket olan Hizbullah’ın yerleşmesiyle, İsrail için en büyük tehdit unsuru haline gelir. Bu tehditten kurtulmak amacıyla İsrail, Güney Lübnan’ı bombalar ve işgal eder. <br/>Hatta 6 Haziran 1982’de Zahal, Beyrut’u abluka altına alır. Arafat, Kuzey Lübnan’da yer alan Trablusşam’a sığınmak zorunda kalır. 9 Eylül 1982’de Fes’te toplanan Arap Zirvesi, “bölgede yaşayan bütün devletlerin barış içinde yaşamaya hakkı olduğunu” kabul ederse de, İsrail’in adını anmaz. 16 ve 17 Eylül tarihlerinde, Cumhurbaşkanı Cemayel’in öldürülmesine misilleme olarak, iki bine yakın Filistinli ve Lübnanlı sivil, Beyrut yakınlarındaki Sabra ve Şatilla mülteci kamplarında Hıristiyan milisler tarafından öldürülür veya kaybolur. O sırada General Şaron’un Beyrut’u işgal altında tutan birlikleri olaya müdahale etmez. 20 Aralık 1982’de Yaser Arafat ile çevresi, Fransız gemilerinin refakat ettiği Yunan gemilerine binerek Tunus’a gider.</p>
				<p class="paragraf-4">Her ne kadar askeri tehdit uzaklaşmış gibi gözükürse de, İsrail’in ekonomik ve siyasi durumu kritik bir hal alır. İsrail’in dış borçları dünyadaki en yüksek dış borçlar arasında yer almakta, Amerika Birleşik Devletleri’nin yardımları ancak alınan dış borçların yıllık geri ödemelerini karşılamaya yetmektedir. Ağustos 1983’te, Begin istifa eder. Begin’in halefi İzak Şamir de bütçe açığını azaltmayı başaramaz. Ülkenin neredeyse iflas halindeki en önemli dört bankası millileştirilir. 1984’te enflasyon %400’e tırmanır; bir dolara karşılık 800 şekel gerekmektedir!</p>
				<p class="paragraf-4">Eylül 1984’te, bir milli birlik hükümetinin başbakanı olan Şimon Peres, ekonomi politikasını radikal şekilde değiştirir. Bütün ücretleri %30 oranında azaltır, bütçe açığını kısar, ekonominin bir kısmını özelleştirir. Yeni bir şekel (= 1000 “eski” şekel) tedavüle sokulur. Bu, radikal bir değişimdir. Reformlara eşlik etmek üzere Amerikan yardımı, yıllık 3.000.000.000 dolarlık bağışlar (1.800.000.000 dolar askeri bağış, 1.200.000.000 dolar sivil bağış) şeklinde düzenlenir. Bu rakam, o yılki toplam bütçenin %8’ine denk gelir. Bu tutar 1997’ye kadar değişmeyecek, daha sonra düşerek kamu harcamaları içinde giderek azalan bir kısım oluşturacaktır. Buna ek olarak askeri yardımların dörtte üçü, 47 devlete dağılmış binden fazla Amerikan şirketi aracılığıyla Amerika Birleşik Devletleri’ne geri dönmektedir – iç siyaset daima nöbettedir!</p>
				<p class="paragraf-4">1985’te, Amerika Birleşik Devletleri İsrail ile ilk gümrük birliği antlaşmasını imzalar. Söz konusu serbest ticaret antlaşması Amerikan şirketlerine yarayacak, bu şirketlerin İsrail’e olan ihracatı on yılda üç katına çıkacaktır. Bunun üzerine Ronald Reagan İsrail’den, daha önce hiç olmadığı kadar açık ve net bir şekilde, Amerika Birleşik Devletleri için stratejik bir “aktif”miş gibi bahseder: “Ancak İsrail devletinin stratejik hesaplarımızda oynadığı temel rolün bilincine varırsak, Moskova’nın güvenliğimiz ve refahımız için yaşamsal olan toprak ve kaynaklar üzerindeki emellerini bertaraf etmeye yönelik temelleri atabiliriz.” </p>
				<p class="paragraf-4">Şimon Peres’in, Begin hükümetinin reformlarını devam ettiren programı başarılı olur. Bir yıl içerisinde enflasyon %400’den %20’ye düşer; kamu harcamalarının gayrisafi milli hasıla içerisindeki payı bir çeyrek oranında azalır; devlete –sanayi üretiminde çalışan ücretlilerin %8’ini oluşturan ve çoğu küçük işletmeler olan 165 şirket– ve Histadrut sendikasına ait aktiflerin tamamının kademeli olarak özelleştirilmesiyle özel sektör gelişmeye başlar. </p>
				<p class="paragraf-4">Ekim 1985’te, <span class="char-style-override-14">Achille Lauro</span> adlı bir İtalyan yolcu gemisi, İsrail’de hapiste tutulan 50 Filistinlinin serbest bırakılmasını sağlamak üzere, bir Filistin komandosu tarafından rehin alınır. İlk kez Amerikalı bir Yahudi öldürülür. “Topraklar”daki ekonomik ve sosyal durum güçleşir. Nüfusun yarısı 18 yaşın altındadır. 8 Aralık 1987’de, bir İsrail kamyonunun Gazze’nin gecekondu mahallesi Cabaliya’dan dört işçiye çarptığı trafik kazası, taşlı ve molotofkokteylli bir ayaklanma başlatır. Birinci <span class="char-style-override-14">İntifada</span>, önce Gazze’de daha sonra Batı Şeria’da kadın ve çocukların askerleri ve bölge sakinlerini taşlamasıyla başlar. Buna rağmen sayısız gizli görüşme, İsrailliler ile Filistinlileri birbirlerine yaklaştırmayı dener.</p>
				<p class="paragraf-4">Ekonomik istikrar sağlama çabaları durur. Toprakların yönetimi gittikçe daha masraflı bir hale gelir. Kişi başına düşen dış borçlanmada İsrail hâlâ dünyada ilk sıradadır. 1988’de, yeni bir milli birlik hükümeti (Şamir başbakan, Peres ise maliye bakanı olur), tamamlayıcı bir kemer sıkma planı uygulamaya karar verir. Savunma harcamaları sabitlenir (ardından kademeli olarak gayrisafi milli hasılanın %30’undan %14’üne indirilir). </p>
				<p class="paragraf-4">Moskova’da Mihail Gorbaçov’un iktidara gelmesiyle Doğu-Batı çatışması canlılığını yitirir, buna bağlı olarak Ortadoğu’daki gerilim de azalır. Temmuz 1988’de Kral Hüseyin, Batı Şeria’daki her türlü toprak iddiasından vazgeçer. Kasım 1988’de Cezayir’de FKÖ; BM’nin 242 ve 338 sayılı kararlarını tanır, böylelikle üstü kapalı olarak İsrail’in var olma hakkını kabul etmiş ve “silahlı mücadele”den vazgeçmiş olur. Mayıs 1989’da Paris’te Yaser Arafat, İsrail devletinin yok edilmesini öngören FKÖ bildirgesinin “geçersiz” olduğunu ilan eder; Cenevre’de ise, terörizmden vazgeçer. Kasım 1989’da Berlin Duvarı’nın yıkılması, SSCB’den İsrail’e iki yıl içerisinde 200.000 Yahudi’nin akın etmesine neden olur. Bunların %53’ü çalışacak yaştadır ve çoğu üst düzey yönetici veya mühendis seviyesindedir. 25 Mayıs 1991’de bir hava köprüsü, Falaşa cemaatini Etiyopya’dan İsrail’e getirir. Yeni gelenlerin devlete hatırı sayılır bir yük getirmesi beklenir; Amerikalılar, bu insanların yerleşmelerini finanse etmek üzere beş yıl süreyle 10.000.000.000 dolarlık ek yardım yapmayı taahhüt eder. Oysa sığınmacılar, olağanüstü profesyonel niteliklerinden dolayı derhal bir büyüme faktörü haline gelir. Her ne kadar yeni gelenler eşit derecede çalışarak diğerlerinden %40 oranında daha düşük ücret <br/>alırlarsa da, birkaç yıl içinde arayı büyük ölçüde kapatırlar. Bu insanlar sayesinde sanayi, yüksek teknoloji sektörlerine doğru gelişim gösterir. Yıllık büyüme oranı ortalama %6 olarak kalır.</p>
				<p class="paragraf-4">Ortadoğu’daki çatışma bundan böyle bir Doğu-Batı çatışması değildir; ancak henüz bir Kuzey-Güney çatışması da değildir. Amerika Birleşik Devletleri’nin İsrail’e yardım etmek için artık daha az stratejik nedeni vardır. Dahası Ocak 1991’de Amerika’nın, Ürdün ve FKÖ tarafından desteklenen ve bir önceki yaz Kuveyt’i istila eden Irak’ı bu emirlikten kovabilmek için, bütün Arapların ittifakına –ve kriz halindeki Sovyetler’e– özellikle ihtiyacı vardır.</p>
				<p class="paragraf-4">3 Ekim 1991’de, Irak’ın mağlup edilmesinin ardından barış daha da yaklaşır. İsrailliler ile Filistinliler, önce Madrid’de kamuoyuna açık şekilde, ardından Oslo’da gizlice görüşürler. 9 Eylül 1993’te İsrail ile FKÖ karşılıklı olarak birbirlerini tanır, İsrail işgal altındaki toprakların bazı bölgelerine kısmi özerklik verir. Ancak başka birçok konunun yanı sıra, Kudüs sorunu ile mülteciler sorunu bir çözüme ulaşmaz. 13 Eylül 1993’te Yaser Arafat, Beyaz Saray’da Bill Clinton’ın önünde İzak Rabin’in elini sıkar. Bağışta bulunun ülkelerin tamamını bir araya getiren bir konferansta, Filistinlilere 2.400.000.000 dolarlık yardım sözü verilir. Söz konusu tutarın ancak yarısı gerçekten yatırılacaktır. </p>
				<p class="paragraf-4">Barış yolunda kaydedilen bütün ilerlemelere –her iki taraftan da– terörizm damgasını vurur. Şubat 1994’te müzakerelerin tam ortasında, İsrail’e yerleşmiş Amerikalı bir Yahudi El Halil Camii’nde 40 kişiyi öldürür. Bu trajediyi, Hamas İslami hareketi tarafından düzenlenen ilk intihar saldırısı takip eder. Bütün bunlar, 29 Nisan 1994 tarihinde İsrail ile FKÖ arasında, İsrail şirketlerini Gazze’ye yerleşmeye teşvik etmeyi, Filistin şirketlerinin kurulmasına yardım etmeyi ve Filistinli işçilerin İsrailli işverenlere olan bağımlılıklarını azaltmayı hedefleyen bir ekonomik antlaşmanın imzalanmasına engel olmaz. </p>
				<p class="paragraf-4">Ürdün ile 17 Ekim 1994 tarihinde imzalanan bir antlaşma ile İsrail’in, Şeria Nehri sularının paylaşımına dair nihai bir antlaşma imzalanana kadar, bu ülkeye yılda 50.000.000 metreküp su tedarik etmesi öngörülür.</p>
				<p class="paragraf-4">20’den fazla ülke, İbrani devletiyle diplomatik ilişkiler kurar. İsrail’in ihracatı Hindistan ile yarıdan fazla, Tayland ile neredeyse üçte iki oranında artar; Çin, İsrail sivil ve askeri sanayiinin ilk müşterilerinden biri olur. Zahal’in aynı endüstrideki siparişleri ise azalma gösterir.</p>
				<p class="paragraf-4">28 Eylül 1995’te, Oslo’da yapılan yeni müzakerelerden sonra, İsrailliler ile Filistinliler arasında yeni bir ara antlaşma imzalanır. Bu antlaşma ile; Batı Şeria üç farklı statüye sahip 100 kadar bölgeye bölünür, gelecekteki devletin hatları belirlenir. İsrail ordusu en büyük şehirlerin sekizinden çekilmeli, bir Filistin Ulusal Konseyi seçilmelidir. 4 Kasım 1994’te İzak Rabin İsrailli bir fanatik tarafından öldürüldüğünde, Filistin devletinin kuruluşu hiç de uzak değildir. Hamas tarafından düzenlenen intihar saldırıları derhal yeniden başlar. Ekonomi yeniden batağa saplanır; barış uzaklaşır. 29 Mayıs 1996’da yapılan genel seçimleri sağ parti kazanır ve Benyamin Netanyahu başbakan olur. Oslo anlaşmalarının uygulanıp uygulanmayacağı tartışma konusu olur. </p>
				<p class="paragraf-4">İsrail, barış müzakerelerinde Amerika Birleşik Devletleri’ne daha az bağımlı olabilmeyi denemek adına, Amerikan hükümetine ekonomik yardımını kesmesini ve askeri yardımını bunun iki katı oranında artırmasını (yardımları 1.800.000 dolardan 2.400.000 dolara çıkartacak şekilde) teklif eder. 1990-1998 yılları arasında, 800.000 Rus Yahudisi İsrail’e akın etmeye devam eder. Bu, orantısal olarak, Fransa nüfusuna eşit bir nüfusun Amerika Birleşik Devletleri’ne yerleşmesine eşittir! Birçoklarının endişelerinin tersine, bu insanların yarattığı zenginlikler neden oldukları masrafları net olarak aşmaya devam eder. </p>
				<p class="paragraf-4">Barış umudu hâlâ müthiş ölçüde yabancı sermaye çekmektedir. Bunlar, 1990’da 100.000.000 dolardan 1998’de 2.000.000.000 dolara yükselir. Amerika Birleşik Devletleri’nde yer alan Wye’da 23 Ekim 1998’de imzalanan uygulama anlaşmalarından sonra, İsrail, Filistin Yönetimi’ne iade edilecek bazı bölgelerden birliklerini çekmek için yine özel bir yardım sözü alır. Filistin Yönetimi ise, kendi birliklerini yerleştirmek için yardım alır.<span class="char-style-override-17">136</span></p>
				<p class="paragraf-4">Barış müzakereleri, 17 Mayıs 1999’da Ehud Barak yönetiminde yeni bir İşçi Partisi hükümetinin kurulmasından sonra yeniden başlar. Eylül 1999’da, genel barışın 13 Eylül 2000’de imzalanmasını öngören yeni bir takvim belirlenir. Barış umudu hâlâ büyük ölçüde; konuşmaların her iki tarafta da, bir toprak kavgası olan bu savaşın dinler arası bir çatışmaya dönüşmesine izin verdikleri takdirde kendi saflarında neleri riske atacaklarının bilincinde olan laikler tarafından yönetilmesinde yatmaktadır. Bu nedenledir ki dini sorunların ancak; toprak dağılımı, mültecilerin dönüşü ve su (Batı Şeria’daki suyun %90’ı İsrailliler tarafından kullanılmaktadır) sorunlarına dair bir anlaşmaya varıldıktan sonra dile getirilmesi zımnen kabul edilmiştir. </p>
				<p class="paragraf-4">Temmuz 2000’de, birçok hazırlıktan sonra, Filistinlilerin istememesine rağmen Barak’ın ısrarıyla, Camp David’de, bu kez bir Filistin devletinin kurulmasını ve nihai barışın sağlanmasını hedefleyen bir zirve toplantısı başlar. Henüz kimse; yeni bütünün para birimlerinin ne olacağı, işçilerin serbest dolaşımının nasıl düzenleneceği, yolsuzluk ile işsizliğin barışın halen en büyük düşmanları olduğu Filistin’de gelecekte kurulacak devlete tanınacak egemenlik araçlarının neler olacağı konularıyla ilgilenmemiştir. Kimse, sınırlar açıldığı vakit İsrail milli kimliğinin nasıl muhafaza edileceğini de bilememektedir. Bununla birlikte, Bill Clinton’ın yaptığı teklifler temelinde sınırlar konusunda bir anlaşmaya varılması yakındır ki, sıra mülteciler konusu –resmi rakamlara göre, çoğu Ürdün ve Gazze’de olmak üzere 3.700.000 mülteci bulunmaktadır– ile Kudüs sorununa gelir. Yaser Arafat bu konuda elini güçlendirmek için, Kutsal Şehirle ilgilenen bütün Arap ülkelerini bir araya getiren “Al-Qods Komitesi”nin toplanmasını sağlar. Söz konusu komite, Kudüs’ün gelecekte kurulacak Filistin devletinin başkenti olması gerektiğini teyit eder. Clinton, şehrin Arap kısmının İsrail egemenliğinde kalmakla beraber Filistinlikler tarafından yönetilmesini teklif eder. Başka incelikler, bir uzlaşmaya doğru gidilmesini sağlar. Batı Şeria’nın %96’sını oluşturan bir Filistin toprağı üzerinde (kalan %4 için takas yoluyla) anlaşmaya varılmak üzeredir. Kudüs’ün çoğunluğu Arap olan mahalleleri üzerindeki Filistin egemenliği tanınacak, Batı Duvarı İsrail egemenliğinde olacaktır. </p>
				<p class="paragraf-4">Demokratik bir rejimde yaşadıkları için İsraillilerin; zafere ve lanete boğulmuş eski bir generalin, Ariel Şaron’un, 28 Eylül günü Harem-i Şerif’e bile bile gelerek oradaki varlığıyla Kudüs sorununun çözülemezliğinin altını çizmesine engel olmalarına imkân yoktur. Henüz demokratik bir rejimde yaşamadıkları için Filistinlilerin de; aralarından bazı fanatiklerin, İslam için olduğu kadar başka tektanrılı dinler için de kutsal olan yerleri yerle bir etmesini engellemelerine imkân yoktur. Olaylar çığırından çıkar. O zamana kadar kimsenin hatırlamadığı mültecilerin geri dönme veya dönmeme koşulları, Tapınak Tepesi ile Harem-i Şerif üzerindeki yetkinin kullanım şartlarına dair gittikçe daha da absürdleşen tartışmalara girilir. </p>
				<p class="paragraf-4">4 Mart 2001’de, Barak’ın elindeki çoğunluğu yitirmesinin ve seçimlerin ardından, General Ariel Şaron İsrail devletinin başbakanı olur. Barış hiçbir zaman bu denli uzak olmamıştır. 2001 yılı boyunca saldırılar, misillemeler, isyanlar ve kayıp fırsatlar birbirini kovalar. 25 adet yeni yerleşim bölgesi kurulur. Bölge ekonomisi batağa saplanır. Turizm canlılığını yitirir. İsrail’in büyüme oranı ilk kez eksiye geçer. İsrail ve Filistin, şiddetin geri dönüşünün bedelini çok ağır öder. 24 Aralık 2001’de Şaron, Arafat’ın Beytüllahim’e girmesini yasaklar. </p>
				<p class="alt">İsrail bir Yahudi devleti midir?</p>
				<p class="paragraf-4"><span class="char-style-override-14">Zengin bir ülke</span><span>: Ülke kurulduğundan beri gayrisafi milli hasıla 20 katına çıkmış, kişi başına düşen gelir ise 40 katına çıkarak İspanya, Portekiz veya Yunanistan’daki oranlara yaklaşmıştır. Borsaya kayıtlı sermaye, orantısal olarak dünyadaki en yüksek oranlardan biridir: 1</span>.000.000’<span>dan fazla İsrailli hisse senedi sahibidir. Ortalama araba sayısı (3,4 İsrailliye bir araba düşer), Avrupa’daki orana yakındır. Aileler (ki ortalama servetleri 160.000 doları geçer) borç içindedir. Savunma harcamaları hâlâ gayrisafi milli hasılanın %15’inden fazla, yani diğer gelişmiş ülkelerdeki savunma harcamalarının üç katıdır.</span></p>
				<p class="paragraf-4"><span class="char-style-override-14">Ülke artık sosyalist değildir</span>: Gayrisafi milli hasıladaki bütçe payının 1984’te %77 olmasına karşılık, bu pay 2001 itibarıyla sadece %47’dir. 1975’ten itibaren eşitsizlikler hatırı sayılır derecede artış göstermiştir. 1.000.000 İsrailli, yoksulluk sınırının altında yaşamaktadır. Çocukların dörtte biri, temel yaşamsal imkânlardan yoksundur. Her ne kadar devlet halen toprakların %90’ına ve 160 şirkete sahipse de, daha önce devletin ve sendikaların mülkü olan en önemli bankalar ile sanayi özelleştirilmiştir.<span class="char-style-override-17">41</span> Her ne kadar tarım üretiminin üçte biri halen <span class="char-style-override-14">kibbutz</span>lar tarafından sağlanırsa da, ülkedeki 270 <span class="char-style-override-14">kibbutz </span>bundan böyle nüfusun sadece ellide birini, endüstriyel üretiminse 15’te birini oluşturur. Bazı <span class="char-style-override-14">kibbutz</span>lar artık birer turizm merkezidir; diğerleri, şehirlerin genişlemesiyle birlikte, hipermarketleri veya çamaşırhaneleri ağırlar; bazılarıysa özelleştirilir. Çocuklar lise çağına gelene kadar <span class="char-style-override-14">kibbutz</span>larda aileleriyle birlikte yaşarlar. Ancak üç <span class="char-style-override-14">kibbutz</span> çocuğundan biri, askerliğini yaptıktan sonra <span class="char-style-override-14">kibbutz</span>a geri döner. Bunun dışında, başlangıçta ülkenin tek sendikası olan Histadrut bundan böyle hiçbir ekonomik rol oynamaz. Histadrut’un endüstri kolu olan Koor dağıtılmış, bankası Hapoalim özelleştirilmiş, sağlık ocağı Kupat Holim özerkleştirilmiştir. 1950’lerin başında ücretlilerin %90’ı Histadrut bünyesinde sendikalı iken, bugün bu oran sadece %30’dur. </p>
				<p class="paragraf-4">Ülke, bir akıl ekonomisi haline gelmiştir: Ordu ve <span class="char-style-override-14">kibbutz</span>larda gelişen bir önceki elitlerin yerine, bugünün elitleri –sabralar<span class="char-style-override-17"><a class="footnote-link" href="#footnote-225-52" id="footnote-225-52-backlink">52</a></span>, Faslılar, eski Sovyetler, vs. karışımı– dünyanın bir numaralı bilgi endüstrilerinden birini kurmuştur. Okuma yazma oranının %95 olmasının yanı sıra ülke, dünyadaki en yüksek bilim insanı ve mühendis oranına sahiptir (Amerika Birleşik Devletleri ve Japonya’da bu oran 1000 ücretliye karşılık 8 iken, İsrail’de 1000 ücretliye karşılık 14’tür). 2002 itibarıyla çalışanların %15’i 16 yıldan uzun süre eğitim görmüştür. 1979’da bu oran sadece %1 idi. Eğitim harcamalarında dünyanın bir numaralı ülkesi olan İsrail (gayrisafi milli hasılanın %7’si), kişi başına her yıl en çok patent kaydeden ülkedir. Yeni teknolojiler, gayrisafi milli hasılanın %15’i ile sanayi üretiminin üçte ikisini oluşturur. Orantısal olarak sadece Japonya daha fazla bilgisayar yazılımı ihraç etmektedir. İsrail, bilgisayar sektöründe çalışan ücretlilerin görece sayısı bakımından da yine –bu kez İsveç’in ardından– ikinci gelmektedir. İsrail’in ürettiği teknolojiler, ülke nüfusunun ancak %2’sinin çalıştığı tarım sektörü de dahil olmak üzere bütün sektörleri değiştirmektedir. İsrail dünyada, hektar başına en çok randıman alan ülkedir. İsrail, başka işlerde istihdam etmek üzere 300.000 Rumen ve <br/>Taylandlı getirtmiştir; inşaat işçilerinin yarısı ile sanayi çalışanlarının %11,5’i yabancı olup, bunların %45’i Filistinlidir. </p>
				<p class="paragraf-4">Bununla birlikte İsrail hâlâ, <span class="char-style-override-14">gelişmekte olan bir ülkeye</span> has bazı özellikleri de muhafaza etmektedir. Bütçesinin üçte biri savunmaya ayrılmıştır. Kayıt dışı ekonomi, özellikle Filistinli işçilerin kaçak çalıştırılması yoluyla, çok önemli bir yer tutar. Gelirlerin hatırı sayılır kısmı –en az %3’ü–, milli piyango ile yasadışı oyunlara ayrılır. </p>
				<p class="paragraf-4"><span class="char-style-override-14">Gittikçe daha az gerekli hale gelen dış yardım</span>: İlk yıllarda o kadar gerekli olan diaspora yardımı, bugün itibarıyla önemsiz hale gelmiştir. Para yardımı toplama işlemlerini birleştirmeye yönelik girişimlere rağmen (Amerika Birleşik Devletleri’nde United Jewish Appeal, Fransa’da Appel juif unifié), binlerce dernek, özetlenmesi güç olan meblağları toplayabilmek için birbiriyle yarışmaktadır. United Jewish Appeal bu şekilde yılda aşağı yukarı 1.000.000.000 dolar toplar, bu meblağı Amerika’daki sosyal kurumlar, diasporanın geri kalan bölümü ve İsrail arasında pay eder. 40 yıl içerisinde 20.000.000.000 dolar getirmiş olan “İsrail bonoları”, artık sadece daha önceki bonoları geri ödemeye ve cemaatlerarası ağı muhafaza etmeye yarar. Amerika Birleşik Devletleri’nde 4000 vakıf, Yahudilerin hayır işlerine yönelik fon toplar; Amerikalı Yahudilerin yarısı bu fonlara o veya bu şekilde yılda en az 50 dolar ayırır. En çok bağışta bulunan ilk 20 Amerikalı (toplam 1.000.000.000 dolarlık bağışın aşağı yukarı 300.000.000 dolarını bu 20 kişi sağlar), yaptıkları bağışların en iyi ne şekilde kullanılabileceğine dair yılda iki kez uzlaşır. İsrail devleti kurulduğundan beri her İsrailli, diasporadan bu şekilde kişi başına 20.000 dolar, yani bir yıllık gelire eşit bir tutar elde etmiştir.<span class="char-style-override-17">41</span> Cemaatlerin bağışları bir zamanlar İsrail gayrisafi milli hasılasının %5’ini oluştururken, bugün gayrisafi milli hasılanın aşağı yukarı sadece %0,3’ünü oluşturmaktadır. Buna, her yıl Amerika Birleşik Devletleri (büyük bir kısmı askeri olmak üzere 2.700.000.000 dolarlık bağış, yani diasporaların yatırdığı tutarın altı katı) ile Almanya’dan (1965’ten itibaren genel “tazminatlar”ın yerini alan kişisel “tazminatlar” şeklinde yatırılan 600.000.000 dolar) gelenler eklenir.<span class="char-style-override-17">41</span></p>
				<p class="paragraf-4">Toplam olarak, bu muazzam katkılara rağmen, dış yardımlar aslında eksiye geçmiştir; zira daha önce alınan borçların geri ödemeleri, alınan yeni yardımları her yıl 6.000.000.000 dolar kadar aşmaktadır. Bu bakımdan yardımlar artık sadece diasporalarla kültürel bağları, Amerikan savunma sanayiiyle ise teknolojik bağları muhafaza etmenin bir yoludur. Daha ötesi değil. </p>
				<p class="paragraf-4"><span class="char-style-override-14">Ekonomi hiçbir şekilde Yahudi değildir</span>: İsrail’de tutucu olan çok az şey ekonomiye dahil edilmiştir. Ekonominin kendisi, tekrar göçebeleşmesi hariç, kutsal yasalara çok az riayet eder. Akıl ekonomisine kayan sanayiler –ve bunların yönetici kadroları–, ülkeyi canları ne zaman isterse <br/>o zaman terk edebilir. Nitekim 500.000 kişilik bir diaspora <span class="char-style-override-14">yored</span>leri (“yükselenler”in tersi, “inenler”), yani ülkeyi terk eden İsraillileri bir araya getirir. Bugün bu şekilde İsrail’de, dindarların baskın varlığına rağmen, ülkeyi daha sıradan, daha az ideolojik ve daha Amerikanlaşmış bir topluluk haline getiren postsiyonizm gibi bir akım ortaya çıkmıştır. Hatta Yahudi olmayan vatandaşların statüsü sıradanlaşmıştır; öyle ki Yüce Mahkeme, İsrailli Arapların –sayıları 50 yıl içerisinde 156.000’den 1.100.000’a yükselmiştir– ülkenin herhangi bir yerinde toprak satın almalarına izin vermektedir. </p>
				<p class="paragraf-4">İsrail’in yanında –İsrail ile aşağı yukarı aynı avantajlar ve dezavantajlarla yola çıkan– Ürdün ekonomisi, komşusununkinden yedi kat daha düşük bir kişi başına gelirle çok zayıf kalmıştır. 2000’de Filistin’in geliri, İsrail’e göre on kat daha azdır (hatta 2001’de, savaş nedeniyle 15 kat daha azdır). Nüfusun üçte ikisi yoksulluk sınırının altındadır. Ekonomisi İsrail ekonomisine bağımlıdır: Bütçesinin en önemli gelir kalemlerini oluşturan gümrük vergilerini, İsrail limanları toplar. Gayrisafi milli hasılasının dörtte biri, İsrail’de çalışan işçilerden gelir. Gazze ve Batı Şeria’da yapılan günlük alışverişlerin çoğunda şekel kullanılır, yatırım işlemleri ise dolar üzerinden yapılır. Filistin diasporasının yıllık bağışları 90.000.000 dolar civarında olup, büyük ölçüde 1983 yılında kurulan ve fonlarını Filistin’deki insani örgütlere dağıtan Welfare Association yoluyla aktarılır. Güçlü, parlak, iyi eğitimli ve laik olan bu diaspora; Amerika, Büyük Britanya ve Basra Körfezi’nde refah içinde yaşar. Bunun dışında bazı yıllar, sanayi yatırımlarını finanse etmek üzere 100.000.000 dolar, konutlar inşa etmek üzere ise 200.000.000 dolar sağlar. Yerel tasarruf olmadığından, Filistin’e yapılan yatırımların büyük kısmını bu yatırımlar oluşturur. Nitekim en önemli Filistin şirketi olan Papico da, 1994 yılında 350.000.000 dolarla diasporadan 140 işadamı tarafından kurulmuştur. Diğer şirketler –Apic, APFF, Palestine Bank for Investment, Salam International Investment–, savaş ve idari düzensizliklerle boğulan ekonomiyi harekete geçirmek için çabalamaktadır. </p>
				<p class="alt">Diasporaların uyanışı</p>
				<p class="paragraf-4">Ortaçağ’da olanın aksine Holokost şokunu, felaketin yaşandığı yerlerdeki cemaatlerin yeniden doğuşu takip etmez. Orta Avrupa’daki cemaatler yeniden oluşturulmaz; Batı Avrupa’dakiler, sağ kurtulanların ağırlanmasını finanse etmekte büyük güçlükler çeker.</p>
				<p class="paragraf-4">1945 itibarıyla halen 2.000.000’dan fazla Yahudi’nin yaşamakta olduğu SSCB’de, Yahudilerin durumu çok güçtür. Savaşa, Kızıl Ordu mensubu 100 Yahudi generalin bu savaşta oynadıkları role, Sovyetler Birliği kahramanları unvanını kazanan 121 Yahudi’ye ve 500.000 Yahudi <br/>askere rağmen, antisemitizm şiddetini muhafaza etmektedir. 1947’de Stalin; Holokost’a tanıklık eden Rusların ifadelerini bir araya getiren ve Sovyetler Birliği Yahudi Antifaşist Komitesi adlı bir komite tarafından kaleme alınan <span class="char-style-override-14">Kara Kitap</span>’ın yayımlanmasını yasaklar. Komitenin 25 üyesi, “kozmopolitizm” ile suçlanarak tutuklanır ve ölüme mahkûm edilir. Her ne kadar Hitler’i mağlup ettiği ve İsrail devletini tanıyan ilk kişi olduğu için Stalin’e minnettar olsalar da, çoğu Rus Yahudisi ülkeyi terk ederek İsrail’e veya başka yerlere göç etmeyi dener. 1950’de Stalin, İsrail’i bir uydu devlet haline getirme hayallerinden vazgeçince, basın, Rus, Macar ve Çek Yahudilerinin “köksüz kozmopolitler”, “milli gururun yıkıcıları”, “Batı emperyalizmine hizmet eden ajanlar” olduklarını ilan eder. Ağustos 1952’de, Antifaşist Komite mensubu mahkûmlar, başka 450 Yahudi entelektüelle birlikte, Lubyanka Hapishanesi’nde gizlice infaz edilir. Doğu Avrupa’daki komünist partilere mensup birçok Yahudi’yi benzer bir kader beklemektedir.</p>
				<p class="paragraf-4">13 Ocak 1953’te İsrail’i desteklemeyi bırakan Stalin, (özel bir klinikte parti elitlerini ve kardeş partilere mensup yöneticileri tedavi eden) bir grup Yahudi hekimi, Sovyet yöneticileri zehirlemeye teşvik etmekle suçlar. Bu, “beyaz gömleklilerin komplosu”dur. Stalin, bu “sabotajcıları, Siyonist örgüt ajanları”nı tutuklattırarak, Beriya tarafından fişlenen bütün Sovyet Yahudilerini Sibirya’ya tehcir etmeyi planlar. Hatta 28 Şubat’ta, tehcir planları Politbüro bünyesinde tartışılır. Ortalıkta gezen birçok versiyondan birine göre, karısı Yahudi olan Molotov tehcire şiddetle karşı çıkmış, savaş kahramanı Mareşal Voroşilov şöyle bağırmıştır: “Bu durumda haysiyetini tamamen kaybedecek olan partimizin bir üyesi olarak kalmaktan utanç duyarım!” Buna karşılık Stalin’in de şöyle bağırdığı söylenir: “Yoldaş, üyelik kartını taşıma hakkını ne zaman kaybedeceğine ben karar veririm!” Stalin bunun üzerine komaya girer, birkaç gün sonra da ölür. Bir başka versiyona göreyse –bu versiyon bugün bütün tarihçiler tarafından kabul görmektedir– Stalin; Beriya, Malenkov, Bulganin ve Kruşçev eşliğinde o akşam katıldığı ve içkiyi fazla kaçırdığı bir yemekten sonra ölür. Cansız bedeni ertesi gün, içeriden kilitlediği odasında bulunmuştur.</p>
				<p class="paragraf-4">Kruşçev yönetiminde de Yahudilerin durumunda bir iyileşme olmaz. Boris Pasternak Doktor Jivago’yu yayımlayamaz; Vasili Grossman, Gulag’a gönderilir. 1959’da halen 2.500.000 olan Yahudilerin çoğu gittikçe asimile olmuştur. Her ne kadar bu Yahudilerin üçte ikisi yükseköğrenim görmüşse de, hekimlerin %15’ini, avukatlarla komedyenlerin %10’unu halen Yahudiler oluşturursa da, Yahudilerin araştırma alanında, üniversitede, yönetimde, adalet sisteminde, orduda ve partide önemli mevkilere gelmeleri kotalarla sınırlandırılır.</p>
				<p class="paragraf-4">Altı Gün Savaşı’ndan sonra –ki bu savaşta, Sovyet silahlarıyla donatılan Arap orduları hezimete uğramıştır–, Yahudilerin durumu ciddi şekilde kötüleşir. Yahudilik Moskova’da, diğer dinlerden farklı, “suç unsuru bir din” olarak gösterilir. Yahudilerin milliyetlerini kaybetmelerine neden olan geniş çaplı bir antisemit kampanyadan sonra, Polonya ve Romanya’da kalan son Yahudilerin de göç etmelerine izin verilir. Son Yahudi, Kazimierz’i 1968’de terk eder. 30 sene öncesine kadar Yahudi halkının üçte ikisinin yaşamakta olduğu Orta Avrupa’da bundan böyle sadece mezarlıklar bulunmaktadır.</p>
				<p class="paragraf-4">Buna karşılık SSCB’de, çok fazla sır bildiği düşünülenlerin gitmelerine izin verilmez. Tasfiyeler üniversitelerde, medyada, hükümet kuruluşlarında ve parti bünyesinde devam eder. Ida Nudel, Nathan Chtaranski ve çıkış vizesi verilmesi reddedilen herkes, refuznikiler açıkça zulüm görmeye başlar. 1970’te, Leningrad Yahudileri bir uçağın güzergâhını İsrail’e çevirmeyi dener. Bu Yahudilerin davası, göç hakkı elde edebilmeleri için uluslararası bir kampanyanın da başlangıcı olur. Yahudiler kâh çarlık rejiminin çöküşünden, Gulag’dan, Stalin teröründen, kâh ülkenin ekonomik ve askeri başarısızlıklarından sorumlu tutulur. Yahudiler fark gözetilmeksizin Batı emperyalizminin ajanları olmakla, Sovyet karşıtı komplolar kurmakla veya totaliter Stalinciler olmakla suçlanırlar. 1968’den 1981’e kadar 250.000 Yahudi, buğday veya başka tarım ürünleri karşılığında Batı müdahaleleri sayesinde tek tek SSCB’den ayrılır. 1981’de Brejnev, çıkış vizesi vermeyi durdurur. Devlet antisemitizminin sona ermesi ve imparatorluk kapılarının 2.000.000 mahkûmunun önünde açılması için, 1986 yılını ve Mihail Gorbaçov’un gelişini beklemek gerekir. Bunun üzerine 15 yıl içerisinde, 900.000’i İsrail’e olmak üzere 1.400.000 Yahudi SSCB’yi terk eder. 300.000’i Rusya’da, 200.000’i ise Ukrayna’da kalır. Diğerleri, yeni Orta Asya cumhuriyetlerini terk etmemekte direnir.</p>
				<p class="paragraf-4">Başka yerlerde, İkinci Dünya Savaşı’ndan bu yana, Yahudi cemaatlerin ilerleme kaydettikleri Kanada ve Fransa ile Amerikan Yahudi cemaatinin hâlâ çok önemli bir yer tuttuğu Amerika Birleşik Devletleri hariç her yerde diasporalar düşüş göstermiştir.</p>
				<p class="paragraf-4">Avrupa’daki Yahudi nüfusu halen 1.500.000 kadardır (üçte ikisi Fransa’da, geri kalanların çoğu Birleşik Krallık’ta yaşamaktadır). Bu rakam, XIV. yüzyıldan bu yana kaydedilen en düşük rakamdır. Yahudi nüfusunun 1967 itibarıyla 410.000 olduğu Büyük Britanya’da, artık sadece 300.000 Yahudi kalmıştır. Birçok sanatçı ve tiyatro adamı barındıran bu cemaat, son derece asimile olmuş ve ülkeye gelen 30.000 İsrailliye rağmen (İsrail’e giden Britanyalılar kadar) yaşlanmakta olan bir cemaattir.</p>
				<p class="paragraf-4">İslam topraklarında yaşayan cemaatlerin hiçbirinin nüfusu 20.000’i geçmez. En önemli cemaatler halen Türkiye (19.000) ve Fas’ta (6.000) yaşamaktadır.	</p>
				<p class="paragraf-4">Latin Amerika’daki Yahudi nüfusu, çoğu 1930’larda Avrupa’dan gelen Yahudiler olmak üzere toplamda 400.000’i geçmez. Bu Yahudilerin büyük kısmı İsrail, İspanya ve özellikle de Miami’ye göç eder.</p>
				<p class="paragraf-4">Halen dünyadaki Yahudilerin neredeyse yarısının yaşamakta olduğu Amerika Birleşik Devletleri’ndeki Yahudi nüfusu, 1960’tan itibaren yerinde saymaya başlar ve 5.000.000 civarında kalır. Kaldı ki bu rakam da, ancak “yeni diaspora”nın gelişiyle muhafaza edilmiştir: SSCB’den gelen 400.000 göçmen ile İsrail’den gelen 300.000 göçmen. Yahudiler 1920’de Amerikan nüfusunun %4’ünü oluştururken, bugün artık %2,5’ten azını oluşturmaktadır. Bu Yahudilerin %85’i, 15 şehre dağılmıştır. Dünyadaki en büyük üç Yahudi cemaati hâlâ New York (1.900.000), Los Angeles (580.000) ve Miami’de (535.000) yaşamaktadır. Birçoğu, milli kökenlerine göre gruplaşmıştır: Rusların çoğu Brighton Beach ve Brooklyn’de, Suriyeliler Queens’te, İranlılar Los Angeles’ta. Geri kalan bütün Amerikalılar gibi Yahudiler de, batıya ve güneye kayma eğilimindedir. Bu Yahudilerin sadece 3.500.000’i, ebeveynin her ikisinin de Yahudi olduğu ailelere mensuptur; çocukların %35’i, Yahudi okullarına devam eder. Cemaatler birçok akıma bölünmüştür: tutucular, muhafazakârlar, yeniden yapılanmacılar, gelenekçiler ve reformcular. Ancak birçok hatırı sayılır değişiklik mevcuttur. 1972’de reformcular ilk kadın hahamı atar; reformcuları, 1983’te muhafazakârlar izler. Yahudi cemaati, eğitim seviyesiyle olsun yaşam standartlarıyla olsun geri kalan Amerikalılardan daha çok ayrılır. Okul ve üniversite çağında olan Yahudi çocukların %90’ı eğitim görür. Nüfusun geri kalanında bu oran %55’tir. Her ne kadar Yahudiler, ortalama nüfusun kazandığı gelirden %10 daha yüksek bir ortalama gelirle yaşarsa da, 150.000 New Yorklu Yahudi devletin yoksullukla mücadele programlarından yararlanmayı talep edebilecek durumdadır. 275.000 Yahudi (eski SSCB’den veya benzeri ülkelerden gelmiş, işsiz veya borca batmış ortalama düzeydeki yönetici kadrolar), belediye yardımı almaya hakları olmasa da, “neredeyse yoksul” olarak sınıflandırılmıştır. Zaten en iyi durumdakilerin yaptığı bağışların büyük bir kısmı da, bu insanlara yardım etmeye ve bu insanların konut ve iş bulmalarına ayrılmıştır.</p>
				<p class="paragraf-4">Fransa’da bugün, İsrail dışındaki en büyük ikinci Yahudi cemaati yaşamaktadır. Müthiş bir çeşitlilik ve çelişki arz eden, ülkenin geri kalanıyla eşit yaşam standartlarına sahip bu cemaat, yarısı Paris bölgesinde ve çoğunluğu Sefarad olmak üzere, 600.000 Yahudi’yi bir araya getirir. 1965’te 30 olan sinagog sayısı, 2002’de 300’e yükselmiştir. Her ne kadar Yahudilerin %40’ı bu sinagoglardan birine üyeyse de, çocukların sadece %4’ü (26.000) 100 Yahudi okulundan birine devam eder. Burada da okul veya üniversite çağındakilerin %90’ından fazlası eğitim görür. Nüfusun geri kalanı için bu oran %70’tir. 1807’de Napoléon’un Sanhedrini tarafından kurulan haham meclisleri etrafında tekrar oluşan dini örgütlenme, çoğu savaştan sonra kurulan Fonds Social Juif Unifié etrafında dönmek üzere çok sayıda sosyal ve laik girişimle tamamlanır. Son derece dinamik ve reform geçirmiş bir Yahudilik, bu cemaatin önemli ve gittikçe artan bir bölümünü cezbeder. Dünyadaki en canlı cemaatlerden biri olan bu cemaatin mensuplarının %15’inin dini kurallara saygılı, %50’sinin ise gelenekçi olduğu gözlemlenir. </p>
				<p class="paragraf-4">Çoğu Polonya, Rus veya Fas kökenli olan, Montréal, Winnipeg ve Vancouver’a yerleşik toplam 300.000 kişilik Kanada cemaati de son derece dinamik olup siyasi, ekonomik (Bronfmannlar, Reichmanlar) ve kültürel (Leonard Cohen) hayatta son derece göz önündedir. Kimi yaşam öyküleri: Bir yüzyıldır Kanada’da yaşayan Shumiatcher ailesinde bugün yazarlar, sinemacılar, mimarlar, avukatlar, hâkimler, profesörler, bankacılar, şairler, sanat menajerleri, vs. bulunur. </p>
				<p class="paragraf-4">Sonuç olarak 7.500.000 diaspora mensubunun beşte dördü, toplam beş ülkede yaşamaktadır: Amerika Birleşik Devletleri, Fransa, Kanada, Birleşik Krallık ve Rusya. Diğerleri özellikle Arjantin (220.000), Ukrayna (150.000), Güney Afrika (114.000), Brezilya (110.000) ile Türkiye’den (19.000) Suriye’ye (100) ve Avustralya’ya (8000) kadar toplam 66 ülkeye yerleşmiştir.</p>
				<p class="paragraf-4">Toplam olarak Yahudi halkı bugün 12.500.000 civarında kişiyi, yani dünya nüfusunun %0,2’sini (2000 yıl önce bu oran %3 idi) bir araya getirir. Yani Yahudi halkı orantısal olarak Roma çağındakinden 15 kat daha az kalabalıktır. Yahudilerin dünya zenginliklerindeki payı %0,5’i geçmez, ki bunun, onlara isnat edilen aşırı zenginlik fantezilerini ortadan kaldırmak için yeterli olması gerekir...</p>
				<p class="alt">Yahudi parası efsanesini çürütmek adına</p>
				<p class="paragraf-4">Holokost’tan sonra, Yahudi halkının dünya ekonomisindeki yerinden bahsetmek imkânsız hale gelmiştir. Gerçek anlamda Yahudi kalmış şirketler çok azdır. Şimdiye kadar adı geçen ve kurucuları nedeniyle Yahudi şirketleri sayılanlar, bundan böyle ya Yahudi şirketi değildir ya da yok olmuştur. Kutsal ateş nesilden nesile zayıflamış, en sonunda da sönmüştür. Diğerleri gibi Yahudiler de asimile olur; şirketleri, her ne kadar kurucuları geride isimlerini bırakmış olsalar da, kurucularıyla özdeşleştirilemez olur. Son olarak, ücretli sıfatıyla halen şirket idare etmekte olanlar, bu şirketlere Yahudilere has herhangi bir özellik katmaz, aralarında özel bir grup oluşturmazlar. Artık “Yahudi parası” diye bir şey kalmamıştır –veya neredeyse kalmamıştır–.</p>
				<p class="paragraf-4">Her şeyden önce, bazı Yahudi sanayiciler artık Yahudi değildir. Bu sanayicilerden biri olan Marcel Bloch; Buchenwald dönüşünde Marcel Dassault adını alır, din değiştirir ve 1949’da ilk jet uçağı olan <span class="char-style-override-14">Ouragan</span>’ı, daha sonra <span class="char-style-override-14">Mystère</span> ile <span class="char-style-override-14">Mirage</span>’ı üretir. Başka yaratıcı kişiler de isim değiştirirler, bazen kendi kimliklerini gizlemeden –Ralph Lauren adını alan Ralph Lifchitz gibi–, bazen daha temkinli şekilde.</p>
				<p class="paragraf-4">Buna karşılık bazıları, ücretli yönetici sıfatıyla şirket yönetir. Elbette bu şirketler, sayısız antisemit yergi yazısının iddia ettiğinin aksine, Yahudi şirketleri sayılmaz. Mesela, XVIII. yüzyıl sonunda bir Fransız Protestan tarafından kurulan kimya şirketi Dupont de Nemours, bir süre Ernest Shapiro adında Litvanyalı bir Yahudi tarafından yönetilir, hisselerinin bir kısmını bir zaman Bronfman grubu elinde tutar. Buna rağmen söz konusu şirket, asla bir Yahudi şirketi haline gelmez. Aynı şekilde Walt Disney, bugün itibarıyla en önemli yönetici kadroları Yahudi olsa da, Amerika Birleşik Devletleri’ndeki sayısız antisemit internet sitesi ve yayının iddialarına rağmen, bir Yahudi şirketi değildir. Aynı şey Time Warner, Warner Music, ABC ve CBS için de geçerlidir. Finans haberleri veren bir ajansın kurucusu ve New York’un belediye başkanı Michael Bloomberg, Oracle’ın kurucusu Larry Ellison ve Microsoft’un başkanı Steve Balmer, elbette ki yönettikleri –veya kurdukları– şirketleri birer “Yahudi şirketi”ne dönüştürmezler.</p>
				<p class="paragraf-4">Hollywood’da Goldwyn Pictures, (David Sarnoff’un oğlu tarafından yönetilen) NBC ile birlikte, hâlâ kurucusunun soyundan gelen biri tarafından yönetilen (Samuel Goldwyn’in oğlu) tek Yahudi kökenli şirkettir. Londra’da –resmi “biyografisi”nde kökenlerini saklamayan– Reuter Ajansı, asla bir Yahudi ajansı olmamıştır!</p>
				<p class="paragraf-4">Yazılı basında (1895’te Rusya’da doğmuş Samuel Newhouse tarafından kurulan ve çocukları Samuel ve Donald tarafından yönetilen) Newhouse Grubu, hiçbir Yahudi özelliği taşımaksızın 26 adet gazeteyi, yayınevlerini ve dergileri (<span class="char-style-override-14">Vogue</span>, <span class="char-style-override-14">Vanity Fair</span>, <span class="char-style-override-14">New Yorker</span>)<span class="char-style-override-17">261</span> kontrol eder. Tıpkı, halen Ochs ailesine ait olan ve gazetenin ilk sahibi Arthur Ochs Sulzberger’ın küçük torunu tarafından yönetilen <span class="char-style-override-14">The New York Times</span> gibi. <span class="char-style-override-14">The Washington Post</span>, hâlâ Eugen Mayer’ın Kathy Graham adını alan kızına aittir. Kathy’nin oğlu bugün, <span class="char-style-override-14">Newsweek</span>’in hem sahibi hem de grubun yöneticisidir. Ne alenen ne de sahne arkasında hiçbir gizli ağ bu insanları birbirine bağlamaz. Ve her ne kadar Pritzkerlar Hyatt otellerinin sahibi de olsalar, elbette ne yaptıkları işler ne de müşteri profilleri Yahudilere has bir özellik taşır!</p>
				<p class="paragraf-4">Son olarak, XIX. yüzyılda ekonomiyi finanse etmiş Yahudi bankalarının çok azı ayakta kalmıştır. Warburg, Seligman, Bischoffsheim ve Kuhn Loeb başka bankalar tarafından yutulmuş; Oppenheim, Guggenheim, Lehman ve Bleichröder neredeyse önemsiz bankalar haline gelmiştir.</p>
				<p class="paragraf-4">Borçlanma plasmanında sadece iki Yahudi kökenli kuruluş –Salomon Brothers ve Dillon-Reed–, her ne kadar her türlü Yahudi özelliklerini uzun zaman önce kaybetmiş olsalar da, en önemli tahvil plasman aracı kurumları olarak kalmıştır. Salomon Brothers –Lazard’dan Felix Rohatyn ile birlikte– 1975’te New York’u, 1980’de ise federal hükümet tarafından garanti edilen 5.000.000.000 dolar tutarında kredi tedarik ederek Chrysler’i iflastan kurtarır. Ne Salomon Brothers ne de Dillon-Reed, kurucu ailelerin soyundan gelen kişiler tarafından yönetilmektedir ve hiçbir şey –hatta ne broşürleri ne de internet siteleri– kökenlerini hatırlatmaz. Zaten Dillon kökenlerini daima yadsımıştır. </p>
				<p class="paragraf-4">XIX. yüzyılın önemli iş bankalarından sadece Goldman-Sachs, Lazard ve Rothschild yerlerini korumuştur. Bunlardan sadece son ikisi, halen kurucu ailelerin soyundan gelen kişilerce yönetilmektedir. </p>
				<p class="paragraf-4">1986’dan itibaren Merryl Lynch ile birlikte dünya iş bankaları arasında ön saflara ilerleyen Goldman-Sachs, XX. yüzyılın başından bu yana kurucu ailelere mensup kişilerce yönetilmemektedir. Goldman-Sachs yakın zamana kadar, şirket yöneticilerinin oğlu ve torunu olan, fakat kurucularla hiçbir akrabalık ilişkisi bulunmayan John L. Weinberg tarafından yönetilmiştir. </p>
				<p class="paragraf-4">1940’lardan itibaren André Meyer,<span class="char-style-override-17">333</span> 1975’ten itibaren ise üç kurucudan birinin soyundan gelen Michel David-Weill tarafından geliştirilen Lazard Bankası, bugün hiçbir Yahudi özelliği taşımaksızın büyük bir dünya şirketi, en önemli birleşme ve alımların danışmanıdır. Macaristan’dan gelen ve Paris’ten geçen Felix Rohatyn, şirkette hatırı sayılır rol oynamıştır. Rohatyn’in yerini bugün, yönetimde Michel David-Weill’in yerine geçen Bruce Wasserstein almıştır. </p>
				<p class="paragraf-4">Rothschild ticarethanesi, Büyük Britanya’daki konumunu muhafaza etmektedir. Fransa’da, James’in soyundan gelen Guy’in oğlu David de Rothschild ticarethaneyi, ticaret bankası olarak 1982’de millileştirildikten sonra, 1987’de Paris’te iş bankası olarak yeniden kurmuştur. David de Rothschild daha sonra Londra’daki ticarethanenin yönetimine ortak olmuş ve kuzeni Evelyn ile birlikte müesseseyi dünyanın bir numaralı iş bankalarından biri haline getirmiştir. David, babası Guy’in ölümünün ardından halen, Fransız Yahudi cemaatinin sosyal yardım kurumu olan FSJU’yi<span class="char-style-override-17"><a class="footnote-link" href="#footnote-225-53" id="footnote-225-53-backlink">53</a></span> yönetmektedir. David’in kuzeni ve Edmond’un oğlu olan Benjamin, söz konusu müesseseyle neredeyse hiçbir mali ilişkisi olmaksızın, diğer bir bankalar grubu olan başka bir Rothschild grubunu yönetir. </p>
				<p class="paragraf-4">Avrupa’da Yahudiler tarafından kurulan birçok banka Nazizm yüzünden yok olmuş, daha sonra yıkıntıların arasından tekrar vücuda <br/>gelmemiştir. Brüksel’de, 1871’de Franz Philippson tarafından kurulan ve savaş sırasında Degroof bankasına dönüşen Philippson Bankası, ismini geri kazanmamıştır. İlk sahiplerinin soyundan gelenler, bankanın azınlık hissedarları haline gelmiştir. İçlerinden biri, Degroof Bankası’nın yönetim kuruluna başkanlık etmektedir. Hamburg’da, 1939’da Brinckmann Bankası haline gelen, Brinckmann ailesinin el çekmesinden iki yıl sonra 1991’de tekrar Warburg ismini alan Warburg Bankası, neredeyse yok olmuştur. Deutsche Bank –bankanın resmi “biyografisi”nde kurucusu Ludwig Bamberger’ın Yahudi olduğundan söz edilmez– ile Dresdner Bank’ın –Deutsche Bank’ın aksine gerçeği saklamaz– Yahudilikle uzaktan yakından bir alakası kalmamıştır. Aynı şey, Polonya’daki Handlowy ve PKO bankaları için de geçerlidir. Keza Londra’da Hambros, hem hissedarları hem yöneticileri bakımından uzun zamandan beri Yahudi bankası olmaktan çıkmıştır.</p>
				<p class="paragraf-4">Bir meteorun hikâyesi: Max Warburg’un yeğeni Siegmund;<span class="char-style-override-17">18</span> 1938’de Londra’da S. G. Warburg ticarethanesini kurar, daha sonra savaş ekonomisinin finansmanına katılır, aleni pay alım tekliflerini icat eder, ardından Eurodolar bazında ilk borçlanmaları gerçekleştirir ve aile geleneğini geri getirmek adına Kuhn Loeb ile boşuna birleşmeye çalışır. Siegmund 1982’de, –dünyanın bir numaralı ticarethanelerinden biri haline getirdiği– ticarethanesinin, 15 yıl sonra İsviçre Bankalar Birliği bünyesinde batarak yok olduğunu görmeden ölür. </p>
				<p class="paragraf-4">Bunun dışında, birçok seçkin Yahudi, 1944’ten itibaren oluşmaya başlayan uluslararası mali kurumların kuruluşunda önemli rol oynar. </p>
				<p class="paragraf-4">Mesela, 1892’de Boston’da Litvanyalı göçmenlerin oğlu olarak dünyaya gelen Harry Dexter White. Doktora tezini Fransa’daki yabancı sermaye hareketleri üzerine yapan White, sermaye ihracatının bir ülkeyi felakete sürükleyebileceğini gösterir. 1917’de cephede savaştıktan sonra, çeşitli Amerikan üniversitelerinde ekonomi dersleri verir, 1934’te idarede çalışmaya başlar. 1942’de maliye bakan yardımcısı ve Henry Morgenthau’nun yardımcısı olan White, Britanyalılar ile birlikte, nasıl sonuçlanacağı henüz belirsiz olan savaş bittikten sonra ortaya çıkması planlanan uluslararası mali kuruluşların yapılarını oluşturur. White, <span class="char-style-override-14">unitas</span> adında bir rezerv para birimi basacak bir Döviz Stabilizasyon Fonu ile tekrar inşa edilmesi gereken ülkelerin gelişimini finanse edecek ve dünyadaki altın stokunu idare edecek bir dünya yatırım bankası kurulmasını teklif eder. Karşısında yer alan Britanyalı müzakereci John Maynard Keynes –Keynes, Birinci Dünya Savaşı sonunda imzalanan Versailles Antlaşması’nın Britanyalı müzakerecileri arasında da yer almıştır–, Amerika Birleşik Devletleri’ne daha az bağımlı bir sistem teklif eder: <span class="char-style-override-14">Bancor</span> adında bir dünya parası ile bir dünya merkez bankası. Amerikan yardımlarını taşıyan gemi konvoylarının Atlantik’i geçişi müzakerecilerin kaydettiği ilerlemelerin ritmine göre yavaşlayıp hızlandığından, Harry Dexter White görüşlerini Keynes’e daha da rahatlıkla empoze eder. Temmuz 1944’te Amerika Birleşik Devletleri’nde yer alan Bretton Woods’ta, Uluslararası Para Fonu’nun rolü, döviz kurlarındaki dalgalanmaları telafi etmek üzere kısa vadeli borçlar vermekle sınırlandırılır, Dünya Bankası’nın rolü ise, üçüncü dünya ülkelerinde bazı özel projelerin başlatılabilmesi için borç para tedarik etmeye indirgenir. IMF’nin ilk Amerikalı idarecisi olarak atanan Harry Dexter White, çok hasta olduğundan daha Mart 1947’de istifa etmek zorunda kalır. White Ocak 1948’de, SSCB’nin IMF’ye girmesini arzu etmiş ve Henry Morgenthau ile birlikte Alman endüstrisinin parçalanmasını teklif etmiş olmasından dolayı komünist ajan olmakla suçlanır. White nisan ayında, Senato’ya bağlı bir inceleme komisyonu tarafından dinlenir. Sorgulama gergin geçer; White ara verilmesini talep ederse de, talebi reddedilir; White, 48 saat sonra ölür. 1953’te Senatör McCarthy, Başkan Truman’ı, Harry Dexter White’ın bir Sovyet casusu olduğunu gizlemiş olmakla suçlayacaktır. Arşivler daha ileride, White’ın hiçbir vakit Sovyet casusu olmadığını kanıtlayacaktır. </p>
				<p class="paragraf-4">Başka Yahudiler daha ileride, başka birçok uluslararası mali kuruluş kurarak ve edebiyat veya bilim kanalıyla para ile ilgili mesleklerden kaçmaya devam ederek bazı Avrupa ülkelerinde iktidar sahipleri nezdinde nüfuzlu roller oynayacaklardır.</p>
				<p class="paragraf-4"><span class="char-style-override-14">Broker</span><span>lar ile emekli sandıklarının dünyadaki tasarrufların büyük bölümünü idare ettiği günümüzde, sermaye simsarlığı mesleği yeni alanlara yönelmiştir. Yahudi simsarlar bir kez daha en riskli sektörlerde karşımıza çıkar: Öncelikle son derece riskli kâğıtlar olan ve bir zaman Amerikan sanayiinin finansmanında çok işe yaramış olan </span><span class="char-style-override-14">junk bond</span><span>lar, ardından bir riskleri telafi etme mekanizması olan </span><span class="char-style-override-14">hedge fund</span><span>lar. Bazıları bankalarda veya Marshall-Wace, Voltaire, Meditor, Tiger gibi belirli alanlarda uzmanlaşmış fonlarda çalışır. Bu insanlara; Capital Research International, Fidelity veya Deutsche Bank fonları gibi en önemli fonların idarecileri arasında, hatta icatları finanse etmeye ayrılmış </span><span class="char-style-override-14">venture capital</span><span> fonlarında rastlanır. </span></p>
				<p class="paragraf-4">Bu son kategoride, kendi yapısını kendisi yaratmış nadir kişilerden George Soros da bulunur. 1930’da Macaristan’da doğan, 1947’de Londra’ya gelen Soros, önce New York’taki küçük Bleichröder Bankası için çalışır, 1979’da kısa süre içinde 15.000.000.000 dolardan büyük tutarları idare edecek Quantum Fund’ı kurar. Soros bir yatırımcıdan çok, para spekülasyonu da dahil olmak üzere kısa vadeli para yönetimi üzerine uzmanlaşmıştır. Ardından zamanının ve servetinin büyük bir kısmını, Doğu Avrupa’da demokrasinin gelişmesi ve filozof Karl Popper’ın fikirlerinin yayılması için kurulan vakıflarına ayırır.</p>
				<p class="paragraf-4">İki sektör, yüzyıllardır süregeldiği gibi büyük ölçüde Yahudi kalır: Londra, Chicago, New York ve Paris’teki giyim endüstrisi ile esas olarak New York’taki 47. Cadde, Tel Aviv ve Anvers arasında dönen elmas simsarlığı. Her iki sektör de müthiş bir rekabetle karşı karşıyadır. Özellikle Hint pazarı, elmas sektöründe liderliği ele geçirecek gibidir.</p>
				<p class="paragraf-4">Yahudi “camiası”nın suç dünyasındaki görece rolü de, her ne kadar bazı üyelerine halen Los Angeles’tan Moskova’ya, Bogota’dan Tel Aviv’e kadar uzanan uyuşturucu kaçakçılığına bağlı çeşitli kara para aklama işlerinde simsar olarak rastlanırsa da, küreselleşmeyle birlikte azalmaktadır. Gerçek anlamda Yahudi tek suç şebekesi, Şubat 1990’da New York’ta ortaya çıkarılmıştır. Söz konusu şebeke, şu şekilde işlemekteydi: Cali karteline ait uyuşturucunun bir bölümü, Kolombiya’da elmasla takas ediliyor; bunlar likide çevrilmek üzere Milano’ya gönderiliyor, mücevherler haline getiriliyor, ardından yasal yoldan –nakit para karşılığında– satılmak üzere 47. Cadde Manhattan’a yollanıyordu. Trafiği gün ışığına çıkaran İsrail gazetesi <span class="char-style-override-14">Maariv</span>’in abartılı bir yorumuna göre, 47. Cadde’de “bütün Tel Aviv’de olduğundan daha fazla koşer lokanta ile Amerika Birleşik Devletleri’nde uyuşturucu kaçakçılığına bağlı en büyük kara para aklama şebekesi bulunmaktadır.” Satıştan elde edilen paranın bir kısmı, mücevherciler tarafından New York’taki Yahudi kurumlarına veriliyor; bu kurumlar, söz konusu paranın bir kısmını –yine <span class="char-style-override-14">cash</span> olarak– kartelin kaçakçılarına teslim ediyordu. Şebekenin yöneticileri bazı kuryelerini –Şubat 1990’da tutuklanmasıyla bütün olayın ortaya çıkmasına sebep olan Brooklynli haham gibi tutucu Yahudiler–, 47. Cadde’deki elmasçıların vergi idaresini dolandırmalarına veya İranlı Yahudilerin servetlerini ülke dışına çıkarmalarına yardımcı olduklarına inandırıyordu. Bir İsrailli olan şebeke patronu, Cali karteli hesabına bu şekilde 200.000.000 dolar kara para akladıklarını itiraf etmiştir. Bu rakam, dünyada tüketilen kokainin beşte dördü ile eroinin üçte birini dağıtan söz konusu kartelin yıllık cirosunun %1’inden azını oluşturur. </p>
				<p class="alt">Antisemitizmden geriye ne kaldı?</p>
				<p class="paragraf-4">Holokost ve İsrail’in doğuşuyla, Avrupa’da antisemitizm yok olmamakla birlikte daha az barizleşir ve her zaman olduğu gibi ekonomik krizlerle güç kazanarak geri gelir. O eski Tanrı katli ve riba suçlamalarına bundan böyle, İsrail’in politikasına düşman olanların zaman zaman Siyonizm karşıtlığı ile Yahudi karşıtlığını birbirine karıştıran suçlamaları eklenir: Tanrı, toprak ve para. </p>
				<p class="paragraf-4">1963’te, Papa XXIII. Ioannes’in inisiyatifiyle düzenlenen II. Vatikan Konsili, 2000 yıldır devam eden Tanrı katli suçlamalarına, her kelimenin önem arz ettiği bir metinle prensipte son noktayı koyar:</p>
				<p class="paragraf-4">“Kilisenin; Eski Ahit’in kendisine, Tanrı’nın kelimelere sığmaz merhametiyle antik Ahit’i imzalamaya tenezzül ettiği bu halk aracılığıyla indiğini ve Goyları temsil eden vahşi zeytin ağacı dallarının aşılandığı, tohumdan yetişmiş zeytin ağacının köklerinden beslendiğini unutması mümkün değildir. Nitekim Kilise; <span class="char-style-override-14">Barış</span>ımız Mesih’in, Yahudiler ile Goyları haçı etrafında birleştirdiğine ve ikisini kendi bünyesinde bir kıldığına inanmaktadır. [...] Kilise ayrıca, Kilisenin temelleri ve direkleri olan havariler ile Mesih’in öğretisini dünyaya duyuran ilk müritlerin çok büyük bölümünün Yahudi halkından doğduğunu hatırlatır. [...] Her ne kadar Yahudi önderler, yandaşlarıyla birlikte, Mesih’in ölümüne neden olmuşsa da, Çilesi esnasında işlenen suçlar ne ayrım gözetmeksizin o çağda yaşamış bütün Yahudilere ne de günümüzdeki Yahudilere atfedilebilir. Her ne kadar Kilisenin Tanrı’nın yeni halkı olduğu doğru olsa da, Yahudiler, sanki Kutsal Kitaplardan çıkan sonuç buymuş gibi, ne Tanrı tarafından kınanan ne de O’nun tarafından lanetlenen bir halk gibi gösterilmemelidir.”</p>
				<p class="paragraf-4">Bu metne rağmen –veya bu metin yüzünden–, konu yine tam olarak kapanmaz. Mesela XXIII. Ioannes’in halefi VI. Paulus, 1965’te Paskalya’dan önceki pazar verdiği bir vaazda şöyle konuşur: “Bugün; Mesih’i beklemek için seçilmiş, onu tanımamış ve en sonunda da onu öldürmüş bir halk olan Yahudiler ile İsa arasındaki çatışmayı anlatan üzücü ve vahim bir sayfanın günüdür.” Vatikan’ın Katolikleri antisemitizmle mücadele etmeye çağıran bir belge yayımlaması için Ocak 1975’i, bir Roma belgesinin Holokost ve İsrail devletinden bahsetmesi için ise 1985’i beklemek gerekecektir. </p>
				<p class="paragraf-4">Ertesi yıl II. Ioannes Paulus bir sinagoga, Roma sinagoguna giren ilk papa olur. 1993’te İsrail ile diplomatik ilişkiler kurar, daha sonra İsrail’i ziyaret ederek Batı Duvarı önünde dua eder. Nihayet 2000’de, “Kilisenin hataları” üzerine bir belge yayımlar. Söz konusu belge, yapılan hatalar arasında ilk kez Engizisyon ile zorla din değiştirmeleri de sayar. </p>
				<p class="paragraf-4">Hıristiyan antisemitizmi, tam olarak yok olmasa da hafifler ve canlılığını yitirir. Hıristiyan antisemitizmi, Katolik öğretiye ait sayısız kitapta aşağı yukarı unutulmuş izler halinde halen mevcuttur.</p>
				<p class="paragraf-4">Ekonomik antisemitizm ise zaman zaman, her durgunluk döneminde, sömürü, parazitlik, özellikle de dünya ekonomisi üzerinde hâkimiyet kurma suçlamalarıyla birlikte kendini göstermeye devam etmektedir. Büyük Britanya ile Belçika’da, açıkça antisemit hareketler veya partiler bulunur. 1954’te Fransa’da, Léon Blum ve René Mayer’in ardından Pierre Mendès France Fransa’nın üçüncü Yahudi başbakanı olduğunda, bir bildiri şöyle duyurur: “Dürüst Fransızlar! Safkan Fransızlar! Haydi meşalelerinize! Yanacak! Yahudilerin parası, başkalarının sefaletidir! <br/>Yahudilerden artık hiçbir şey satın almayın. Oyunlarını gün ışığına çıkarın. Dosyalarınızı hazırlayın. Bilin ki (Fransa denen<span class="char-style-override-17"><a class="footnote-link" href="#footnote-225-54" id="footnote-225-54-backlink">54</a></span>) Mendès, Paris’i uluslararası Yahudiliğe satmış bulunuyor.”<span class="char-style-override-17">56</span> Amerika Birleşik Devletleri’nde McCarthyciliğe, Hollywood Yahudileri ile Moskova Yahudileri arasında var olduğu farz edilen bağları (elbette hiçbir kanıt göstermeksizin) ifşa eden şiddetli bir kampanya eşlik eder. 1950’de William Wickliffe adında birinin, Yahudi bankacıların nasıl Federal Rezerv Bankası’nı, buradan da Amerikan ekonomisini kontrol ettiğini anlatan <span class="char-style-override-14">The Federal Reserve Corporation</span> adlı kitabı müthiş bir başarı elde eder. Eustace Mullins adında biri tarafından yazılan başka bir kitap <span class="char-style-override-14">The Federal Reserve Conspiracy</span>’de şöyle yazar: “Amerikan halkı yüz milyarlarca dolarlık borçların yükünü çekmekte, zira bir avuç düşman yabancının para sistemimizi ele geçirmesine izin verdik. Bunlardan en önemli üçü: <span class="char-style-override-14">Federal Reserve Act</span>’ı kaleme almış olan Alman Yahudisi Paul Warburg, 30 yıl boyunca Federal Reserve Board’un işlemlerinin ayrıntılı hesaplarını kontrol etmiş olan Rus Yahudisi Emmanuel Goldenweiser ve Uluslararası Para Fonu’nu kurmuş olan Litvanyalı Yahudilerin oğlu Harry Dexter White.”</p>
				<p class="paragraf-4">1967’de New York’taki gösteriler; siyahi öğretmenler ile Yahudi öğretmenleri karşı karşıya getirir, Amerikalı entelektüelleri –ki bazıları Yahudi’dir, Noam Chomsky gibi– zaman zaman antisemit sapmalardan kaçınamayacak şekilde İsrail’e karşı çıkmaya iter. Daha ileride, en aşırıcı siyahi liderlerden biri olan Louis Farrakhan durmadan şunu tekrarlayacaktır: “Federal Banka’nın sahibi hükümet mi? Hayır, Yahudiler! Tam da maliye idaresinin kurulduğu yıl, FBI ile Yahudi İftirayla Mücadele Birliği kuruldu. Bu bir tesadüf değildir!” Diğerleri, Yahudi şehri New York’un (“Jew York”) Amerika olmadığını durmaksızın tekrar edip durur. Bugün Amerika Birleşik Devletleri’nde ve başka yerlerde hiçbir kontrole tabi olmaksızın ortaya çıkan binlerce internet sitesi, ifade özgürlüğüne tanınan öncelik nedeniyle, Yahudilerin nasıl gösteri sanatları endüstrisini veya şeker endüstrisini veya kurucularının fantezilerine göre ayakkabı, mücevher, buğday, pamuk, petrol, çelik, alkol sanayilerini, medyayı veya bankaları kontrol ettiklerini –peş peşe sıraladıkları hakaretler hariç diğerleri gibi yine hiçbir kanıt göstermeksizin– gün ışığına çıkardığını iddia etmektedir. Yahudiler artık sadece riba yoluyla zenginliklerin bir kısmına el koyan asalaklar ve kendi menfaatleri uğruna iktidarlar üzerinde nüfuz kurmaya çalışan kişiler değil, aynı zamanda piyasaların gizli efendileri (aynı <span class="char-style-override-14">Siyon Bilgelerinin Protokolleri</span>’nde olduğu gibi), küreselleşmenin mimarlarıdır. Bu insanlar; mali, kültürel veya politik bir gücün kendini gösterdiği her yerde kimliklerini gizleyen Yahudiler görür. Tek bir nüfuz sahibi kişi yoktur ki bu insanlar tarafından Yahudi veya “dünyadaki Yahudi tiranlığının” etkisi altında ilan edilmiş olmasın. Bir komplo doğası gereği gizli ve itiraf edilmeyecek bir şey olduğundan, gerçekliğinin kanıtı tam da söz konusu komplonun ortaya çıkarılmasının imkânsızlığında yatmaktadır. Bu komplodan şüphe edenler ise, kaçınılmaz olarak komplocular hesabına çalışan ajanlardır! Bu mantıkladır ki 1992 Amerikan başkanlık seçimlerinde, Popülist Parti’nin farazi adayı James Bo Gritz, “Federal Rezerv Bankası’nı sekiz Yahudi ailenin –Rothschildler, Lazard, İtalyan bankacı [?] Israel Roses Seils, Lehman Brothers, Chase Manhattan, Kuhn Loev ve Goldman Sachs– kontrol ettiğini” söylemiştir. Bu listedeki bankalardan hiçbiri Federal Banka hissedarı değilse de, sadece bir tanesi, Chase, New York Federal Rezerv Bankası hissedarıdır, ki bu banka da Yahudilerle hiçbir zaman herhangi bir ilişkisi olmamış tek bankadır!</p>
				<p class="paragraf-4">1997’de İsviçre’de, Jan van Helsing adında bir Alman’a borçlu olduğumuz Gizli Dernekler ve XX. Yüzyıldaki Güçleri adlı bir best-seller, Yahudileri eşit olarak kapitalizmden, Bolşeviklikten, ekonomik krizlerden ve siyasi istikrarsızlıklardan sorumlu tutar. Japonya’da 1.000.000’dan fazla satan bir başka kitap, Japonlar ve Yahudiler, karmakarışık bir şekilde Rus-Japon savaşı, Hiroşima, Nagasaki ve AIDS’te Yahudilerin parmağı olduğunu iddia eder.171 Hatta Aum Şinrikyo adlı tarikat, Yahudilerin dünyayı kontrol etmek için Japonya’nın 1945’teki mağlubiyetinden faydalanmış olduğunu belirtir.171 Fransa’da olduğu kadar Almanya’da da Yahudi mezarlıklarına, hahamlara, yöneticilere, sinagoglara ve cemaat merkezlerine yönelik saldırılar ortadan kalkmamıştır. Hatta Yahudiler dolaylı yoldan Holokost’tan sorumlu tutulur. Ernst Nolte gibi bazı Alman tarihçilerin iddia ettiği üzere Hitler, Marksizm ve Sovyetler Birliği’ne karşı oluşmuş bir tepkiden ibarettir. Bunlara Marksizm ile SSCB’nin de “Yahudi kreasyonları” olduğunu eklemek, olabilecek en rafine çıkarımla, zulmeden Yahudi’nin kendi gördüğü zulümden sorumlu hale gelmesi için yeterli olacaktır! </p>
				<p class="paragraf-4">Müslüman ülkelerde antisemitizm çoğu zaman, adını anmadan Batıya meydan okumak için kaçamak yol işlevi görür. Eylül 1997’de, döviz krizinin tam ortasında, Uluslararası Para Fonu’nun Hong Kong’da yapılan yıllık toplantısında, Malezya Başbakanı ülkesinin parasının değer kaybetmesinden “Yahudi bankacıları” sorumlu tutar. Başbakan kısa süre sonra sözünü geri almak zorunda kalacaktır. </p>
				<p class="paragraf-4">Tektanrılı dinlerden birinin, Yahudiliğin soyundan gelenin Yahudiliğe karşı işlemiş olduğu kabahatleri tanıdığı sırada, söz konusu inancı 14 yüzyıl boyunca ağırlamış başka bir dine mensup bazı kişiler nefret nöbetini devralır. Bugün Arap basınının bir bölümünde, Siyonist karşıtı saldırılara ek olarak, Hıristiyanlar tarafından terk edilen bütün o eski suçlamalar yeniden ortaya çıkmıştır.<span class="char-style-override-17">462</span> Bu şekilde Mısır’daki İsrailli tarım danışmanları hastalıklar yaymakla, diğerleri suları zehirlemekle suçlanır; Yahudi hekimler Gazze’deki Filistinli kadınları kısırlaştırmakla, hatta onlara HIV virüsü aşılamakla itham edilir. Filistin Yönetimi Sağlık Bakanı Riad Al-Zaanun, 25 Temmuz 1998’de Filistin gazetesi <span class="char-style-override-14">Al-Ayam</span>’da şöyle yazar: “İsrailli hekimler, ilaç deneyleri ve genç hekimlerin eğitimi için Filistinli hastaları kullanıyorlar.” Filistin Yönetimi Sekreteri Tayyip Abdurrahim, İsrail uçaklarının Gazze şeridine havadan zehirli çikolatalar attığını yazar. Mustafa Mahmud adında biri, 23 Haziran 2001’de Mısır gazetesi <span class="char-style-override-14">Al-Ahram</span>’da şöyle yazar: “Yahudiler tam olarak ne mi istiyorlar? <span class="char-style-override-14">Siyon Bilgelerinin Protokolü</span>’nün dokuzuncusunu okuyunuz.” Birçok Arap ülkesi, çarın polisi tarafından bir yüzyıl önce kotarılmış bu sahte belgeyi bütün dillerde tekrar basar. 25 Mart 2001’de Mahmud Al-Said Al-Kurdi, Mısır gazetesi <span class="char-style-override-14">Al-Akhbar</span>’da şöyle yazar: “Yahudilerin ikinci kutsal kitabı Talmud, Kefaret Günü’nün <span class="char-style-override-14">matsot</span>unun<span class="char-style-override-17"><a class="footnote-link" href="#footnote-225-55" id="footnote-225-55-backlink">55</a></span> Yahudi olmayan bir insanın kanıyla yoğrulması gerektiğini emreder. Bu tercihen, gençlerden tecavüz sonucu elde edilmiş bir kan olmalıdır.” 20 Şubat 2001’de, Kudüs Müftüsü Ikrama Sabri, Filistin radyosu tarafından yayımlanan bir fetvada şöyle der: “Yahudilerin Duvar’ın önünde ağlama nedenleri konusunda birçok rivayet mevcuttur. Bu rivayetlerden birine göre Yahudiler, efendimiz Musa’nın, huzur içinde yatsın, on emrine itaat etmedikleri için ağlar. Bir başka rivayete göre ise Yahudiler, Hz. Muhammed Yahudi değil de Arap olduğu için ağlar. Bu yüzdendir ki bu duvara, <span class="char-style-override-14">Ağlama Duvarı</span> derler. Ancak uluslararası hukuka göre söz konusu duvar bir İslam mirasıdır, zira El Burak Duvarı Mescid-i Aksa’nın duvarının bir parçasıdır. Dahası Hz. Muhammed, kendisini miraç gecesi Mekke’den Kudüs’e kadar sırtında taşıyan El Burak’ı bu duvara bağladığında burayı kutsal hale getirmiştir. Bu yüzdendir ki bu duvarın, İslam’a ait olduğunu ve Yahudiler ile hiçbir bağının bulunmadığını buyuruyoruz.”<span class="char-style-override-17">462</span></p>
				<p class="paragraf-4">Bu örneklere, başka Arap gazetelerinden veya bu ülkelerin okul kitaplarından alınmış binlercesi eklenebilir. Son olarak, <span class="char-style-override-14">Yahudilerle Savaşımız</span> adlı kitabında Müslüman köktendinciliğinin babası Mısırlı Seyyid Kutub’a göre, Yahudilerin “uğursuz” doğası, Hz. Muhammed’e peygamberlik rolünü haber veren melek Cebrail’e duydukları nefret ve Müslümanların misafirperverliğine karşı gösterdikleri “nankörlük” ile açıklanabilir. Kutub, Yahudilerin “Müslümanların en büyük düşmanları” olduğu konusunda ısrar eder.</p>
				<p class="paragraf-4">Ne mutlu ki bu ifadeler halen büyük ölçüde azınlıkta kalmakta, Yahudilik kadar tehdit altındaki İslam dininin resmi yetkilileri tarafından kınanmaktadır.</p>
				<p class="arabaslik-sol" id="toc_marker-5-2">2. Göçebe olmadan yerleşik olmaz</p>
				<p class="paragraf-4">Bu tip ifadelerin canlılığını halen korumasına şaşmamak gerekir. 3000 yıllık tarih, paraya tapan Yahudi efsanesinin nasıl yavaş yavaş oluştuğunu ve gittikçe güçlendiğini göstermektedir. Fakat aynı zamanda ve özellikle, Yahudilerin kaderinin o olağanüstü çeşitliliğinin nasıl oluştuğunu da göstermektedir. </p>
				<p class="paragraf-4">Yüzyıllar boyunca hiçbir sınır çizgisi, bu insanları birbirine bağlamaz gibi görünür. Mum ışığında kutsal metinleri inceleyen, aynı zamanda Aden’den Hindistan’a giden gemilerde pamuk balyaları taşıyan tüccarlar; bir Polonya köyündeki dükkânlarında kürkler diken terziler; Fransa’nın güzel bir taşra bölgesinde bağcılık yapan köylüler; Frankfurt’ta nadir parçalar üzerine pazarlık eden kuyumcular; Alman prenslerinin, Amerikan demiryolları şirketlerinin borçlanmalarını karşılayan finansçılar; Litvanya’da grevler düzenleyen sendikacılar; Rus komünist önderler; Polonyalı işçiler; Alman sanayiciler; Amerika ve Çin’e giden kâşifler; inançları uğruna ölen marranolar; Karayip korsanları; o Kızılderili şefi; Hollywood prodüktörleri; Viyanalı müzisyenler; Odessalı liman işçileri; Fransız matematikçiler; Fas pazarlarındaki dilenciler; Cezayir taşrasındaki eskiciler. Oysa bütün bu insanlar, aynı seçimle karşı karşıya kalmıştır: Yerleşmek, yerleşik hale gelmek, asimile olmak ve kimliğini kaybetmek veya kendin olarak kalmak, başkalarının üstlenmek istemediği rolleri üstlenmek, zulüm görme ve gönderilme riskini göze almak.</p>
				<p class="paragraf-4">Kendi benliklerini devam ettirmenin bu binbir yolundan birini seçmiş olanlar; göçebe boyutu olmadan Yahudi kültürünün olmadığını, bir ahlakın hizmetinde olmadan zenginlik olmadığını, dünya için iyi olmayan bir şeyin kesinlikle kendileri için de iyi olmadığını ve dünyanın, kendilerine yüklemiş olduğu rollerden muazzam kazançlar elde ettiğini göstermiştir. Nitekim dünya Yahudilerden, hem kendi yaşam araçlarını yaratmalarını hem de ikamet haklarını ödemelerini talep etmiştir.</p>
				<p class="paragraf-4">Yahudiler kendilerinin çok ötesinde, nadiren göz önünde bulundurulan şu gerçeği ortaya çıkarmıştır: <span class="char-style-override-14">Yerleşik toplumlardan hiçbiri</span>, bu toplumlar arasında mal, fikir ve sermaye getirip götüren, bu uğurda hiçbir yerleşiğin göze alamayacağı entelektüel ve maddi riskler göze almaya cesaret eden <span class="char-style-override-14">göçebeler olmadan ayakta kalamazdı</span>. İki tip kültür arasındaki ilk farklılık, her ikisinin de göze almaya hazır olduğu tehlikenin derecesinde yatar. Belirli bir zaman için yerleşik olarak kabul edilen, kendilerini ağırlayanlar için zenginlikler yaratan, devamlı gitmek zorunda kalmakla tehdit edilen, verdikleri hizmetler için kendilerinden nefret edilen ve getirdikleri yenilikler yüzünden kendilerinden şüphe edilen göçebeler, göze aldıkları tehlikeler artık yerleşiklerin de göze alabileceği kadar kontrol altına alındığı anda kovulur. Bunun tam tersi olarak <span class="char-style-override-14">göçebenin de</span> vahalara kabul edilmek, diyalog kurmak ve ticaret yapmak için <span class="char-style-override-14">yerleşiklere ihtiyacı vardır</span>. Göçebeler aynı zamanda, cemaat yardımından yararlanabilmek için de bir arada kalmalıdır.</p>
				<p class="paragraf-4">Yahudi halkı, yerleşikler için zenginlikler yaratan göçebe rolünü oynamıştır. “Dünyayı iyileştirme” görevini böylece yerine getirmiştir. Kimliği bu şekilde, bu zoraki göçebelik içerisinde oluşmuştur. Adı yolculuk, hayatı hareket, özlemi yerleşikliktir. Misafirperverlik ile kendisini ağırlayanların zenginleşmesi, hayatta kalışının koşuludur. Kültürü ve ahlakı, gezginliğin gereklilikleri etrafında şekillenmiştir. Dayanışma, misafirperverlik ve hoşgörü kutsal kanunları, eğretilik ve marjinallik içinde bulunduğu şartlardır. Ticaretinin sermayesi yeniliktir. Göçebe olduğundan ne kalıcı olarak istifleyebilir ne de bir yere kök salabilir. Bu yüzden para, Yahudiler için sadece bir araçtır. Göçebelik bir üstünlük değildir. Yerleşiklerin hayatta kalması ve refahı için kesinlikle şart olan, başka halklarla paylaşılan bir özelliktir sadece.</p>
				<p class="paragraf-4">Daha kesin bir ifadeyle Yahudiler, neredeyse 3000 yıldır, gezginler tarafından verilen şu üç temel hizmeti sağlamaktadır: Keşfetmek, bağ kurmak ve yenilik yapmak. Bu getiriler olmadan, dışa açık hiçbir toplum ayakta kalamazdı.</p>
				<p class="alt">Keşfetmek</p>
				<p class="paragraf-4">Her türlü keşif ister istemez göçebe bir aylaklığın sonucudur. Keşifler asla şahsi mülkiyet olmayıp, herkesin hizmetine verilen bir fikir, bir toprak veya bir bilgidir. İbraniler ilk yolcuklarına çıktıkları andan itibaren, kutsal kitapları aracılığıyla kimliklerini güvence altına almadan önce bile birer kâşiftir.</p>
				<p class="paragraf-4">İlk keşifleri, Tanrı’nın birliğidir. Böyle bir gelişme ancak göçebeler tarafından gerçekleştirilebilirdi. Göçebeler oradan oraya dolaşırken tanrılarını da beraberlerinde götürür. Daha taşınabilir hale gelmesi için bu tanrılar, ister istemez bir gün tek bir tanrı bünyesinde erimek zorunda kalır. Bundan böyle bu tanrı hep onlarla birlikte olduğundan, belli bir toprağın tanrısı değil, mecburen göçebelerin geçtikleri her yerin tanrısıdır. Göçebelerin tanrısı, ancak herkesin tanrısı olabilir. </p>
				<p class="paragraf-4">İlk saflarda katıldıkları bir başka keşif, para ve para araçlarının keşfidir: çek, poliçe, banknot. Bir soyutlama, evrensel bir kalıp ve göçebe olan para, maddi alanda Tanrı’nın işlevlerine paralel işlevler görür. Nasıl Tanrı çoktanrıcılığın yerini aldıysa, para da takasın yerine geçmiştir. Tanrı gibi para da; şiddetin, kurbanın, misillemenin yerini alır. Tanrı fikri gibi para da, göçebe bir soyutlamadır. Tanrı gibi, ancak çok farklı bir alanda, para da toplum hayatının mutlak güce sahip, hata yapmayan, kıskanç ve anlaşılmaz organizatörü gibi ortaya çıkmıştır. Tanrı gibi para da, hafif seyahat etme imkânı tanır; para, keşfin kaynağıdır. Para; Tanrı’ya hizmet etmek, iyilik yapmak için bir araçtır. XX. yüzyılda bankacı Siegmund Warburg’un söyleyeceği gibi para, ressamın fırçasından farklı değildir. Warburg böylece, Yahudilerin serveti sadece başka gereklilikleri yerine getirmek için bir araç olarak görme takıntısına geri dönmüştür. Bununla birlikte, ebedi olan Tanrı ile para arasındaki radikal farklılık, paranın eğreti, uçucu ve tersine çevrilebilir olmasıdır. Para, Tanrı’nın diğer yüzüdür. </p>
				<p class="paragraf-4">Göçebeler aynı zamanda yeni topraklar keşfeden insanlardır. Bu yüzden Yahudiler astronomi, harita bilimi ve coğrafya –en önemli bilim dalı, en değerli ilim– alanlarında olduğu kadar Avrupa’yı Çin’e, Doğu Hint Adaları’na ve Amerika’ya bağlayan uslanmaz gezginler arasında da <br/>–daha önce bahsi geçen Yehudah Crescas veya Gaspar de las Indias gibi– ilk safhalarda yer alır.</p>
				<p class="paragraf-4">Evrensel ile soyutun bu eşzamanlı keşfi, Yahudileri bilimsel yöntemin icadına katılmaya iter. Nitekim hahamların yöntemi, bilimsel yönteme yakındır; zira, daha önce de gördüğümüz gibi yöntemleri, özel durumların arkasındaki değişmezleri, içtihadın arkasındaki ilkeleri, kelimelerin ardındaki sayıları ve olayların arkasındaki olguları ortaya çıkarmaktır. Yahudilerin özellikle kimsenin henüz girmeye cesaret edemediği alanlarda araştırma yapmalarına izin verildiğinden, Yahudiler tıpta, matematikte, müzikte, kimyada, nükleer fizikte, psikanalizde, genetikte ve genel olarak bir keşfin kurulu düzeni tehdit edebileceği, iktidardakiler dışında herkes için yeni zenginlikler yaratabileceği her türlü alanda öncü olmuştur. Dünyayı değiştirmenin ekonomi dışında da başka yolları vardır. </p>
				<p class="paragraf-4">Son olarak göçebeler; sadece mekânda değil, zamanda da ikamet eder, geleceği öngörmek ve gelecekteki riskleri tartmak üzere zaman içinde yolculuk ederler. Bu nedenle entelektüel spekülasyon, göçebenin gözünde zaman içinde yapılan sanal bir yolculuktur. Bu uzun vade algısı; Yahudileri tesadüfleri kestirmeye, rehin seçmeye ve kendilerini güvenceye almaya iten zoraki ikrazatçılık mesleğiyle bilenir. Bu nedenledir ki Yahudiler; riskleri tahmin etmeye, bir başka deyişle zamanı keşfetmeye yönelik her türlü meslekte mevcuttur: bankacıdan sigortacıya, filozoftan gelecek bilimciliğe... Bu alanlarda da yine, öngördükleri olaylardan, altını çizdikleri tehditlerden mesul tutulma riskini göze alarak keşfederler, haber verirler. Ve yine günah keçileri olurlar. </p>
				<p class="alt">Bağ kurmak</p>
				<p class="paragraf-4">Keşfetmek genellikle, ilk bakışta birbirleriyle hiçbir alakası olmayan alanlar arasında bağ kurmaktır. Sigmund Freud’un rüya ile cinsellik arasında, Albert Einstein’ın dalgalar ile partiküller arasında, Gabriel Lippmann’ın kimya ile fotoğraf arasında kurduğu bağ gibi... Daha basit ve kaba bir biçimde keşfetmek aynı zamanda, tanınan ve keşfedilen toprakları, oralarda oturan yerleşiklerle birlikte, birbirine bağlamaktır. Bu şekilde eski çağlardan beri bütün liman ve fuarlarda aracı cemaatler oluşmuş, yerler, halklar, sosyal gruplar, şirketler ve pazarlar arasında kültürel ve ticari iletişim ağları kurulmuştur. Bu ağlar olmadan dünya ekonomisi büyüyemezdi. İlk Yahudi mesleği de doğal olarak, satın alınmak istenen şey için tedarikçi veya satmak istenen şey için müşteri bulmaya yönelik <span class="char-style-override-14">simsarlık </span>mesleği olmuştur. Yahudiler bu şekilde “bağ kurmaya” yönelik her türlü mesleği icra eder: denizci, armatör, diplomat, iş bankacısı, matbaacı, gazeteci, yazar, sinemacı... XI. yüzyıl Radhanitlerinden XVII. yüzyıl marranolarına, Gracia Mendes’ten André Meyer’e.</p>
				<p class="paragraf-4">Yazı, bu ilişkinin en önemli aracıdır. Bir göçebe eğer okuyamıyorsa bağ kuramaz. İşte bu yüzden yazılı ifade biçimi, ki Yahudiler bu biçime sahip en eski halklardandır, onlar için bu kadar temeldir. Ve yazıyla birlikte matbaa, telefon, radyo, sinema ve diğer bütün iletişim biçimleri. Menasseh Ben Israel’den Warner kardeşlere. Julius Reuter’den Isaac Berliner’e. Soncino kardeşlerden David Sarnoff’a. </p>
				<p class="alt">Yenilik yapmak</p>
				<p class="paragraf-4">İhraç ettikleri, bağ kurdukları gibi, ithal de ederler. Yerleşikler tarafından kabul gördükleri ve yerleşik milletler arasında bağ kurdukları anda, bu milletlerden birine diğerlerinde keşfettiklerini götürürler: mal, sermaye, fikir.</p>
				<p class="paragraf-4">Zaten yabancıların ilk mesleği, kendilerini ağırlayanlara dışarının ürünlerini tedarik etmektir. Bu şekilde Lizbon’a karabiber ve tütün, Anvers’e elmas, İtalya’ya kahve, Amerika’ya üniforma, Alman prenslerine değerli ipekler temin ederler.</p>
				<p class="paragraf-4"><span>En yerleşik mesleklere kadar yenilik getirirler. Mesela Babil, İspanya, Mezopotamya, Filistin, Mısır, Polonya, Brezilya, Surinam ve Amerika Birleşik Devletleri’nde tarımı altüst ederler. Sosyal ilişkileri de altüst ederler: Batı Avrupa’da olgunlaşan ve Doğu Avrupa’da uygulamaya konan fikirleri Amerika’ya ithal eden ilk sendikacılar, hatta ilk devrimciler.</span></p>
				<p class="paragraf-4">Para ve değerli maden ithalatçıları, son olarak da Babil’den İspanya’ya, Polonya’dan Almanya’ya, Londra’dan Amerika’ya kadar köylülere, Haçlılara, şehirlere, kiliselere, saraylara ve ordulara tahsis edilmek üzere sermaye tedarikçileridirler. Para onlarla birlikte bir yenilik aracı haline gelir; kendileri ise, devlet hazinelerinin ihtiyaç duyduğu kaynakları bulmak için çabalarken bir <span class="char-style-override-14">joker burjuvazi</span>ye, yedek burjuvaziye dönüşürler. Haçlı seferlerinin, İngiltere krallarının, Alman şehirlerinin, genç Amerika’nın, verdikleri hizmetler için daima kendilerinden nefret edilen bankacıları. Yine günah keçileri.</p>
				<p class="paragraf-4">Bu yenilik simsarları arasında: Tiberya’yı fethe çıkan Nakşa Dükü, Kutsal İttifak için finansman arayan Nathan Rothschild, Abraham Lincoln için para arayan Joseph Seligman, demiryolu finansman projeleri tasarlayan Pereire kardeşler, Avrupa’dan ithal olgular ve yöntemlerle Amerika’da sendikalar kuran Samuel Gompers ve her türlü şeyin ve fikrin ticaretini yapan sayısız isimsiz insan. </p>
				<p class="paragraf-4">Bu üç rol –keşfetmek, bağ kurmak, yenilik yapmak–, yerleşik ekonominin işlemesi için esastır. Bunlar, dünyanın gelişiminin anahtarıdır. Bu göçebeler olmadan yerleşikler de gelişemez. Ancak aynı şekilde göçebeler olmadan yerleşik düzen de sorgulanamaz. Bu yüzden uzun süre onlara kötü gözle bakılmıştır. Alışılmış durumların altüst edilmesine katkıda bulunanlardan nefret edilir.</p>
				<p class="paragraf-4">XVI. yüzyıldan itibaren, özgürlüğün yayılması ile birlikte, birçok Batı ülkesi kendi ülkelerine mensup kişilerin yolculuklarını teşvik etmeye ve yabancı gezginleri kendilerine çekmeye çalışır. Başka ülkelerde diasporası bulunmayan veya başkalarının diasporalarını kendi topraklarından kovan ülkeler inişe geçer. Yahudileri sınır dışı eden İspanya ile göçmenlere düşen görevleri başkalarına yüklemeksizin Yahudileri yerleşiklere has rollere hapseden Rusya gibi.</p>
				<p class="alt">Uzun ömürlü olmak</p>
				<p class="paragraf-4">Göçebeler iki ateş arasında kalır: Şiddet yoluyla olduğu gibi, kendilerini asimile olmaya iten barış yoluyla da yok olma tehlikesiyle karşı karşıyadırlar. Uzun ömürlü olabilmeleri için, kısa ve uzun vadede, kalıcılık ile değişimi harmanlamaları gerekir. Bu nedenle tarih Yahudileri, hiçbir zaman açıkça dile getirilmemiş ancak daima uygulanmış şu yedi kurala uymaya itmiştir:</p>
				<p class="paragraf-4">* Zulümlerden korunmak için <span class="char-style-override-14">grup halinde yaşamak</span>. Cemaat yaşamının katı düzeni, yalnız dua etme yasağı, grup içi evlilik ve özellikle de o bunaltıcı dayanışma zorunluluğu bundan kaynaklanır. Söz konusu dayanışma zorunluluğu, Yaratılış’taki şu emir tarafından muhteşem bir şekilde ifade edilir: “Evinin kapısını ardına kadar aç ve fakir insanlara ailenin mensuplarıymış gibi davran.” Levililer’den bir başka emir daha: “Eğer kardeşin itaatsizlik ederse, eğer kardeşinin şansının döndüğünü görürsen, yabancı da olsa yeni gelen biri de olsa, ona destek ol ve o seninle yaşasın.” Son olarak, aynı cemaate mensup kişilerin “birbirlerine karşılıklı olarak kendi menfaatleriyle uyumlu her türlü iyiliği yapmalarını” isteyen yorum. Bu kuralın yüzyıllar boyunca somut şekilde uygulandığını gördük.</p>
				<p class="paragraf-4">*<span class="char-style-override-14"> Durmadan tetikte olmak</span>, tehditleri tartmak, tehlike anında gitmeye her an hazır olmak. Cemaatler genellikle içlerinden birini, dış güçlerle ilişki kurmak ve tehditleri gözetlemekle görevlendirir. Bu şekilde <span class="char-style-override-14">nassi</span>, <span class="char-style-override-14">sürgünlerin lideri</span>, <span class="char-style-override-14">nagib </span>ve <span class="char-style-override-14">stadlan</span> kendi ülkelerindeki yerleşik yetkililerle müzakere ederler.</p>
				<p class="paragraf-4">*<span class="char-style-override-14"> Kültürel mirası </span>gelecek kuşaklara<span class="char-style-override-14"> aktarmak</span>. Yahudi olsun laik olsun eğitim, ilk ödevdir. Bu, durmadan tekrar edilen ve kitaba, okumaya ve yazı yazmaya tarihte eşine rastlanmadık önem atfeden bir zorunluluktur. 	</p>
				<p class="paragraf-4">*<span class="char-style-override-14"> Kendine çok sert bir ahlak anlayışı empoze etmek</span>, kıskançlık veya zulüm bahanesi yaratmamak adına ne küstahlığı ne de ahlaksızlığı hoş görmemek. Talmud; para arzusuna kendini kaptırmamanın, ahlaki öncelikleri muhafaza etmenin, gürültülü eğlenceler veya aşırı masraf yapmamanın yollarını son derece ayrıntılı bir şekilde belirtir. Talmud<span class="char-style-override-14"> </span>ayrıca <span class="char-style-override-14">yerleşiklere has mallar</span> –toprak, şato olmaz– istiflememenin, zenginlikleri yığmamanın ve göstermemenin nedenlerini de anlatır. Sadece göçebelere has mallara sahip olunmalıdır: fikirler, kitaplar, bir keman, elmaslar. Talmud<span class="char-style-override-14"> </span>konuyu, “Çok iş yapan herkesin bilge olma fırsatı olmaz” diyerek bağlar. </p>
				<p class="paragraf-4">* Kendi kanunlarını çiğnemeden<span class="char-style-override-14"> ev sahibinin kanunlarını kabul etmek</span>; bağlılıkları peş peşe değil eşzamanlı yaşamak; ikiliği, inancı hakkında canını kurtarmak hariç asla yalan söylemeden kabul etmek. Mesela kendine asla Yahudi demeyen, fakat Yahudi olmayı asla unutmayan marrano. Mesela kendisini ağırlayan bütün cumhuriyetlere kesin olarak sadık olmak zorunda olan vatandaş. </p>
				<p class="paragraf-4">*<span class="char-style-override-14"> Yabancı getirileri kabul etmek</span>; fikirleri, kültürleri, başkalarının dillerini kabul etmek, özellikle de Yahudiliği yeni kabul edenleri ağırlamak. Bu şüphesiz, uygulatması en zor kuraldır.</p>
				<p class="paragraf-4">* Cemaatin etrafında yaşayanlar açısından ilerleme sağlayacak <span class="char-style-override-14">yeni zenginlikler </span>veya yeni hizmetler <span class="char-style-override-14">yaratmak</span>; asla var olan malları istifleme yoluyla bir kuvvet veya servet oluşturmamak. Yeter ki başkalarına yaramayan onlara da yaramasın. Yeter ki onların refah içinde yaşamaları, başkalarının çıkarına olsun. Tesniye, her şeyi özetleyen bir ayette şöyle der: “Tanrı’yı bütün gücünle sevmelisin” – Raşi yorumlar: “yani bütün servetinle.”<span class="char-style-override-17">409</span></p>
				<p class="paragraf-4">Bu kurallar olmadan Yahudi cemaatler şüphesiz ne kendilerini kovan şiddete ne de asimile eden yerleşikliğe karşı koyabilirdi. Yahudi halkı bu kurallar sayesinde varoluş nedenini muhafaza etmeyi başarmıştır. Söz konusu halk 2000 yıl önce kendi topraklarında kalmış olsaydı, hiç şüphe yok ki kimliğini o topraklarda kaybetmiş olurdu. Bir ülkeye indirgenerek, Ortadoğu’daki birçok halktan biri olurdu. Oysa bu halklardan hiçbiri ayakta kalmamıştır. Zulüm; Yahudi halkını göçebe kalmaya iterek, çelişkili bir şekilde bu halkın uzun ömürlü olmasına yardımcı olmuştur. Her Yahudi’ye, Yahudi kalmak için bir neden vererek: Hayatta kalmak için. </p>
				<p class="paragraf-4">Bununla birlikte hiçbir şey, olayların gelecekte de aynı şekilde devam edeceğini garanti etmemektedir. Kim 1800’de, XIX. yüzyılda neler olacağını öngörebilirdi? Daha da ötesi kim 1900’de, XX. yüzyılın tanıklık edeceği trajedileri önceden haber verebilirdi? </p>
				<p class="paragraf-4">Dünyanın ağırlık merkezi –en azından demografik açıdan– yeniden Doğuya doğru kayarken İsrail’in tarihi bir kez daha, Doğu ile Batı arasındaki aracı, barış ve ilerleme simsarı rolünü yerine getirebilme becerisine bağlı olacaktır. İsrail kimliğini elinde tuttuğu topraklarla sınırlandırmaya kalkarsa, bu onun sonu olacaktır. Ancak yoluna devam ettiği takdirde hayatta kalabilecek ve insanlığa yok olmaması için yardım edebilecektir.</p>
				<p class="arabaslik-sol" id="toc_marker-5-3">3. Doğudaki halka: İsrail</p>
				<p class="paragraf-4">İnsanlık tarihi boyunca –son yarım yüzyıl hariç tutulursa–, Yahudi halkının büyük çoğunluğu Doğuda yaşamıştır. Durum bugün yine aynıdır ve merkezi de İsrail’dir. Fakat bu devlet, düşman Doğuda küçücük ve kuşatılmış Batılı toprak parçası, eğer ayakta kalacaksa izole kalamaz. Bir kez daha, kendi menfaatini düşünmeden önce, etrafındakiler için faydalı olması gerekecektir. Yani hem bölgenin batılılaşmasına yardım etmesi hem de kendisinin doğululaşmasını kabul etmesi gerekecektir. </p>
				<p class="alt">Savaş nedenleri, savaş biçimleri</p>
				<p class="paragraf-4">Bugün İsrailliler (1.100.000’u Arap olmak üzere) 6.000.000, Filistinliler ise (dışarıdaki mültecileri saymazsak) 3.200.000 nüfusa sahiptir. Mısırlılar, Suriyeliler, Iraklılar ve Ürdünlüler toplam 180.000.000’dur. Yarın bu demografik dengesizlik daha da artacaktır.</p>
				<p class="paragraf-4">Elbette İsrail, gelişmiş ülkeler arasında hâlâ en yüksek doğum oranına sahip ülkedir (kadın başına 2,8 çocuk). Ülke nüfusu gençtir. Salt demografik büyümeyle bile İsrail’in nüfusu 2025’te 7.600.000’i, 2050’de ise 8.500.000’i geçecektir. </p>
				<p class="paragraf-4">Fakat en geç 2010’da, İsrail ve Filistin’in Arap nüfusu Yahudi nüfusunu geçecektir. Bu seneden itibaren Araplar, deniz ile Şeria Nehri arasına yerleşik 15.200.000’lik nüfusun %58’ini oluşturacaktır. Zira biri kuzey yarımküredeki bütün ülkelerden daha yüksek bir doğum oranına sahipse, öteki bütün dünyadaki en yüksek doğum oranına sahiptir (%5,6). 2050’den önce Filistinliler İsraillilerden daha kalabalık olacak ve Yahudiler ile Araplar arasındaki dengenin korunabilmesi için İsrail’e yılda 50.000 göçmenin akın etmesi gerekecektir. Bunun yanında bugün hep birlikte İsrail’in 30 katı daha kalabalık olan Irak, Suriye, Mısır, Lübnan ve Ürdün, 2050’de İsrail’den 32 kat daha kalabalık olacaktır.</p>
				<p class="paragraf-4">Şayet 1948’den sonra ülkeyi terk eden Filistinlilerin çocuklarına geri dönüş hakkı tanınırsa, aynı anda Arap ülkelerinden kovulan Yahudilerin çocuklarına da aynı hak tanınmadıkça, denge daha da hızla bozulacaktır. </p>
				<p class="paragraf-4"><span>Bu durumda 10</span>.000.000 <span>İsrailli, 350</span>.000.000 <span>Arap komşu ile karşı karşıya gelecektir. Böyle bir genel görünüme, yaşam standartları arasında gittikçe artan fark da eklenirse, ancak barış ortamında tahammül edilebilir. </span></p>
				<p class="paragraf-4">Oysa İsrail, bugün dünyayı bekleyen <span class="char-style-override-14">beş savaş nedeninin tümünün</span> de tehdidi altındadır: toprak, din, zenginlik, su ve enerji. Ve bu ülke bir kez daha, geleceğin <span class="char-style-override-14">yeni savaş biçimlerinin</span> tümünü de tecrübe etmek zorunda kalabilir: şehir terörizmi, üniformasız savaş, sivil silahlar, silahsız savaşlar. </p>
				<p class="paragraf-4">* İbrani devleti ile Filistin devleti arasında <span class="char-style-override-14">sınırlar</span> uğruna bir savaş başlamış durumdadır. Siviller arasında sokak sokak yapılan, Yahudi ve Arap çocukların da dahil oldukları bir savaş. Herkesin bir önceki ölünün intikamını almak için adam öldürdüğü bir misilleme savaşı. Aynı zamanda, fanatiklerin kendi saflarındaki başka kişilerin barışı sağlamasını engellemek için saldırılar veya suikastlar düzenlediği çelişkili bir savaş. Bir kez daha bütün medeniyetleri yok eden, intikamcı bir savaş. Bu savaş, Filistin Yönetimi’nin yok olmasına ve toprakların tekrar doğrudan işgal edilmesine neden olabilir, ki bu, iki halkın bir arada yaşamasına yönelik kalıcı bir çözüm getirmeyecektir.</p>
				<p class="paragraf-4">* Güneyde kurulmuş son kuzey ülkesi olan İsrail, <span class="char-style-override-14">Kuzey ile Güney arasında yapılacak bir savaş</span>ın olası nedenlerinden biri de olabilir. Bölgedeki yaşam standartları arasındaki fark (bire on) kıskançlıklara neden olmakta ve haksızlık duygusunu artırmaktadır. Kaçak işçilik, sömürü ve kaçak göç, bu bölgede bir araya gelmiştir. Ekonomik hedeflere yönelik bir gerilla saldırısı, İsrail ekonomisinin güç merkezlerini sabote edebilir. </p>
				<p class="paragraf-4">* İsrail aynı zamanda, İslam dünyasının bir bölümü tarafından Yahudi-Hıristiyan Batıya ilan edilmiş bir <span class="char-style-override-14">din savaşı</span>nın içine çekilmiştir. Bu savaşın sembolü Siyonizm, bahanesi Filistin davasıdır. Bu durumda, dini ve laik güçlerin tamamını dinci fanatiklere ait güçlerle karşı karşıya getiren bir savaş hayal edilebilir. Tanrı’nın tekelini ele geçirmek için.</p>
				<p class="paragraf-4">* İsrail, bir <span class="char-style-override-14">petrol savaşı</span>nın içine de çekilebilir. Ortadoğu, dünya petrol rezervlerinin üçte ikisini kontrol etmektedir. Aslında böyle bir savaş, Balfour Deklarasyonu ile Basra Körfezi’nin zenginliklerinin pay edilmesine dair yapılan anlaşmadan beri, İsrail-Filistin savaşının arka planında devam etmektedir. </p>
				<p class="paragraf-4">* Son olarak bölgedeki <span class="char-style-override-14">su açığı</span>, bir savaş nedeni haline gelebilir. Bugün İsrail, Ürdün ve Filistin, kişi başına yıllık 500 metreküpten az suya sahiptir ve bu hacim daha da azalacaktır. Bu da, yeni bir paylaşım planı ile muazzam yatırımları gerekli kılacaktır. </p>
				<p class="paragraf-4">Sonuç olarak İsrail, bu tip savaşlar bir araya gelir ve bu tip güç dengeleri oluşursa ayakta kalamaz. Teknolojik üstünlüğüne rağmen, demografik açıdan ezilir; elitleri ülkeyi terk eder, ekonomisi çöker. Kalıcı ve topyekûn bir savaş, Siyonizmin sonunu getirir. </p>
				<p class="paragraf-4">Gerçi bölgede oynanan oyun; Ortadoğu dışında, aynı savaş nedenleri, fakat yeni savaş araçları, özellikle sivil iletişim araçlarının ölüm makinelerine dönüştürülmek üzere amacından saptırılması (11 Eylül 2001’de New York’ta olduğu gibi) etrafında dönen daha geniş çaplı çatışmaların küçük çaplı örneğidir. Bu durumda birçok sınır tartışma konusu yapılacak, birçok savaş Kuzeydeki insanları Güneydeki insanlarla karşı karşıya getirecek, birçok dini hareket birbiriyle çatışacak ve enerji kaynaklarını kontrol etmek adına (özellikle Kafkaslar’da) birçok düşmanlık baş gösterecektir. Son olarak, su kaynaklarının ele geçirilmesi kısa sürede en önemli gerginlik nedeni olacaktır. 2015’te, 3.000.000.000 insan susuz kalacaktır. Su için savaşlar yapılacaktır.</p>
				<p class="alt">Filistin olmadan İsrail olmaz</p>
				<p class="paragraf-4">Oysa barış hâlâ mümkündür ve bu noktada da İsrail, ayakta kalabilmek için başkalarına faydalı olmak zorundadır. Bugün 5.000.000 Yahudi ile 4.000.000 Arap, Şeria Nehri ile Akdeniz arasında kalan 24.000 kilometre kare üzerinde yaşamaktadır. Filistinliler, bu toprakların sadece %20’sini talep etmektedir. Bu toprakların Filistinlilere verilmesi, herkesten çok İsrail’in çıkarınadır. En az Filistin’in İsrail’e ihtiyacı olduğu kadar, İsrail’in de Filistin’e ihtiyacı vardır. Hatta denebilir ki Filistin’in varlığı FKÖ’den çok, gelişimini güven içinde devam ettirebilmesini sağlaması açısından İsrail’in çıkarınadır. Nitekim FKÖ için Filistin devletinin kuruluşu, kendi önderlik rolünün sorgulanmasına neden olabilir; zira Filistin’in demokrasiye geçmesi, çok başka bir elit sınıf ortaya çıkaracaktır. Savaş İsrail’i yok olmaya mahkûm ettiğine göre, İbrani devleti uzun vadede ancak Filistin’in var olma hakkını tanıyarak ayakta kalabilir. Yani Filistin’in; kalıcı ve anlamlı bir toprak parçası üzerinde, her iki tarafın da başkenti ve herkesin şehri olan Kudüs için özel bir statüyle, tam egemenlik araçlarının tamamına sahip bir devlet olma hakkını tanıyarak. Buna karşılık Filistinliler de Yahudi devletinin var olma hakkını tanımak ve Doğu Kudüs’ün Filistin’in başkenti olarak tanınması karşılığında mültecilerini geri almak zorundadır. Son olarak her iki taraf da, kendi topraklarında karşı tarafa mensup kişilerin varlığını kabul etmelidir. </p>
				<p class="paragraf-4">Birçok kişi, yapılması gerekenin bu olduğuna artık ikna olmuş gibidir. <span>İş, her iki tarafta da bunları kendi fanatiklerine dayatacak devlet adamları <br/></span>bulmaya kalmıştır. Karşı tarafın ihtiyaçlarına saygı göstermeden salt güç kullanımının yıkıma götüreceğini anlayabilecek adamlar. Barış; karşı tarafın varlığının kabul edilmesinden, savaşanların ayrılmasından, ateşkese uyulmasını sağlamak üzere bölgeye bir barış gücü konuşlandırılmasından ve her iki tarafın da kendi fanatikleriyle mücadele etmesinden geçmektedir.</p>
				<p class="paragraf-4">Uluslararası toplumun; İsrailliler ile Filistinlilerin birlikte çalışmayı tekrar öğrenmelerine, kendi bölgelerinde ve kendi bölgelerinden yapılan terörizmle savaşmalarına yardım etmesi gerekecektir. </p>
				<p class="paragraf-4">İki taraf karşılıklı olarak birbirini tanıyınca ve –daha da zor olacak şekilde!– nefret azalınca, barışın kalıcı olarak yerleşebilmesi için, iki ülke arasında gerçek anlamda bir işbirliği oluşturulması gerekecektir. Bu, kolay olmayacaktır. Nitekim iki ülke birbirinden çok farklıdır ve bu farklılık sadece din ile sınırlı değildir.</p>
				<p class="paragraf-4">Arap dünyası uzun süredir ekonomik birliğini kurma, Suudi Arabistan’dan Sudan’a, Irak’tan Libya’ya uzanan 20 ülkede yaşayan 300.000.000 kişiyi entegre bir bütünde bir araya getirme hayalleri kurmaktadır. Bu yönde birçok proje başlatılmıştır: Arap Ekonomik ve Sosyal Kalkınma Fonu, Arap Ülkeleri Ekonomik Birlik Konseyi, Körfez Ülkeleri İşbirliği Konseyi, Arap Ekonomik Kalkınma Bankası, İslam Bankası, Arap ortak pazarı, Arap serbest ticaret bölgesi... Bu projelerin hepsi başarısız olmuştur. Bu ülkeler arasındaki gümrük vergileri hâlâ çok yüksektir. Farklı yaşam standartları, sosyal sistemler arasındaki farklılıklar ve siyasi zıtlıklar, Arapların bütünleşmesini engellemiştir. Arap ülkeleri arasındaki ticaret, bu ülkelerin yaptığı ticaretin ancak %5’ini oluşturmaktadır.</p>
				<p class="paragraf-4">İsrail ile Filistin’i, komşuları olan Ürdün, Mısır, Lübnan ve Suriye ile birleştirmek daha da zor olacaktır. Savaşların bıraktığı izlere, bu ülkelerin birbiriyle ticaret yapma alışkanlığının olmaması ve pek azının bir diğerinin ihtiyacı olan şeyi üretiyor olması eklenecektir. Yine de böyle bir proje, zamanında Avrupa’da olduğu gibi, kalıcı barışın olmazsa olmaz koşuludur. Birinin başarısının herkesin çıkarına olacağı bir ortam yaratmak.</p>
				<p class="paragraf-4">Bu projenin hayata geçirilmesi, mal ve hizmet dolaşımının kademeli olarak serbestleştirilmesiyle başlayacaktır. Bu, herkesin büyüme ve istihdama katkıda bulunmasını mümkün kılacak ve Avrupa’da olduğu gibi yavaş yavaş mevzuatların uyumlu hale getirilmesi ve temel kaynakların, özellikle de hatırı sayılır ortak yatırımlar gerektirecek suyun ortak kullanımı sonucuna götürecektir. Yine Avrupa’da olduğu gibi, bu ülkeler arasındaki muazzam yaşam standardı farklarını telafi etmek üzere, sosyal fonlar finanse edilmesi gerekecektir. Böyle bir ekonomik alan oluşturulunca milli kimliklerin birbiriyle olan uzlaşmazlığı son bulacak, birinin büyümesi herkesin çıkarına olacaktır. Düşmanlıktan karşıtlığa, karşıtlıktan <br/>rekabete, rekabetten işbirliğine geçilecektir. Barış öncelikle yöneticiler için tehlikeli olacaktır; diktatörler, halklarının öfkesinin kendilerine yöneldiğini, demokrasi ve birlik talep ettiğini görecektir.</p>
				<p class="paragraf-4">O vakit “Ortadoğu Birliği”nin bir gün bir para birimi, bir parlamentosu, hatta çok daha ileride Avrupa’da olduğu gibi bir yürütme organı olacaktır. Bu durumda da İsrail, bugün kendisine düşman toplulukların topraklarından geçmesini kabul etmek zorunda kalacaktır. Hatta İsrail bu yabancılara; ikamet etme, yerleşme, arazi satın alma ve yerel seçimlerde oy kullanma hakkı tanımak zorunda bırakılacaktır. “Ortadoğu Birliği”nin birçok üyesinden biri olacak olan İsrail böylece komşularıyla aşağı yukarı ortak bir yaşam tarzı ve ortak bir kaderde birleşecektir. Avrupa’da olduğu gibi bu süreç, karma evliliklerle tamamlanacaktır. Böylece yerleşik hale gelen İsrail, başkalarının katkılarını kabul etmek zorunda kalacaktır. Her şıkta kurucularının oluşmasını arzu etmiş olduğu kimliğini kaybedecektir.</p>
				<p class="paragraf-4">Sonuç olarak Siyonist proje, savaşta olduğu kadar barışta da anlamını kaybedecektir.</p>
				<p class="alt">Doğu ve Batı üzerine</p>
				<p class="paragraf-4">İsrailli elitler, –savaşta olduğu kadar barışta da mevcut– bu çifte çıkmaz karşısında tereddüt etmektedir. Ne savaşın yaratacağı zararları ne de barışın sonuçlarını arzu etmektedirler. Olabilecek en saçma din savaşının İrlanda’yı nasıl mahvettiğini dehşetle görmüş, olabilecek en güzel barışın Güney Afrika’yı nasıl değiştirdiğini endişeyle tespit etmişlerdir. Aynı şüphelerden mustarip Filistinlilerin bazıları ise, savaşın devamının birliklerini muhafaza etmek için en iyi araç olduğunu düşünmekte, barışın bu birliği bozmasından korkmaktadır.</p>
				<p class="paragraf-4"> Bu ikilemden çıkmak için her iki taraftan da bazı kişiler, iki milletin de <span class="char-style-override-14">bunker</span>leşmesini, sınırlarının ardına hapsedilmesini teklif edecektir. Zamanında Hırvatistan ile Sırbistan arasında olduğu gibi, aşağı yukarı homojen bölgeler yaratmaya yarayacak kitlesel insan göçleri. İki millet arasında bir çeşit “Eriha Duvarı”: Kuzey ile Güney arasındaki ilk duvar. Böyle bir çözüm, her iki taraftan da birçok kişinin menfaatine hizmet edecekse de, siyasi ve ekonomik açıdan düşünülemez. İsrailli Arapların; zamanında Almanya’da, bugün hâlâ Kore’de olduğu gibi, duvarın diğer tarafında yaşayan kuzenlerinden bu şekilde koparılmayı kabul edecekleri hayal dahi edilemez. İsrail açısından bu, İsrailli Arapların tamamını sınır dışı etmeyi ve komşularıyla hiçbir ilişkiye girmeden yaşamayı gerektirecektir. Böyle bir bölünme Filistin’i gelirlerinin çok önemli bir kısmından mahrum edecek, şu an katlanmakta olduğu ekonomik çöküşü daha da derinleştirecektir. İki tarafta da mevcut birkaç fanatik için hariç, her iki çözüm de imkânsızdır.</p>
				<p class="paragraf-4">Bu nedenle İsrail, barışı ve bu barışın öngördüğü açılımı kabul etmek zorunda kalacaktır. Kendine haslığını bir toprak parçasının mülkiyeti üzerine kurmaktan vazgeçmesi ve kendisini bir kez daha, göçebe ve aracı kimliğini ön plana çıkarabilme, yani bir dil, bir tarih, bir kültür ve bir değerler bütünü aracılığıyla var olmaya ve ışıldamaya devam edebilme kapasitesiyle tanımlaması gerekecektir. O vakit kendi değerlerinin olduğu kadar Batı değerlerinin de simsarı ve ozanı haline gelecek, aynı zamanda Doğu ve İslam değerleriyle zenginleşmeyi de kabul edecektir.</p>
				<p class="paragraf-4">Çok daha ileri bir tarihte, gelecekte her şeyin etrafında döneceği üçgenin merkezinde –Batı, İslam ve Uzakdoğu–, Batı güçlerinin bu en doğudaki temsilcisi için yeni bir barış ve ilerleme simsarı rolü başlayacaktır. </p>
				<p class="paragraf-4">O vakit eğitim, kozların en stratejiği haline gelecektir. Akıl silahlanması, girişilmeye değer tek yarış olacaktır. Diaspora, bugün artık oynayacak durumda olmadığı stratejik rolü işte o vakit oynamak zorunda kalacaktır. Nitekim diaspora bugün, birkaç istisna hariç, Batılılaşmanın tekdüzeliği ve kimliğini unutmuşluğun içerisinde yok olmaya yüz tutmuştur.</p>
				<p class="arabaslik-sol" id="toc_marker-5-4">4. Batıdaki halka: Diaspora</p>
				<p class="alt">İlgisizlikten yok olmak</p>
				<p class="paragraf-4">2002’de 12.500.000 olarak tahmin edilen dünya Yahudi nüfusu, 13.700.000’e ulaştığı 1970’li yıllardan beri inişe geçmiştir. Diaspora da 26 içerisinde 9.000.000’dan 7.500.000’e düşmüştür. İsrail’e gidişler hesaba katılmasa dahi, son derece düşük seyreden doğum oranı (tutucu aileler hariç, kadın başına 1,6 çocuk), diasporanın bu rakamı muhafaza etmesine imkân vermemektedir. Bu durum, nüfusunun yaşlanmasına neden olmaktadır. Amerika Birleşik Devletleri’nde Amerikalı Yahudilerin sadece %21’i 18 yaşın altındadır. Toplam Amerikan nüfusu için bu oran %35’tir. Başka yerlerde –Kanada ve Fransa hariç– durum daha da kötüdür. Rusya’da, 14 yaş altı çocuklar toplam nüfusun sadece %10’unu oluştururken, 55 yaş üstü Yahudiler cemaatin neredeyse yarısını oluşturur hale gelmiştir. </p>
				<p class="paragraf-4">Bu duruma bir de karma evliliklerin artması ile aidiyet duygusunun azalması eklenmektedir. Batıda her yerde çocuklar gittikçe daha az aileleriyle yaşamakta, daha çok işte veya üniversitede tanıdıkları kişilerle evlenmektedir. Dünyadaki bütün azınlık cemaatlerinde karma evliliklerin sayısı artmaktadır. Özellikle Yahudi diasporasında 1940’ta %3 olan karma evlilik oranı 1960’ta %8’e ulaşmış, 2001’de ise %52’yi geçmiştir. Arjantin’de bu oran %57’dir. Hatta bu oran Amerika Birleşik Devletleri’nde laiklerde %72’ye varmışsa da, aşırı tutucularda %3’te kalmıştır. Her on evli olmayan çiftin sekizi karmadır. Sadece Amerika Birleşik Devletleri’ndeki siyahi Amerikalılar ile Avrupa’daki Müslümanlar, böyle arzu ettiklerinden ve ayrımcılığa tabi tutulduklarından, bu eğilime henüz dahil değildir. Ayrıca üniversite eğitimi de asimilasyona ittiğinden, Yahudi diasporası bu durumdan özellikle mustariptir. Ebedi ikilem: Laik ilim, özel aidiyeti tehdit etmektedir.</p>
				<p class="paragraf-4">Karma evliliklerin çoğu Yahudi eşin başka bir dine geçmesiyle değil, Yahudi olmayan eşin Yahudiliğe geçmeyi reddetmesi, özellikle de Yahudiliğin bir sonraki nesilde terk edilmesiyle sonuçlanır. Bugün diaspora gençlerinin üçte biri Yahudi olmayan ve dinini değiştirmeyen kişilerle evleniyorsa, Amerika Birleşik Devletleri’nde karma evliliklerden doğan çocukların yarıdan fazlası da Yahudi olmamaktadır. Amerika Birleşik Devletleri’nde, ebeveynlerinden biri Yahudi olan 18 yaş altı 700.000 genç başka bir dini inançla büyütülmekte, ebeveynlerinden en az biri Yahudi olan 600.000 yetişkin başka bir dini inanca göre yaşamaktadır.</p>
				<p class="paragraf-4">Yahudi çiftlerin çocukları dahi kimliklerini kaybetmektedir. Amerika Birleşik Devletleri’nde, her üç Yahudi çocuktan ikisi dini eğitim almamaktadır. Fransa’da bu oran neredeyse iki kişiden biri şeklindedir. Bir istisna, Anvers diasporasıdır. Burada çocukların %90’ı hâlâ bir Yahudi okuluna devam etmektedir.</p>
				<p class="paragraf-4">Aidiyet her zamankinden daha çok kişisel bir seçim haline gelmiş, çevre tarafından gittikçe daha az dayatılır olmuştur. Bir İsrailli için İsrailli olduğunu söylememek güçse de, diasporadaki birçok Yahudi için, özellikle de Amerikalı Yahudiler için –Jerry Seinfeld en tipik örneğidir– diasporaya olan aidiyet duygusu, bugün artık kendini birtakım belirsiz olgularla göstermektedir: Holokost’un hatırası, İsrail devletini destekleme zorunluluğu, fakirlerle dayanışma, anne baba sevgisi ve aile geleneklerine saygı. Artık sadece Yahudi olmayı seçenler Yahudi kalmaktadır. Ancak sadece Yahudi doğanlar böyle bir seçim yapabileceğinden, sayıları doğal olarak azalmaktadır. </p>
				<p class="paragraf-4">Sonuç olarak, bugünkü eğilimler devam edecek olursa, diasporanın üçte biri 2020 itibarıyla, üçte ikisi ise 2050 itibarıyla yok olmuş olacaktır. Harvard’dan bazı araştırmacıların yaptığı daha da karamsar bir analize göre, Amerika Birleşik Devletleri’nde 2080’e gelindiğinde, en iyi ihtimalle sadece 900.000 Yahudi bulunacaktır. American Jewish Committee’nin <span class="char-style-override-14">American Jewish Year Book</span> için gerçekleştirdiği bir diğer analize göre, Amerikalı Yahudi nüfusu 2080’de 3.800.000’e ulaşacaksa da, bunların %40’ı 65 yaş üstü olacaktır.</p>
				<p class="paragraf-4">Görünüş o ki, Kanada Yahudiliği ile birlikte Fransız Yahudiliği, her ne kadar asimilasyon ritmi burada da Amerika Birleşik Devletleri’ndekine yavaş yavaş yaklaşıyor olsa da, bu karanlık gelişmelerden en az etkilenen diasporadır.</p>
				<p class="paragraf-4">Sonuç olarak İsrail, eğer savaş nüfusunu sıfırlamazsa, 2020’de dünyanın bir numaralı Yahudi cemaati haline gelecektir. Yahudi halkının çoğunluğu, 2050’ye gelmeden İsrail’de yaşıyor olacaktır. O vakit İsrail, milletinden daha geniş bir diasporaya sahip bir ülke olmaktan çıkacaktır. Bundan böyle Yahudi diasporasından değil, “İsrail diasporası”ndan söz edilecektir. Bu diaspora kültürel olmaktan çıkıp milli bir diaspora olacak, küreselleşme içerisinde başka milli diasporalarla karışacak, onlarla melezleşecektir.</p>
				<p class="paragraf-4">O vakit Yahudi halkı; 2000 yıl boyunca öncü olarak yaşamış, diğerleri kendisine katıldığı an yok olmuş olacaktır. Bununla birlikte, bu tekdüzelik yüzünden yok oluş, Yahudi halkını tehdit eden tek tehlike değildir.</p>
				<p class="alt">Farklılıktan yok olmak</p>
				<p class="paragraf-4">Zayıflayan fakat hâlâ kıskanılan diasporalar, yerleşiklerin düşmanlığı yüzünden de yok olabilir. Diğer azınlıklara karşı olduğu gibi, bu diasporalara karşı gösterilen şiddetin de geri geldiği görülmektedir. Holokost’un hatırası artık onları benzer ölçekte dramlardan korumaya yetmemektedir. Şayet diasporalar etrafında küreselleşmeye hükmetmek gibi birtakım hayali suçlamalar gelişirse, bu tip dramlar yeniden ortaya çıkabilir. Veya bu diasporalar, bazı ayırt edilemez ve öngörülemez güçler tarafından, varlığıyla Batının petrole ulaşımını tehdit ettiği iddia edilen bir devlete bağlıymış gibi gösterilir veya daha genel anlamda Doğu ile Batı veya İslam ile Hıristiyanlık arasında sağlanacak bir uzlaşmanın önündeki en büyük engel olarak gösterilirse. Bu durumda olabilecek en kötü senaryo, iki kardeş dinin annelerine karşı, İslam ile Hıristiyanlığın Yahudiliğe karşı ittifak kurması olabilir. Veya İslam ile laiklerin Yahudiliğe karşı ittifak kurması. Yeni Suriye Cumhurbaşkanı’nın yakın tarihte Papa önünde Yahudiliği Tanrı katili ilan eden konuşması ve Vatikan’ın bu konuda hiçbir tepki göstermemiş olması, Yahudiliğe karşı böyle bir ittifakın oluşacağına dair öncü işaretlerden biri olabilir. Geriye Batıda veya başka yerlerde hangi güçlerin böyle fanteziler besleyebileceğini hayal etmek kalıyor. Ne mutlu ki bugün bu imkânsızdır; böyle bir tehdit uzaktır. </p>
				<p class="paragraf-4">Daha genel olarak küreselleşme, tekdüzeliğe doğru iterek birbirlerine benzeyenler arasındaki rekabeti şiddetlendirmekte,<span class="char-style-override-17">165</span> şiddeti üçüncü şahıslar üzerine yoğunlaştırmaktadır. Burada da yine Yahudi halkı, bir kez daha “acı çeken üçüncü şahıs”, birbirine benzeyen rakiplerin günah keçisi haline gelecek gibi durmaktadır. </p>
				<p class="paragraf-4">Şu an için, en azından bugünkü jeopolitik güç dengeleri çerçevesinde hiçbir şey, bu tip tehditlerin olabilirliğini öngörmemize elvermemektedir. Fakat hiçbir şey veya neredeyse hiçbir şey, 1900’de de birkaç on sene sonra olacakları öngörmeye elvermemişti...</p>
				<p class="arabaslik-sol" id="toc_marker-5-5">5. Batı ve Doğu üzerine</p>
				<p class="alt">Dışa açılmak veya yok olmak</p>
				<p class="paragraf-4">Yeni iletişim araçları, diasporalar ile ana cemaatler arasında harika bir ilişki kurma aracı oluşturacaktır. Söz konusu iletişim araçları, göçebeliğin şartlarını ve araçlarını herkese yayarak Yahudi halkından çıkma değerlerin üstünlüğünü perçinleyecektir. Doğası gereği cep telefonundan daha Yahudi başka bir araç olamaz.</p>
				<p class="paragraf-4">Diğer bütün azınlıklar gibi Yahudi diasporaları da, ancak dünyanın barbarlığı azaldığı takdirde –ki bu onlara bağlı değildir– hayatta kalabilecektir. Herkes farklılıkları takdir etmeyi, kendi mutluluğunu komşularının mutluluğunda bulmayı öğrendiği takdirde. Mutluluğu yan yana yaşayan dışa kapalı cemaatlerde ve cemaatçilik çerçevesinde değil de, çoklu aidiyette ve birçok topluma dahil olmada bulmayı öğrendiği takdirde. Yahudilik açısından daha da önemlisi, topraklar üzerinde bir anlaşmaya varmak mümkün hale geldiği takdirde. Son olarak dinler, bugün önderlerinden bazılarına yeni bir soluk kazandıran o muhteşem kültürel yenilenme çabasını devam ettirdiği takdirde. </p>
				<p class="paragraf-4">Brooklynli bir mücevhercinin oğlu ve bir Wall Street finansçısı olan Michel Steinhardt tarafından yönlendirilen bir grup Amerikalı hami, Yahudi gençlerin Yahudi tarihini ve kimliğini daha iyi şekilde öğrenmelerini teşvik etmeyi arzu etmektedir. Dini aidiyetin yerine İsrail’e duyulan bağlılığı koyan grup, diaspora mensubu gençleri İsrail’i ve İsrail’in tarihini keşfetmek üzere İsrail’e göndermek için, yılda 18.000.000 dolar gelirle dönen Partnership for Excellence in Jewish Education’ı kurmuştur: İlk yıl 8.000 genç, daha sonraki yıllarda 50.000 genç. Grup ayrıca, yeni evli Yahudi çiftlere balayı imkânı sağlayan Birth Right’ı (“doğum hakkı”) da kurmuştur. Son olarak grup, çağdaş ticaret teknikleri sayesinde cemaatlere, dine ve müritlerine olan yaklaşımlarını nasıl geliştirebilecekleri konusunda tavsiyelerde bulunmakta, bu şekilde Amerika ve Avrupa’da da işadamlarının desteğini alan Protestan ve Katolik Kiliselerinin benzer girişimleriyle bağdaşmaktadır: Dini pazarlama.</p>
				<p class="paragraf-4">Yahudiliğin –diğer dinler gibi– yeniden çekici bir eksen hale gelebilmesi ve insanlığın kendine sorduğu muazzam sorulara yanıtlar getirebilmesi için çok daha fazla çaba gerekecektir. Ancak kendini hoşgörüsüz bir tutuculuğun içine, kıskanç bir cemaatçiliğin içine hapsetmeksizin. Bütün Yahudi diasporalarının böyle bir ruhani yenilenmeyi teşvik edecek imkânı olacağı şüpheli. Bundan böyle kendilerini sadece başkalarının Yahudilere zamanında neler yaptığıyla veya başkalarının bugün İsrail’e neler yaptığıyla tanımlamamak için profesörler, okullar, tartışmalar, buluşma yerleri şart. Barış, açılım, hoşgörü, çoklu tabiiyetin kabulü, ayinlerin, uygulamaların ve fikirlerin çağdaşlaştırılması şart. Ortadoğu’daki savaş devam ettiği takdirde, Yahudiliğin hayatta kalabilmesi Batıdaki üç cemaatin sorumluluğu haline gelecektir: Amerika Birleşik Devletleri, Kanada ve Fransa’daki cemaatler. Buna karşılık Ortadoğu bir barış mekânı haline gelirse İsrail, kimi diasporaların kültürel hayatını finanse edebilecektir. İsviçre bankaları tarafından son savaşta işlenen yağma suçlarını tazmin etmek üzere yatırılan fonlar, bundan daha iyi bir şekilde kullanılamaz. </p>
				<p class="paragraf-4">Her iki durumda da, böyle bir yenilenmeyi gerçekleştirebilmek için Yahudi halkının özellikle, diğer bütün azınlıklar gibi, yeni gelenlere tekrar kucak açması, yeni yaşam biçimlerini hoş görmesi ve kendisine katılmak isteyenleri daha basit bir şekilde kabul etmesi gerekmektedir. 1999’da İsrail’de kurulan Joint Conversion Institute, tutucu bir hayat tarzı sürmeye gönüllü olmayan kişileri de yeni dindaşlar olarak kabul edebilmek için, Yahudiliğe geçiş kurallarını yumuşatmaya çalışmaktadır. Bu, çekingen bir ilk denemeden ibarettir. Ancak dışa açık toplumlar hayatta kalabilir. Bugüne kadar Yahudilik de, ancak dışa açıklığı sayesinde hayatta kalabilmiştir.</p>
				<p class="paragraf-4">Ne de olsa Davut’un büyükannesinin annesi Rut da Yahudi değildi ve Talmud’a göre Mesih, Rut’un soyundan gelecektir...</p>
				<p class="alt">Doğunun ve Batının aracıları</p>
				<p class="paragraf-4">İsrail’in yanı sıra Yahudi diasporası, diğer birçok diaspora arasında, bütün insanlara kendisinin uzun ömürlü olmasını sağlamış olan ahlaki değerleri hatırlatarak ve başkalarının iletişim kurmasına, yaratmasına, ilerlemesine ve diyalog kurmasına yardımcı olarak ahlaki bir rol oynayabilir. Başka medeniyetlerin şekillendiği ve ortaya çıktığı şu sırada Yahudi halkı, on yüzyıl önce oynadığı rolü çok başka bir şekilde, sanallığın yeni araçlarıyla tekrar bulmak zorundadır. Batı, İslam ve Doğu arasında gidip gelen aracılar; zenginlik, fikir ve kültür aracıları; fakat aynı zamanda ve belki de en önemlisi, dünya tarihinin bu yeni evresinde ellerindeki en temel zenginliğin aracıları: Zaman. </p>
				<p class="paragraf-4">Yahudi halkı herkesin Tanrısı haline gelen Tanrı’sını, kendisinin de içinde dolaştığı ve değerini parayla ölçtüğü zamanın efendisi olarak tahayyül ettiğine, Tanrı’sını ve parasını çoğu zaman kendi aleyhine olacak şekilde başkalarının hizmetine vermiş ve böylelikle dünyaya zaman arz etmiş olduğuna göre –sonsuzluk zamanı (Tanrı yoluyla), maddi zaman (para yoluyla), akıl zamanı (sanat yoluyla)–, bugün bu halka düşen zamanı insanlığın ilerlemesi için yeni bir kaynak haline getirmektir. </p>
				<p class="paragraf-4">Yeni medeniyetler diyaloğunda, insanların doğululaşma ve nesnelerin batılılaşma sürecinde Yahudi halkının, birbiriyle çarpışacak olan Doğu ve Batıya has çeşitli zaman kavramlarının bir araya gelmesinde önemli rol oynaması gerekecektir. Ve bunu; yerleşikler ile göçmenlerin, gelecek zaman kültürü açısından elzem tek ortak erdemini ön plana koyarak yapması gerekecektir: <span class="char-style-override-14">Konukseverlik</span>. Her şeyin başkalarını mutlu etmenin mutluluğu, zaman değiştokuşu etrafında döndüğü konukseverlik. Nihayet toprağın ve paranın çifte egemenliğinden çekip kurtarılmış bir zaman.</p>
				<p class="yildiz">* <span>*</span> *</p>
				<p class="paragraf-4">Sonuç olarak<span class="char-style-override-18"> </span>bu hikâye, sadece demografik açıdan önemsiz bir halktan söz etmemekte, aynı zamanda insanlık tarihindeki bütün azınlıkların oynadığı rolü ortaya çıkarmaktadır. Bütün halkların er ya da geç karşı karşıya kaldığı bir ikilemin altını çizmektedir: Tekdüzeliğin aldırmazlığında yok olmak veya farklılığa gösterilen hoşgörüsüzlükten ölmek. Bu hikâye, bütün nesnelerin ve bütün sosyal ilişkilerin son tahlilde paraya dönüştüğünü, herkesin egemen kültürleri benimsediğini haber vermektedir. Muhafazakârlıklarına meydan okudukları insanlar tarafından günah keçileri ilan edilen, uzun ömürlü oldukları için gıpta edilen ve verdikleri şeyler için zulüm gören bütün azınlıklar üzerinde dolaşmakta olan tehdidin altını çizmektedir. Ayrıca başarılı olan diasporaların eğitimi, belleği, mükemmelliği, uzun ömürlülüğü ve başkalarına saygıyı en çok önemseyen diasporalar olduğunu da göstermektedir. Geleceğin, başkalarının diasporalarına ve kendi diasporalarına açık milletlerin olduğuna işaret etmektedir. Göçebe olmadan yerleşik olmadığını, yerleşik olmadan da göçebe olmadığını kanıtlamaktadır. Son olarak, Batının İslam ve Doğu ile barışı sağlamakta, ancak kendini bu kültürlere ve diasporalarına açmaya hazır olduğu takdirde bir çıkarı olduğunu haber vermektedir. </p>
				<p class="paragraf-4">Dünyadaki bütün halklar, şu veya bu şekilde bu sorunlarla karşı karşıya kalacaklardır. Hepsinin aynı zamanda hem göçebe hem yerleşik bir boyutu, küçük veya büyük diasporaları mevcuttur. Hepsi bu çok çeşitli savaş biçimlerine dahil olacak, göçebe terörizm kimseyi esirgemeyecektir. Hepsi, kendilerini sadece bir toprak parçasıyla değil, kültürel bir kimlik ve bir dille tanımlama zorunluluğuyla karşı karşıya kalacaktır. Hiçbir millet, gettolaşmadığı sürece, bir melezleşme potasında başka bir şey olamayacaktır. Hepsi, etik değerlere ve ahlak anlayışlarına, dünyadaki deliliğe korkuluk vazifesi görmesi için yeni bir mana vermek zorunda kalacaktır. Para ve dünya ile olan ilişkileriyle Yahudi halkının tarihi, herkesi bekleyen şeylerin bir ön gösterimidir ve bu ön gösteri, öğrettiği kanunlar bakımından herkes için değerlidir. </p>
				<p class="paragraf-4">Bugün en çok umut vaat eden diasporalar hâlâ Doğudadır. Öncelikle Çin diasporası: Yahudi diasporasından 20 kat kalabalık, 30 kat zengin, Yahudi diasporası kadar aileye, eğitime ve işe yönelmiş, kendi kimliğini muhafaza ederek başkalarından beslenme becerisine sahip bir diaspora. </p>
				<p class="paragraf-4">Küreselleşme ileride, kâh kendini ağırlayan milletler bünyesinde yok olan kâh kimi köksüz kimi milletsiz göçmenlerin katkılarıyla kendini yenileyen bu tip diasporaların sayısının artmasına neden olacaktır. Dünya, bu sürekli hareket halindeki mozaikten oluşacaktır. Dünya ancak kendini olduğu gibi kabul ederek, herkese başkalarından ne beklemesi ve onlara ne vermesi gerektiğini öğreterek ayakta kalabilecektir.</p>
				<p class="paragraf-4">Yahudilerin, dünyanın ve paranın tarihi bize en azından şu dersi versin: Her insanın kurtarılmak için başkalarına ihtiyacı vardır.</p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-51-backlink" id="footnote-225-51">51</a><span>	“Dünya uluslarının dürüst insanları” (İbranice </span><span class="char-style-override-14">Hasidey Umot Haolam</span><span>) İsrail’in, Nazi soykırımına maruz kalmış Yahudileri kurtarmak için hayatlarını riske atmış Yahudi olmayanlara verdiği onursal unvan (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-52-backlink" id="footnote-225-52">52</a><span>	“Sabra” dikenli incir manasına gelip, İsrail’de doğanlar için kullanılan bir addır. 2010 itibarıyla İsrail nüfusunun %70’i “sabra”, yani İsrail topraklarında doğmuştur (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-53-backlink" id="footnote-225-53">53</a><span>	Daha önce bahsi geçen </span><span class="char-style-override-14">Fonds social juif unifié</span><span>’nin kısaltması (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-54-backlink" id="footnote-225-54">54</a><span>	Pierre Mendès France’ın, Fransa anlamına gelen soyadına alaycı gönderme (ç.n.).</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-55-backlink" id="footnote-225-55">55</a><span>	İbranice “mayasız ekmekler” (ç.n.).</span></p>
					</div>
				</div>
			</div>
		</div>
	</body>
</html>