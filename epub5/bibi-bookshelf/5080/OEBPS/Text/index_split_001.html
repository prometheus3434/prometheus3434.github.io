<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block6" id="toc_id_1">Birinci Bölüm</h1>

  <p class="block7"><span class="text2">Cuma. Yumurta.</span></p>

  <p class="block4">Batı tarafına doğru artık hafif çökmüş olan ev, killi topraktan bir temelin üzerine 1898’de inşa edilmişti. Bu eğimden dolayı, akan su ahşap eşiği aşarak, batı tarafına doğru meşe parkelerin üzerinde ince bir iz bırakarak yatak odasının döşemesinde ilerliyordu. Akan su arkasından birikenlerle yoluna devam etmeden önce bir an için yerdeki oyukta mola veriyor ve hemen ardından ürkek bir fare gibi süpürgeliğe doğru yoluna devam ediyordu. Bu noktada akıntı iki yöne ayrılıyordu. Bir yandan süpürgeliğin kenarında ilerliyor ve bulduğu ilk boşluktan ahşap döşeme ve duvarın arasında kayboluyordu. Boşluğun içinde, üzerinde Kral Olav’ın profili ve marangozun cebinden düştüğü tarihten bir yıl önceki 1987 tarihi olan beş kronluk madeni bir para vardı. O zamanlar işlerin çok iyi olduğu yıllardı; herkes peynir ekmek gibi çatı katı inşa ettiriyordu ve marangozlar da asla iş aramak zorunda kalmıyordu.</p>

  <p class="block4">Suyun parkenin altından kendine bir yol bulması fazla uzun sürmedi. 1968’de meydana gelen bir sızıntı dışında -aynı yıl evin çatısı da yenilenmişti- ahşap yer döşemeye hiç dokunulmamış; o da artık kurumuş ve çekmiş, böylece en içteki çam ağacı parkelerle olan aralık neredeyse yarım santimetreye ulaşmıştı. Su, bu aralığın arasından alttaki kirişe damlıyor ve evin batıya bakan dış duvarına doğru yoluna devam ediyordu. Sonra da, yüz yıl önce, bir yaz ortasında beş çocuk babası ve becerikli bir duvar ustası olan Jacob Andersen tarafından dökülmüş sıva ve harcın içine akıyordu. Andersen, o sıralarda Oslo’daki diğer tüm duvar ustalarının yaptığı gibi, kendi harcını kendi karardı. Sadece kendine has kireç, kum ve su karışımını hazırlamakla kalmaz, kendi özel malzemelerini de bunun içine katardı: At kılı ve domuz kam. Jacob Andersen at kılı ve domuz kanının sıvayı bir arada tuttuğuna ve fazladan güç kattığına inanırdı. Ama başlarını iki yana sallayarak bunu onaylamadıklarını belli eden meslektaşlarına bunun kendi fikri olmadığını söylemişti. İskoç babası ve dedesi, aynı şeyleri domuzdan değil de koyundan alarak harçlarına katıyorlardı. Her ne kadar İskoç soyadını daha ticari bir soyadıyla değiştirmiş olsa da, altı yüz yıllık bu geleneğe sırt çevirmek için geçerli, bir neden görememişti. Bazı duvar ustaları bunu ahlaksız bir davranış olarak görmüş, bazıları bunun Şeytan’la yapılan gizli bir anlaşma olduğunu düşünmüşlerdi ama çoğu bu yaptığına gülüp geçmişti. Belki de hızla büyüyen Kristania kasabasında bu hikayenin bu kadar yayılmasını sağlayan da bu gülüp geçenlerden biri olmuştu.</p>

  <p class="block4"><span class="text3">Grünerløkka’</span>lı<sup class="calibre1"><sup class="noteref" id="back_note_1"><a class="calibre2" href="../Text/index_split_007.html#note_1" title="1">1</a></sup></sup> bir at arabacısı, Värmlandlı bir kuzeniyle evlenmiş ve beraber Seilduksgata’da Andersen’in yapımına yardım ettiği bir apartmanda bir oda bir mutfak bir daireye taşınmışlardı. Çiftin ilk çocuğu esmer, kahverengi gözlü ve kıvırcık saçlı doğma şanssızlığında bulunmuş, anne ve baba sarışın ve mavi gözlü oldukları için - ve adam da kıskanç yaradılışlı birisi olduğundan - bir gece, geç vakitte karısının ellerini arkasından bağlayarak kilere indirmiş ve etrafına tuğlalar örmüştü. İki tuğla duvarın arasında sıkışıp kalmış olduğu yerden kadının çığlıkları artık duyulmuyordu. Koca belki de havasız kalıp ölmesini istemişti, ama tuğlaların arasından hava giriyordu. Ve zavallı kadın sonunda dişleriyle duvara saldırmıştı. Bu yaptığı belki işe yarayabilirdi çünkü İskoç duvar ustası beton k<span id="id_GoBack">arışımında kireçten tasarruf etmek için kan ve kıl kullanmış ve kadının güçlü Värmland dişleriyle ufalanan gözenekli bir duvar ortaya çıkmıştı. Ancak, kadındaki yaşama arzusu gittikçe daha fazla harç ve tuğlayı ağzına almasına yol açmıştı. Nihayet bir süre sonra soluk borusunu kapatan kum, çakıl taşı ve killi toprak parçalarını çiğnemek, yutmak ya da tükürmekte aciz kalmış, yüzü morarmış, kalp atışı zayıflamış ve sonrasında nefes alıp verişi durmuştu. Birçok insanın ölü diyeceği durumdaydı.</span></p>

  <p class="block4">Bir rivayete göre ise, domuz kanı ölen kadını hâlâ yaşadığına inandırmış ve anında vücudunu saran iplerden kurtularak duvardan geçip yürümesini sağlamış. <span class="text3">Grünerløkka</span>’da birkaç ihtiyar gece geç vakit sokağa çıkan ve küçük çocukların kafasını kesen domuz kafalı kadının hikayesini çocukluklarından beri hatırlamaktaydılar. Buharlaşıp havaya karışmaması için bu yaratığın taze kan içmesi gerekiyordu. O zamanlar bu duvar ustasının ismini çok az kişi biliyordu ve Andersen de özel karışımlı harcını yapmaya hiç durmadan devam ediyordu. Üç yıl sonra, şimdi suyun sızdığı binada çalışırken iskeleden düşmüş - geride iki yüz kron ve bir gitar bırakarak - ve böylece duvar ustalarının beton harcı kararken yapay fiber kıllar kullanmaya başlamaları için Milan’da bir laboratuvarda yapılan bir araştırmada Eriha’da duvarları sağlamlaştırmak için kan ve deve kılı kullandıklarının bulunmasına kadar bir yüzyıl daha beklemeleri gerekecekti.</p>

  <p class="block4">Yine de suyun çoğu duvarın içine değil altına sızıyordu. Çünkü su da, aynen ödleklik ve şehvet gibi, en aşağı seviyeleri bulabilirdi. İlk olarak döşeme kirişlerinin arasına yalıtım için dökülmüş maddeler tarafından emilmiş, ama onlar suya doyduktan sonra aralarından sızarak, inşaat sektöründeki büyümenin artık zirve noktasına ulaştığını ve dikkatsiz emlak spekülatörlerini zor günlerin beklediğini yazan 11 Temmuz 1898 tarihli bir gazeteyi sırılsıklam etmişti. Gazetenin üçüncü sayfasında, geçen hafta banyosunda aldığı bıçak darbeleri sonucunda ölen genç hemşire ile ilgili olarak polisin elinde hiçbir ipucu olmadığı yazıyordu. Mayıs ayında, benzer bir şekilde parçalanarak öldürülmüş bir kızın cesedi Akerselva Nehri kıyısında bulunmuş, ama polis iki olay arasında bir bağlantı olup olmadığıyla ilgili herhangi bir açıklama yapmamıştı.</p>

  <p class="block4">Su gazetenin üzerinden yoluna devam ederek, alt kısımdaki ahşap plaklar arasından alt kattaki odanın tavan boyasına ulaştı. 1968’deki tamirat esnasında zarar gördüğünden deliklerden yavaş yavaş taşıyor ve artık yerçekimine daha fazla karşı koyamayacak kadar ağırlaşınca da aşağı damlıyordu; kendini bırakıyor ve tam üç metre sekiz santimetre düşüyordu damlalar. Su yolu orada bitiyor, su suya karışıyordu.’</p>

  <p class="block4">Vibeke Knutsen sigarasından derin bir nefes çekti ve apartmanın dördüncü katındaki açık penceresinden dumanı dışarıya üfledi. Sıcak bir öğleden sonraydı ve arka bahçedeki güneşin pişirdiği asfaltın üzerindeki hava açık mavi bina cephesine kadar buharlaşıp orada gözden kayboluyordu. Çatının diğer tarafında genelde yoğun olan Ullev<span class="text4">å</span>lsveien caddesinden geçen arabaların sesleri duyulurdu. Ama şimdi herkes tatildeydi ve şehir neredeyse boş sayılırdı. Pencere pervazında ters dönmüş bir karasinek altı bacağını havaya dikmiş öylece duruyordu. Sıcaktan kaçma akıllılığını gösterememişti. Dairenin Ullev<span class="text4">å</span>lsveien’e bakan tarafı daha serindi ama Vibeke o tarafın manzarasını beğenmiyordu. Kurtarıcılarımızın Mezarlığı. Ünlü insanlarla doluydu. Ölmüş ünlü insanlar. Zemin kattaki dükkanda tabelasında ‘anıt’ yazan ama aslında mezar taşından başka bir şey olmayan şeyler satılıyordu. Belki de ‘piyasayı takip etmek’ bu anlama geliyordu. Vibeke pencerenin soğuk camına alnını dayadı.</p>

  <p class="block4">Havalar ısınınca önce mutlu olmuş ama çok geçmeden bu mutluluğuna gölge inmişti.</p>

  <p class="block4">Şimdiden, serin geceleri ve sokaklardaki insanları özlüyordu. Bugün galeriye öğlen yemeğinden önce beş, sonrasındaysa üç müşteri gelmişti. Sırf sıkıntıdan bir buçuk paket sigara içmişti. Kalbi hızla atıyor ve boğazı acıyordu; patronu arayıp dükkanın durumunu sorduğunda ise zorlukla konuşabilmişti. Yine de eve varıp patatesleri tencereye koyar koymaz canı hemen sigara çekmişti. Vibeke sigarayı iki yıl önce Anders’le tanıştığında bırakmıştı. O istediği için değil. Tam aksine, Gran Canaria’da tanıştıklarında sırf şaka olsun diye Anders ondan bir sigara bile otlanmıştı. Bir ay sonra Oslo’ya dönüp beraber yaşamaya başladıklarında, Anders ilişkilerinin biraz pasif içiciliği kaldırabileceğini söylemiş ve kanser araştırmacılarının pasif içiciliği biraz da abarttıklarını düşündüğünü dile getirmişti. Bir süre sonra hiç şüphe yok ki o da elbiselerinin üzerine sinen sigara kokusuna alışabilirdi. Vibeke ertesi sabah kararını vermişti. Birkaç gün sonra, Anders onu elinde sigarayla görmeyeli ne kadar uzun zaman olduğunu söylediğinde, aslında o kadar da çok sigaraya bağımlı olmadığını söylemişti. Anders ona gülümseyerek masaya eğilmiş ve eliyle yanağını okşamıştı. “Biliyor musun, Vibeke? Bunu hep düşünmüşümdür.”</p>

  <p class="block4">Arkasında fokurdayan tencerenin sesini duyabiliyordu. Tekrar sigarasına baktı ve üç fırt daha çekti. Sigaranın bile tadı yok gibiydi.</p>

  <p class="block4">Yeniden sigaraya ne zaman başladığını hatırlamıyordu. Belki geçen sene, Anders’in uzun iş seyahatleri başladığından beri. Ya da neredeyse her gece fazla mesai yapmaya başladığı yılbaşı? Mutsuz olduğu için mi tekrar başlamıştı? Mutsuz muydu? Hiç kavga etmemişlerdi oysa. Neredeyse hiç sevişmemişlerdi, ama bu, hep söylediğine göre, Anders’in çok çalışmasından kaynaklanıyordu. Vibeke’nin sevişmeyi çok özlediğinden ya da istediğinden değil. Kırk yılda bir, pek ateşli olmasa da, sevişmeye kalkıştıklarında Anders’in kafası sanki başka yerlerdeymiş gibi geliyordu ona. Bir süre sonra Vibeke de kafasının orada olmasına gerek olmadığını fark etmişti.</p>

  <p class="block4">Ama gerçekten kavga etmiyorlardı. Anders yüksek sesle konuşulmasından hoşlanmıyordu bile.</p>

  <p class="block4">Vibeke saate baktı: 05:15. Anders nerede kalmıştı? Genelde gecikeceği zaman haber verirdi. Sigarasını söndürdü ve arka bahçeye attı, sonra da patateslere bakmak için ocağın başına döndü. En büyüğüne çatalı batırdı. Olmak üzereydi. Kaynayan suyun içinde yüzen küçük siyah toprak parçaları vardı. Bu komikti. Acaba patatesten mi yoksa tencereden miydi? Tencereyi en son ne için kullandığını hatırlamaya çalışırken kapının açıldığını duydu. Holde birilerinin nefes nefese kalmış halde ayakkabılarını çıkarışını duyabiliyordu. Anders mutfağa gelip buzdolabının kapısını açtı. “Ne var?” diye sordu.</p>

  <p class="block4">“Rissole.”</p>

  <p class="block4">“Peki?.. “ Son heceyi bastırmış ve soruya çevirmişti. Vibeke bunun az çok ne anlama geldiğini biliyordu. Yine mi et? Daha fazla balık yememiz gerekmiyor mu? “Tamam,” dedi sakin bir ses tonuyla tencereye eğilerek. “Ne oldu? Ter içinde kalmışsın.”</p>

  <p class="block4">“Bu akşam egzersiz yapmadım, bu yüzden de Sognsvann’a bisikletle gidip geldim.</p>

  <p class="block4">Suyun içindeki parçacıklar ne?”</p>

  <p class="block4">“Bilmiyorum,” dedi Vibeke. “Ben de şimdi fark ettim.”</p>

  <p class="block4">“Bilmiyor musun? Sen bir zamanlar aşçılık falan yapmamış mıydın?”</p>

  <p class="block4">Ustaca bir hareketle bir tanesini işaret parmağı ile başparmağının arasına alıp sudan çekti ve ağzına attı. Arkası dönüktü. Vibeke bir zamanlar çok çekici olduğunu düşündüğü seyrek kahverengi saçlarına bakıyordu. İyi taranmış ve tam olması gereken uzunlukta. Yandan ayrılmış. Ona çok çekici bir hava katıyordu.</p>

  <p class="block4">Geleceği olan bir erkek gibi. İki kişiye yetecek bir gelecek.</p>

  <p class="block4">“Neymiş?” diye sordu.</p>

  <p class="block4">“Hiçbir şey,” dedi. Hâlâ ocağa doğru eğilmiş vaziyette duruyordu. “Yumurta.” “Yumurta mı? Ama ben tencereyi yıkamıştım... “ “Birden durakladı.</p>

  <p class="block4">Anders ona doğru döndü. “Ne oldu?”</p>

  <p class="block4">“Su... damlıyor,” dedi başıyla işaret ederek.</p>

  <p class="block4">Anders yüzünü buruşturdu ve elini başının arkasına götürdü. Ve aynı anda ikisi birlikte tavana baktılar. Tavanda biriken iki su damlasını gördüler. Hafif derecede miyop olan Vibeke parlıyor olsalardı damlaları göremeyecekti. Ama onlar herhangi bir ışık yansıtmıyorlardı.</p>

  <p class="block4">“Camilla’nın dairesini su basmış olmalı,” dedi Anders. “Sen çıkıp kapısını çal, ben de gidip apartman görevlisini getireyim.”</p>

  <p class="block4">Vibeke dikkatle tavana baktı. Ve sonra da tencereye.</p>

  <p class="block4">“Aman Tanrım,” diye fısıldadı. Kalbinin yeniden hızla attığını hissediyordu.</p>

  <p class="block4">“Yine ne var?” diye sordu Anders.</p>

  <p class="block4">“Git ve bina görevlisini çağır. Beraber Camilla’nın dairesine gidin. Ben polisi arayacağım.”</p>

  <p class="block7"><span class="text2">Cuma. Personel izinde.</span></p>

  <p class="block4">Gr<span class="text3">ø</span>nland’daki Oslo Polis Merkezi, Gr<span class="text3">ø</span>nland ve T<span class="text3">ø</span>yen arasındaki sırtın tepesindeydi ve şehrin doğu yakasını görüyordu. Cam ve çelik kaplı bu binanın inşası 1978’de tamamlanmıştı. Eğimi yoktu; mükemmel bir simetriye sahip binanın mimarları olan Telje, Torp &amp; Aasen bunun için bir ödül bile kazanmışlardı. Yedi ve dokuzuncu katlardaki ofis kanatlarının elektrik kablolarını döşeyen elektrikçi, inşaat iskelesinden düşüp sırtındaki kemiklerin hepsini kırdığında, bir sürü sosyal hak ve babasından da iyi bir Zılgıtı hak etmişti. “Yedi nesil boyunca duvarcı ustalığı yaptık. Yerçekimi bizi yere indirmeden evvel yerle gök arasında denge kurmaya çalışıyorduk. Büyükbabam bu lanetten kaçmaya çalıştı ama Kuzey Buz Denizi’nde bile iş onun peşini bırakmadı. Bu yüzden doğduğun gün sana aynı kaderi yaşatmayacağıma dair kendime yemin ettim. Ve başardığımı da düşünüyordum. Bir elektrikçinin... Bir elektrikçinin yerden altı metre yükseklikte ne işi olur ki?”</p>

  <p class="block4">Ana kontrol odasından gelen sinyal de o çocuğun hazır betonla kalıbı dökülen bölmeye döşediği bakır kablolardan geçerek Cinayet Masası Baş Dedektifi Müfettiş Bjarne M<span class="text3">ø</span>ller’in altıncı kattaki ofisine gidiyordu. O sırada M<span class="text3">ø</span>ller oturmuş, Bergen’in dışında, Os’daki bir dağ kulübesinde geçirecekleri tatile çıkmayı gerçekten isteyip istemediğini düşünüyordu. Temmuz ayında Os’da hava kesinlikle berbat olurdu. Bjarne M<span class="text3">ø</span>ller’in, Oslo için tahmin edilen sıcak hava dalgası yerine biraz yağmur çiselemesine diyeceği bir şey yoktu ama iki küçük ve bir hayli enerjik çocuğu kupa valesi eksik bir deste kağıttan başka oyalayacak bir şey olmayan bir yerde canları sıkılmadan tutmak oldukça zor olacaktı. Bjarne M<span class="text3">ø</span>ller bacaklarını uzattı ve mesajı dinlerken kulağının arkasını kaşıdı. “Nasıl anlamışlar?” diye sordu.</p>

  <p class="block4">“Alt kattaki daireye sızıntı olmuş,” dedi kontrol odasındaki ses. “Apartman görevlisi ile alt kattaki adam zili çalmış ama açan olmamış. Kapı kilitli değilmiş ve böylece içeri girmişler.” “Tamam. Hemen iki kişi gönderiyorum.”</p>

  <p class="block4">M<span class="text3">ø</span>ller ahizeyi yerine koydu ve derin bir nefes aldı. Parmağını masasının üzerindeki nöbet listesinin üzerinde gezdirdi. Bölümün yarısı tatildeydi. Yılın bu zamanı hep böyle olurdu. Temmuz ayında görünen o ki azılı suçlular da tatil yaptıklarından Osloluların pek tehlikede oldukları söylenemezdi. Cinayet masasına gelen olaylar bile yaz geldiğinde azalırdı.</p>

  <p class="block4">M<span class="text3">ø</span>ller’in parmağı Beate <span class="text5">Lønn</span>’un isminin üzerinde durdu. Kjølbergata’daki adli tıp bölümü olan Krimteknisk’in numarasını çevirdi. Cevap veren yoktu. Ana telefon santraline geri dönmek için bekledi. “Beate <span class="text5">Lønn</span> şu an laboratuvarda,” dedi enerjik bir ses.</p>

  <p class="block4">“Ben Møller, cinayet masasından. Ona ulaşabilir misiniz?”</p>

  <p class="block4">Beklemeye koyuldu. Beate <span class="text3">Lønn</span>’u cinayet masasından oraya alan, Krimteknisk’in başında bulunan Karl Weber’di. Møller bunu insanoğlunun tek amacının kendi geninin devamını sağlamak olduğunu söyleyen yeni-Darwinci teorinin bir kanıtı olarak görüyordu. Weber, görünen o ki Beate <span class="text5">Lønn</span>’un kendisiyle az da olsa birkaç geni paylaştığını düşünüyordu. İlk bakışta, Karl Weber ve Beate <span class="text3">Lønn</span> arasında hiçbir benzerlik göze çarpmıyordu. Weber aksi ve huysuzdu; <span class="text3">Lønn</span> ise Polis Akademisi’nden mezun olduğundan beri onunla her konuşulduğunda yüzü kızaran küçük beyaz bir fare gibiydi. Ama sahip oldukları polis genleri aynıydı. Avlarının kokusunu aldıklarında dünyada başka hiçbir şey yokmuş gibi küçücük bir ipucundan, olay yerinde bulunan bir kanıttan, bir video kaydından, belirsiz bir tariften yola çıkarak onlar için bir şeyler ifade edip anlam kazanana kadar peşini bırakmayan azimli tiplerdendi her ikisi de. Kötü niyetli bazı kimseler ikisinin de insan davranışlarını anlamanın, bir parmak izi ya da ceketten düşen bir iplikten daha önemli olduğu müfettişlerin dünyasına değil de laboratuvara ait olduklarım söylüyorlardı.</p>

  <p class="block4">Weber ve <span class="text3">Lønn</span> onların laboratuvar konusunda haklı olduklarını, ama parmak izi ve iplik konusunda yanıldıklarını düşünüyorlardı. “Buyurun, ben <span class="text3">Lønn</span>.”</p>

  <p class="block4">“Merhaba, Beate. Ben Bjarne M<span class="text3">ø</span>ller. Seni rahatsız etmiyorum ya?”</p>

  <p class="block4">“Elbette hayır. Konu neydi?”</p>

  <p class="block4">M<span class="text3">ø</span>ller durumu kısaca anlattı ve adresi verdi.</p>

  <p class="block4">“Seninle birlikte birkaç adamımı daha oraya göndereceğim,” dedi.</p>

  <p class="block4">“Kimleri?”</p>

  <p class="block4">“Listeye bir bakmam lazım. Biliyorsun, yaz tatilindeyiz.”</p>

  <p class="block4">M<span class="text3">ø</span>ller telefonu kapattı ve parmak ucuyla listeyi okumaya kaldığı yerden devam etti.</p>

  <p class="block4">Tom Waaler’da durdu.</p>

  <p class="block4">Tatil günü için ayrılan kısımda bir şey yazmıyordu. Bu Bjarne Møller’i pek de şaşırtmamıştı. Bazen Müfettiş Tom Waaler’ın çalışmaya ara verdiği ya da uyuduğundan bile şüphe duyuyordu. Bir dedektif olarak bölümün iki as oyuncusundan birisi oydu. Her zaman hazır, hep topla birlikte ve neredeyse hiç atış kaçırmadan. Diğer kıdemli dedektifin aksine, Tom Waaler güvenilirdi ve sicili tertemizdi; aynı zamanda herkes tarafından saygı duyulan birisiydi. Kısacası, mükemmel bir asttı. Tom’un sahip olduğuna şüphe olmayan liderlik becerisi ile Møller’den sonra başmüfettiş olmasına kesin gözüyle bakılıyordu. Møller’in çaldırdığı telefonun sesi çınlıyordu. “Buyurun, Waaler,” diyen ekolu bir ses telefonu açtı. “Møller. Biz... “</p>

  <p class="block4">“Bir saniye, Bjarne. Diğer hatta konuşuyorum.”</p>

  <p class="block4">Bjarne M<span class="text5">ø</span>ller beklerken parmaklarıyla masada tempo tutuyordu. Tom Waaler cinayet masasının başındaki en genç şef olabilirdi. Bjarne M<span class="text5">ø</span>ller’i ara sıra sorumluluklarını devretme konusunda endişeye sevk eden şey yaşı mıydı peki? Ya da o iki tutuklama esnasında yaşanan vurma olaylarından dolayı olabilir miydi? Müfettiş tutuklamalar sırasında silahını iki kez çekmiş ve polis kuvvetlerindeki en iyi nişancılardan birisi olduğu için hedefi ölümcül şekilde her iki seferde de bulmuştu. Ve ilginç bir şekilde, M<span class="text5">ø</span>ller her iki olayın da Waaler’in başmüfettiş olması için şansını arttırdığının farkındaydı.</p>

  <p class="block4">Bağımsız polis araştırma otoritesi olan SEFO Tom’un kendini savunmak için ateş etmediğine dair bir araştırma yapma gereği duymamıştı. Tam aksine her iki olayda da doğru ve çabuk karar verdiği için bu başarısı takdir edilmişti. Başmüfettişliği kapmak için bundan daha iyi bir referans olabilir miydi? “Kusura bakma, Bjarne. Cepten arıyorlardı. Nasıl yardımcı olabilirim?” “Yapman gereken bir şey var.”</p>

  <p class="block4">“Nihayet.”</p>

  <p class="block4">Konuşma on saniye içinde bitmişti. Şimdi bir kişiye daha ihtiyacı vardı. M<span class="text5">ø</span>ller, aklından Halvorsen’i geçiriyordu ama listeye bakılırsa Steinkjer’deki evine çekilmek üzere izinliydi. Parmağıyla listede daha da aşağılara indi. İzinli, izinli, raporlu. Başmüfettiş parmağı hiç istemediği bir isimde durunca içini çekti. Harry Hole.</p>

  <p class="block4">Yalnız kurt, ayyaş, bölümün harika çocuğu ve Tom Waaler hariç altıncı kattaki en iyi dedektifti. Ama bu özellikleri ve Bjarne M<span class="text5">ø</span>ller’in ciddi alkol problemi olan bu adam için mevkisini tehlikeye atma pahasına sapıkça bir düşkünlüğü olmasaydı,</p>

  <p class="block4">Harry Hole yıllar önce teşkilattan atılırdı. Normalde arayıp bu görevi vereceği kişinin Harry olması gerekirdi. Ama durum normal değildi.</p>

  <p class="block4">Ya da diğer bir deyişle: Durum normalden çok daha sıra dışı idi.</p>

  <p class="block4">Her şey bir ay önce Hole eski bir soruşturmanın, en yakın meslektaşı Ellen</p>

  <p class="block4">Gjelten’in Akerselva Nehri yakınlarında öldürülmesi üzerinde bütün bir kışı çalışarak geçirmesinden sonra patlak vermişti. O sırada başka hiçbir soruşturma ile ilgilenmemeye başlamıştı. Ellen Gjelten soruşturması uzun zaman önce kapanmıştı, ama Harry bunu gittikçe daha fazla kafasına takmaya başlamış ve açıkçası Møller onun akıl sağlığından endişe eder olmuştu. Harry dört hafta önce ofisine gelip tüyler ürperten komplo teorilerini sıralamaya başladığında ise çatırtı kopmuştu. Elinde hiç kanıt olmadan Tom Waaler hakkında komik suçlamaları birbiri ardına söylemişti. Ve sonra Harry öylece ortadan kayboldu. Birkaç gün sonra Møller Schrøder’i aradı ve korktuğunun başına geldiğini öğrendi: Harry yine içki komasına girmişti.</p>

  <p class="block4">Yokluğu belli olmasın diye Møller onu izinli göstermişti. Bir kez daha. Harry genelde bir hafta sonra çıkar gelirdi, ama bu sefer üzerinden dört hafta geçmişti. İzni bitmişti.</p>

  <p class="block4">Møller telefona baktı ve ayağa kalktı. Pencereye doğru yaklaştı. Saat 05:30’u gösteriyordu ama karakolun önündeki otopark şimdiden boşalmıştı. Bu sıcağa dayananlar sadece garip .güneşe tapanlar olmalıydı. Gr<span class="text4">ø</span>nlandsleiret’te birkaç dükkan sahibi sebzelerinin yanında tentelerinin altında oturuyorlardı. Arabalar bile - sıfır trafiğe rağmen - sanki daha yavaş gidiyor gibiydi. Møller elleriyle saçlarını geriye yatırdı. Karısının hep insanlar kelini kapatmak için yaptığını sanacaklar diye artık bırakması gerektiğini söylediği ama bütün bir ömürdür sürdürdüğü bir alışkanlıktı bu. Harry’den başka cidden kimse yok muydu? Møller Gr<span class="text4">ø</span>nlandsleiret’te sallanarak yürüyen bir ayyaşı bir süre izledi. Raven’a gidiyor olmalıydı ama orada içki bulamazdı. Muhtemelen soluğu Boxer’da alacaktı. Ellen Gjelten soruşturmasının kapandığı yer de burasıydı. Belki Harry Hole’un kariyerinin kapandığı yer de burası olacaktı. Møller kendini baskı altında hissediyordu; Harry problemiyle ilgili fazla vakit geçirmeden bir karar vermesi gerekiyordu. Ama bunu daha sonra da yapabilirdi; şimdi önemli olan elindeki soruşturmaydı.</p>

  <p class="block4">Møller ahizeyi kaldırdı ve yapmak üzere olduğu şeyi bir an düşündü: Harry Hole ve Tom Waaler'ı aynı soruşturma için göndermek. Bu tatiller hep böyle zor olurdu. Elektrik akımı Telje, Torp &amp; Aasen’in anıtından yolculuğuna başlayarak düzenli bir topluma doğru yola koyuldu ve kaosun hüküm sürdüğü Sofies Gate’teki bir dairede çalmaya başladı.</p>

  <p class="block7"><span class="text2">Cuma. Uyanış.</span></p>

  <p class="block4">Attığı son çığlıkla Harry Hole gözlerini açtı. Rüzgarla savrulan perdelerin arasından güneş ışığı içeri süzülürken, Pilestredet’teki tramvayın raylarından çıkan ses yavaş yavaş gücünü kaybediyordu. Harry nerede olduğunu anlamaya çalıştı. Kendi salonunda yerde yatıyordu. Her ne kadar pek şık olmasa da giyinikti. Ve her ne kadar pek canlı sayılmasa da hâlâ canlıların arasındaydı. Ter, yapışkan bir makyaj gibi suratının her yerini kaplamıştı ve kalbi sakin olsa da hâlâ betonda seken bir masa tenisi topu gibi atıyordu. Başının ağrısı daha da kötüleşmişti.</p>

  <p class="block4">Harry nefes almaya devam etmeden önce bir an durakladı. Tavan ve duvarlar etrafında dönüyordu ve görebildiği kadarıyla dairesinde bir tavan lambası ya da resim yoktu. Bu görüntünün etrafında bir IKEA kitaplığı, bir sandalye ve Elevator’dan yeşil bir sehpa dönüp duruyordu. En azından o rüyaya daha fazla katlanmaktan kurtulmuştu.</p>

  <p class="block4">Hep aynı kabusu görüyordu. Şaşkınlıktan kıpırdayamaz halde onun ağzını kıpırdatarak sessizce çığlık atışını görmemek için boşuna bir çabayla gözlerini kapatmaya çalışıyordu. Boş boş bakan ve sessizce suçlayan kocaman gözler onu rahat bırakmıyordu. Harry küçükken, bu bakışların sahibi kız kardeşi Sis’ti. Şimdiyse Ellen Gjelten. Başlarda çığlıklar sessizdi, ama artık çelik frenlerin gıcırtısına dönmüştü. Harry ise hangisinin daha kötü olduğuna karar veremiyordu. Harry orada öylece hareketsiz vaziyette perdenin arasından görünen Bislett’in sokakları ve arka bahçeleri üzerinde parlayan güneşi izliyordu. Yazın sakinliğini bozan tek şey tramvayın sesiydi. Yattığı yerde gözünü bile kırpmıyordu. İnce süt mavisi bir zarın içinde atarak ısı pompalayan altından bir kalp haline gelene dek güneşe baktı. Küçükken, annesi bir gün eğer çocuklar güneşe bakarlarsa gözlerinin yanacağını ve tüm hayatları boyunca kafalarının içinde sürekli güneş olacağım söylemişti. Kafaların içindeki her şeyi emerek tüketen bir güneş. Üzerindeki gölgeyle Akerselva’nın kıyısında karın üzerinde Ellen’in ezilmiş kafatası gibi mesela. Üç yıldır o gölgeyi tam olarak görmeye çalışıyor, ama bir türlü bunu başaramıyordu.</p>

  <p class="block4">Rakel...</p>

  <p class="block4">Harry dikkatle başım kaldırdı ve telesekreterin cansız siyah gözüne baktı.</p>

  <p class="block4">Boxer’da Norveç Kriminal Araştırmalar Departmanı olan <i class="calibre3">Kripos</i>’un başındaki adamla görüştüğünden beri belki de haftalardır öyle cansız duruyordu. Belki de bir miktar güneşte yanmıştı.</p>

  <p class="block4">Kahretsin, içerisi ne kadar da sıcaktı!</p>

  <p class="block4">Rakel...</p>

  <p class="block4">Şimdi hatırlıyordu. Kabusun bir yerinde o yüz değişerek Rakel oluyordu. Sis, Ellen, Anne, Rakel. Hep kadın yüzleri. Sürekli kalp gibi atarak değişiyor ve yeniden birleşiyorlardı. Harry inleyerek başını yeniden yere koydu. Üzerindeki masanın kenarında dengede duran şişeyi gördü. Kentucky, Clermont’tan Jim Beam. İçi boştu. Buharlaşıp, uçmuştu. Rakel. Gözlerini kapadı. Görüntülerden geriye bir şey kalmamıştı. Saatin kaç olduğu hakkında hiçbir fikri yoktu. Tek bildiği vaktin geç olduğuydu. Ya da erken. Saat kaç olursa olsun, kalkmak için pek uygun bir saat sayılmazdı. Ya da daha doğrusu uyumak için. Günün bu saatinde başka bir şeyler yapıyor olmalıydı insan. Mesela biraz içmek gibi. Harry dizlerinin üzerinde doğruldu.</p>

  <p class="block4">Pantolonunun içinde titreşen bir şey vardı. Onu uyandıranın ne olduğunu o anda hatırladı. Oraya sıkışan bir güve çaresizce kanatlarını çırpıyordu. Elini cebine soktu ve cep telefonunu çıkardı.</p>

  <p class="block4">Harry yavaş adımlarla St Hanshaugen’e doğru yürüyordu. Göz yuvarlaklarının hemen arkasında sızlayan bir baş ağrısı hissediyordu. M<span class="text5">ø</span>ller’in ona verdiği adres yürüme mesafesindeydi. Yüzüne biraz su çarpmış, musluğun altındaki dolapta bir yudum viski bulmuş ve yürüyüşün onu biraz açacağı umuduyla yola koyulmuştu. Harry Sualtı Barı’nın önünden geçti: Öğleden sonra 4’ten sabaha karşı 3’e kadar, pazartesileri öğleden sonra 4’ten gece yarısı 1’e kadar, pazarları kapalı. Her zaman gittiği Schrøder hemen yan sokakta olduğu için pek fazla uğradığı bir demlenme mekanı değildi, ama diğer birçok içkici gibi Harry de her nasılsa barların açılış kapanış saatlerini ihtiyaç duyduğunda otomatik olarak hatırlardı.</p>

  <p class="block4">Kirli camlardan yansıyan görüntüsüne gülümsedi. Başka sefere, diye geçirdi içinden.</p>

  <p class="block4">Köşeden sağa, Ullev<span class="text4">å</span>lsveien’e döndü. Bu cadde araçların seyir halinde olduğu ve yayalara geçit vermediği bir caddeydi. Ullev<span class="text4">å</span>lsveien hakkında söyleyebileceği tek şey böyle günlerde sağ taraftaki kaldırımın gölgelik olduğuydu.</p>

  <p class="block4">Ona verilen numaranın yazılı olduğu evin önünde durdu. Bir daha kontrol etti.</p>

  <p class="block4">Zemin katta kırmızı çamaşır makineleri olan küçük bir çamaşırhane vardı. Pencere camına asıl notta çalışma saatlerinin her gün sabah 8’den akşam 9’a kadar olduğu ve 20 dakikalık bir kurutma için indirimli 30 kron ücret ödendiği yazıyordu.</p>

  <p class="block4">Şala sarınmış boş gözlerle etrafı seyreden koyu tenli bir bayanın yanında çamaşır makinesinin dönen kısmı görünüyordu. Çamaşırhanenin hemen yanındaki dükkanda ise mezar taşları sergilenen bir vitrin göze çarpıyordu ve daha da aşağıda hem sandviççi hem de bakkal olan dükkanın KEBAB HOUSE yazılı yeşil bir neon ışığı parlıyordu. Harry evin önündeki pis kaldırıma şöyle bir göz gezdirdi. Kırık dökük haldeki pencerenin çerçevelerindeki boyalar çatlamıştı, ama çatıdaki pencerelerden orijinal dört katın üzerine çatı katı eklemeleri yapıldığı anlaşılıyordu. Paslı demir kapının yanındaki yeni takılan interkom sisteminin üzerine kamera yerleştirilmişti. Oslo’nun Batı Yakası’ndan gelen para yavaş ama emin adımlarla Doğu Yakasına akıyordu. En üstteki Camilla Loen yazan zile bastı.</p>

  <p class="block4">“Evet,” diye cevap geldi hoparlörden.</p>

  <p class="block4">M0İler onu önceden uyarmıştı, ama Harry yine de Tom Waaler’ın sesini duyunca ister istemez irkildi.</p>

  <p class="block4">Harry önce cevap vermeye çalıştı ama ses telleri öyle hasarlıydı ki sesi çıkmadı. Öksürdü ve tekrar denedi. “Ben Hole. Kapıyı açın.”</p>

  <p class="block4">Kapı otomatiğinin sesiyle birlikte soğuk ve kaba demirden kapı koluna uzandı. “Selam.”</p>

  <p class="block4">Harry sesin geldiği tarafa döndü. “Selam, Beate.”</p>

  <p class="block4">Beate Lønn hafif orta boylu, koyu kumral saçlı ve mavi gözleriyle ne güzel ne de çirkin sayılabilecek bir kadındı. Yani, elbiseleri hariç Beate Lønn’un ilgi çekici bir tarafı yoktu. Üzerinde biraz astronot kıyafetlerini anımsatan beyaz bir tulum vardı.</p>

  <p class="block4">Beate iki büyük metal kutuyu içeri sokarken Harry kapıyı onun için tuttu.</p>

  <p class="block4">“Yeni mi geldin?”</p>

  <p class="block4">Lønn geçerken Harry nefes almamaya çalıştı.</p>

  <p class="block4">“Hayır. Arabada bıraktıklarımı almak için indim. Yarım saattir buradayız. Bir yere mi çarptın?”</p>

  <p class="block4">Harry parmağıyla burnunun üzerindeki kabuğa dokundu. “Öyle görünüyor.”</p>

  <p class="block4">Merdivene açılan kapıdan kadını izlemeye devam etti. “Yukarıda durumlar nasıl?”</p>

  <p class="block4">Beate ona bakarak kutuları yeşil asansör kapısının önüne koydu.</p>

  <p class="block4">“Önce görüp sonra soru sormak senin prensibin sanıyordum,” dedi asansörün düğmesine basarak.</p>

  <p class="block4">Harry başıyla onayladı. Beate Lønn hani şu her şeyi hatırlayan insan grubuna dahil edilebilirdi. Herkesin çoktan unuttuğu şeyler ya da Polis Akademisi’ne başlamadan önce işlenen suçlar bile detaylarıyla ezberindeydi. Dahası, olağanüstü gelişmiş bir Gyrus fusiformis bölgesine sahipti - yani beynin yüzleri hatırlayan kısmı.</p>

  <p class="block4">Onu test eden psikologlar hayrete düşmüşlerdi. Geçen yıl Oslo’yu kasıp kavuran bir dizi banka soygununda birlikte çalışırlarken ona bir şeyler öğretmeyi başaran Harry’yi hâlâ unutmamış olması da bir şanstı.</p>

  <p class="block4">“Bir suç mahalline ilk geldiğimde izlenimlerimde mümkün olduğunca açık olmaktan hoşlanırım, evet,” dedi Harry asansör aşağı doğru harekete geçtiğinde. Sigara bulmak için ceplerini yokluyordu. “Ama bu soruşturmaya bakmaya devam edeceğimi hiç sanmıyorum.”</p>

  <p class="block4">“Neden?”</p>

  <p class="block4">Harry cevap vermedi. Sol tarafındaki pantolon cebinden buruşmuş bir Camel paketi çıkarıp içinden ezilmiş bir sigara çekti.</p>

  <p class="block4">“Ah, evet, şimdi hatırladım,” diye gülümsedi Beate. “Bu ilkbaharda tatile çıkacağını söylüyordun. Normandiya’ya gidecektin öyle değil mi? Seni şanslı şey... “</p>

  <p class="block4">Harry sigarayı dudaklarına yerleştirdi. Tadı berbattı. Baş ağrısına da iyi geleceğini hiç sanmıyordu. Onu geçiren sadece tek bir şey vardı. Saatine baktı. Pazartesileri öğleden sonra 4’ten, gece yarısı 1’e kadar. “Normandiya değil,” dedi.</p>

  <p class="block4">“Mm.”</p>

  <p class="block4">“Hayır, yani, sebep bu değil. Sebep onun bu soruşturmaya bakıyor olması.” Harry sigarasından derin bir nefes aldı ve başıyla yukarıyı işaret etti. Beate Lønn ona uzun ve sert bir bakış attı. “Dikkat et senin için takıntıya dönüşmesin. Yoluna devam et.”</p>

  <p class="block4">“Devam mı?” Harry sigarasının dumanını üfledi. “O, insanlara zarar veriyor Beate. Bunu sen de biliyor olmalısın.”</p>

  <p class="block4">Beate’in yüzü kızardı. “Tom’la yaşadığımız küçük bir kaçamaktı, hepsi bu Harry.” “O sıralar ortalıkta boynundaki morluklarla dolaştığını ne çabuk unuttun?”</p>

  <p class="block4">“Harry! Tom asla...”</p>

  <p class="block4">Beate sesini yükselttiğini fark edince durdu. Sesi merdiven boşluğunda yukarı doğru yankılandı. Ama kısa bir çarpma sesiyle önlerinde duran asansör sesini bastırdı.</p>

  <p class="block4">“Onu sevmiyorsun,” dedi Beate Lønn. “Bu yüzden de hakkında sürekli bir şeyler uyduruyorsun. Gerçekte senin asla farkına bile varamadığın öyle çok iyi tarafları var ki!”</p>

  <p class="block4">“Mm.”</p>

  <p class="block4">Harry sigarasını duvarda söndürdü. Beate asansörün kapısını açtı ve içeri girdi. “Yukarı gelmiyor musun?” diye sordu hâlâ dışarıda durmuş dikkatle bir şeye bakan Harry’e. Asansörde elle çekilen ve ancak o kapandığında asansörün hareket ettiği basit demir bir parmaklık vardı. Ve yine çığlık. Sessiz çığlık. Vücudunun her yerinden ter fışkırıyordu. İçtiği bir yudum viski işe yaramamıştı. Hem de hiç. “Bir şey mi oldu?” diye sordu Beate.</p>

  <p class="block4">“Yo, hayır,” diye cevapladı Harry tok bir sesle. “Tek sorun, ben bu eski moda asansörlerden hiç hoşlanmam. Merdivenden çıkacağım.”</p>

  <p class="block7"><span class="text2">Cuma. İstatistikler.</span></p>

  <p class="block4">Apartmanda iki çatı katı dairesi vardı. Bir tanesinin kapısı açık duruyordu ama kavuniçi renkte polis bantları içeri girilmesini engelliyordu. Harry 192 santimetrelik boyuyla bandın altından eğilerek diğer tarafa geçti ve hemen dengesini yeniden sağladı. Meşe parke döşemeli, eğimli tavanı ve çatı pencereleri olan bir odanın ortasında duruyordu. Daha çok banyolarda olabilecek bir sıcaklık vardı içeride. Daire küçüktü ve kendi dairesine benzer bir şekilde minimalist tarzda döşenmişti. Ama benzerlik sadece bu kadardı. Bu dairede Hilmers Hus’dan son moda bir kanepe, r.o.o.m.’dan bir sehpa ve müzik sistemiyle uyumlu olması için buz mavisi renkte yarı saydam bir plastik kaplamanın içine yerleştirilmiş otuz yedi ekran bir Philips televizyon vardı. Harry mutfak ve yatak odasına kapıdan baktı. Hepsi bu kadardı. Ve her şey garip bir şekilde sessizdi. Mutfak kapısının yanında kollarını kavuşturmuş üniformalı bir polis topuklarına basarak sallanıyordu. Terliyor ve kalkık kaşlarla Harry’yi izliyordu. Harry kimliğini göstermek için ona doğru gittiğinde başını sallayıp sırıttı.</p>

  <p class="block4">Herkes maymunu tanır, diye düşündü Harry. Maymun kimseyi tanımaz. Eliyle yüzünü sildi.</p>

  <p class="block4">“Olay yeri inceleme birimi nerede?”</p>

  <p class="block4">“Banyoda,” dedi polis memuru başıyla işaret ederek. “Lønn ve Weber.” “Weber mi? Artık emeklileri de mi göreve çıkarıyorlar?” Polis memuru omuzlarını silkti. “Tatil zamanı.” Harry etrafa şöyle bir göz gezdirdi.</p>

  <p class="block4">“Tamam, pekala, ana girişi ve şu kapıyı kapatın. İnsanlar ellerini kollarını sallayarak binaya girip çıkıyorlar.”</p>

  <p class="block4">“Ama... “</p>

  <p class="block4">“Dinle. Buradaki her yer bizim için olay yeri. Anlaşıldı mı?”</p>

  <p class="block4">“Anlaşıldı,” dedi polis memuru. Sesindeki hafif kızgınlık kolayca seziliyordu.</p>

  <p class="block4">Harry de sadece iki cümleyle teşkilatta kendine bir düşman daha edinmeyi becerdiğinin farkındaydı. Kuyruksa kilometrelerce uzanıyordu.</p>

  <p class="block4">“Ama bana açık bir şekilde... “ diye devam etti polis memuru.</p>

  <p class="block4">“... buraya göz kulak olması söylendi,” dedi yatak odasından gelen ses.</p>

  <p class="block4">Kapıda Tom Waaler göründü.</p>

  <p class="block4">Giydiği koyu renk takım elbiseye rağmen, alnında gür saçlarının bittiği yerde tek bir damla bile ter yoktu. Tom Waaler yakışıklı bir adamdı. Belki büyüleyici değil ama orantılı ve simetrik yüz hatları vardı. Harry kadar uzun değildi, ama birçoklarına öyle görünüyordu. Bunun sebebi belki dik duruşuydu. Ya da etrafa saçtığı ve kesinlikle zorlamasız ve kendiliğinden olan güven duygusu da olabilirdi. Onunla çalışan insanların birçoğu sadece etkilenmekle kalmaz ondaki bu gücün kendilerine de geçtiğini hissederek rahatlar ve kendilerini doğal hallerinde hissederlerdi. Yakışıklı görünümü fiziksel yapısından da kaynaklanıyor olabilirdi - dünyadaki hiçbir takım elbise haftada beş gece karate ve ağırlık çalışmasını saklayamazdı.</p>

  <p class="block4">“Ve de buraya göz kulak olmaya devam etmeli,” dedi Waaler. “Az önce birisini asansörle gereken her yere girişleri kapatması için gönderdim. Her şey kontrol altında, Hole.”</p>

  <p class="block4">Son sözlerini öyle düz bir tonlamayla söylemişti ki kendi düşüncesi mi yoksa soru mu pek anlaşılamamıştı. Harry boğazını temizledi. “Kız nerede?” “İçeride.”</p>

  <p class="block4">Harry’nin geçmesi için kenara çekilirken Waaler’ın yüzünü bir endişe ifadesi kaplamıştı.</p>

  <p class="block4">“Bir yere mi çarptın, Hole?”</p>

  <p class="block4">Yatak odasının sade bir görünümü vardı ama her taraf romantizm kokuyordu ve zevkle döşenmişti. Tek kişilik bir yatak - ama iki kişilik bir oda - üzerine kalp içinde bir üçgenin çizili olduğu bir kirişe dayanıyordu. Belki de bir çeşit aşk işareti olmalı, diye düşündü Harry. Yatağının üzerinde duvarda çerçevelenmiş hafif pornografi ile sanatsal seks arası erotik erkek resimleri vardı.</p>

  <p class="block4">Görebildiği kadarıyla hiç kişisel eşya ya da resim yoktu.</p>

  <p class="block4">Banyo olması gerektiği kadar büyüktü ve içinde bir küvet, bir lavabo, perdesiz bir duş ve Camilla Loen vardı. Yüzü kapıya doğru dönük şekilde fayans döşeli yerde uzanıyordu, ama sanki biraz daha su bekliyormuş gibi duşa bakıyordu.</p>

  <p class="block4">Sudan sırılsıklam olmuştu ve su giderini tıkayan bornozunun içinde başka bir şey yoktu. Beate kapıdan fotoğraflarını çekiyordu.</p>

  <p class="block4">“Ne zamandır ölü halde yattığını bilen var mı?”</p>

  <p class="block4">“Patolog yolda, gelmek üzeredir,” dedi Beate. “Ama vücudu henüz katılaşmış ve sıcaklığını tam olarak kaybetmiş değil. Tahminimce en fazla birkaç saat önce ölmüş olmalı.”</p>

  <p class="block4">“Şu komşu ve apartman görevlisi onu bulduklarında duş açık değil miymiş?” “Evet.”</p>

  <p class="block4">“Sıcak su vücut sıcaklığının düşmesini engeller ve vücudun soğumasını geciktirir.”</p>

  <p class="block4">Harry saatine baktı: 06:15. “Beşte öldü diyelim.” Konuşan Waaler’di.</p>

  <p class="block4">“Neden?” diye sordu Harry o tarafa dönmeden.</p>

  <p class="block4">“Cesedin yerinden oynatıldığına dair bir iz yok. Bu sebeple de öldürüldüğünde duşta olduğunu söyleyebiliriz. Görüldüğü gibi, bornozu ve cesedi su giderini tıkamış. Bu da daireyi su basmasına neden olmuş. Duşun musluğunu kapatan apartman görevlisi sonuna kadar açık olduğunu söyledi, ben de bunun üzerine su basıncını kontrol ettim. Bir çatı katı için oldukça fazlaydı. Böylesine küçük bir banyo olduğu da dikkate alınırsa suyun kapının eşiğini aşıp yatak odasına ulaşması için birkaç dakika yeterli. Ve alt kata ulaşması için de fazla bir zamana ihtiyacı yok. Alt katta oturan kadın sızıntıyı tam olarak beşi yirmi geçe fark ettiğini söylüyor.”</p>

  <p class="block4">“Yani sadece bir saat önce,” dedi Harry. “Ve sen de yarım saattir buradasın. Buradaki herkes normalden fazla bir hızla hareket etmiş gibi görünüyor.”</p>

  <p class="block4">“Herkes değil,” dedi Waaler.</p>

  <p class="block4">Harry cevap vermedi.</p>

  <p class="block4">“Peki ya patolog?” Waaler gülümsedi. “Her an burada olabilir.” Beate fotoğraf çekmeyi bitirdi ve Harry ile göz göze geldi. Waaler Beate’in koluna dokundu.</p>

  <p class="block4">“Herhangi bir şey olursa beni çağır. Ben ikinci katta apartman görevlisiyle konuşmaya iniyorum.”</p>

  <p class="block4">“Tamam.”</p>

  <p class="block4">Harry, Waaler odayı terk edene dek bekledi.</p>

  <p class="block4">“Girebilir miyim?.. “ diye sordu.</p>

  <p class="block4">Beate başını evet anlamında salladı ve yana çekildi.</p>

  <p class="block4">Harry’nin ayakkabıları suya girip çıkıyordu. Odanın her tarafında buğu vardı ve her yerde sudan çizgiler oluşmuştu. Ayna ağlıyor gibi görünüyordu. Harry dizlerini kırarak çömeldi ama dengede durmak için duvara tutunması gerekti. Burnundan nefes alıp verdi. Tek aldığı koku sabun kokuşuydu. Bildiği diğer hiçbir koku orada yoktu. Cinayet masası psikoloğu Aune’dan ödünç aldığı kitaba göre bu hastalığın adı ‘dysosmia’ idi ve beynin bazı kokuları almayı reddetmesi anlamına geliyordu; genellikle duygusal bir travma sonucunda oluşmaktaydı. Harry bundan pek emin değildi. Tek bildiği bir cesedin kokusunu alamadığıydı. Camilla Loen gençti. Tahminen 27 ile 30 arası. Güzeldi. Vücudu biçimliydi. Teni pürüzsüz ve bronzdu, ama ölünce elbette ki biraz rengi solmuştu. Kurudukça rengi biraz daha açılacak olan saçları simsiyahtı. Ve alnındaki küçücük delik de cenaze levazımatçısı işini bitirdikten sonra görünmez olacaktı. Onun üzerinde çok uğraşmasına gerek olmayacaktı, sadece sağ gözünün üzerinde bir şiş gibi görünen yere biraz makyajla her şeyi halledebilirdi.</p>

  <p class="block4">Harry dikkatini alnındaki siyah ve yuvarlak delikte topladı. Madeni bir kronun üzerindeki delikten biraz büyüktü. Bu kadar küçük deliklerin nasıl olup da insanın canını alabildiğine hep şaşırırdı. Bazen bu delikler aldatıcı da olabilirdi çünkü merminin girdiği yer deri tarafından kapatılabilirdi. Harry merminin bıraktığı izden çok daha büyük olduğunu düşünüyordu. “Olay anında suyun altında olması kötü,” dedi Beate. “Öyle olmasaydı katilin parmak izlerini, elbise ipi ya da DNA örneğini bulabilirdik.”</p>

  <p class="block4">“Mm. Alın bölgesinin suyun üzerinde olduğu kesin. Üzerine fazla su değmemiş.” “Öyle mi?”</p>

  <p class="block4">“Kurşunun vücuda girdiği yerde siyah ve kurumuş kandan bir halka var. Ve derisinde ateş edilirken silahın sebep olduğu küçük yanıklar var. Belki de bu küçük delikten hemen şimdi bir şeyler öğrenebiliriz. Büyüteç?”</p>

  <p class="block4">Harry, Camilla Loen’den gözlerini ayırmadan, uzanıp Alman yapımı optik aletin ağırlığını elinde hissetti ve kurşun yarasını incelemeye koyuldu.</p>

  <p class="block4">“Ne görüyorsun?”</p>

  <p class="block4">Kulağının hemen üzerinden, Beate’in sesi geliyordu. Her zaman bir şeyler öğrenmeye hazırdı. Harry çok geçmeden ona öğretecek başka hiçbir şey kalmayacağını çok iyi biliyordu.</p>

  <p class="block4">“Yanıktaki gri renk, silahın çok yakından ateş aldığını gösteriyor, ama bu mesafe çok da kısa değil,” dedi. “Sanırım yarım metre kadar uzaktan.”</p>

  <p class="block4">“Doğru.”</p>

  <p class="block4">“Yanık izlerindeki simetri eksikliği silahı ateşleyenin kızdan daha uzun olduğunu ve silahını aşağıya doğru ateşlediği anlamına geliyor.” Harry dikkatli bir şekilde ölmüş olan kızın başını çevirdi. Alnı daha tam soğumamıştı.</p>

  <p class="block4">“Kurşun çıkış izi yok,” dedi. “Bu da silahın aşağıya doğru ateşlendiği teorisini destekliyor. Belki de kız katilin önünde diz çökmüştü.” “Hangi silahın kullanıldığını söyleyebilir misin?”</p>

  <p class="block4">Harry hayır anlamında başını salladı. “Tüm bunları patolog ve balistikçiler bilir. Ama değişik seviyelerde yanık izleri olduğu dikkate alınırsa kullanılan silah kısa namlulu bir tabanca olmalı.”</p>

  <p class="block4">Harry sistematik bir şekilde cesedin her yerini kontrol etti; her şeyi not etmeye çalıştı, ama vücudundaki alkol daha sonra çok yararlı olabilecek detayları hatırlamasını zorlaştırıyordu. Hayır, onlara çok yararlı olabilecek detayları. Bu onun soruşturması değildi. Kızın eline ulaşınca eksik bir şeyler olduğunu fark etti.</p>

  <p class="block4">“Donald Duck,” diye mırıldandı ve eğildi. Beate boş gözlerle onu izliyordu.</p>

  <p class="block4">“Çizgi romanlarda elleri hep böyle çizerler,” dedi Harry. “Hep dört parmaklıdır eller.”</p>

  <p class="block4">“Ben çizgi roman okumam.”</p>

  <p class="block4">İşaret parmağı kopuktu. Ondan geriye tek kalan katılaşmış kan ve parlak tendon uçlarıydı. Harry pembe etin beyaz parlak kısma parmağının ucuyla dikkatli bir şekilde dokundu. Zorlanmış kemiğin yüzeyi dümdüz ve pürüzsüzdü. “Kerpeten,” dedi. “Ya da aşın keskin bir bıçak. Parmağı buldunuz mu?”</p>

  <p class="block4">“Hayır.”</p>

  <p class="block4">Aniden midesi bulanan Harry gözlerini kapattı. Birkaç derin nefes daha aldı. Ve yine gözlerini açtı. Bir kurbanın parmağını koparmak için birçok sebep olabilirdi. Şimdiye kadar defalarca karşılaştığı bu tür şeyleri hatırlamanın bir anlamı yoktu.</p>

  <p class="block4">“Belki de bir şantajcıdır,” dedi Beate. “Onlar kerpetenlerden hoşlanırlar.” “Belki de,” diye mırıldandı Harry. Kalktı ve ayakkabılarının altındaki beyaz boşluklardan fayansların aslında pembe olmadığını anladı. Beate eğilip kızın yüzüne daha dikkatli bir şekilde baktı. “Kesinlikle çok fazla kan kaybetmiş.”</p>

  <p class="block4">“Eli suyun içinde olduğu için,” dedi Harry. “Su pıhtılaşmayı önler.”</p>

  <p class="block4">“Bunca kan sadece kopan bir parmaktan mı?”</p>

  <p class="block4">“Evet. Bunun ne anlama geldiğini biliyor musun?”</p>

  <p class="block4">“Hayır, ama içimden bir ses yakında öğreneceksin diyor.”</p>

  <p class="block4">“Bunun anlamı Camilla Loen’in parmağı büyük ihtimalle henüz kalbi atarken kesilmiş. Başka bir deyişle, vurulmadan önce.”</p>

  <p class="block4">Beate yüzünü buruşturdu.</p>

  <p class="block4">“Alt kattakilerle biraz sohbet edeceğim,” dedi Harry.</p>

  <p class="block4">“Biz taşındığımızda Camilla burada yaşıyordu,” dedi Vibeke Knutsen. Bir an için partnerine baktı. “Onunla fazla bir ilişkimiz olmadı.” Çatı katının hemen altında, dördüncü kattaki oturma odalarında Harry ile beraberdiler. Gören olsa orada yaşayanın onlar değil de Harry olduğunu düşünürdü. Harry tekli koltuklardan birine gömülmüşken, diğer ikisi kanepenin kenarına oturmuşlardı.</p>

  <p class="block4">Harry’ye garip bir çift gibi gelmişlerdi. İkisi de otuzlu yaşlardaydı ama Anders Nyg<span class="text4">å</span>rd incecik fakat bir maraton koşucusu kadar güçlü görünüyordu. Açık mavi gömleği yeni ütülenmişti. Saçlarıysa kısaydı. İşi için. Dudakları ince, vücudu hareketliydi. Açık tenli olmasına rağmen çocuksu, neredeyse masum denilebilecek yüz hatlarına sahipti. Dünya zevklerinden elini eteğini çekmiş gibi ciddi görünüyordu. Kızıl saçlı Vibeke Knutsen ise kocaman gamzeleri ve vücudunu sımsıkı saran leopar desenli bluzuyla oldukça göze çarpan fiziksel bir şehvete sahipti. Çok az şey yaşamış gibi bir havası vardı ama dudaklarının üzerindeki kırışıklıklar çok fazla sigara içtiğini, gözlerinin çevresindekilerse çok fazla zevk aldığını ele veriyordu. “Ne iş yapardı?” diye sordu Harry.</p>

  <p class="block4">Vibeke partnerine baktı. O bir cevap vermeyince soruyu kendisi cevapladı: “Bildiğim kadarıyla en son bir reklam bürosunda çalışıyordu. Tasarım işi. Ya da öyle bir şey işte.”</p>

  <p class="block4">“Ya da benzeri bir şey,” dedi Harry. Elindeki deftere gelişigüzel notlar alıyordu.</p>

  <p class="block4">İnsanları sorgularken kullandığı bir teknikti bu. Onlara bakmadığı zaman rahat konuştuklarından emin olabiliyordu. Eğer söylediklerinin pek de ehemmiyeti olmadığı izlenimini verirse, anında dikkatini çekecek bir şey söyleme isteğiyle dolup taşıyorlardı. Belki de gazeteci olmalıydı. İşe alkollü gelen gazetecilere daha fazla anlayış gösteriliyor olabilirdi.</p>

  <p class="block4">“Erkek arkadaşı var mıydı?”</p>

  <p class="block4">Vibeke hayır anlamında başım salladı.</p>

  <p class="block4">“Beraber olduğu biri?”</p>

  <p class="block4">Vibeke gergin bir şekilde güldü ve yüzünü duvara doğru çevirdi.</p>

  <p class="block4">“Biz tüm vaktimizi kapı dinleyerek geçirmiyoruz,” dedi Anders Nyg<span class="text4">å</span>rd. “Bunu yapanın bir âşık olduğunu mu düşünüyorsunuz?”</p>

  <p class="block4">“Bilmiyorum,” dedi Harry.</p>

  <p class="block4">“Bilmediğiniz ortada.”</p>

  <p class="block4">Harry Anders’in sesindeki sinirli ifadenin farkına varmıştı.</p>

  <p class="block4">“Ama biz burada yaşıyoruz ve bunun kişisel bir mesele mi olduğunu yoksa etrafımızda cani bir katil mi dolaştığını bilmek istiyoruz.”</p>

  <p class="block4">“Etrafınızda dolaşan cani bir katil olabilir,” dedi Harry ve kalemini bırakarak beklemeye başladı.</p>

  <p class="block4">Vibeke Knutsen’in irkildiğini gördü ama Anders Nyg<span class="text4">å</span>rd’a konsantre oldu. İnsanlar korktuklarında kendilerini daha çabuk kaybederler. Bu Polis Akademisi’ndeki ilk yılında öğrendiği bir dersti. Polis adayları olarak korkmuş insanları gereksiz yere daha fazla korkutmamaları öğretilmişti ama Harry bunun tam tersinin çok daha yararlı olduğunu görmüştü. Onları heyecanlandırmak daha etkili bir yoldu. Çünkü kızgın insanlar genellikle istemedikleri şeyleri söylerdi, ya da daha doğrusu söylemeyi istemedikleri şeyleri. Anders Nygård boş gözlerle onu süzdü.</p>

  <p class="block4">“Ama bunu yapanın bir âşık olması ihtimali daha yüksek,” dedi Harry. “Bir âşık veya ilişkisi olan ya da reddettiği birisi.”</p>

  <p class="block4">“Nedenmiş?” Anders Nygård kolunu Vibeke’nin omzuna attı.</p>

  <p class="block4">Komik bir poz ortaya çıkmıştı çünkü onun kolları kısa, kızın omuzlarıysa oldukça genişti.</p>

  <p class="block4">Harry koltuğuna yaslandı.</p>

  <p class="block4">“İstatistikler. Burada sigara içebilir miyim?”</p>

  <p class="block4">“Burada sigara içmemeye çalışıyoruz,” dedi Anders Nygård hafif bir gülümsemeyle. Harry paketini pantolonunun cebine geri koyarken Vibeke’nin gözlerini kaçırdığını fark etti.</p>

  <p class="block4">“İstatistiklerle neyi kastediyorsun?” diye sordu Anders. “Ve seni bu olay için geçerli olduklarını düşündürten şey nedir?”</p>

  <p class="block4">“Pekala, sorularınızı cevaplamadan evvel, Bay Nygård, istatistiklerle ilgili bir şeyler bilir misiniz? Mesela Gauss dağılımı, anlamlılık ya da standart sapma?” “Hayır, ama ben... “</p>

  <p class="block4">“Güzel,” diye sözünü kesti Harry. “Çünkü bu olayda ihtiyacınız yok. Tüm dünyadaki yüzlerce yıllık suç istatistikleri bize küçük basit bir şey öğretmiştir, Bay Nygård. Onun tipik bir kurban olduğunu. Ya da tipik bir kurban olmadığını, ona bunu yapanın böyle düşünmemizi istediğini. Bu ilk sorunuzun cevabı. Ve ikincisinin.”</p>

  <p class="block4">Anders Nygård sinirlendi ve Vibeke’yi bıraktı.</p>

  <p class="block4">“Bu kesinlikle bilimsel değil. Camilla Loen hakkında hiçbir şey bilmiyorsunuz.”</p>

  <p class="block4">“Haklısın,” dedi Harry.</p>

  <p class="block4">“Öyleyse biraz önce neden öyle söyledin?”</p>

  <p class="block4">“Çünkü sen sordun. Ve eğer soruların bittiyse, belki ben de sorularımı sormaya devam edebilirim?”</p>

  <p class="block4">Nygård bir şeyler söyleyecekmiş gibi oldu ama sonra fikrini değiştirip öfkeli gözlerle masaya bakmaya başladı. Harry yanlış görmüş de olabilirdi ama Vibeke’nin gamzeleri arasında ufacık bir gülümseme hissetti. “Camilla Loen’in uyuşturucu kullandığını düşünüyor musunuz?” diye sordu Harry. Nygård başım kaldırdı. “Neden böyle düşünecekmişiz ki?”</p>

  <p class="block4">Harry gözlerini kapatarak beklemeye başladı.</p>

  <p class="block4">“Hayır,” dedi Vibeke. Sesi yumuşak ve sakindi. “Öyle olduğunu sanmıyoruz.”</p>

  <p class="block4">Harry gözlerini açtı ve minnettarlıkla ona gülümsedi. Anders Nygård kıza doğru şaşkın bir ifadeyle bakıyordu.</p>

  <p class="block4">“Kapısı kilitli değildi, öyle mi?”</p>

  <p class="block4">Anders başıyla onayladı.</p>

  <p class="block4">“Bu size garip gelmedi mi?” diye sordu Harry.</p>

  <p class="block4">“Hayır. Ne de olsa evindeydi.”</p>

  <p class="block4">“Mm. Sizin kapınızda da basit bir kilit var ve ben fark ettim ki siz...” diyerek Vibeke’yi işaret etti, “... beni içeri aldıktan sonra onu kilitlediniz.” “O şu anda biraz endişeli,” dedi Nygård partnerinin dizine dokunarak. “Oslo artık eskisi gibi değil,” dedi Vibeke. Kısa bir an Harry ile göz göze geldi.</p>

  <p class="block4">“Haklısın,” dedi Harry. “Ve görünen o ki Camilla Loen de sizinle aynı fikirdeymiş. Dış kapısında iki tane kilit ve içeride de emniyet zinciri var.</p>

  <p class="block4">Bana pek kapısı kilitli olmadan duş alacak birisi gibi gelmedi.”</p>

  <p class="block4">Nygård omuzlarını silkti. “Kim yaptıysa kilidi açmış olabilir.”</p>

  <p class="block4">Harry kafasını iki yana salladı. “İnsanlar kilitleri sadece filmlerde açarlar.”</p>

  <p class="block4">“Belki de evde zaten birisi vardı?” dedi Vibeke.</p>

  <p class="block4">“Kim?”</p>

  <p class="block4">Harry sessizce bekledi. Sessizliğin bozulmayacağım düşündüğü anda ayağa kalktı.</p>

  <p class="block4">“Sizi ifadenizi almak için arayacaklar. Şimdilik, teşekkür ederim.”</p>

  <p class="block4">Holde durdu ve döndü.</p>

  <p class="block4">“Bu arada, polisi kim aramıştı?”</p>

  <p class="block4">“Ben,” dedi Vibeke. “Anders apartman görevlisini almaya indiğinde aradım.” “Onu bulmadan önce, öyle mi? Peki bunu nasıl anladınız?” “Tencereye damlayan kandan.”</p>

  <p class="block4">“Mm. Kan olduğunu nereden biliyordunuz?”</p>

  <p class="block4">Anders Nygård abartılı bir şekilde içini çekti ve kolunu Vibeke’nin boynuna doladı: “Kan kırmızıdır, öyle değil mi?”</p>

  <p class="block4">“Evet ama,” dedi Harry, “kandan başka kırmızı olan şeyler de vardır.” “Haklısınız,” dedi Vibeke. “ama sadece renginden dolayı değil.” Anders Nygård ona şaşkınlık dolu gözlerle bakıyordu. Gülümsedi, ama Harry onun partnerinin elinden uzaklaştığını fark etti.</p>

  <p class="block4">“Eskiden bir aşçıyla birlikte yaşıyordum ve birlikte küçük bir lokanta işletiyorduk. O zamanlar yemek hakkında birçok şey öğrenmiştim. Bunlardan bir tanesi kanda albümin olduğu ve 65 dereceden sıcak bir tencere içinde kanın katılaşıp küçük parçacıklar haline dönüştüğü idi. Aynen kaynar suda bir yumurtanın kırılması gibi. Anders sudaki parçaların tadına bakıp yumurtaya benzediğini söylediğinde bunun kan olduğunu ve de çok kötü şeylerin olduğunu anlamam fazla uzun sürmedi.</p>

  <p class="block4">Anders Nygård’ın ağzı açık kalmıştı. Bronz teni birden renk değiştirdi.</p>

  <p class="block4">“Afiyet olsun,” diye mırıldanan Harry oradan ayrıldı.</p>

  <p class="block7"><span class="text2">Cuma. Sualtı.</span></p>

  <p class="block4">Harry tematik barlardan nefret ederdi: İrlanda pubları, üstsüz barlar ya da en kötüsü bir şekilde ünlü olmuş düzenli müşterilerin resimlerinin duvarlarda asılı olduğu türden barlar. Sualtı Barı ise eski ahşap gemilerin romantizmi ve sualtı dalış karışımından oluşan bir deniz temasına sahipti. Ama dördüncü birası bittiğinde, Harry’nin gözü kabarcıkların sesler çıkardığı yeşil suları olan akvaryumları, eski dalış başlıklarını ve gıcırdayan tahtaların yontulmamış yerlerini görmüyordu. Daha kötüsü de olabilirdi. Buraya en son geldiğinde içerideki herkes en sevdikleri operetleri söylemeye başlamıştı; bir an için bütün o müzikallerin aniden ete kemiğe büründüğünü sanmıştı Harry. İçeriye şöyle bir baktı ve bardaki dört müşterinin de şimdilik şarkı söylemeye niyetlerinin olmadığını görüp rahatladı.</p>

  <p class="block4">“Herkes tatilde mi?” diye sordu barın arkasında ona bira dolduran kıza.</p>

  <p class="block4">“Saat daha yedi.” İki yüz kron vermiş olmasına rağmen kız ona yüz kron üstü geri para vermişti.</p>

  <p class="block4">İmkanı olsa buraya gelmek yerine Schr0der”e giderdi, ama hayal meyal hatırladığı kadarıyla artık onu oraya almıyorlardı ve nedenini öğrenmek için gitmeye de pek cesareti yoktu. En azından bugünlük. Salı günü orada yaşadıklarını parça parça hatırlıyordu. Ya da çarşamba mıydı? Bardakilerden birisi Sydney’de silahlı bir adamı vurduğu için “Norveçli Kahraman Polis” olarak televizyonlara çıktığı zamanları hatırlatmıştı. Başka birisi de birkaç laf edip ona isimler takmıştı. Söylediklerinin bir kısmı doğruydu. Sonunda birbirlerinin yakasına mı yapışmıştı? İmkansız değildi bu, ama uyandığında parmaklarında fark ettiği yaralar pekala Dovregata’nın kaldırım taşlarına düşmekle de olmuş olabilirdi. Harry’nin cep telefonu çaldı. Numaraya baktığında bu sefer Rakel olmadığını gördü.</p>

  <p class="block4">“Selam, şef.”</p>

  <p class="block4">“Harry? Nerelerdesin?” diyen Bjarne M0İler’in endişeli sesi duyuldu.</p>

  <p class="block4">“Sualtı’ndayım. Ne oldu?” “Ne suyu?”</p>

  <p class="block4">“Su işte. Tatlı su. Tuzlu su. Limon suyu. Sesin biraz... Nasıl derler? Yorgun gibi geldi.” “Sarhoş musun?” “Yeterince değil.”</p>

  <p class="block4">“Ne?”</p>

  <p class="block4">“Yok bir şey. Pilim daha bitmedi, şef.”</p>

  <p class="block4">“Olay mahallindeki polis memurlarından birisi seni şikayet etmek istedi. Oraya vardığında gözle görülür derecede alkollüymüşsün.” “Neden ‘istedi’ de ‘etti’ değil, anlamadım?” “Çünkü onu yapmaması için ikna ettim. Gerçekten alkollü müydün, Harry?” “Tabii ki de değildim, şef.”</p>

  <p class="block4">“Bana doğruyu söylediğinden emin misin, Harry?” “Sen doğruyu duymak istediğinden emin misin?</p>

  <p class="block4">Harry telefonun diğer ucundaki Møller’in homurdandığını duyabiliyordu. “Bu böyle devam edemez, Harry. Buna bir son vermek zorunda kalacağım.” “Pekala. Beni bu soruşturmadan çekmekle başlayabilirsin.”</p>

  <p class="block4">“Ne?”</p>

  <p class="block4">“Ne dediğimi duydun. O piçle beraber çalışmak istemiyorum. Yerime başkasını ver.”</p>

  <p class="block4">“Elimizde yeterince personel...” “Öyleyse beni kov. Umurumda bile değil.”</p>

  <p class="block4">Harry telefonunu cebine geri koydu. Møller’in sesinin meme ucunda titreştiğini hissedebiliyordu. Aslında oldukça hoş bir histi. Bardağında kalan içkiyi tepesine dikti ve yerinden kalktı, sıcak yaz akşamına doğru sendeleyerek ilerledi. Ullev<span class="text4">å</span>lsveien’de çevirdiği üçüncü taksi durdu ve onu aldı. “Holmenkollveien,” dedi ve terli ensesini arka koltuğun soğuk derisine koydu. Yolda ilerlerken yiyecek arayan kırlangıç sürüsüyle kaplanan gökyüzüne bakıyordu. Artık böcekler çıkmış, kırlangıçlara gün doğmuştu. Bu saatten güneş tamamen batana kadar yaşamaları için gereken yiyeceği bulabileceklerdi. Taksi koyu renk ahşapla kaplı kocaman bir evin önünde durdu. “Devam edeyim mi?” diye sordu taksici. Hayır, burada biraz bekleyeceğiz,” dedi Harry.</p>

  <p class="block4">Biraz eve baktı. Camda Rakel’i görür gibi oldu. Oleg’in yatma vakti gelmişti.</p>

  <p class="block4">Muhtemelen yatmamak için huysuzluk yapıyordu çünkü bugün günlerden... “Bugün cuma, değil mi?”</p>

  <p class="block4">Taksici aynasına dikkatle baktı ve hafifçe evet anlamında başını salladı. Günler. Haftalar. Aman Tanrım, küçükler nasıl da çabuk büyüyorlardı. Uzun zamandır yüzüne çöken ölü görüntüsünden sıyrılıp biraz canlanmak için yüzünü ovuşturdu. Geçen kış o kadar da kötü geçmemişti. Birkaç büyük olayı aydınlatmış, Ellen Gjelten davasında tanık olarak dinlenmiş, alkolden uzak durmuş ve Rakette çiçeği burnunda âşıklar durumundan birlikte aile meselelerini çözen bir çift haline dönüşmüşlerdi. Ve bu da hoşuna gidiyordu; hafta sonu tatilleri ve çocukların varlığı onu mutlu ediyordu. Mangal yapıyordu. Babası ve Sis’i pazar günleri yemeğe davet etmek, Down sendromlu kız kardeşiyle Oleg’i birlikte oynarlarken görmek hoşuna gidiyordu. Ve en güzeli de: Birbirlerine âşıktılar. Hatta Rakel açık açık söylemese de Harry’nin yanına taşınmasını istiyor gibiydi. Evin kendisi ve Oleg için fazla büyük olduğunu söyleyip duruyordu. Harry ise bunun için mazeretler bulmakta fazla zorlanmıyordu. “Ellen Gjelten soruşturması bitsin bir bakarız,” demişti. Normandiya’da geçirecekleri tatilde - üç hafta eski bir çiftlikte ve bir hafta nehir gemisinde - buna hazır olup olmadıklarını anlayacaklardı. Her şey o sıralar kötüleşmeye başlamıştı.</p>

  <p class="block4">Bütün kışı Ellen Gjelten soruşturması üzerinde çalışarak geçirmişti. Oldukça yoğundu. Fazla yoğun. Ama bu Harry’nin bildiği tek çalışma tarzıydı. Ellen Gjelten onun için sadece bir iş arkadaşı değildi; Harry’nin en yakın arkadaşı ve sıkı bir dostuydu. Kod adı Prens olan silah kaçakçısının peşinde birlikte üç yıl harcamışlar ve bir beysbol sopası hayatını ondan çalı vermişti. Akerselva’nın kenarında olan olay yerindeki kanıtlar polisin de çok iyi tanıdığı bir Neonazi olan Sverre Olsen’i gösteriyordu. Maalesef ondan bilgi almak mümkün olmamıştı, zira tutuklanması esnasında Tom Waaler’a ateş etmeye kalktığı için başından vurularak öldürüldüğü iddia edilmişti. Bu doğru bile olsa, Harry bu cinayetin arkasındaki kişinin Prens olduğuna inanıyordu ve Møller’i kendi soruşturmasını yapması için izin vermeye ikna etmişti. Olay kişiseldi, bu sebeple de cinayet masasının tüm prensiplerine aykırıydı ama Møller ona diğer soruşturmalardaki başarısını göz önünde tutarak kısa süreli de olsa izin vermişti. Geçen kış nihayet büyük bir gelişme yaşanmış ve Sverre Olsen’i cinayet gecesi <span class="text3">Grünerløkka</span>’da cinayet mahallinin birkaç yüz metre ötesinde kırmızı bir arabada birisiyle otururken gören biri ortaya çıkmıştı. Tanığın adı Roy Kvinsvik’ti. Eskiden hüküm giymiş bir Neonazi, şimdiyse Şovuot Tarikatı’nın Philadelphia koluna bağlı bir müritti. Kvinsvik pek de örnek bir tanık sayılmazdı. Ama Harry’nin ona gösterdiği fotoğrafa uzun uzun bakmış ve eliyle göstererek, Evet, Sverre ile arabada olan adam buydu, demişti. Fotoğraftaki adam ise Tom Waaler’di.</p>

  <p class="block4">Uzun zamandır Waaler’dan şüphelenmesine rağmen bunun doğrulanması onda şok etkisi yaratmıştı. Bu da bölümde daha fazla köstebek olduğu anlamına geliyordu. Prens bu kadar büyük bir şebekeyle çalışırken, kendisine ise yardım eden kimse yoktu. Bu da Harry’nin kimseye güvenemeyeceği anlamına geliyordu. Bu yüzden de Roy Kvinsvik’in ona söyledikleri konusunda ağzını sıkı tutmuştu. Tek bir seferde her şeyi ortaya çıkarmak zorunda olduğunun farkındaydı. Ve olayın köklerinin de her şeyle birlikte gün yüzüne çıkması gerekiyordu; eğer böyle olmazsa işini bitirirlerdi.</p>

  <p class="block4">Bu sebeple Harry gizli gizli Waaler’a karşı sağlam bir suçlama hazırlamaya başlamıştı. Ancak, kiminle konuşabileceğini bilemiyordu. Her şey düşündüğünden daha zor olacaktı. Gün sonunda herkes eve gittikten sonra arşivlere gömülüyor, karakol içi bilgisayar ağında dolaşıyor, Waaler ile bağlantısı olduğunu bildiği kişilerin e-postalarını ve telefon kayıtlarım çıkarıyordu. Öğleden sonraları Youngstorget yakınlarında arabada Herbert’s Pizza salonunu gözetleyerek geçiriyordu. Harry’nin teorisi pizza salonuna sık gelen Neonazilerin gizlice silah kaçırdıklarıydı. Bu teorisine herhangi bir kanıt bulamayınca, bir gölge gibi Waaler ve birkaç meslektaşının peşine takıldı. Okern’deki atış poligonunda çok zaman geçirdiğini bildiklerine yoğunlaşmıştı. Güvenli bir mesafeden onları takip ediyor, onlar sıcak evlerinde mışıl mışıl uyurlarken, o ayazda arabasında titriyor ve sabaha karşı yorgunluktan bitmiş halde Rakel’e dönüyordu. Birkaç saat uyuduktan sonra yeniden işe gidiyordu. Çok geçmeden Rakel çift vardiya çalıştığı günler kendi dairesinde uyumasını söylemişti. Harry ona bu gece işlerinden kimsenin, polis kayıtlarının, üstlerinin, yani neredeyse hiç kimsenin haberi olmadığından bahsetmemişti. Ve yeniden Broadway oyunlarına başlamıştı.</p>

  <p class="block4">Bir akşam Herbert’s Pizza’da takılmıştı. Başka bir akşam yine, oradakilerle muhabbet ederek bira ısmarlamıştı. Onlar elbette kim olduğunu çok iyi biliyorlardı. Ama beleş bira beleş biraydı. İçiyorlar ve ağızlarım sıkı tutarak sırıtıyorlardı. Zamanla onların bir şey bilmediklerini anlamış, ama oraya gitmeye devam etmişti. Tam olarak sebebini bilmiyordu, ama belki de ona bir şeylere, ejderhanın inine yaklaştığı duygusu veriyordu. Tek yapması gereken sabırlı davranmaktı. Beklemesi yeterliydi çünkü ejderha mutlaka inine dönecekti. Ama ne Waaler ne de tanıdıkları hiç oraya gitmemişti. O da böylece yeniden Waaler’ın yaşadığı yeri gözetlemeye dönmüştü. Bir gece eksi yirmi derecede, sokaklar tamamen bomboşken kısa ve ince bir ceket giyen bir adam uyuşturucu müptelalarına has yürüyüşüyle arabasının yanından geçip, Waaler'in evinin girişinde durmuş ve levyeyle kapıyı zorlamaya başlamıştı. Harry orada olduğu açığa çıkmasın diye yerinden kıpırdamamıştı. Levyeyi doğru yerleştiremeyecek kadar kafası iyiydi. Bastırdığında kapının bir kısmı gürültüyle kırıldı. Adam da karların içine yığıldı ve orada kaldı. Birkaç pencerede ışıklar göründü. Waaler'in dairesinin perdeleri hareket etti. Harry hâlâ bekliyordu. Sıfırın altında yirmi derece. Waaler’in ışığı sönmemişti. Adamsa yerinden kımıldamıyordu. Harry ne halt etmesi gerektiğini düşündü. Cep telefonunun şarjı soğuktan bitmişti. Bu yüzden de acili arayamazdı. Biraz daha bekledi. Dakikalar geçiyordu. Kahrolası müptela. Sıfırın altında yirmi bir. Geberesice müptela. Elbette ki oradan hemen koşup bir hastanenin aciline durumu haber verebilirdi. Kapının girişinde bir hareket gördü. Bu Waaler’di. Sabahlık, bot, kep ve eldivenleriyle oldukça komik görünüyordu. Elinde iki yün battaniye vardı. Waaler’ın battaniyeye sarmadan önce adamın nabzım ve gözbebeklerini kontrol etmesine inanamadı. Waaler öylece durmuş üşümemek için ellerini ovuşturuyor arada bir Harry’nin arabasının olduğu tarafa doğru bakıyordu. Bir kaç dakika geçmeden ambulans gelmişti.</p>

  <p class="block4">O gece Harry eve gitmiş ve koltuğuna oturup bir sigara yakmış, Raga Rockers ve Duke Ellington dinlemişti. Sonra 48 saattir aynı kıyafetleri giymesine rağmen üstünü değiştirmeden işe gitmişti.</p>

  <p class="block4">Rakel’le ilk kavgaları Nisan ayının bir gecesinde olmuştu. Birlikte yapacakları bir hafta sonu gezisini son anda iptal etmiş, Rakel de bunun son zamanlarda tutmadığı üçüncü söz olduğunu söylemişti. Oleg’e verilen bir söz, demişti Rakel. Rakel’i, Ellen’in hayatını alanları bulmak yerine, onun ihtiyaçlarını ön plana alması için Oleg’i kullanmakla suçlamıştı. Rakel de Ellen’in bir hayalet haline geldiğini, Harry’nin ölenle öldüğünü, bunun normal olmadığını ve olanları daha da trajik bir hale soktuğunu, bunun ölüsevicilikten bir farkı olmadığını, onu deliye çevirenin Ellen değil, kendi intikam hisleri olduğunu söylemişti. “Çok incindin,” demişti Rakel. “Ve de hayatındaki her şeyin çekip gitmesini ve böylece intikamım daha rahat almayı istiyorsun.”</p>

  <p class="block4">Harry öfke içinde evden çıkarken pencerenin parmaklıkları arasından kızarmış gözlerle ona bakan pijamaları içindeki Oleg’i görmüştü.</p>

  <p class="block4">O günden sonra da Ellen’in cinayetinin suçlularım yakalamaya çalışmaktan başka hiçbir şey yapmamaya başlamıştı. Masa lambalarının loş ışığında e-postaları okuyor, evlerin karanlık pencerelerini gözlüyor ve Sofies Gate’deki evinde birkaç saat uyumaya gidiyordu.</p>

  <p class="block4">Günler uzamaya başlamıştı. Ancak, o henüz araştırmalarında bir ilerleme kaydedememişti. Bir gece, çocukluğunda sürekli gördüğü bir kabus aniden geri donuverdi: Sis’in uzun saçları bir yere takılmıştı ve yüzünde bir dehşet ifadesi vardı. Harry korkudan donakalmıştı. Sonraki gece yine aynı kabus. Ve sonraki gece de.</p>

  <p class="block4">Taksisini kullanmadığı zamanlarda Malik’s’de içen çocukluk arkadaşı Øystein Eikeland, dağılmış göründüğünü söyleyerek, onu istediği yere bırakmayı teklif etmişti.</p>

  <p class="block4">Harry bunu kabul etmemiş, bitkin ve öfkeli bir şekilde sonu gelmeyen arayışına devam etmişti.</p>

  <p class="block4">Her şeyin ortaya çıkması an meselesiydi. Son ödeme tarihi geçmiş bir fatura gibi can sıkıcı bir olay her şeyi tetiklemişti. Mayısın sonlarıydı ve Rakel’le birkaç gündür konuşmamıştı. Ofisinde çalan telefonla uyandı. Rakel arayarak seyahat acentasından arayan birisinin Normandiya’daki çiftlik için ödemede bulunmadıklarını hatırlattığını söylemişti. Bir hafta süre tanıyorlardı. Aksi halde çiftliği bir başkasına kiralayacaklardı.</p>

  <p class="block4">“Cuma son gün,” telefonu kapatmadan önce Rakel’in söylediği son sözler olmuştu. Harry lavaboya gitmiş ve yüzünü biraz soğuk suyla yıkarken aynadaki görüntüsüyle karşılaşmıştı. Islak kumral saçlarının altında kan çanağına dönmüş bir çift göz ve altlarında mor halkalar ve çökmüş avurtlar. Gülmeyi denedi. Sararmış dişleri göründü. Kendini tanıyamıyordu. Evet, Rakel haklıydı, bu son gündü. Kendisi ve Ellen için. Kendisi ve Tom Waaler için.</p>

  <p class="block4">Aynı gün polis merkezinde yüzde yüz güvendiği tek kişi ve en yakın üstü olan</p>

  <p class="block4">Bjarne Møller’e gitti. Harry ona her şeyi anlatırken, Møller bazen onaylıyor, bazen de şaşkınlıktan ağzı açık kalıyordu. Neyse ki, demişti, bu onun gücünün yeteceği bir iş değildi ve Harry’nin bu konuyu direk olarak Emniyet Müdürü’yle görüşmesi gerekecekti. Yine de Harry’nin onu görmeye gitmeden önce bir kez daha düşünmesi gerektiğini söylemişti. Harry ise Møller’in köşeli ofisinden çıkıp doğruca Kiripos’un başındaki adamın oval ofisine gitmişti. Kapıyı çalmış, içeri girerek, Tom Waaler’ı Sverre Olsen ile birlikte gören tanıktan, Olsen’i tutuklarken vuran kişinin de Tom Waaler'dan başkası olmadığı gibi söylemesi gereken her şeyi bir bir söylemişti. Hepsi bu kadardı. Deliliğin kıyısında geçen beş aylık gölge gibi zorlu takibin ardından elindeki tek şey buydu.</p>

  <p class="block4"><i class="calibre3">Kripos</i>’un başındaki adam Tom Waaler’ın Ellen Gjelten’i öldürmesi için ne gibi bir neden olabileceğini sormuştu.</p>

  <p class="block4">Harry, Ellen’in elinde tehlikeli bilgiler olduğunu söylemişti. Ellen, Harry’nin telesekreterine Prens’in kim olduğunu bildiğini söyleyen mesajı bıraktığı gece öldürülmüştü. Oslo’nun bütün suç odaklarına silah sağlayan ve kaçakçılığının arkasındaki adamın ismini biliyordu.</p>

  <p class="block4">“Maalesef ben ona döndüğümde artık çok geçti,” dedi Harry Emniyet Müdürü’nün yüzündeki ifadeyi görünce.</p>

  <p class="block4">“Peki ya Sverre Olsen?” diye sordu müdür.</p>

  <p class="block4">“Sverre Olsen’in izini bulduğumuz anda Prens, Ellen’in katilinin ismini bize vermemesi için onu ortadan kaldırdı.”</p>

  <p class="block4">“Ve bu bahsettiğin Prens de?..”</p>

  <p class="block4">Harry Tom Waaler’ın ismini tekrarlarken <i class="calibre3">Kripos</i>’un başındaki adam konuşmadan başıyla onayladı: “Öyleyse içimizden biri. Yani, en iyi dedektiflerimizden biri.”</p>

  <p class="block4">Sonraki on saniye boyunca Harry kendisini havasız ve sessiz bir boşluktaymış gibi hissetti. Tüm polislik kariyerinin o anda oracıkta bitebileceğim biliyordu. “Pekala, Hole. Atılacak bir sonraki adımın ne olduğuna karar vermeden önce şu bahsettiğin tanıkla görüşmem gerekecek.” Müdür ayağa kalktı.</p>

  <p class="block4">“Unutma, aksi söylenmedikçe bu olay ikimizin aramızda kalacak.”</p>

  <p class="block4">“Daha ne kadar burada kalacağız?”</p>

  <p class="block4">Harry taksicinin sesiyle irkildi. Uyuyakalmıştı.</p>

  <p class="block4">“Geri dön,” dedi ve son kez evin dışındaki ahşap kaplamaya baktı.</p>

  <p class="block4">Kirkeveien’e geri dönerlerken cep telefonu çaldı. Arayan Beate’di.</p>

  <p class="block4">“Sanırım cinayet silahını bulduk,” dedi. “Ve haklısın. Bir tabanca.”</p>

  <p class="block4">“O halde, ikimize de tebrikler.”</p>

  <p class="block4">“Bulmak pek de zor olmadı. Lavabonun altındaki çöpteydi.” “Markasıyla numarası ne?” “Glock 23. Numarası silinmiş.” “Peki ya silinme izleri?”</p>

  <p class="block4">“Eğer bu aralar Oslo’da el koyduğumuz silahlarla aynı mı diye merak ediyorsan, evet öyle.”</p>

  <p class="block4">“Anlıyorum.” Harry cep telefonunu sol eline aldı. “Anlamadığım şey ise neden arayıp tüm bunları bana anlattığın. Bu soruşturmaya ben bakmıyorum.”</p>

  <p class="block4">“Ben senin kadar emin değilim. Møller’in dediğine... “</p>

  <p class="block4">“Møller’in de bütün Oslo Polis Teşkilatı’nın da canı cehenneme!”</p>

  <p class="block4">Harry bile kendi kulak tırmalayan sesinden rahatsız olmuştu. Dikiz aynasından taksicinin çatık kaşlarını fark etti.</p>

  <p class="block4">“Kusura bakma, Beate. Ben... Orada mısın?”</p>

  <p class="block4">“Hı hı.”</p>

  <p class="block4">“Şu an pek kendimde değilim.”</p>

  <p class="block4">“Sorun değil. Bekleyebilir.” “Ne bekleyebilir?” “Acelesi yok.” “Hadi kes şunu.” Beate içini çekti.</p>

  <p class="block4">“Camilla Loen’in gözkapağının üzerindeki şişliği fark etmiş miydin?” “Aslına bakarsan evet.”</p>

  <p class="block4">“Ben katilin ona vurmuş olabileceğini düşünüyordum, ya da düşünce olduğunu. Ama o bildiğimiz bir şişlik değilmiş.”</p>

  <p class="block4">“Nasıl?”</p>

  <p class="block4">“Patolog oraya bastırınca bir kaya gibi sert olduğunu gördü. Gözkapağını kaldırdığında gözünün üzerinde ne buldu dersin?” “Bilemiyorum. Ne?” diye sordu Harry.</p>

  <p class="block4">“Yıldız şeklinde kesilmiş küçük kırmızımsı bir değerli taş. Biz elmas olduğunu düşünüyoruz. Buna ne diyorsun bakalım?”</p>

  <p class="block4">Harry derin bir nefes aldı ve saatine baktı. Sofie’de içki servisinin bitmesine hâlâ üç saat vardı.</p>

  <p class="block4">“Bu benim soruşturmam değil,” dedi ve telefonunu kapattı.</p>

  <p class="block7"><span class="text2">Cuma. Su.</span></p>

  <p class="block4">Bir kuraklık var, ama ben o polisin su deliğinden çıkıp geldiğini gördüm. Susuz kalmışlara su. Yağmur suyu, nehir suyu, rahim suyu. O beni görmedi. Ullev<span class="text4">å</span>lsveien ‘de sendeleyerek ilerledi ve bir taksi çevirmeye çalıştı. Kimse onu almak istemedi. Onu nehrin karşısına geçirecek bir sandalcı bulamayan sabırsız tiplere benziyordu. Bunun neye benzediğini az çok bilirim. Beslediklerin tarafından kovalanmak. Hayatta bu kez sen yardıma muhtaç olduğunda geri çevrilen olmak. Üzerine tükürüldüğünü hissetmek ve senin tüküreceğin kimse olmadığını görmek. Sessizce ne yapman gerektiğini düşünmek. Buradaki paradoks şu ki sana acıyan taksi şoförü, kestiğin gırtlak onun.</p>

  <p class="block7"><span class="text2">Salı. Kovulma.</span></p>

  <p class="block4">Harry dükkanın arka tarafına yürüdü ve süt dolabının cam kapısını açıp içine doğru eğildi. Terli tişörtünü yukarı doğru sıyırdı ve gözlerini kapatıp serin havayı teninde hissetti.</p>

  <p class="block4">Hava tahminlerine göre tropik bir gece olacaktı ve markette ızgaralık yiyecek, bira ve soda alan sadece birkaç müşteri vardı.</p>

  <p class="block4">Harry onu saçının renginden tanımıştı. Et reyonunda sırtı Harry’ye dönük şekilde duruyordu. Geniş kalçaları kotunu mükemmel bir şekilde dolduruyordu. Arkasını döndüğünde aynı leopar desenli olanı gibi daracık olan zebra desenli bir bluz giydiğini gördü. O sırada Vibeke Knutsen fikrini değiştirdi ve pişmiş sığır etlerim geri koyup, alışveriş arabasını derin dondurucu reyonuna sürdü ve iki paket morina balığı filetosu aldı.</p>

  <p class="block4">Harry tişörtünü indirdi ve dolabın cam kapısını kapattı. Süte ihtiyacı yoktu. Et ya da morina balığı da istemiyordu. Aslında pek bir şey istediği söylenemezdi. Yenecek bir şeyler olsun yeterdi. Aç olduğundan değil ama midesi boş kalmasın diye. Önceki gece midesi sorun çıkarmaya başlamıştı. O da tecrübelerinden biraz bir şeyler yemezse, bir damla bile alkol alamayacağım biliyordu. Alışveriş arabasında bir tane tahıl ekmeği ve yolun üzerindeki Vinmonopol’den bir şişenin olduğu kahverengi bir kese kağıdı vardı. Arabaya yarım bir piliç, altı şişe Hansa koydu ve meyve reyonunda biraz oyalandıktan sonra kasa sırasında Vibeke Knutsen’in hemen arkasında sıraya girdi. Bunu kasten yapmamıştı, ama belki tamamen şans da denemezdi. Hafif yan dönerek bir yerlerden gelen kokudan dolayı yüzünü buruşturdu.</p>

  <p class="block4">Harry’nin pek de göz ardı edebileceği bir olasılık değildi bu. Vibeke kasadaki kızdan yirmi paket Prince Mild sigarası istedi. “Bırakmaya çalışıyorsun sanıyordum.”</p>

  <p class="block4">Vibeke şaşkınlıkla ona doğru döndü ve şöyle bir süzdükten sonra üç farklı şekilde gülümsedi. İlki kısa ve otomatik bir gülümsemeydi. Sonraki tanıdığı için. Ve sonraki de ödemesini yaptıktan sonra meraktan dolayı. “Ve sanırım siz de’ bir parti veriyorsunuz,” dedi kız. Aldıklarını plastik torbaya koyuyordu.</p>

  <p class="block4">“Onun gibi bir şey,” diye mırıldandı Harry gülümsemesine karşılık vererek. Kız başını yana çevirdi. Zebra çizgileri de onunla birlikte hareket ediyordu. “Çok misafir mi var?” “Birkaç tane. Hepsi de davetsiz.”</p>

  <p class="block4">Kasadaki kız parasının üzerini Harry’ye verdi. Harry de Selamet Ordusu<sup class="calibre1"><sup class="noteref" id="back_note_2"><a class="calibre2" href="../Text/index_split_008.html#note_2" title="2">2</a></sup></sup> yardım kutusunu başıyla işaret etti.</p>

  <p class="block4">“Onlara pekala kapıyı gösterebilirsin, değil mi?” Kızın gülümsemesi gözlerine de yansımıştı.</p>

  <p class="block4">“Tabii ki. Ama bunlar öyle kurtulması kolay türden misafirler değil.” Torbalarını kaldırınca, Jim Beam şişesi altılı pakete neşeyle çarpıyordu. “Aha, eski meyhane arkadaşları?”</p>

  <p class="block4">Harry bu kez kıza daha uzun baktı. Ne dediğini biliyor gibi görünüyordu. Bu ona daha da garip gelmişti çünkü beraber yaşadığı adam oldukça mazbut birine benziyordu. Ya da daha doğrusu onun gibi mazbut birinin böyle bir kızla yaşaması garipti.</p>

  <p class="block4">“Hiç arkadaşım yok,” dedi.</p>

  <p class="block4">“O zaman bir kadın. Hani şu bir türlü peşini bırakmayanlardan.”</p>

  <p class="block4">Kıza kapıyı tutmak istemişti ama kapı kendi kendine açılmıştı. Harry daha önce burada yüzlerce kez alışveriş etmişti oysa. Kaldırımda bir süre durdular.</p>

  <p class="block4">Harry ne diyeceğini bilemiyordu. Belki de bu yüzden ağzından şöyle bir şey çıktı:</p>

  <p class="block4">“Üç kadın. Belki yeterince içersem hepsi peşimi bırakır.”</p>

  <p class="block4">“Efendim?”</p>

  <p class="block4">Gözlerine gelen güneş ışığını engelledi.</p>

  <p class="block4">“Bir şey yok. Sadece sesli düşünüyordum. Yani, düşünmüyordum... ama yine de sesli bir şekilde, boş boş konuşuyorum işte, sanırım, benim... “</p>

  <p class="block4">Kızın neden hâlâ orada durduğuna bir anlam veremiyordu.</p>

  <p class="block4">“Bütün hafta sonu merdivenlerden bir aşağı bir yukarı inip çıktılar,” dedi.</p>

  <p class="block4">“Kim?” “Polisler.”</p>

  <p class="block4">Harry Camilla Loen’in dairesine gideli bir hafta sonu geçtiği bilgisini yeni yeni özümsüyordu. Dükkanın vitrinine yansıyan görüntüsünü yakalamaya çalıştı.</p>

  <p class="block4">Koca bir hafta sonu mu? Acaba şu an nasıl görünüyordu?</p>

  <p class="block4">“Bize hiçbir şey söylemiyorlar,” dedi. “Gazetelerde de ellerinde hiçbir ipucu olmadığı yazıyor. Bu doğru mu?”</p>

  <p class="block4">“O soruşturmaya ben bakmıyorum,” dedi Harry.</p>

  <p class="block4">“Doğru.” Vibeke başıyla onayladı. Sonra gülümsedi. “Biliyor musun?”</p>

  <p class="block4">“Neyi?”</p>

  <p class="block4">“Aslında, belki de daha iyi olmuştur.”</p>

  <p class="block4">Harry ne demek istediğini anlayana kadar birkaç saniye geçmişti. Güldü. Gülmesi bir süre sonra yerini öksürüğe bıraktı...</p>

  <p class="block4">“Daha önce alışveriş ederken seni hiç burada görmedim,” dedi normale dönünce.</p>

  <p class="block4">Vibeke omuz silkti. “Kim bilir? Belki yakında yine karşılaşırız.”</p>

  <p class="block4">Kız ona mutlulukla gülümsedi ve yoluna devam etti. Elindeki torbalar ve kalçaları iki yana sallanıyordu.</p>

  <p class="block4">Evet, sen, ben ve bir de uçan bir fil.</p>

  <p class="block4">Harry düşüncelere dalmıştı ve bir an için yüksek sesle düşünmüş olmaktan korktu. Sofies Gate’deki apartmanın girişindeki dış merdivenlerde ceketini omzuna atmış bir adam elini karnına bastırmış oturuyordu. Gömleğinin önünde ve koltuk altlarında ter izleri oluşmuştu. Harry’yi görür görmez ayağa kalktı. Harry derin bir nefes alıp kendini olacaklar için hazırladı. Onu bekleyen Bjarne Møller’di.</p>

  <p class="block4">“Aman Tanrım, Harry.”</p>

  <p class="block4">“Sana da aman Tanrım, şef.”</p>

  <p class="block4">“Nasıl göründüğünün farkında mısın?”</p>

  <p class="block4">Harry anahtarlarını çıkardı. “Formumun zirvesinde olduğum söylenemez.”</p>

  <p class="block4">“Hafta sonu boyunca cinayet soruşturmasına yardım etmen söylenmişti ama senden tek bir haber bile alamadım. Bugün işe bile gelmedin.”</p>

  <p class="block4">“Uyuyakalmışım, şef. Bu da fazla yalan sayılmaz hani.”</p>

  <p class="block4">“Belki sadece cumaları işe geldiğin diğer tüm haftalar boyunca da uyuyakalmışsındır, ne dersin?”</p>

  <p class="block4">“Belki de. İlk haftadan sonra biraz başımı kaldırdım ve birisinin adımı izinliler listesine koyduğunu söylediler. Sanırım o sendin.”</p>

  <p class="block4">Harry ayaklarını sürüyerek koridorda ilerlerken, Møller hemen ensesinde peşinden geliyordu.</p>

  <p class="block4">“Bana başka seçenek bırakmadın,” dedi Møller homurdanarak. Elini karnında tutuyordu. “Tam dört hafta, Harry!” “Bir saniye bana bakar mısın?.. “</p>

  <p class="block4">“Ve nerede olduğun hakkında en ufak bir fikrim dahi yoktu!” Harry anahtarı zorlukla yuvasına soktu. “Şimdi geliyor, şef.”</p>

  <p class="block4">“Ne geliyor?”</p>

  <p class="block4">“Nerede olduğum hakkında bir fikir. İçeride.”</p>

  <p class="block4">Harry iterek kapıyı açtı ve bira, sigara izmariti ve kokmuş çöpten oluşan keskin bir koku onları karşıladı.</p>

  <p class="block4">“Buseydin kendini daha mı iyi hissederdin?”</p>

  <p class="block4">Harry içeri girdi, ardından da Møller çekingen adımlarla onu izledi.</p>

  <p class="block4">“Ayakkabılarını çıkarmana gerek yok, şef,” diye bağırdı mutfaktan Harry.</p>

  <p class="block4">Møller gözlerini açmış, boş şişelere ve izmarit dolu kül tablalarına ve eski plaklara basmamaya gayret ederek salonda ilerlemeye çalışıyordu.</p>

  <p class="block4">“Dört haftadır burada içiyor musun yani, Harry?”</p>

  <p class="block4">“Bazen ara veriyorum, şef. Sonuçta tatildeyim, değil mi? Geçen hafta çok az içtim mesela.”</p>

  <p class="block4">“Sana kötü haberlerim var, Harry,” diye bağırdı Møller camı açmaya çalışırken. Üçüncü itişinde cam birden açıldı. Homurdanarak kemerini gevşetti ve pantolonunun üst düğmesini açtı. Arkasını döndüğünde, Harry elinde bir şişe açılmış viski ile salondaydı.</p>

  <p class="block4">“Durum bu kadar kötü, ha?” dedi Harry, başmüfettişin gevşettiği kemerini işaret ederek. “Kemerle mi döveceksin, tecavüz mü edeceksin?” “Sindirim yavaşlaması,” dedi Møller.</p>

  <p class="block4">“Mm.” Harry viski şişesinin kapağım kapattı. “Komik geldi bu bana. Sindirim yavaşlaması. Benim de midemle biraz problemim var. Yenilenleri sindirmek on iki ile yirmi dört saat arası bir zaman sürer. Herkes için bu böyledir. Kim olursa olsun, ne yenirse yensin. Biraz ağrı yapabilir ama bağırsakların bundan fazlasına ihtiyacı yoktur.”</p>

  <p class="block4">“Harry... “</p>

  <p class="block4">“Bir bardak ister misin, şef? Tabii temiz olması zorunlu değilse.” “Sana her şeyin bittiğini söylemeye geldim, Harry.” “İstifa mı ediyorsun?” “Yeter artık!”</p>

  <p class="block4">Møller masaya öyle sert vurdu ki boş şişeler fırladı. Ardından yeşil koltuğa çöktü. Eliyle yüzünü ovuşturdu.</p>

  <p class="block4">“Seninkini kurtarmak için kendi işimi defalarca riske attım, Harry. Hayatımda bana senden daha yakın olan insanlar var. Onların geçimlerini sağlamak zorundayım. Buraya kadar, Harry. Sana daha fazla yardımcı olamam.”</p>

  <p class="block4">“Pekala.”</p>

  <p class="block4">Harry kanepeye oturdu ve bardaklardan birine viski koymaya başladı. “Kimse senden yardım falan istemedi, şef, ama yine de teşekkürler. Yaptığın kadarı için. <i class="calibre3">Skal</i>.”</p>

  <p class="block4">Møller derin bir nefes aldı ve gözlerini kapattı.</p>

  <p class="block4">“Biliyor musun, Harry? Bazen bu dünyadaki en kendini beğenmiş, en bencil ve en geri zekalı herifin teki haline dönüşüveriyorsun.”</p>

  <p class="block4">Harry omuzlarım silkti ve bardağındaki içkiyi bir dikişte bitirdi.</p>

  <p class="block4">“İşten çıkarılmana dair belgeleri imzaladım,” dedi Mølller.</p>

  <p class="block4">Harry bardağını tekrar doldurdu.</p>

  <p class="block4">“Müdürün masasındalar. Tek eksik olan şey onun imzası. Bunun ne demek olduğunu biliyor musun, Harry?”</p>

  <p class="block4">Harry başıyla onayladı. “Gitmeden önce bir yudum bir şeyler içmek istemediğine emin misin, şef?”</p>

  <p class="block4">Møller ayağa kalktı. Odanın kapısında durakladı.</p>

  <p class="block4">“Seni bu halde görmenin beni ne kadar incittiğini bilemezsin, Harry. Rakel ve işin sahip olduğun her şeydi. Önce Rakel’den oldun. Şimdi de işinden.” Her ikisini de tam olarak dört hafta önce kaybettim, diye geçirdi kafasından</p>

  <p class="block4">Harry.</p>

  <p class="block4">“Çok üzgünüm, Harry.”</p>

  <p class="block4">Møller çıkarken kapıyı arkasından yavaşça kapattı.</p>

  <p class="block4">Kırk beş dakika sonra Harry koltukta sızmıştı. Ziyaret gelenler olmuştu ama o üç kadın değil. Kripos’un başındaki adam. Tam olarak dört hafta ve üç gün önce. Fazla susayanlar için polis merkezine iki adım mesafede ve alt tabaka insanlara da tehlikeli derecede yakın bir bar olan Boxer”da buluşmayı isteyen Emniyet Müdürü’nün kendisi olmuştu. Sadece o, Harry ve Roy Kvinsvik. Harry’ye her şeyi mümkün olduğunca resmiyetten uzak yollardan hallederlerse manevra yapabilmesine imkan olacağını söylemişti. Harry’nin manevra imkanı hakkında bir şey söylememişti.</p>

  <p class="block4">Sözleştikleri saatten on beş dakika kadar sonra Harry Boxer”a geldiğinde Emniyet Müdürü arka masalardan birine oturmuş bira içiyordu. Harry ince ve otoriter burnunun her iki tarafındaki oyuklarda parlayan mavi gözleriyle kendisine baktığını hissedebiliyordu. Gür beyaz saçları ve dik bir duruşu vardı. Yaşına göre zayıf sayılırdı. Müdür hani şu gençliğini hiç hayal bile edemediğin altmışlıklardan birisiydi. Ya da yaşlılığını. Cinayet masasında ona Başkan diyorlardı. Bunun sebebi bir oval ofisinin olması ve de genellikle özel günlerde başkanlar gibi konuşmasıydı. Ama şimdiki durum ‘mümkün olduğunca resmiyetten uzak’ olmalıydı. Müdürün varla yok arasındaki dudakları kıpraştı. “Tek basmasın.”</p>

  <p class="block4">Harry garsondan bir Farris maden suyu istedi ve masada duran mönünün ön sayfasına göz atarak sanki öylesine söylüyormuş gibi şöyle dedi: “Fikrini değiştirdi.” “Tanığın fikrini mi değiştirdi?”</p>

  <p class="block4">“Evet.”</p>

  <p class="block4">Kripos’un başı birasından bir yudum aldı.</p>

  <p class="block4">“Beş ay boyunca şahitlik yapacağını söylemişti,” dedi Harry. “En son da iki gün önce. Sence domuz budu iyi midir?” “Ne dedi?”</p>

  <p class="block4">“Onunla bugünkü Philadelphia toplantısından sonra buluşmaya karar verdik. Oraya gittiğimde fikrini değiştirdiğini ve Sverre Olsen ile birlikte arabada gördüğü kişinin Tom Waaler olduğu hakkındaki görüşünden vazgeçtiğini söyledi.” Emniyet Müdürü gözlerini ayırmadan Harry’ye bakıyordu. Sonra paltosunun kolunu sıyırarak kol saatine baktı. Harry bunun buluşmalarının bittiği anlamına geldiğini düşündü.</p>

  <p class="block4">“Öyleyse tanığının gördüğü kişinin Tom Waaler değil de bir başkası olduğunu düşünmekten başka bir çaremiz yok. Sen ne dersin?” Harry yutkundu. Tekrar yutkundu. Mönüye baktı. “Domuz budu. Sanırım domuz, evet.”</p>

  <p class="block4">“Elbette. Ama ben gitmek zorundayım, sen yine de söyle benim hesabıma yazsınlar.”</p>

  <p class="block4">Harry hafifçe gülümsedi. “Çok naziksiniz, efendim, ama dürüst olmak gerekirse yine de hesabın bana kalacağı gibi bir his var içimde.”</p>

  <p class="block4">Emniyet Müdürü kaşlarını çattı ve konuştuğunda bu kez sesinden sinirlendiği anlaşılıyordu.</p>

  <p class="block4">“Sana karşı tamamen açık olmamı ister misin, Hole? Sen ve Müfettiş Waaler’ın birbirinizi görmeye bile tahammül edemediğinizi herkes biliyor. Bu iğrenç suçlamalarla geldiğin ilk andan itibaren kişisel nefretinin olayları değerlendirmene etki etmesine izin verdiğinden şüphelenmiştim. Oturduğum yerden de bu şüphemin doğru çıktığından başka bir şey göremiyorum.”</p>

  <p class="block4">Emniyet Müdürü daha bitmemiş birasını masanın ortasına itti, kalktı ve önünü ilikledi.</p>

  <p class="block4">“Bu sebeple sana karşı kısa ve umarım öz bir şekilde açıklayabilirim bunu, Hole. Ellen Gjelten’in cinayeti çözülmüş ve artık soruşturma da kapanmıştır. Daha ileri bir soruşturma yapılabilmesi için ne sen ne de bir başkası sağlam kanıtlar öne süremediğinden, eğer tekrar bu davayla ilgili olarak bir şeyler yaptığını duyarsam, bunu emre itaatsizlik olarak değerlendirip işten çıkarılman için gereken tüm evrakı imzalayıp Polis Atamaları Komisyonu’na bizzat ve derhal ulaşmasını sağlarım. Bunu yolsuzluğa bulaşmış polis memurlarını görmezden gelmek istediğim için değil, polis teşkilatının moralini belli bir seviyede tutmak görevim olduğu için yapıyorum. Bu yüzden de ortada bir sebep yokken polislerimizin yalancı çobanlığa soyunmalarına göz yumamayız. Müfettiş Waaler’a karşı yaptığınız bu suçlamalara devam etmek için en ufak bir teşebbüste dahi bulunduğunuzu öğrenirsem, derhal açığa alınacak ve dava da SEFO’ya havale edilecek. “Hangi dava?” diye sordu Harry yumuşak bir sesle. “Waaler - Gjelten davası mı?”</p>

  <p class="block4">“Hole - Waaler davası.”</p>

  <p class="block4">Emniyet müdürü çıktıktan sonra Harry oturmuş yarım kalan biraya bakıyordu. Kripos’un başı ne diyorsa aynen öyle yapabilirdi, ama bu hiçbir şeyi değiştirmezdi. Her şey bitmişti. Her şeyi yüzüne gözüne bulaştırmış ve artık polis teşkilatı için de tehlikeli olmaya başlamıştı. Paranoyak bir hain, saatli bir bomba. İlk fırsatta ondan kurtulacaklardı. Bu fırsatı onlara tanımak tamamen Harry’ye bağlıydı.</p>

  <p class="block4">Garson kız elinde; Farris maden suyuyla gelmiş ve ona bir şey yemek isteyip istemediğini sormuştu. Ya da içecek bir şey. Kafasındaki düşünceler birbiriyle çarpışırken Harry dudaklarını ıslatmıştı. Onlara bu fırsatı vermek tamamen Harry’ye kalmıştı; diğerleri gerisini kolayca hallederdi.</p>

  <p class="block4">Farris şişesini kenara itti ve garsonun sorusunu cevapladı. Bu dört hafta ve üç gün önce olmuştu ve her şey o zaman başlamış ve bitmişti.</p>
</body>
</html>
