<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block6" id="toc_id_5">Beşinci Bölüm</h1>

  <p class="block10"><span class="text2">Pazar. Kırlangıçlar.</span></p>

  <p class="block4">Rakel yatak odasının aynasında kendine bakıyordu.</p>

  <p class="block4">Açık pencereden arabanın park edişini ve taşlı patikadan gelen ayak seslerini duyabiliyordu. Aynanın önündeki makyaj masasının önünde duran babasının fotoğrafına baktı. Bu fotoğrafa ne zaman baksa babası genç ve masum görünüyordu. Saçını hep yaptığı gibi tokayla topladı. Bu sefer farklı mı yapsaydı? Elbise annesine aitti. İnce pamuklu kumaştan kırmızı elbiseyi kendine göre daraltmıştı. Acaba fazla mı şık giyinmişti? Küçükken babası sürekli annesini bu elbisenin içinde ilk görüşünü anlatıp durur ve Rakel’e masal gibi geldiğinden dinlemekten hiç usanmazdı.</p>

  <p class="block4">Rakel tokayı çıkardı ve başını iki yana salladı. Saçları yüzüne geldi. Kapı çaldı. Holde koşan Oleg’in sesini duyabiliyordu. Sesindeki sevinci ve Harry’nin içten gülüşünü duyabiliyordu. Kalbinin daha hızlı attığını hissetti. “Anne, Harry’nin...”</p>

  <p class="block4">Rakel merdivenlerin başında göründüğünde Oleg’in sesi kesilmişti. Bir ayağını dikkatle en üst basamağa koydu - yüksek topuğu bir an kayar gibi olduğu an dengesini sağladı ve başını yukarı kaldırdı. Oleg en alt basamakta oturmuş ağzı açık vaziyette annesine bakıyordu. Harry de hemen onun yanındaydı. Elinde bir demet gül vardı.</p>

  <p class="block4">“Çok güzelsin, anne,” sözleri çıktı Oleg’in ağzından. Rakel gözlerini kapattı. İki tarafta da camlar açıktı ve Harry Holmenkollen yolunun virajlarını ustalıkla alırken rüzgar Rakel’in yüzüne ve tenine çarpıyordu. Halil bir deterjan kokusu hissediliyordu. Rakel güneşliği indirip rujuna baktı ve güneşliğin aynasının bile temizlenmiş olduğunu gördü. İlk tanıştıkları gün aklına geldi ve gülümsedi. Harry onu işe bırakmayı teklif etmişti ama Rakel arabayı çalıştırmak için itmek zorunda kalmıştı. Hâlâ aynı hurdayı kullanıyor olduğuna inanamıyordu. Göz ucuyla Harry’ye baktı.</p>

  <p class="block4">Ve hâlâ aynı kemerli burun. Ve yüzünün geri kalan erkeksi hatlarıyla zıt hâlâ aynı hafif kıvrık kadınsı dudaklar. Ve gözler. Bildiğimiz klasik anlamda yakışıklı sayılmazdı. Ama yine de - nasıl derler? - gerçekti. Gerçek. Gözleriydi. Hayır, gözleri değil. Gözlerindeki ifadeydi onu çekici kılan. Düşüncelerini okumuş gibi Harry ona doğru döndü.</p>

  <p class="block4">Gülümsedi. Evet, işte yine. Gözlerinde yine o çocuksu yumuşaklık. Arkalarında oturan ve gülen çocuk. Harry’nin ona bakışında kesinlikle bir içtenlik vardı. Hiç kirlenmemiş bir samimiyet. Dürüstlük. Güven. Güven veren bir bakışı vardı. Ya da güvenmek isteyeceğin türden bir bakış. Rakel de gülümsedi. “Ne düşünüyorsun?” diye sordu Harry ve bakışlarını tekrar yola çevirdi.</p>

  <p class="block4">“Hiç.”</p>

  <p class="block4">Son haftalarda düşünecek çok vakti olmuştu, Harry’nin ona tutmadığı hiçbir söz vermediğini fark etmeye yetecek kadar uzundu. Tekrar dağıtmayacağına dair bir söz vermemişti. Hayatındaki en önemli şeyin o olmayacağına dair de söz vermemişti. Onunla her şeyin kolay olacağına da. Bu sözlerin hepsini kendi kendine vermişti. Rakel bunu yeni yeni anlıyordu.</p>

  <p class="block4">Olav Hole ve Sis Oppsal’daki eve vardıklarında onları kapıda bekliyordu. Harry bu evden o kadar çok bahsetmişti ki Rakel o evde büyüyen kendisiymiş gibi hissetmeye başlamıştı.</p>

  <p class="block4">“Merhaba, Oleg,” dedi Sis. Yetişkin ve abla gibi duruyordu. “Köfte yaptık.” “Öyle mi?” dedi Oleg. Sabırsızlıkla arabadan çıkmaca çalışıyordu. Tekrar yola çıktıklarında Rakel başını koltuğuna yaslamış, Harry’ye ne kadar yakışıklı olduğunu düşündüğünü ama bunu yanlış anlamamasını söyledi. Harry de onun çok daha güzel olduğunu ve istediği kadar yanlış anlayabileceğini söyledi. Ekeberg sırtlarına varıp Oslo’ya tepeden bakarlarken, Rakel göğü kaplayan kırlangıçları gördü. “Kırlangıçlar,” dedi Harry.</p>

  <p class="block4">“Alçaktan uçuyorlar,” dedi Rakel. “Bu da yağmur yağacak demek oluyor.” “Evet, hava durumunda yağmur beklendiğini söylüyordu.”</p>

  <p class="block4">“Oh, bu harika olacak. Bunu herkese duyurmak için mi böyle uçuyorlar peki?”</p>

  <p class="block4">“Hayır,” dedi Harry. “Çok daha faydalı bir şey yapıyorlar. Havayı böceklerden temizliyorlar. Zararlı böceklerden.”</p>

  <p class="block4">“Evet, ama neden bu kadar acele ediyorlar? Neredeyse çıldırmış gibi uçuyorlar.” “Fazla vakitleri yok da ondan. Böcekler şu anda dışarıdalar ama güneş battıktan sonra böcek avı bitmek zorunda.” “Bitiyor demek istedin herhalde?”</p>

  <p class="block4">Harry’ye baktı. Düşüncelere dalmış bir şekilde yolu bakıyordu. “Harry?”</p>

  <p class="block4">“Özür dilerim,” dedi. “Bir an dalmışım.”</p>

  <p class="block4">Oyun için gelenler Ulusal Tiyatro’nun önünde bugün için üzeri kapatılmış olan meydanında toplanmışlardı Gazeteciler vızır vızır ortalıkta dolaşıp, kameralar uğuldarken ünlüler diğer ünlülerle sohbet ediyordu Bazı yaz aşkı dedikodularından başka herkesin korniş tuğu şey aynıydı: Kurye Katilin yakalanması.</p>

  <p class="block4">Girişe doğru giderlerken Harry elini hafifçe Rakel’in beline koydu. Rakel ince kumaştan Harry’nin parmak uçlarının ne kadar sıcak olduğunu hissedebiliyordu. Önlerine bir adam çıktı.</p>

  <p class="block4">“Aftenposten’den Roger Gjendem. Özür dilerim ama bu akşam başrolü oynaması gereken kadını kaçıran katilin yakalanması hakkında insanların neler düşündüğüyle ilgili bir anket yapıyoruz.”</p>

  <p class="block4">Durdular ve Rakel Harry’nin elini çektiğini hissetti.</p>

  <p class="block4">Muhabir gülümsüyordu ama bir yandan da etrafa bakmıyordu.</p>

  <p class="block4">“Daha önce tanışmıştık, Müfettiş Hole. Polis muhabirliği yapıyorum. Sydney’deki olayın ardından sizinle birkaç kez röportaj yapmıştım. Söylediklerinizi doğru şekilde aktaran tek muhabirin ben olduğumu söylemişiniz. Beni hatırladınız mı?”</p>

  <p class="block4">Harry düşünceli gözlerle Roger Gjendem’in yüzüne baktı ve başıyla onayladı.</p>

  <p class="block4">“Mm. Artık polis muhabirliğini bıraktın mı?”</p>

  <p class="block4">“Hayır, hayır!” Muhabir başını iki yana sallıyordu. Sadece birinin yerine bakıyorum. Tatil zamanı işte. Polis Harry Hole’un bu konudaki yorumunu alabilir miyim?”</p>

  <p class="block4">“Hayır.”</p>

  <p class="block4">“Hayır mı? Birkaç kelime bir şey de söyleyemez misiniz?”</p>

  <p class="block4">“Yani hayır, artık polis değilim,” dedi Harry. Muhabir afallamıştı. “Ama sizi...</p>

  <p class="block4">Harry çabuk hareketlerle muhabire sokuldu ve ona doğru eğildi.</p>

  <p class="block4">“Kartın var mı?” “Evet... “</p>

  <p class="block4">Gjendem üzerinde mavi Gotik harflerle Aftenposten yazılı bir kart uzattı; Harry kartı alıp arka cebine koydu. “En son saat on bir.” “Görüşürüz,” dedi Harry. Roger Gjendem, yüzünde şaşkın ifadeyle Harry’nin parmaklarının sıcaklığını yeniden hisseden Rakel’le beraber merdivenlerden çıkışını izledi. Girişte gözleri yaşlı bir adam gülümseyerek onları bekliyordu. Rakel adamın yüzünü gazetelerden hatırlıyordu. Yüzün sahibi Wilhelm Barli’ydi. “Burada sizi beraber görmek beni çok memnun etti,” dedi ve kollarını iki yana açtı. Harry bir an tereddüt etmiş ama yakalanmıştı. “Sen de Rakel olmalısın.”</p>

  <p class="block4">“Wilhelm Barli kaybettiği oyuncak ayısını bulmuş gibi sarıldığı Harry’nin omzunun üzerinden Rakel’e gülümsüyordu.</p>

  <p class="block4">“Bu da neydi böyle?” diye sordu Rakel, dördüncü sıradaki koltuklarını bulduklarında.</p>

  <p class="block4">“Erkek duygusallığı,” dedi Harry. “Adam sanatçı.”</p>

  <p class="block4">“Onu kastetmedim ben. Hani şu artık polis olmadığınla ilgili söylediklerin?” “Polis olarak son görevimi dün yerine getirdim.”</p>

  <p class="block4">Rakel gözlerini dikmiş ona bakıyordu. “Bana neden bir şey söylemedin?” “Söyledim aslında. Bahçedeyken.” “Ya şimdi ne iş yapacaksın?” “Başka bir iş.” “Ne peki?”</p>

  <p class="block4">“Tamamen farklı bir şeyler. Bir arkadaşımdan bir teklif aldım ve kabul ettim. Artık her şey daha iyi olacak. Daha sonra ne olduğunu anlatırım.” Perde açıldı.</p>

  <p class="block4">Perde indiğinde on dakika boyunca hiç kesilmeden süren bir alkış tufanı kopmuştu.</p>

  <p class="block4">Prova ettikleri başka bir selamlama kalmadığından oyuncular öylece sahnede durmuş alkışları izliyorlardı. Toya Harang her öne çıkıp selam vermeye kalktığında salondan ‘Bravo’ sesleri yükseliyordu ve sonunda oyunun hazırlanmasında emeği geçen herkes sahneye çağrılmış ve hem sahnedekilerin hem de izleyenlerin gözyaşları arasında Wilhelm Barli Toya’yı kucaklamıştı. Rakel bile Harry’nin elini sıkarken bir yandan da mendiliyle gözyaşlarını siliyordu.</p>

  <p class="block4">“Tuhaf görünüyorsunuz,” dedi Oleg arka koltuktan. Bir sorun mu var?” Rakel ve Harry aynı anda başlarını arkaya çevirdi. “Yine arkadaş mısınız? Barıştınız mı?” Rakel gülümsedi. “Biz hiç küsmedik, Oleg.”</p>

  <p class="block4">“Harry?”</p>

  <p class="block4">“Evet, patron?” Harry aynadan ona bakıyordu.</p>

  <p class="block4">“Bu yakında tekrar sinemaya gidebiliriz demek mi oluyor? Erkek filmleri izlemeye?”</p>

  <p class="block4">“Belki de. Doğru dürüst bir film olursa.”</p>

  <p class="block4">“Ah, evet,” dedi Rakel. “Peki, ben ne yapacağım?”</p>

  <p class="block4">“Sen de Olav ve Sis’le oynarsın,” dedi Oleg. Sevinçten deliye dönmüştü. “Bugün çok güzeldi, anne. Olav bana satranç oynamasını öğretti.” Harry evin bahçesine girdi ve kapının önünde arabayı durdurdu. Motor çalışıyordu. Rakel evin anahtarını Oleg’e verdi ve onu gönderdi. Taşlı yoldan koşarken ikisi arkasından baktılar.</p>

  <p class="block4">“Tanrım, ne kadar da büyümüş,” dedi Harry.</p>

  <p class="block4">Rakel başını Harry’nin omzuna dayadı. “İçeri gelmiyor musun?”</p>

  <p class="block4">“Şimdi olmaz. İşi bırakmadan önce yapmam gereken son bir şey var.”</p>

  <p class="block4">Rakel eliyle Harry’nin yüzünü okşadı. “Daha sonra gelebilirsin. Eğer istersen tabii.”</p>

  <p class="block4">“Mm. Bunu iyice düşündün mü, Rakel?”</p>

  <p class="block4">Rakel içini çekti ve gözlerini kapatıp başını iyice Harry’nin göğsüne yasladı.</p>

  <p class="block4">“Hayır. Ve evet. Yanan bir evden aşağı atlamaya benziyor. Düşmek yanmaktan daha iyi.”</p>

  <p class="block4">“En azından yere çarpana kadar.”</p>

  <p class="block4">“Düşmek ve yaşamak arasında bir sürü ortak nokta olduğunu fark ettim. Mesela ikisinin de bir sonu var.”</p>

  <p class="block4">Arabanın motorundan çıkan bozuk gürültüyü dinleyerek konuşmadan birbirlerine bakıştılar. Harry parmağını Rakel’in çenesine götürdü ve onu öptü. Rakel İman kontrolünü, tüm dengesini, tüm dinginliğini kaybetmiş ve tutunabileceği tek bir şey varmış gibi hissetti Harry onu düşerken yakıyordu.</p>

  <p class="block4">Harry yavaşça kendini geri çektiğinde Rakel ne kadardır öpüştüklerini bilemiyordu.</p>

  <p class="block4">“Kapıyı açık bırakacağım,” diye fısıldadı.</p>

  <p class="block4">Bunun aptalca olduğunu biliyor olması gerekirdi.</p>

  <p class="block4">Bunun tehlikeli olduğunu biliyor olması gerekirdi.</p>

  <p class="block4">Ama haftalardır düşünüyordu. Artık düşünmekten yorulmuştu.</p>

  <p class="block10"><span class="text2">Pazar Gecesi. Yusuf un Kutsaması.</span></p>

  <p class="block4">Nezarethanenin dışındaki otoparkta ne bir insan ne de bir araba kalmıştı. Harry kontağı kapattı ve motor öksürerek sustu. Saate baktı: 23:10. Elli dakika kalmıştı.</p>

  <p class="block4">Ayak sesleri Telje, Torp &amp; Aasen’in duvarlarında yankılandı. Harry içeri girmeden önce iki kez derin nefes aldı.</p>

  <p class="block4">Danışma masasının arkasında kimsecikler yoktu ve her yer sessizdi. Sağ tarafında bir şeylerin hareket ettiğini gördü. Nöbetçi odasında gözünün altındaki kıpkırmızı yara iziyle ağlıyormuş gibi görünen adam boş gözlerle kendisine bakıyordu. Sonra yine önüne döndü. Groth. Yalnızdı. Bu garipti. Ama belki de değildi.</p>

  <p class="block4">Harry sol taraftaki danışma masasının üzerinde dokuz numaralı hücrenin anahtarını buldu. Sonra hücrelere doğru yürüdü. Gardiyan odasından sesler geliyordu ama gayet uygun bir şekilde dokuz numaralı hücreye kolay ulaşması için önünden geçmesi gerekmiyordu</p>

  <p class="block4">Harry anahtarı kilide soktu ve çevirdi. Bir saniye kadar durakladı; içeriden bir ses gelmişti. Sonra çekerek kapıyı açtı.</p>

  <p class="block4">Ranzasından ona doğru bakan adam pek katile benzemiyordu. Harry bunun anlamsız olduğunu düşünüyordu. Bazen katile benzerlerdi; bazense benzemezlerdi.</p>

  <p class="block4">Bu ise yakışıklı, tıraşlı, sağlam yapılı kısa siyah saçlı ve bir zamanlar annesininkine benzeyen ama yıllar geçtikçe kendi halini alan mavi gözlere sahipti. Harry daha kırkına varmamıştı. Sven Sivertsen ise ellisini çoktan geçmişti. Ama onları yan yana görenler bunun tam tersini düşünebilirlerdi.</p>

  <p class="block4">Neden bilinmez Sivertsen’in üzerinde kırmızı bir hapishane kıyafeti vardı.</p>

  <p class="block4">“İyi akşamlar, Sivertsen. Ben müfettiş Hole. Ayağa kalkıp arkanı dönebilir misin?”</p>

  <p class="block4">Sivertsen kaşlarını kaldırdı. Harry ona doğru kelepçeleri salladı. “Kurallar böyle.”</p>

  <p class="block4">Sivertsen tek kelime etmeden ayağa kalktı ve Harry de kelepçeleri takıp onu ranzasına geri itti.</p>

  <p class="block4">Hücrenin içinde sandalye yoktu. Kendine ya da başkalarına zarar verebileceğin hiçbir eşya yoktu. Burada cezalandırma şekli konusunda tek yetkili olan devletti. Harry duvara yaslandı ve cebinden buruşuk sigara paketini çıkardı.</p>

  <p class="block4">“Yangın alarmı var,” dedi Sivertsen. “Aşırı derecede hassastırlar.”</p>

  <p class="block4">Sesi şaşırtıcı derecede inceydi.</p>

  <p class="block4">“Bu doğru. Buraya daha önce de geldin, değil mi?”</p>

  <p class="block4">,t Harry sigarasını yaktı ve parmak uçlarında yükselerek alarmın pillerini çıkardı.</p>

  <p class="block4">“Peki, kurallar bunun için ne diyor?” diye sordu Sven Sivertsen alaycı bir şekilde.</p>

  <p class="block4">“Hatırlamıyorum. İçer misin?”</p>

  <p class="block4">“Bu da nesi? İyi polis numarası mı?”</p>

  <p class="block4">“Hayır.” Harry gülümsüyordu. “Elimizde o kadar çok bilgi var ki, rol yapmamızı gerektirecek herhangi bir durum yok. Detaylarla da uğraşmamıza gerek yok. Lisbeth Barli’nin cesedine de ihtiyacımız yok. İtiraf etmene de. Senin yardımına falan ihtiyacımız yok, Sivertsen.” “Neden buradasın öyleyse?”</p>

  <p class="block4">“Meraktan. Burada hep derin sularda yüzen balıklarla uğraşırız ve ben de gelip bu sefer oltamıza nasıl bir balık takılmış kendi gözlerimle görmek istedim.” Sivertsen sinirli bir şekilde güldü.</p>

  <p class="block4">“Güzel bir düşünce. Ama bu sefer haya kırıklığına uğrayacaksınız, Müfettiş Hole.</p>

  <p class="block4">Size büyük balık gibi görünebilirim, ancak bu sefer sert kayaya çarptınız.”</p>

  <p class="block4">“Sesini yükseltmezsen sevinirim.”</p>

  <p class="block4">“Birinin bizi duyacağından mı endişeleniyorsun?”</p>

  <p class="block4">“Ne diyorsam öyle yap. Dört cinayetten tutuklanmış biri için fazla rahat görünüyorsun.”</p>

  <p class="block4">“Ben masumum.”</p>

  <p class="block4">“Mm. İstersen sana durumu biraz özetleyim, Sivertsen. Çantanda her yerde bulunmayan ama kurbanların üzerinden çıkan kırmızı bir elmas çıktı. Bir de Ceskâ Zbrojovka; Norveç’te pek bulunmayan ama Barbara Svendsen’i öldürenle aynı marka bir silah! İfadende cinayetlerin işlendiği tarihlerde Prag’da olduğunu söylemişsin, ama biz havayolu şirketlerini kontrol ettik ve sorduğumuz beş günün hepsinde, dün dahil Oslo’ya uçtuğunu öğrendik. Peki ya o günlerde saat beşte nerede olduğunu kanıtlayabiliyor musun, Sivertsen?”</p>

  <p class="block4">Sven Sivertsen bir cevap vermedi.</p>

  <p class="block4">“Ben de öyle düşünmüştüm. Bana masumu oynamayın, Sivertsen.”</p>

  <p class="block4">“Sanki ne düşündüğün benim umurumda, Hole. Başka bir şey var mı?”</p>

  <p class="block4">Harry sırtını duvara dayayıp yere çöktü.</p>

  <p class="block4">“Evet. Tom Waaler’ı tanıyor musun?”</p>

  <p class="block4">“Kimi?”</p>

  <p class="block4">Ağzından çok hızlı çıkmıştı. Aslında fazla hızlı Harry acele etmedi ve sigarasının dumanını tavana doğru üfledi. Sven Sivertsen’in yüzündeki ifade sıkıntılı ama sertti. Harry daha önce dışarıdan sert görünen ama içi yumuşak bir sürü katil görmüştü. Ama bazıları kesinlikle ve tamamen sert kabuktan oluşuyordu. Bu seferkinin ne kadar sert olduğunu merak ediyordu doğrusu. “Seni tutuklayan ve sorguya çeken adamın ismini hatırlamıyormuş gibi yapmana gerek yok, Sivertsen. Onu daha önceden tanıyor muydun?” Sven’in yüzündeki bir anlık tereddüt Harry’nin gözünden kaçmadı. “Daha önce kaçakçılıktan içeride yatmışsın. Çantanda bulunan silahın üzerinde seri numarasını silmek için kullanılan makineye ait izler var. Oslo’da son yıllarda gittikçe daha fazla silahta aynı izleri görmeye başladık. Bunun sorumlusunun bir kaçakçılık şebekesi olduğunu düşünüyoruz.” “İlginç.”</p>

  <p class="block4">“Waaler için silah kaçakçılığı yaptın mı, Sivertsen?”</p>

  <p class="block4">“Tanrı aşkına, siz polisler bu tür şeyler de mi yapıyorsunuz?”</p>

  <p class="block4">Sven Sivertsen gözünü bile kırpmıyordu. Ama gür açlarının arasından bir damla ter süzülmeye başlanıştı.</p>

  <p class="block4">“Sıcak mı oldu, Sivertsen?”</p>

  <p class="block4">“Hayır, rahatım.”</p>

  <p class="block4">“Mm.”</p>

  <p class="block4">Harry ayağa kalktı ve lavaboya doğru gitti. Bir tane plastik bardak çekti ve arkasını dönerek musluğu sonuna kadar açtı.</p>

  <p class="block4">“Biliyor musun, Sivertsen? Ta ki bir arkadaşım Waaler’in seni nasıl tutuklamaya çalıştığını anlatana kadar bir şey anlamamıştım. Sonra Beate Lønn senin adını telefonda söyledikten sonra Waaler’ın yüzünün bembeyaz olduğunu hatırladım. Ama o sırada bunun sebebinin senin bizi atlatıp bir cinayet daha işlediğini düşünmesi olduğunu sanmıştım. Ama Lønn bana seni tutuklarken “Waaler’ın elinde iki tane silah olduğundan ve sürekli sana silahını indir deyip durduğundan bahsedince her şey yerli yerine oturdu. Onu korkutan senin bir cinayet daha işlemiş olman değil senin adındı. Seni tanıyordu. Aslına bakarsan sen onun kuryelerinden biriydin. Ve Waaler de eğer sen cinayetle suçlanırsan her şeyin gün ışığına çıkacağını gayet iyi biliyordu. Kullandığın bütün silahlar, Oslo’ya yaptığın ziyaretler, bütün bağlantıların. Eğer işbirliği yaparsan hakim cezanda indirim bile yapabilirdi. Bu yüzden seni neredeyse vuracaktı.” “Vurmak...”</p>

  <p class="block4">Harry elindeki bardağı suyla doldurdu ve Sven Sivertsen’in yanına gitti. Bardağı yere bıraktı ve kelepçelerini çözdü. Sivertsen bileklerini ovuşturuyordu. “İç bunu,” dedi Harry. “Kelepçelerini geri takmadan önce bir de sigara içebilirsin.” Sven bir an durakladı. Harry saatine baktı. Hala yarım saati vardı. “Hadi, Sivertsen.”</p>

  <p class="block4">Sivertsen bardağı aldı ve bir yandan Harry’ye bakarken bir dikişte bitirdi. Harry bir sigara yakıp Sivertsen’e verdi.</p>

  <p class="block4">“Bana inanmıyorsun, değil mi?” dedi Harry. “Tam tam tersini düşünüyorsun. Tom Waaler gelip seni bu nasıl derler? - sıkıcı durumdan kurtaracak. Onun cebini doldurmak için yaptığın onca şeyden sonra tehlikeye atılıp sana olan minnet borcunu ödeyecek. Ve onun hakkında bildiğin şeyler hesaba katılırsa olabilecek en kötü şey sana yardım etmesi için ona şantaj yapmak.” Harry hafifçe başını iki yana salladı. “Daha zeki bin olacağını sanıyordum, Sivertsen. Ama tüm o kurduğun bulmacalar, cinayetleri kurgulaman ve hep bir adım önde olman. Tüm bunları düşününce insan karşısında daha zeki birini göreceğini zannediyor. Ama daha Waaler gibi bir köpekbalığının nasıl hareket ettiğinden bile haberin yok.”</p>

  <p class="block4">“Haklısın,” dedi Sivertsen gözleri yarı kapalı bir şekilde sigarasının dumanını tavana doğru üflerken. “Sana inanmıyorum.”</p>

  <p class="block4">Sivertsen sigarasının dumanını silkeledi. Küller bardağa değil de yere düştü. Harry bunun bir çözülme olup olmadığını düşündü. Ama hayatında çok çözülme görmüş biri olarak yanıldığını hemen anladı. “Haberlerde havanın soğuyacağını söylediler,” dedi Harry.</p>

  <p class="block4">“Norveç haberlerini takip etmiyorum.” Sivertsen sırıtıyordu. Harry’yi alt ettiğini düşünüyordu.</p>

  <p class="block4">“Yağmur,” dedi Harry. “Bu arada su nasıldı?” “Bildiğin su.”</p>

  <p class="block4">“Yusufun Kutsaması dedikleri kadar varmış” dedi.</p>

  <p class="block4">“Yusuf’un nesi?”</p>

  <p class="block4">“Kutsaması. Tat yok. Koku yok. Ne olduğunu gayet İyi bildiğini sanıyorum. Belki Norveç’e bundan da sokmuşsundur. Çeçenistan’dan Prag’a, oradan da Oslo’ya?” Bu sefer Harry sırıtıyordu. “Kaderin cilvesi.” “Sen neyden bahsediyorsun?”</p>

  <p class="block4">Harry Sven’e bir şey fırlattı. Sven atılan şeyi havada kaptı ve incelemeye başladı.</p>

  <p class="block4">“Bu boş...” Harry’ye baktı.</p>

  <p class="block4">“Skâl.”</p>

  <p class="block4">“Ne?”</p>

  <p class="block4">“Patronumuz Tom Waaler’dan sana bir hediye.” Harry Sivertsen’i izlerken sigarasının dumanını burnundan dışarı verdi. Yüzünün kasları gerildi. Adem elması bir aşağı bir yukarı hareket ediyordu. Parmaklarını boynuna götürdü.</p>

  <p class="block4">“Dört cinayetin zanlısı olarak şu anda yüksek güvenlikli bir hapishanede olman gerekiyordu, Sivertsen. Bu hiç aklına gelmedi mi? Ama sen bunun yerine elinde polis rozeti olan herkesin elini kolunu sallayarak rahatça girebileceği bir nezarethanede tutuluyorsun. Seni buradan çıkarıp, dışarıdaki gardiyanlara sorgulamaya götürdüğümü söyleyebilirim. Sahte evraklarla tahliye edip Prag’a doğru yola çıkmanı sağlayabilirim. Ya da şimdi olduğu gibi cehenneme gönderebilirim. Bunu sana kim hazırladı sanıyorsun, Sivertsen? Bu arada kendini nasıl hissediyorsun?”</p>

  <p class="block4">Sivertsen yutkundu. Bela. Çok büyük bela. “Neden bunları bana anlatıyorsun?” diye fısıldadı. Harry omuzlarını silkti.</p>

  <p class="block4">“Waaler yardakçılarına her şeyi anlatmaz, ama ben biraz meraklıyımdır. Sen de benim gibi büyük resmi görmekten hoşlanmaz mısın, Sivertsen? Yoksa gerçek aydınlanmanın öldükten sonra olacağına inananlardan mısın? O zaman sorun yok. Ama ben o kadar bekleyemem...” Sivertsen’in yüzü bembeyaz oldu.</p>

  <p class="block4">“Bir sigara daha?” diye sordu Harry. ‘Yoksa miden şimdiden bulanmaya mı başladı?”</p>

  <p class="block4">Sivertsen o an kasıldı ve tuğla duvarın üzerine yeşil yeşil kustu. Nefes nefese kalmıştı.</p>

  <p class="block4">Harry pantolonuna sıçrayan kusmuklara baktı ve lavaboya gidip biraz havlu kağıt koparttı. Birazını Sivertsen’e verdi. Sivertsen ağzını kuruladı. Ve sonra güçsüz kalan başını iki elinin arasına aldı. Nihayet konuşmaya karar verdiğinde sesi ağlamaklıydı:</p>

  <p class="block4">“Eve girdiğimde... kafam karışmıştı, ama, doğal olarak, rol yaptığını anlamıştım. Bana göz kırptı ve yüksek sesle konuşmasının sebebinin onlar olduğunu başıyla işaret etti. Neler olup bittiğini anlamam birkaç saniye sürdü.</p>

  <p class="block4">Sandım ki... Bende silah olduğu zannedilirse elinden kaçmamı diğerlerine daha kolay açıklayabileceğini düşündüm. Onda iki silah vardı. Birisinin benim için olduğunu düşündüm. Birisinin bizi görme ihtimaline karşılık bir tanesini bana vereceğini sanıyordum. Sonra o lanet kadın çıkageldi ve her şeyi berbat etti.”</p>

  <p class="block4">Harry yine sırtını duvara dayamış anlatılanları dinliyordu.</p>

  <p class="block4">“Yani polisin kurye cinayetleriyle ilgili peşinde olduğunu bildiğini itiraf ediyorsun, öyle mi?”</p>

  <p class="block4">Sivertsen hayır anlamında başını salladı.</p>

  <p class="block4">“Hayır, hayır, ben katil falan değilim. Ben kaçakçıdan tutuklandığımı sanıyordum. Bir de elmaslar yüzünden. Bu olaya Waaler’ın baktığını biliyordum.</p>

  <p class="block4">O İzden de her şeyin çok kolay olacağını, bir şekilde bu işten kolayca sıyrılacağımı biliyordum. Ama... “ , Sivertsen bu sefer daha yeşil renkte kustu. Harry ona biraz daha kağıt verdi.</p>

  <p class="block4">Sivertsen hıçkırıklara boğuldu.</p>

  <p class="block4">“Ne kadar vaktim kaldı?”</p>

  <p class="block4">“Bu sana bağlı,” dedi Harry.</p>

  <p class="block4">“Nasıl yani?”</p>

  <p class="block4">Harry sigarasını yerde söndürdü, elini cebine soktu e kozunu oynadı. “Bunu görüyor musun?”</p>

  <p class="block4">Başparmağıyla işaret parmağı arasında beyaz bir hap tutuyordu. Sivertsen başını evet anlamında salladı.</p>

  <p class="block4">“Yusuf’un Kutsaması’nı içtikten sonraki on dakika içinde bu hapı içersen hayatta kalma şansın oldukça yüksek olur. Bunu eczacı bir arkadaşımdan aldım. Neler, diye merak ediyorsun eminim. Pekala, seninle bir anlaşma yapmak istiyorum. Sebebi bu. Tom Waaler’a çarşı tanıklık yaparak tüm bu kaçakçılık işleriyle ilgili bildiklerini anlatmanı istiyorum.” “Evet, evet, bana hapı ver artık.” “Peki sana nasıl güvenebilirim, Sivertsen?” “Yemin ederim.”</p>

  <p class="block4">“Daha dikkatli düşünülmüş bir cevabı yeğlerim doğrusu, Sivertsen. Ben gözden kaybolur kaybolmaz taraf değiştirmeyeceğini nereden bileyim?”</p>

  <p class="block4">“Ne?”</p>

  <p class="block4">Harry hapı cebine geri koydu.</p>

  <p class="block4">“Zamanın daralıyor. Sana nasıl güveneyim, Sivertsen? Bana iyi bir sebep söyle.” “Şimdi mi?”</p>

  <p class="block4">“İlaç birazdan nefesini kesecek. Görenler oldukça acı dolu bir ölüm olduğunu söylüyor.”</p>

  <p class="block4">Sivertsen konuşmadan önce gözlerini kırpıştırdı:</p>

  <p class="block4">“Bana güvenmek zorundasın çünkü mantıklı olan şey bu. Bu akşam ölmezsem, Tom Waaler onun beni öldürme planını öğrendiğimi anlayacak. Bunun geri dönüşü yok. Ben onu alt etmeden o beni alt etmeye çalışacak. Başka bir çarem yok yani anlıyor musun?” “Aferin, Sivertsen. Devam et.”</p>

  <p class="block4">“Burada hiç şansım yok. Yarın sabaha çıkmam. Tek şansım Waaler’ın yakalanıp parmaklıkların arkasını boylaması. Ve bana tek yardım edebilecek kişi de... sensin.”</p>

  <p class="block4">“Tam on ikiden. Tebrikler,” dedi Harry ayağa kalkarak. “Eller arkaya lütfen.” “Dediklerimi aynen yap. Buradan hemen çıkmamız lazım.”</p>

  <p class="block4">“Hapı... “</p>

  <p class="block4">“Hapın adı Flunipam ve tek iyi geldiği şey uykusuzluk.” Sven duyduklarına inanmamıştı., “Seni... “</p>

  <p class="block4">Harry saldırıyı bekliyordu. Yana çekilip alttan sert bir yumruk attı Sven’e. Sivertsen iki büklüm oldu.</p>

  <p class="block4">Harry bir eliyle onu tutup diğeriyle de kelepçeleri taktı.</p>

  <p class="block4">“Endişelenmene gerek yok, Sivertsen. Waaler’ın verdiği ampulü dün hemen boşalttım. Eğer içtiğin suyun tadıyla ilgili bir şikayetin varsa bana değil Oslo</p>

  <p class="block4">Su İşleri’ne başvur.”</p>

  <p class="block4">“Ama... ben... “</p>

  <p class="block4">İkisi birden kusmuğa baktılar.</p>

  <p class="block4">“Açgözlülük edip çok fazla yemek yemişsin,” dedi Harry. Ama merak etme kimseye söylemem.”</p>

  <p class="block4">Nöbetçi odasındaki sandalye yavaşça onlara doğru döndü. Yarı kapalı bir gözler birden fal taşı gibi açılıp öfkeyle bakmaya başladı. “Kederli” Groth o koca gövdesini beklenmedik bir çeviklikle sandalyeden kaldırdı. “Bu da nesi?” diye hırladı.</p>

  <p class="block4">“Dokuz numaralı hücredeki mahkum,” dedi Harry Sivertsen’i başıyla göstererek. “Altıncı katta sorgulanması gerekiyor. Nereye imza atmalıyım?” “Sorgulama mı? Bana sorgulamayla ilgili bilgi verilmedi.” “Bildiğim kadarıyla bu tür şeyler sana pek söylenmez, Groth,” dedi Harry. Groth afallamış bir şekilde bir Harry’ye bir Sivertsen’e bakıyordu. “Rahatla,” dedi Harry. “Planlarda küçük bir değişiklik oldu. İlacı içmiyor. Başka bir yolunu bulacağız.” “Neden bahsettiğini bilmiyorum.”</p>

  <p class="block4">“Elbette bilmiyorsun. Ve daha fazla duymak istemiyorsan, sana çıkış defterini vermeni öneririm, Groth. Daha yapacak çok işimiz var.” Groth diğerini ovuşturarak, yaralı gözüyle Harry’ye bakıyordu. Kalbi hızla atan Harry, bunun dışarıdan belli olmamasını diliyordu. Daha başlamadan tüm planları suya düşebilirdi. Eli berbattı. Tek bir as bile yoktu. Tek umudu Groth’un karışan kafasının Harry’nin istediği gibi çalışmasıydı. Kendi çıkarları söz konusu olduğunda insanoğlunun mantıklı düşünme ile zekası arasında ters bir orantı olduğuna dayanan Aune’un temel prensiplerinden birisine göre kurmu37şt5u planını. Groth bir süre homurdandı.</p>

  <p class="block4">Harry bunun işlerin yolunda gittiği anlamına gelmesini ümit ediyordu; yani Groth’un defteri uzatıp en azından işleri kitabına göre yapıp, kendini garantiye almanın daha az riskli olacağını düşünmesini umuyordu. Bu şekilde daha sonra dedektiflere her şeyi olduğu gibi söyleyebilirdi. Dokuz numaralı hücredeki gizemli ölümün ardından giren çıkan olmadı gibi bir yalan söyleyip bunun ortaya çıkmasını riske etmektense. Harry şu an Groth’un bir imzayla her şeyden sıyrılabileceğini düşünüyor olduğunu ümit ediyordu. Bunun kontrol etmeye de gerek yoktu. Sonuçta bu salağın kendi taraflarına geçtiğini söyleyen Waaler’ın kendisi değil miydi? Groth öksürdü.</p>

  <p class="block4">Harry noktalı yerlere imzasını attı. “Yürü,” dedi Sivertsen’e, iterek.</p>

  <p class="block4">Nezarethanenin dışarısındaki otoparkta gece havası buz gibi bir bira gibi gelmişti.</p>

  <p class="block10"><span class="text2">Pazar Gecesi. Ültimatom.</span></p>

  <p class="block4">Rakel uyandı.</p>

  <p class="block4">Aşağıdaki kapı açılmıştı.</p>

  <p class="block4">Yatakta doğrulup saate baktı: 12:45.</p>

  <p class="block4">Gerindi ve tekrar yattı. Sessizliği dinliyordu. Huzurlu bir uyku, yerini içini gıdıklayan bir bekleyişe terk etmişti. O yatağa girdiğinde uyuyormuş gibi yapacaktı. Bunun çocukça bir oyun olduğunun farkındaydı. Ama böyle yapmak çok hoşuna gidiyordu. Gelip nefes nefese yanına uzanacak ve Rakel uykusunda dönerken karnı eline değecekti. Nefesi daha da hızlanacak ve ikisi de hangisi daha çok dayanacak diye hareket etmeden bekleyeceklerdi. Yani bir çeşit yarışma. Kaybeden Harry olacaktı. Belki.</p>

  <p class="block4">Gözlerini kapadı.</p>

  <p class="block4">Bir süre sonra, tekrar açtı. Aklına rahatsız edici bir düşünce saplanmıştı. Kalktı ve yatak odasının kapısını açıp sesleri dinledi. Merdivenlere kadar gitti. “Harry?”</p>

  <p class="block4">Sesi endişeliydi ve bu onu daha da korkar hale getirmişti. Kendini biraz toparladı ve aşağı indi. Kimsecikler yoktu.</p>

  <p class="block4">Harry geleceği için kilitlemediği kapının rüzgarla açılma sesinin onu uyandırdığını düşünerek kapıyı kilitledi. Kendine bir bardak süt koyup mutfakta oturdu. Ahşap evin duvarlarından gıcırtılar geliyordu. Yaşlı duvarlar sanki birbirleriyle konuşuyor gibiydi.</p>

  <p class="block4">Oradan kalktığında saat 01:30’du. Harry kendi evine gitmiş olmalıydı ve bugün oynadıkları o küçük oyunun bu seferlik galibinin kim olacağını asla öğrenemeyecekti.</p>

  <p class="block4">Yatak odasına giderken bir anda bir düşünceyle paniğe kapıldı. Geri döndü. Oleg’in odasının kapısından yatağında uyuduğunu görünce rahat bir nefes aldı. Ama bir saat sonra kabuslar görerek tekrar uyandı ve bütün gece yatağında döndü durdu.</p>

  <p class="block4">Beyaz Ford Escort yaz gecesinde sessizliği bozan eski ve gürültülü bir denizaltı gibiydi.</p>

  <p class="block4">“Okernveien,” diye mırıldandı Harry. “Sons Gate.”</p>

  <p class="block4">“Ne?” diye sordu Sivertsen.</p>

  <p class="block4">“Yok bir şey. Kendi kendime konuşuyorum.”</p>

  <p class="block4">“Neden?”</p>

  <p class="block4">“En kısa yoldan nasıl giderim diye düşünüyorum.”</p>

  <p class="block4">“Nereye?”</p>

  <p class="block4">“Yakında öğrenirsin.”</p>

  <p class="block4">Tek tük birkaç evin arkasında yükselen uzun binaların olduğu dar bir sokağa park ettiler. Harry, Sivertsen’in olduğu tarafa eğilerek kapısını iterek açtı. Araba birkaç yıl önce soyulmuş ve artık sağ ön kapı dışarıdan açılmıyordu. Rakel arabalar ve sahiplerinin karakterleriyle ilgili sürekli espriler yapıp duruyordu. Ne ima ettiğinden Harry pek emin değildi. Harry inip kapıya doğru yürüdü ve Sivertsen’i çekerek dışarı çıkardı ve arkasını dönmesini söyledi.</p>

  <p class="block4">“Solak mısın?” diye sordu Harry kelepçeleri açarken. “Ne?”</p>

  <p class="block4">“Sağla mı solla mı daha iyi yumruk atarsın?” “Anladım. Yumruk falan atmam ben.” “Bu güzel.”</p>

  <p class="block4">Harry kelepçeleri Sivertsen’in sağ kendisinin sol eline taktı. Sivertsen şaşırmış bir şekilde kendisine bakıyordu.</p>

  <p class="block4">“Seni kaybetmek istemem, eski dostum.”</p>

  <p class="block4">“Bana doğru bir silah tutsan daha kolay olmaz mıydı?”</p>

  <p class="block4">“Elbette olurdu ama ben iyi çocuk olup birkaç hafta önce onu iade ettim. Hadi gidelim.”</p>

  <p class="block4">Gecenin ışığında göğe doğru yükselen binaların arasında boş bir arsada yürüyorlardı.</p>

  <p class="block4">“Tanıdık yerlere gelmek güzel mi?” diye sordu Harry öğrenci yurdunun önüne geldiklerinde.</p>

  <p class="block4">Sivertsen omuz silkti.</p>

  <p class="block4">İçeri girdikleri anda Harry duymamış olmayı tercih edeceği bir şey duydu. Merdivenlerden inen ayak sesleri. Etrafı hızlı bir şekilde kolaçan etti. Asansörün küçük yuvarlak penceresinden içeride ışık yandığını gördü ve Sivertsen’i de arkasından çekerek asansöre girdi. Asansör onların ağırlığıyla sallandı.</p>

  <p class="block4">“Bil bakalım kaçıncı kata gidiyoruz!” dedi Harry.</p>

  <p class="block4">Harry yüzüne doğru kurukafa anahtarlığı sallarken Sivertsen öfkeli bir şekilde güldü.</p>

  <p class="block4">“Oyun oynayacak havada değilsin, öyle mi? Dörde bas bakalım, Sivertsen.” Sivertsen denileni yaptı ve asansörün hareket etmesini beklemeye koyuldu. Harry yüzünü buruşturarak Sivertsen’e baktı. Adam rolünü çok iyi yapıyordu; hakkını yememek lazımdı. “Demir parmaklık,” dedi Harry.</p>

  <p class="block4">“Ne?”</p>

  <p class="block4">“Onu kapatmazsan asansör çalışmaz. Bilmiyor musun?”</p>

  <p class="block4">“Bu mu?”</p>

  <p class="block4">Harry başıyla onayladı. Sivertsen parmaklığı çekti ama asansör bir türlü hareket etmiyordu.</p>

  <p class="block4">Harry alnında ter biriktiğini hissediyordu. “Sonuna kadar çek,” dedi Harry.</p>

  <p class="block4">“Böyle mi?”</p>

  <p class="block4">“Rol yapmayı kes,” dedi Harry yutkunarak. “Sonuna kadar çekilmesi lazım. Eğer temas noktasına değmezse asansör hareket etmez.”</p>

  <p class="block4">Sivertsen gülümsedi.</p>

  <p class="block4">Harry sağ elini yumruk yaptı.</p>

  <p class="block4">Asansör sarsıldı ve siyah parlak parmaklığın arkasında beyaz tuğla duvar hareket etmeye başladı. Kapıyı geçerken pencereden bir an için Harry aşağı inen birini arkadan gördü. Öğrencilerden biridir diye umuyordu. Adli tıptan Bjørn Holm’ün orada işlerini bitirdiklerini söylediğini hatırlıyordu.</p>

  <p class="block4">“Asansörlerden hoşlanmıyorsun, değil mi?”</p>

  <p class="block4">Harry cevap vermedi; akıp giden duvara bakmayı sürdürüyordu.</p>

  <p class="block4">“Ufak bir fobimiz var galiba?”</p>

  <p class="block4">Asansör birden durdu ve Harry dengesini kaybetmemek için yana doğru bir adım attı. Asansör altlarında sallanıyordu ve kata henüz gelmemişlerdi; hâlâ duvar görünüyordu.</p>

  <p class="block4">“Ne halt ettiğini sanıyorsun?” diye fısıldadı.</p>

  <p class="block4">“Ter içinde kaldın, Müfettiş Hole. Ben de bunun bir şeyi açığa kavuşturmak için iyi bir fırsat olduğunu düşündüm.”</p>

  <p class="block4">“Şu an hiçbir şey için iyi bir zaman değil. Devam et, yoksa...” Sivertsen asansör düğmelerinin önünde duruyordu ve oradan çekilmeye hiç niyeti yoktu. Harry sağ elini kaldırdı. O anda Sivertsen’in sol elindeki keseri gördü. Sapı yeşildi.</p>

  <p class="block4">“Bunu arka koltuğunda buldum,” dedi Sivertsen. Yüzünde neredeyse özür diler gibi bir ifade vardı. “Arabanı temiz tutmalısın. Şimdi beni dinleyecek misin?” Keserin çelik kısmı parlıyordu. Harry kafasını toparlamaya çalışıyordu. Paniğe kapılmamaya çalışıyordu. “Dinliyorum.”</p>

  <p class="block4">“İyi çünkü söyleyeceklerim biraz dikkatini toplamanı gerektiriyor. Ben masumum. Yani, evet silah ve elmas kaçakçılığı yapmış olabilirim. Bunu yıllardır yapıyorum. Ama kimseyi öldürmedim.”</p>

  <p class="block4">Harry elini hareket ettirince Sivertsen keseri yine kaldırdı. Harry elini indirdi.</p>

  <p class="block4">“Silah işinin başında Prens diye biri vardı. Bu Müfettiş Tom Waaler olarak tanıdığım adam. Daha da ilginç tarafı onun Tom Waaler olduğunu ispatlayabilirim. Ve eğer durumu yanlış anlamadıysam sen de onu mıhlamak için benim şahitliğime muhtaçsın. Çünkü sen onu mıhlamazsan, o seni mıhlayacak. Yanılıyor muyum?” Harry’nin gözleri keserdeydi. “Hole?”</p>

  <p class="block4">Harry başını evet anlamında salladı.</p>

  <p class="block4">Sivertsen’in gülüşü incecikti; aynen genç bir kız gibi.</p>

  <p class="block4">“Bu harika bir paradoks değil mi, Hole? İşte buradayız. Bir silah kaçakçısı ve bir düztaban ve ikimiz de birbirimizi nasıl öldüreceğimizi bulmaya çalışıyoruz.”</p>

  <p class="block4">“Gerçek paradoks diye bir şey yoktur,” dedi Harry. “Ne istiyorsun?”</p>

  <p class="block4">“Senden mi?” dedi Sivertsen keseri daha da yükseğe kaldırdı. “Beni dört kişiyi öldürmüş gibi gösteren adamı bulmanı istiyorum. Eğer bunu yapabilirsen, sana Waaler’ın başını gümüş tepside sunarım. İyilik yap, iyilik bul.”</p>

  <p class="block4">Harry öfke dolu gözlerle Sivertsen’e bakıyordu. Kelepçeleri birbirine sürtünüyordu.</p>

  <p class="block4">“Tamam,” dedi Harry. “Ama her şeyi sırasıyla yapalım. Önce Waaler’ı demir parmaklıklar arkasına attıralım. Bu iş bitince rahat rahat sana yardım edebilirim.”</p>

  <p class="block4">Sivertsen başını iki yana salladı.</p>

  <p class="block4">“Bana yöneltilen suçlamaların farkındayım. Bütün gün bunu düşündüm, Hole. Bunun karşılığında tek sunabileceğim şey Waaler’ı içeri tıkacak kanıt ve tek pazarlık yapabileceğim kişi de sensin. Polisler tebrikleri kabul etmekle meşgul ve içlerinden hiçbirisi yüzyılın başarısını yüzyılın salaklığına döndürmeye cesaret edemeyecektir. Bu kadınları öldüren manyak bunun için benim cezalandırılmamı istiyor. Ben oyuna getirildim. Ve yardımın olmadan en ufak bir şansım bile yok.”</p>

  <p class="block4">“Tom Waaler ve adamlarının şu anda bizi bulmak için canını dişine taktığını biliyor musun? Geçen her saat bize daha da yaklaşmış olacaklar. Ve bulduklarında ikimizin de işi biter.” “Evet.”</p>

  <p class="block4">“Öyleyse neden riske atılalım? Polislerin bu olaya tekrar bakmayacakları konusunda haklı olduğunu varsayalım.</p>

  <p class="block4">Ölmektense yirmi yıl yatıp çıkmak daha iyi değil mi?”</p>

  <p class="block4">“Hapiste yirmi yıl geçirmek gibi bir seçeneğim yok artık, Hole.” “Neden?”</p>

  <p class="block4">“Çünkü hayatımı tamamen değiştirecek bir şey oldu.” “Nedir?”</p>

  <p class="block4">“Ben baba oluyorum, Müfettiş Hole.” Harry şaşkınlıktan kalakalmıştı.</p>

  <p class="block4">“Waaler bizi bulmadan gerçek katilin kim olduğunu bulmalısın, Hole. Her şey bu kadar basit.” Sivertsen keseri Harry’ye uzattı. “Bana inanıyor musun?”</p>

  <p class="block4">“Evet,” diye yalan söyledi Harry ve keseri cebine soktu.</p>

  <p class="block4">Asansör tekrar hareket ettiğinde çelik kablolar gürültüyle inledi.</p>

  <p class="block10"><span class="text2">Pazar Gecesi. Fascinating Nonsense</span><sup class="text8"><sup class="noteref1" id="back_note_12"><a class="calibre2" href="../Text/index_split_018.html#note_12" title="12">12</a></sup></sup></p>

  <p class="block4">“Umarım Iggy Pop seviyorsundur,” dedi Harry ve AJ Sivertsen’i 406 numaralı odanın cam kenarındaki kalorifer radyatörüne kelepçeledi. “Bir süre için bu manzarayla idare etmek zorundasın.” “Daha kötülerini de gördüm,” dedi Sivertsen postere bakarak. “Iggy ve the Stooges’ı Berlin’de izlemiştim. Bu posteri buraya asan çocuk daha o zamanlar doğmamıştı bile.”</p>

  <p class="block4">Harry saatine baktı: 01:10. Waaler ve adamları Sofies Gate’deki evine çoktan bakmışlardır ve şu anda otelleri dolaşıyorlardır, diye düşündü. Ne kadar zamanları kaldığını kestirmek imkansızdı. Harry kanepeye çöktü ve avuçlarıyla yüzünü ovuşturmaya başladı. Lanet olası Sivertsen!</p>

  <p class="block4">Harry’nin önceki planı çok basitti. Tek yapması gereken güvenli bir yer bulup ardından Bjarne Møller’i ve Kripos’un başındaki adamı arayıp telefondan Sven Sivertsen’in söylediklerini dinletmekti. Ve sonra onlara gazeteleri aramadan önce Waaler’ı tutuklamak için üç saatleri olduğunu söyleyecekti. Böylesi çok daha basit olacaktı. Tek yapması gereken Waaler’ın hapse atıldığı haberi gelene kadar bu odada beklemekti.</p>

  <p class="block4">Sonrasında Harry Aftenposten’den Roger Gjendem’i arayacak ve Kripos’un başındaki adamı arayıp tutuklama hakkındaki yorumunu sormasını isteyecekti. Ancak o zaman -her şey ortaya çıktığında - Sven Sivertsen’le birlikte saklandıkları bu delikten çıkacaklardı.</p>

  <p class="block4">Ama Sivertsen ve ültimatomu göz önüne alındığında bunun hiç de kolay olmayacağı görülüyordu.</p>

  <p class="block4">“Peki ya... “</p>

  <p class="block4">“Aklına bile getirme, Hole.”</p>

  <p class="block4">Sivertsen yüzüne bile bakmadan konuşuyordu.</p>

  <p class="block4">Lanet olası herif!</p>

  <p class="block4">Harry tekrar saatine baktı. Artık buna bir son vermesi gerektiğini biliyordu.</p>

  <p class="block4">Kalan zamanı bir tarafa bırakıp biraz aklını toparlaması ve ortaya çıkan bu yeni duruma karşı acilen yeni bir şeyler bulması gerekiyordu. Kahretsin!</p>

  <p class="block4">“Pekala,” dedi Harry gözlerini kapatarak. “Olanları bir de senin ağzından duymak istiyorum.”</p>

  <p class="block4">Sven Sivertsen öne doğru eğildiğinde radyatör demirleri ile kelepçenin tıkırtısı duyuldu.</p>

  <p class="block4">Harry camın önünde bir sigara yakmış, Sivertsen’in incecik sesiyle başına gelenleri anlatmasını dinliyordu. On yedi yaşında babasıyla tanıştığı günlerden başlamıştı anlatmaya.</p>

  <p class="block4">“Annem Kopenhag’ta olduğumu sanıyordu ama ben Berlin’de onu arıyordum. Berlin’de konsoloslukların bulunduğu Tiergarten civarında köpeklerin koruduğu kocaman bir evde oturuyordu. Bahçıvanı evin kapısına kadar benimle gelmeye ikna ettim. Kapıyı açtığı zaman kendimi aynaya bakıyormuş gibi hissettim. Orada öylece durmuş şaşkınlık içinde birbirimize bakıyorduk. Kim olduğumu belirtmeme gerek yoktu. Sonunda ağlamaya başladı ve bana sarıldı. Onunla dört hafta kaldım. Evliydi ve üç çocuğu vardı. Ne iş yaptığını sormadım. O da bana söylemedi. Karısı, Randi, tedavisi mümkün olmayan bir kalp rahatsızlığından dolayı Alplerde bir sanatoryumdaydı. Bu sanki aşk romanlarında okuduklarımıza benziyordu ve ben de zaman zaman karısını oraya gönderme fikrini böyle mi edindi diye merak ederim. Onu sevdiğine şüphe yoktu. Ya da daha doğrusu bir âşık gibi davrandığı kesindi. Karısının öleceğini söylerken bunu sanki magazin dergilerinin birinden okumuş gibi söylemişti. Bir öğleden sonra karısının arkadaşlarından biri geldi. Çay içerken babam Randi’yi onun karşısına çıkaran şeyin kader olduğunu söyledi. Ama birbirlerini o kadar çok ve umarsızca sevmişlerdi ki kader oyununu oynayıp güzelliği yerli yerindeyken solup gitmesine izin vermişti. Buna benzer şeyleri yüzü hiç kızarmadan söyleyebiliyordu. O gece uyuyamamıştım ve içecek bir şeyler bulmaya çalışırken kadını gizlice odasından çıkarken gördüm.”</p>

  <p class="block4">Harry başını salladı. Hava biraz soğumuş muydu, yoksa ona mı öyle geliyordu? Sivertsen yerini değiştirmişti.</p>

  <p class="block4">“Gündüz ev bana kalıyordu. Biri on dört, diğeri on altı yaşında iki tane kızı vardı. Bodil ve Alice. Elbette onları çok heyecanlandırıyordum. Aniden ortaya çıkan ve daha önce hiç tanımadıkları yarı kardeşleriydim. İkisi de bana âşık olmuştu ama ben Bodil’i seçtim. Küçük olanı. Bir gün okuldan eve erken gelmişti. Babasının yatağına götürdüm. Sonrasında kanlı yatak çarşaflarını kaldırmaya çalışırken onu odadan çıkardım ve kapıyı kilitleyip anahtarını da babama vermesini tembihleyerek bahçıvana bıraktım. Ertesi sabah kahvaltıda babam onunla çalışıp çalışmayacağımı sordu. Böylelikle elmas kaçakçılığı işine girmiş oldum.” Sivertsen susmuştu. “Zamanımız doluyor,” dedi Harry.</p>

  <p class="block4">“İşleri Oslo’dan idare ediyordum. İlk bir iki başarısız işin ardından nasıl yapmam gerektiğini öğrendim. Özellikle hava alanı kontrollerinden geçmekte ustaydım. Çok kolay oluyordu. Tek yapmam gereken saygın biri gibi giyinip korktuğumu belli etmemekti. Zaten korkuyor falan da değildim; hiç açık vermiyordum. Genellikle rahiplerin giydiği yakalardan takıyordum. Bu çok bilinen bir numara olduğu için gümrükteki polislerin hemen dikkatini çekebilirdi ama bir rahip nasıl yürür, saçını nasıl tarar, ne tür ayakkabılardan hoşlanır, elini kolunu nasıl sallar, nasıl bir yüz ifadesiyle konuşur; bunların hepsini bilen birini asla durdurmazlar. Bir tanesi şüphelense bile bir rahibi durdurmanın sorumluluğu daha büyüktür. Uzun saçlı hippiler vızır vızır kapıdan geçerken bir rahibi durdurup çantasını aramaya pek hoş gözle bakılmaz. Gümrük elemanları da herkes gibi insanlara - yanlış da olsa - iyi bir iş yaptıkları izlenimini vermeye çalışırlar.</p>

  <p class="block4">“Babam 1985’te kanserden öldü. Randi’nin tedavisi mümkün olmayan kalp rahatsızlığının tedavisi hâlâ mümkün değildi belki ama bu onun uçakla evine dönüp işlerin başına geçmesine engel olmadı. Bodil’in bekâretini benim bozduğumu mu öğrenmişti bilmiyorum. Ancak çok geçmeden işsiz kalmıştım. Norveç’in artık çalışmak istemedikleri bir yer olduğunu söyledi ve bana da başka bir öneride bulunmadı. Oslo’da birkaç yıl işsiz, gezdikten sonra Demir Perde’nin çökmesiyle kaçakçılar cennetine dönüşen Prag’a yerleştim. Almancam iyiydi ve fazla zaman harcamadan ayaklarımın üzerinde durmayı becerdim. Hızlı ve iyi para kazanıyordum, ama aynı hızla harcıyordum. Birkaç arkadaşım olduysa da kimseyle çok fazla bir yakınlık kurmadım. Kadınlarla da aynı şekilde. Buna ihtiyacım yoktu. Sebebini öğrenmek ister misin, Hole? Babamdan bana geçen bir yeteneğim olduğunu keşfettim - âşık olma gücü.” Sivertsen başıyla Iggy Pop posterini gösterdi.</p>

  <p class="block4">“Bir kadın için âşık bir erkekten daha güçlü bir afrodizyak yoktur. Ben de evli kadınlarda uzmanlaştım - ne de olsa başımı fazla ağrıtmıyorlardı. Ve parasız günlerimde de iyi bir kaynak olabiliyorlardı. Böylece yıllarım gamsız bir şekilde devam etti. Otuz yılı aşkın bir süre boyunca kafam rahat, nerede akşam orada sabah bohem bir hayat yaşadım.” Sivertsen başını duvara yaslayıp gözlerini kapattı.</p>

  <p class="block4">“Sana alay ediyormuşum gibi gelebilir. Fakat her ilan-ı aşk edişim, üvey annemin babamdan duyduğu sözler kadar gerçekti. Onlara bu hissim bitinceye kadar sahip olduğum her şeyi verdim ve sonra da kapıyı gösterdim. Sanatoryuma verecek param yoktu. Bu hep böyle olmuştu ve ben de hep böyle süreceğini düşünüyordum. Ta ki bir sonbahar günü Wenceslas Meydanı’ndaki Grand Hotel Europa’nın kafeteryasına gidip onu görene dek. Eva. İsmi buydu, Hole. Bu arada gerçek paradoksların olmadığı konusunda yanılıyorsun. Beni etkileyen onun güzelliği değildi, o güzellik kavramının ta kendisi gibi davranıyordu. Ancak, güzel olduklarına inanan insanlar güzeldir. Kadınlara yaklaşma konusunda pek problem yaşamam. Yanına gittiğimde bana canın cehenneme falan demedi; sadece beni çılgına çeviren mesafeli bir kibarlıkla cevap verdi.” Sivertsen o anı düşünüp gülümsedi.</p>

  <p class="block4">“Bir erkek için de âşık olmayan kadın kadar güçlü bir afrodizyak yoktur. Benden yirmi altı yaş küçüktü ve benim sahip olabileceğimden çok daha fazla stil sahibiydi - ve en önemlisi - bana ihtiyacı yoktu. Benim ne olduğunu bilmediğimi zannettiği işini bırakmayıp, Alman işadamlarını kırbaçlayıp onlara sakso çekmeye devam edebilirdi.”</p>

  <p class="block4">“Neden öyle yapmadı, peki?” diye sordu ve sigarasının dumanını Iggy’ye doğru üfledi.</p>

  <p class="block4">“Başka şansı yoktu. Ona çok fazla âşık olmuştum ve sadece benim olmasını istiyordum. Eva da âşık olmayan birçok kadın gibiydi - ekonomik güvence istiyordu. Benim de bu ayrıcalığımı devam ettirmek için para kazanmam gerekiyordu. Sierra Leone’den kanlı elmas kaçırmanın fazla bir riski yoktu. Ancak beni dayanılmaz derecede varlıklı bir adam haline getirmiyordu. Uyuşturucu işi ise çok tehlikeliydi. Bu şekilde silah kaçakçılığı işine girdim ve Prens’le tanıştım. İşi nasıl yapacağımız ve şartları konuşmak için iki kez Prag’da bir araya geldik. İkinci buluşmamız Vâclav Meydanındaki bir açık hava restoranındaydı. Eva’yı fotoğraf çeken bir turist kılığında oraya getirdim ve bizim masanın etrafında sürekli fotoğraf çekti durdu. Adına iş yaptığım kişiler daha sonra anlaşmamıza uymazlarsa postadan üzerinde not olan bir fotoğraf alırlar. Bu her zaman işe yarar. Ama Prens sözünde duran biriydi ve onunla hiçbir konuda sorun yaşamadık. Onun aslında bir polis olduğunu çok sonra öğrendim.” Harry pencereyi kapattı ve çekyat kanepenin üzerine oturdu. “İlkbaharda bir telefon geldi,” diye devam etti Sivertsen. “Telefonu eden Ostland şivesiyle konuşan bir Norveçliydi. Telefonuma nereden ulaştığım bilemiyordum. Hakkımda her şeyi biliyormuş gibi görünüyordu. Ürpertici derecede fazla şey biliyordu: Annemin kim olduğunu, aldığım hapis cezalarını ve yıllardır üzerinde uzmanlaştığım pentagram şeklindeki elmasları. Daha da kötüsü silah kaçakçılığı yaptığımı da biliyordu. Her ikisinden de almak istiyordu. Bir elmas ve susturuculu bir Ceskâ. Bunları almak için oldukça yüksek bir meblağ öneriyordu. Silah için olmaz dedim. Onu başka bir yerden alması gerektiğini söyledim ama o benden almak konusunda ısrarlıydı. Aracı falan istemiyordu. Teklifini yükseltti. Eva daha önce de söylediğim gibi pahalı zevklere sahipti ve onu kaybetmeyi göze alamazdım. Böylece anlaştık.” “Anlaşmanız tam olarak neydi?”</p>

  <p class="block4">“Teslimat için belli istekleri vardı. Frogner Parkındaki anıtın hemen altında olmasını istiyordu. İlk teslimat beş hafta kadar önceydi. Turistlerin ortalıkta olduğu ve işten çıkan insanların parkı doldurduğu bir saat olan tam beşte olmasını istiyordu. Bunun hem onun hem benim dikkat çekmeden parka girip çıkabilmemizi kolaylaştıracağını söyledi. Benim tanınma ihtimalim yok denecek kadar azdı. Yıllar önce, Prag’daki bir barda okuldayken beni sürekli döven birini görmüştüm. Gözlerimin içine baktı. Buradan ayrıldığımdan beri o ve balayında hallettiğim karısından başka hiç kimse beni görmemişti.” Harry başını salladı.</p>

  <p class="block4">“Her neyse,” diye devam etti Sivertsen, “müşterim karşılaşmamızı istemiyordu ve bu benim de işime geliyordu. Yapmam gereken şey söylenilenleri kahverengi bir çantaya koyup Frogner Parkındaki fıskiyenin önündeki yeşil bir çöp tenekesine koymak ve hemen oradan ayrılmaktı. Bunu tam saatinde yapmam gerekiyordu. Anlaştığımız miktar İsviçre’deki hesabıma önceden yatırılmıştı. Benim izimi bulma şekli ona herhangi bir kazık atmaya kalkarsam neler olabileceğini hatırlatmıştı. Ve haklıydı. Bir sigara verir misin?” Harry bir sigara yakıp Sivertsen’e verdi.</p>

  <p class="block4">“İlk işin ardından hemen ertesi gün arayarak bir sonraki hafta için Glock 23 ve yeni bir kanlı bir elmas siparişi verdi. Aynı yer, aynı saat, aynı şekilde. Günlerden pazardı ve park yine kalabalıktı.”</p>

  <p class="block4">“Marius Veland’ın, yani ilk cinayetin işlendiği günle aynı gün ve aynı saatte.” “Ne?”</p>

  <p class="block4">“Yok bir şey. Devam et.”</p>

  <p class="block4">“Bu üç kez daha tekrarlandı. Aralarında hep beş gün vardı. Ama sonuncusu biraz farklıydı. Bana iki teslimat yapacağım söylenmişti: bir tanesi cumartesi, diğeri Pazar, yani, dün. Müşterim planda herhangi bir değişiklik olursa haber verebilmek için cumartesi gecesi annemde kalmamı istedi. Benim için bunda bir sorun yoktu. Bunu zaten planlıyordum. Annemi görmeyi ben de çok istiyordum. Ona çok güzel haberlerim vardı.”</p>

  <p class="block4">“Büyükanne olacağı mı söyleyecektin?” Sivertsen başıyla onayladı.</p>

  <p class="block4">“Ve de evleneceğimi.” Harry sigarasını söndürdü.</p>

  <p class="block4">“Yani çantanda bulduğumuz elmas ve silahın pazar günkü teslimat için olduğun mu söylemeye çalışıyorsun?”</p>

  <p class="block4">“Evet.”</p>

  <p class="block4">“Mm.”</p>

  <p class="block4">“Ne diyorsun?” diye sordu Sivertsen uzun süren sessizliği bozarak.</p>

  <p class="block4">Harry elini başının arkasına koydu ve esneyerek kanepeye uzandı.</p>

  <p class="block4">“Eski bir Iggy hayranım olarak Blah Blah Blah’ı duymuşsundur. Güzel albümdü.</p>

  <p class="block4">Harika Saçmalık!</p>

  <p class="block4">“Fascinating Nonsense?”</p>

  <p class="block4">Sven Sivertsen’in kolu radyatöre çarptı.</p>

  <p class="block4">Harry doğruldu. “Biraz kafamdakileri toparlamam lazım. Yolun aşağısında 24 saat açık bir benzinci var. Sana bir şeyler getirmemi ister misin?” Sivertsen gözlerini kapattı.</p>

  <p class="block4">“Beni dinle, Hole. İkimiz de aynı gemideyiz. Ve batıyoruz. Anlıyor musun? Sen adi piçin teki değilsin; sadece aptalca davranıyorsun.”</p>

  <p class="block4">Harry sırıttı ve ayağa kalktı.</p>

  <p class="block4">“Bunu biraz düşünmem gerekecek.”</p>

  <p class="block4">Harry yirmi dakika sonra geldiğinde Sven kolu kelepçeli bir şekilde uyuyordu. Harry iki hamburger, patates kızartması ve büyük bir şişe Coca-Cola’yı masaya bıraktı. Sven uyanmış, gözlerini ovuşturuyordu. “Yeterince düşündün mü, Hole?”</p>

  <p class="block4">“Evet.”</p>

  <p class="block4">“Ve?”</p>

  <p class="block4">“Şu kız arkadaşının çektiği Waaler ve senin birlikte olduğun fotoğrafları düşündüm.”</p>

  <p class="block4">“Bunun durumumuzla ne alakası var?” Harry kelepçeleri çözdü..</p>

  <p class="block4">“Resimlerin bu olayla alakası yok. Yani o turist kılığında resmiler çekiyordu, demiştin.”</p>

  <p class="block4">“Yani?”</p>

  <p class="block4">“Söylediğim gibi. Resim çekmek.”</p>

  <p class="block4">Sivertsen bileklerini ovaladı ve yüzünü buruşturarak masadaki yiyeceklere baktı. “Bardak yok mu, Hole?” Harry şişeyi gösterdi.</p>

  <p class="block4">Sven şişeyi açtı ve gözlerini kısarak Harry’ye baktı. “Yani bir seri katille aynı şişeden içmeyi göze alıyorsun, öyle mi?” Harry lokmasını yutmamıştı: “Aynı gemi, aynı şişe.”</p>

  <p class="block4">Olaug Sivertsen dalgın bir şekilde evinin salonunda oturuyordu. Evde olmadığını düşünüp belki onu rahat bırakırlar umuduyla ışıkları açmamıştı. Hiç durmadan telefonu ve kapısını çalıyor, penceresine taş atıp, bahçeden ona sesleniyorlardı. “Yorum yok,” diyerek telefonun fişini çekmişti çekmesine ama onlar son teknoloji fotoğraf makineleriyle dışarıda beklemeyi sürdürüyorlardı. Perdeleri çekmek için pencereye yaklaştığında fotoğraf makinelerinden çıkan sesleri duymuştu: Zzzz, Zzzz, klik. Zzzz, Zzzz, klik.</p>

  <p class="block4">Olayın üzerinden neredeyse bir gün geçmişti ve polis hâlâ hata yaptığının farkına varamamıştı. Belki de hafta sonu olduğundan olayı çözmek için hafta başındaki mesailerinin başlamasını bekliyorlardı.</p>

  <p class="block4">Keşke konuşabileceği biri olsaydı. Ama Ina o gizemli beyefendiyle çıktığı tatilden henüz dönmüş değildi. Yoksa polis memuru Beate’i mi arasaydı? Sven’i tutuklamaları onun suçu değildi. Beate onun kimseye zarar verebilecek biri olmadığını anlamış gibi görünüyordu. Ona telefon numarasını bile vermiş ve onlara söylemek istediği bir şey olursa aramasını söylemişti. Ne olursa. Olaug pencereye baktı. Kurumuş armut ağacının silueti sanki aya uzanan bir el gibi görünüyordu. Daha önce ayı hiç bu şekilde görmemişti. Ölü bir adamın yüzünü andırıyordu. Beyaz yüzünün üzerinde mavi damarlar var gibiydi. Ina’nın başına ne gelmişti? En geç Pazar öğleden sonra, demişti. Olaug bir fincan çayla birlikte her şey ne kadar da güzel olacaktı oysa. Ina da Sven’i tanıma fırsatı bulacaktı. Dakik olduğu kadar sözüne güvenilir birisi olan Ina’dan bir haber yoktu.</p>

  <p class="block4">Olaug duvar saati ikiyi vurana kadar bekledi.</p>

  <p class="block4">Sonra telefon numarasını çevirdi. Telefon üçüncü çalışında açıldı. “Beate,” dedi uykulu bir ses.</p>

  <p class="block4">“Merhaba, ben Olaug Sivertsen. Bu kadar geç bir saatte aradığım için çok üzgünüm.”</p>

  <p class="block4">“Önemli değil, Bayan Sivertsen.”</p>

  <p class="block4">“Olaug.”</p>

  <p class="block4">“Olaug. Affedersin. Daha tam uyanamadım.”</p>

  <p class="block4">“Seni aradım çünkü Ina’yı merak ediyorum. Kiracım, hatırladın mı? Çoktan eve gelmiş olması gerekiyordu ama tüm bu olup bitenlerden sonra, evet, biraz endişeleniyorum.”</p>

  <p class="block4">Olaug hemen bir cevap alamayınca, acaba Beate tekrar uyudu mu diye merak etti. Ama tekrar konuşmaya başladığında sesi uykulu gelmiyordu. “Bir kiracın olduğunu şimdi mi söylüyorsun?”</p>

  <p class="block4">“Evet, Ina. Ona hizmetçi odasını kiraladım. Ah, evet, size göstermeyi unuttum. Bunun sebebi girişinin arka tarafta olması. Hafta sonu burada değildi.”</p>

  <p class="block4">“Neredeydi? Kiminleydi?”</p>

  <p class="block4">“Keşke bilsem. Birlikte olduğu kişi henüz benim de tanışmadığım birisi. Hafta sonunu geçirmek için onun dağ kulübesine gittiler.”</p>

  <p class="block4">“Bunu bize çok daha önceden söylemeliydin, Olaug.”</p>

  <p class="block4">“Öyle mi? Çok özür dilerim... ben...”</p>

  <p class="block4">Olaug gözlerine dolmakta olan yaşları engelleyemedi.</p>

  <p class="block4">“Hayır, öyle demek istemedim, Olaug,” diye hemen ekledi Beate. “Sana kızmadım. Bu tür şeyleri öğrenmek benim işim. Bunun soruşturmamızla bir alakası olacağını sen nereden bilebilirdin ki? Merkezden, seni arayıp Ina’yla ilgili gerekli detaylar hakkında senden bilgi almalarını isteyeceğim. Olayla ilgilenecek ve eminim onu hemen bulacaklardır. Ama biz yine de işimizi sağlama alalım. Sen de rahat bir uyku çek. Sabah hemen seni arayıp neler olduğunu anlatacağım. Ne dersin, Olaug?”</p>

  <p class="block4">“Tamam,” dedi Olaug. Gülümsemeye çalışıyordu. Sven’in nasıl olduğunu sormak geçti bir an aklından ama kendini tuttu.</p>

  <p class="block4">“Tamam, öyle olsun. Görüşürüz, Beate.”</p>

  <p class="block4">Ahizeyi yerine koyduğunda yanaklarından yaşlar süzülüyordu.</p>

  <p class="block4">Beate kendini rahatlattı ve biraz uyumaya çalıştı. Evi dinlemeye başladı. Ev sanki konuşuyordu. Annesi saat 11.00’da televizyonu kapatmıştı. Alt kat oldukça sessizdi. Beate acaba annesi de onun gibi babasını düşünüyor mudur diye aklından geçirdi. Ondan çok nadir bahsediyorlardı. Ölümü onlardan çok şey götürmüştü. Beate şehir merkezinde bir apartman dairesi aramaya başlamıştı. Annesinin evinde üst katta yaşamak geçen yıldan beri ona sıkıntı vermeye başlamıştı. Özellikle de</p>

  <p class="block4">Halvorsen’le görüşmeye başladıklarından beri. Ona hoşuna giden bir şekilde saygılı ve çekingen davranan Steinkjer’den sıkı polis müfettişi olan Halvorsen’e soyadıyla hitap ediyordu. Oslo’da fazla büyük bir evi olmayacaktı. Ve tüm hayatı boyunca uykuya dalmadan önce dinlediği bu evin sessiz monologlarını da özleyecekti.</p>

  <p class="block4">Telefon tekrar çaldı. Beate derin bir nefes alıp telefonu açtı.</p>

  <p class="block4">“Efendim, Olaug?”</p>

  <p class="block4">“Ben Harry. Uyanık mıydın?”</p>

  <p class="block4">Beate yatağında doğruldu.</p>

  <p class="block4">“Evet. Bu gece telefon hiç susmadı. Ne oldu?”</p>

  <p class="block4">“Biraz yardıma ihtiyacım var. Ve güvenmeye cesaret edebileceğim tek kişi sensin.”</p>

  <p class="block4">“Pekala. Eğer seni biraz olsun tanıyorsam bu benim için biraz koşuşturmak anlamına geliyor.”</p>

  <p class="block4">“Fazlasıyla. Var mısın?”</p>

  <p class="block4">“‘Hayır’ desem neye yarayacak ki?”</p>

  <p class="block4">“Önce söyleyeceklerimi dinle, sonrasında ‘hayır’ diyebilirsin.</p>

  <p class="block10"><span class="text2">Pazartesi. Fotoğraf.</span></p>

  <p class="block4">Pazartesi sabahı 05:45’te, Ekeberg sırtlarında güneş parlak yüzünü göstermeye başlamıştı. Polis merkezinde nöbet tutan görevli başını okumakta olduğu Aftenposten’den kaldırdı ve o sabah ilk gelen imzasını atarken sesli bir şekilde esnedi.</p>

  <p class="block4">“Gazetede yağmur geldiği yazıyor,” dedi birini görmekten duyduğu mutlulukla. Uzun boylu ve sıkıntılı görünen adam cevap vermedi.</p>

  <p class="block4">Sonra iki dakika içinde aynı sıkıntılı ifadeyle konuşmamayı tercih eden üç kişi daha geldi.</p>

  <p class="block4">Dört adam saat 06:00’da Bölüm Şefinin altıncı kattaki odasında oturuyorlardı. “Pekala,” dedi Bölüm Şefi, “müfettişlerimizden biri bir katil zanlısını nezarethaneden alıp götürdü ve nerede oldukları hakkında en ufak bir fikrimiz yok.”</p>

  <p class="block4">Bölüm Şefini bu göreve layık kılan şeylerden biri de durumu özetlemekteki yeteneğiydi. Bir diğer şey ise ne yapılacağını kısa ve öz bir şekilde açıklamaktı:</p>

  <p class="block4">“Onları ne pahasına olursa olsun hemen bulmamız gerekiyor. Neler oldu?” Kripos’un başındaki adam boğazını temizleyerek, Møller ve Waaler’a kaçamak bir bakış attı ve ardından cevapladı:</p>

  <p class="block4">“Olay için küçük ama tecrübeli bir dedektif grubu oluşturduk. Arama ekibinin başındaki Müfettiş Waaler tarafından özenle seçildiler. POT’tan üç kişi, Cinayet</p>

  <p class="block4">Masasından üç kişi. Sivertsen’in nezarethaneye geri getirilmediği rapor edildikten bir saat sonra göreve hazır durumdaydılar.”</p>

  <p class="block4">“Güzel. Ama peki üniformalı polislere neden haber verilmedi? Ayrıca devriyelere?”</p>

  <p class="block4">“Gelişmeleri takip edip kararı bu toplantıya bıraktık, Lars. Senin bu konuda ne düşündüğünü duymak istedik.” “Ne düşündüğümü mü?”</p>

  <p class="block4">Kripos’un başındaki adam parmağını üst dudağına götürdü.</p>

  <p class="block4">“Müfettiş Waaler gün bitmeden Hole’u yakalama sözü verdi. Şimdiye kadar haberin duyulmasını önledik. Biz dördümüz ve nezarethane görevlisi Groth dışında Sivertsen’in dışarıda olduğunu bilen yok. Dahası, Ullersmo’yu arayarak Sivertsen’in transferini iptal ettik. Onlara Sivertsen’in orada pek güvende olmayacağına dair duyumlar aldığımızı söyledik ve onu bir süre gizli bir yerde tutmamız gerektiğini bildirdik. Uzun lafın kısası Waaler ve ekibi bizim için bu durumu çözene kadar olayın duyulmamasını sağlayabiliriz. Ama yine de kararı verecek olan sensin, Lars.”</p>

  <p class="block4">Bölüm Şefi ellerini birleştirdi ve düşünceli bir şekilde başını salladı. Sonra ayağa kalkıp pencereye doğru ilerledi ve sırtını odadakilere döndü. “Geçen hafta bir taksiye bindim. Koltukta duran bir gazete vardı. Taksiciye</p>

  <p class="block4">Kurye Katil hakkında ne düşündüğünü sordum. Sokaktaki adamın düşünceleri her zaman ilgimi çekmiştir. Kurye Katil ile Dünya Ticaret Merkezi’ndeki hataya düşüldüğünü söyledi. Herkes ‘kim’ ya da ‘nasıl’ diye soruyor dedi bana. Ama bir bulmacayı çözmek istiyorsan sorman gereken ilk soru bunlar değildir. Peki, sen sorulması gereken ilk sorunun ne olduğunu biliyor musun, Torleif?” Kripos’un başındaki adam bir cevap vermedi.</p>

  <p class="block4">“Doğru soru ‘neden, Torleif. Ve o taksi şoförü hiç de aptal biri değildi.</p>

  <p class="block4">Aranızdan herhangi birisi bu soruyu kendine sordu mu, beyler?”</p>

  <p class="block4">“Taksicinin dediklerine saygı duyuyorum,” diye söze başladı Kripos’un başındaki adam. “Bu olan bitenin bir nedeni olduğunu sanmıyorum. En azından mantıklı bir nedeni. Buradaki herkes Hole’un psikolojik açıdan dengesiz ve alkolik olduğunu biliyor. Zaten bu yüzden polislikten uzaklaştırılıyor.”</p>

  <p class="block4">“Çıldırmış olan insanların bile bir sebebi vardır, Torleif.”</p>

  <p class="block4">Hafif bir öksürme sesi duyuldu.</p>

  <p class="block4">“Evet, Waaler.”</p>

  <p class="block4">“Batouti.”</p>

  <p class="block4">“Batouti mi?”</p>

  <p class="block4">“Mevkisi düşürüldüğünden intikam almak için bir uçak dolusu yolcunun içinde olduğu uçağı kasıtlı bir şekilde düşüren Mısırlı pilot.” “Ne demek istiyorsun, Waaler?”</p>

  <p class="block4">“Cumartesi gecesi Sivertsen’i yakaladıktan sonra park yerinde Harry’nin peşinden koştum ve kendisiyle konuştum. Acı çektiği her halinden belli oluyordu. Hem meslekten atıldığı için, hem de Kurye Katilin tutuklanmasından sonra katkısından dolayı ona yeterince teşekkür etmediğimiz için.”</p>

  <p class="block4">“Batouti... “</p>

  <p class="block4">Bölüm Şefi gözlerini kısarak penceresinden giren günün ilk ışıklarına baktı.</p>

  <p class="block4">“Sen bir şey söylemedin, Bjarne. Sen ne düşünüyorsun bu konuda?”</p>

  <p class="block4">Bjarne Møller pencerenin önünde duran siluete baktı. Midesinde öyle bir ağrı vardı ki sadece patlayacakmış gibi hissetmiyor, öyle olmasını umuyordu da. Gece uykusundan uyandırılıp Sivertsen’in kaçırıldığını söylediğinden beri birisinin onu sarsarak bu kabustan uyandırmasını bekliyordu.</p>

  <p class="block4">“Bilmiyorum,” dedi. “Açık olmak gerekirse neler olup bittiğini pek anlayamıyorum.”</p>

  <p class="block4">Bölüm Şefi ağır hareketlerle başını salladı.</p>

  <p class="block4">“Eğer bu olayı örtbas ettiğimiz anlaşılacak olursa bizi çarmıha gererler,” dedi. “Tam yerinde bir değerlendirme, Lars.” dedi Kripos’un başındaki adam. “Ama bir seri katili elimizden kaçırdığımız duyulursa da bizi çarmıha gererler. Onu yeniden bulsak bile. Bu problemin şeşiz sakin bir şekilde çözümlenmesinin tek bir yolu var. Anladığım kadarıyla Waaler’ın bununla ilgili bir planı var.” “Nedir planın, Waaler?”</p>

  <p class="block4">Tom Waaler sol eliyle yumruğunu sıvazlıyordu.</p>

  <p class="block4">“Evet, öncelikle söylemeliyim ki bunda başarısız olmamız diye bir şey söz konusu bile değil. Bu yüzden de bazı değişik yöntemler kullanmamız gerektiğini düşünüyorum. Olası tepkileri az çok tahmin ettiğim için planımı söylememeyi tercih ediyorum.”</p>

  <p class="block4">Bölüm Şefi yüzünde şaşkın bir ifadeyle koltuğunda doğruldu. “Çok düşüncelisin, “Waaler, ama korkarım bizler buna pek... “ “Israr ediyorum.” Bölüm Şefinin yüzü asıldı.</p>

  <p class="block4">“Israr mı ediyorsun? Risklerin farkında mısın, Waaler?” Waaler avuçlarını açtı ve onlara baktı.</p>

  <p class="block4">“Evet, ama her şey benim sorumluğumda olacak. Soruşturmayı ben yönettiğimden</p>

  <p class="block4">Hole ile yakından çalışma imkanı buldum. Bunun böyle olacağını önceden kestirmem gerekiyordu. Özellikle de son konuşmamızdan sonra.”</p>

  <p class="block4">Bölüm Şefi Waaler’ı süzdü. Yüzünü tekrar pencereye döndü ve pencereyi açtı. Hava buz gibi soğukmuş gibi titredi.</p>

  <p class="block4">“Gece yarısına kadar vaktin var,” dedi pencere camına bakarak. “Sonra zanlının kayıp olduğu haberi basına açıklanacak. Ve bu toplantı hiç gerçekleşmemiş sayılacak.”</p>

  <p class="block4">Dışarı çıkarlarken Møller Kripos’un başındaki adamın Waaler’ın elini sıkarak minnettarlıkla gülümsediğini fark etti. Bir meslektaşına sadakati için teşekkür eder gibi, diye geçirdi aklından Møller. Üstü kapalı bir şekilde Prense tacını takar gibi.</p>

  <p class="block4">Adli tıp görevlisi memur Bjørn Holm ona doğru şaşkınlıkla bakan Japonların karşısında elinde tuttuğu mikrofonla kendisini tam bir aptal gibi hissediyordu. Elleri terlemişti ve tek sebebi sıcak değildi. Zaten Hotel Bristol’un önünde park etmiş olan klimalı lüks otobüsün içi dışarıya göre birkaç derece soğuktu. Sıkıntısının sebebi mikrofona konuşacak olmasıydı. Hem de İngilizce. Rehber onu Norveç Polisinden bir görevli olarak tanıttığında yaşlı bir adam gülümseyerek fotoğraf makinesini çıkarmış ve turun bir parçasıymış gibi Bj0rıı Holm’ün fotoğrafını çekmişti. Saatine baktı: 07:00. Daha konuşacağı bir sürü turist grubu vardı, öyleyse dur durak bilmeden çalışması gerekiyordu. Derin bir nefes aldı ve yoldayken sürekli prova ettiği konuşmasına başladı: “Oslo’daki bütün tur operatörlerini kontrol ettik,” dedi Holm. “Ve sizin grubun da cumartesi günü saat beş civarı Frogner Parkını ziyaret ettiğini öğrendik. Öğrenmek istediğim şey: kaçınız orada resim çekti?” Tepki yoktu.</p>

  <p class="block4">Holm şaşırmıştı. Rehbere döndü.</p>

  <p class="block4">Rehber gülümseyerek Holm’ü selamladı ve onu mikrofondan kurtararak Holm’ün kendi söylediklerinin Japoncası olduğunu tahmin ettiği bir anons yaptı. Hafifçe eğilerek oturanları selamladı. Holm elini kaldıranların hepsini kontrol etti. Fotoğraf odasındakilere çok iş çıkmıştı.</p>

  <p class="block4">Roger Gjendem arabasını kilitlerken ‘Japonları döndürmek’ ile ilgili bir şarkı mırıldanıyordu. Park yerinden Aftenposten ‘in yeni binasına olan mesafe fazla değildi. Ama yine de binaya koşar adım gidecekti. Geç kaldığından değil; tam tersine, Roger Gjendem her gün işe gitmeyi dört gözle bekleyen o mutlu azınlığın bir üyesi olarak ona işi hatırlatan her şeyi çevresinde görmekten mutluluk duyardı: Telefon ve bilgisayarının olduğu ofisi, günlük gazeteler, meslektaşlarının sesleri, kahve makinesinin sesi, sigara odasındaki dedikodular, sabah yaptıkları toplantıların havası. Bir önceki geceyi penceredeki bir kare fotoğrafını çekmekten başka hiçbir şey elde edemediği Olaug Sivertsen’in evinin önünde geçirmişti. Ama bu da iyiydi. Zor şeyleri severdi. Ve polis haberleri bölümünde bir dolu zor görev onu bekliyordu. Suç müptelası olmuştu. Devi ona böyle diyordu. Bu kelimeleri kullanmasından hoşlanmıyordu. Küçük kardeşi Thomas bir uyuşturucu müptelasıydı. Roger ise siyasal bilimler okumuş ama bir şekilde polis muhabiri olmuştu. İşin doğrusu yaptığı işin bağımlılığı andıran yanları yok da değildi. Üniversiteden sonra gazetenin polis muhabirinin yerine bir süre baktığında her gün ölüm kalım haberlerinin yarattığı adrenalini başka hiçbir yerde bulamayacağını anlamıştı. O gün baş editörle konuşmuş ve kalıcı olarak bu bölüme transfer olmuştu. Editör bu durumu yaşayan birçok kişi görmüştü muhtemelen. O günden beri Roger arabasından ofisine koşar adım gidiyordu.</p>

  <p class="block4">Ama bugünkü koşusuna başlamadan önce biri onu tutmuştu.</p>

  <p class="block4">“Günaydın,” dedi bir anda ortaya çıkan adam. Katlı otopark oldukça karanlık olmasına rağmen kısa bir deri ceket giymiş ve havacı gözlüğü takıyordu. Roger polisleri hemen tanırdı. “Günaydın,” dedi Roger.</p>

  <p class="block4">“Sana bir mesajım var, Gjendem.”</p>

  <p class="block4">Adam kolunu uzattı. Eli siyah tüylerle kaplıydı. Roger elini hiç cebinden çıkarmasa ne iyi olurdu, diye düşündü. Ya da arkasında falan tutsa. Böyle durunca sanki her an bir şeyler yapacakmış gibi duruyordu.</p>

  <p class="block4">“Evet?” diye sordu Roger. Sesinin otoparkın duvarlarında yankılandığını duyabiliyordu.</p>

  <p class="block4">Adam ona doğru eğildi.</p>

  <p class="block4">“Kardeşin Ullersmo’da yatıyor,” dedi.</p>

  <p class="block4">“Ne olmuş?”</p>

  <p class="block4">Roger dışarıda sabah güneşinin parladığını biliyordu ama katlı otoparkın karanlık dehlizlerinde hava birden buz gibi olmuştu.</p>

  <p class="block4">“Ona ne olacağını eğer umurundaysa bize bir iyilik yapman gerekiyor. Beni anlıyor musun, Gjendem?”</p>

  <p class="block4">Roger afallamış bir şekilde başını salladı.</p>

  <p class="block4">“Eğer Müfettiş Harry Hole seni arayacak olursa aynen sana söylediğimiz gibi yapmanı istiyoruz. Ona nerede olduğunu soracaksın. Eğer söylemezse, onunla bir buluşma ayarla. Yüz yüze konuşmadan bu hikayeyi yayınlayamayacağını söylersin. Buluşma bugün gece yarısından önce gerçekleşmiş olmalı.” “Ne hikayesi?”</p>

  <p class="block4">“Sana ismini şu an söyleyemeyeceğim bir polis müfettişine karşı aslı astarı olmayan iddialarda bulunacak. Ama kafanı yorma. Zaten hiç yayınlanmayacak.” “Ama... “</p>

  <p class="block4">“Beni dinliyor musun? Seni aradığında bu numarayı aramanı ve bize Hole’un nerede olduğunu ya da buluşma yerini söylemeni istiyorum. Anlaşıldı mı?” Elini sol cebine soktu ve Roger’a bir kağıt parçası verdi.</p>

  <p class="block4">Roger numarayı okudu ve başını iki yana salladı. Korkmuştu ama içinden kahkaha atmak geliyordu. Ya da bunun sebebi belki de korkuydu.</p>

  <p class="block4">“Senin polis olduğunu biliyorum,” dedi Roger gülümsemesini bastırmaya çalışarak. “Bunun burada kalmayacağını bilmelisin. Ben bir gazeteciyim. Ve bu...” “Gjendem.”</p>

  <p class="block4">Adam gözlüklerini çıkardı. Ortam karanlık olmasına rağmen gözbebekleri küçücüktü.</p>

  <p class="block4">“Küçük kardeşin A107 numaralı hücrede. Her salı diğer tüm keşler gibi malı hazırdır. Hiç kontrol etmeden hemen iğnesini hemen yapar. Şimdiye dek bunda bir sorun çıkmadı. Ne demek istediğimi anlıyor musun?”</p>

  <p class="block4">Roger kulaklarına inanamıyordu. Bundan haberi yoktu.</p>

  <p class="block4">“İyi,” dedi adam. “Soracağın bir şey var mı?” Roger cevap vermeden önce dudaklarını ıslatmak zorunda kaldı.</p>

  <p class="block4">“Harry Hole neden beni arayacakmış ki?” “Çünkü çaresiz durumda,” dedi adam ve gözlüklerini taktı. “Ve de Ulusal Tiyatro’nun önünde ona kartını verdiğini unutmadın umarım. İyi günler, Gjendem.”</p>

  <p class="block4">Roger adam gidene kadar yerinden kıpırdamadı. Otoparkın yapış yapış ve tozlu havasını içine çekti. Ve Post Binasına yavaş ve isteksiz adımlarla yürüdü. Oslo Bölgesi Telenor Operasyon Merkezi’nin kontrol odasında Klaus Torkildsen’in karşısındaki ekranda telefon numaralan akıp gidiyordu. Meslektaşlarına onu rahatsız etmemelerini söyleyip kapıyı kilitlemişti.</p>

  <p class="block4">Gömleği terden sırılsıklam olmuştu. İşine koşar adım geldiğinden değil. Yürüyerek gelmişti - ne hızlı ne de yavaş - danışmadaki görevli adını söyleyip onu durduğunda ofisine doğru gidiyordu.</p>

  <p class="block4">“Ziyaretçiniz var,” diyen görevli parmağıyla bekleme salonunda koltukta oturan adamı gösterdi.</p>

  <p class="block4">Klaus Torkildsen afallamıştı. Afallamıştı çünkü yaptığı iş, ziyaretçi gerektiren türden bir iş değildi. Bu bir tesadüf değildi; meslek seçimi ve özel yaşamını belirlemesinde ona yol gösteren şey mutlaka gerekmedikçe insanlarla temas kurmaktan kaçınma arzusuydu.</p>

  <p class="block4">Adam koltuktan kalktı ve polis olduğunu söyledikten sonra oturmasını rica etti. Klaus tüm vücudunu terler kaplarken sandalyesine gömüldükçe gömüldü. Polis. Bir keresinde ceza yemişti ama bunun haricinde 15 yıldır polisle bir işi olmamıştı. Ama yine de yolda ne zaman üniformalı bir polis görse paranoyak bir korkuya kapılıyordu. Adam ağzını açtığından beri ter bezleri daha da hızlı çalışmaya başlamış, gözenekleri daha bir açılmıştı.</p>

  <p class="block4">Adam en can alıcı yerinden konuya girdi. Onlar için bir cep telefonunu takip etmesini istiyordu. Klaus daha önce de onlar için bunu yapmıştı. Oldukça basit bir işti. Bir cep telefonu açıldığı zaman her yarım saatte bir sinyal gönderir ve bu da baz istasyonu tarafından alınıp şehir geneline dağıtılır. Dahası, baz istasyonları abonelerinin tüm konuşmalarını kayıt altında tutmak zorundadır. Hem arayanları, hem de arananları. İki baz istasyonuna telefondan giden sinyaller sayesinde çapraz taramayla telefonun sahibinin nerede olduğu bir kilometrekare alan dahilinde bulmak mümkündür. Kristiansand yakınlarındaki doğa parkında bir keresinde kendisinin karıştığı tepki çeken olayda olduğu gibi. Klaus telefon dinlemek için resmi onay olması gerektiğini söylemesine rağmen adam bunun acele olduğunu belirterek bürokratik işlemlerle kaybedecek vakitleri olmadığını belirtmişti. Bir cep numarasının nerede olduğunu takip etmenin yanı sıra (ki Klaus numaranın Harry Hole diye birine ait olduğunu öğrenmişti) adam ona Hole’un temasa geçebileceği muhtemel numaralar ve adreslerden oluşan bir liste de vermişti.</p>

  <p class="block4">Klaus bunu yapması için neden kendisini seçtiklerini sormuştu. Ne de olsa bu işte ondan çok daha iyi ve tecrübeli olanlar vardı. Küçük klimalı bekleme salonunda sırtını soğuk terler kaplayan Klaus titremeye başlamıştı.</p>

  <p class="block4">“Çünkü bu konudan kimseye bahsetmeyeceğini biliyoruz, Torkildsen. Aynen bizim</p>

  <p class="block4">1987 Ocak ayında Stens Parkında pantolonsuz yakalandığını üstlerine ve meslektaşlarına bahsetmeyeceğimiz gibi. Sivil polis memuresi paltonun altına hiçbir şey giymediğini rapor etmişti. Hava da gayet soğuk olmalı...” Torkildsen güçlükle yutkundu. Birkaç yıl sonra bu olayın polis kayıtlarından çıkarılacağını söylemişlerdi. Tekrar yutkundu.</p>

  <p class="block4">Numarayı takip etmek neredeyse imkansız gibiydi. Her yarım saatte bir sinyal geliyordu gelmesine ama her seferinde dalga geçer gibi çok farklı yerlerden geliyordu.</p>

  <p class="block4">Listedeki adreslere konsantre olmaya çalıştı. Bir tanesi Kj0İberggata numarada dahili bir telefondu. Adli tıp bölümü Krimteknisk’ti.</p>

  <p class="block4">Beate çalar çalmaz telefonu açtı.</p>

  <p class="block4">“Ne oldu?” dedi telefonun diğer ucundaki ses.</p>

  <p class="block4">“Şimdilik pek iyi değil,” dedi Beate.</p>

  <p class="block4">“Mm.”</p>

  <p class="block4">“İki adamım fotoğrafları banyo etmekle meşgul ve bitirdikleri anda hepsi masamda olacak.”</p>

  <p class="block4">“Ve Sven Sivertsen yok.”</p>

  <p class="block4">“Eğer Barbara Svendsen öldürüldüğünde gerçekten Frogner Parkındaki fıskiyenin yanındaysa oldukça şanssız diyebilirim. Şimdiye kadar baktığım yüzlerce fotoğrafın hiçbirisinde yok.” “Beyaz, kısa kollu gömlek ve mavi... “</p>

  <p class="block4">“Bunların hepsini daha önce söyledin, Harry.”</p>

  <p class="block4">“Ona biraz olsun benzeyen bir yüz de mi yok?”</p>

  <p class="block4">“Yüzlerle aram çok iyidir, Harry. Bu fotoğrafların hiçbirinde yok.”</p>

  <p class="block4">“Mm.”</p>

  <p class="block4">Elinde bir tomar yeni banyo edilmiş fotoğraf olan Bjørn Holm’e el salladı. Holm bütün resimleri masaya yığdı ve bir tanesini göstererek başparmağıyla tamam işareti yaptı ve odadan ayrıldı.</p>

  <p class="block4">“Bekle,” dedi. “Yenileri geldi. Cumartesi günü saat beşte orada olan grubun çektiği fotoğraflar. Bir bakalım... “</p>

  <p class="block4">“Hadi.”</p>

  <p class="block4">“Evet, işte. Aman Tanrım... Bil bakalım burada oturmuş kime bakıyorum?” “Ciddi misin?”</p>

  <p class="block4">“Evet. Sven Sivertsen hayat kadar gerçek ve hep olduğu kadar uzun. Vigeland’ın altı devinin önünden geçerken profilden çekilmiş bir resim. “Elinde kahverengi bir çanta var mı?” “Resim daha aşağısını göstermiyor.” “Tamam. En azından oradaymış.”</p>

  <p class="block4">“Evet. Ama cumartesi günü kimse öldürülmedi, Harry. Bu da onun katil olmadığını göstermez.”</p>

  <p class="block4">“En azından söylediklerinin bir kısmının doğru olduğunu gösterir.” “Evet, ama en iyi yalanların yüzde doksanı gerçektir.”</p>

  <p class="block4">Bunun Harry İncilinden alınmış bir söz olduğunu hatırlayan Beate kulaklarına kadar kızardı. Bunu hem de Harry’nin tonlamasıyla söylemişti. “Neredesin?” dedi Beate hemen.</p>

  <p class="block4">“Daha önce de söyledim, bilmemen ikimiz için de daha iyi.”</p>

  <p class="block4">“Doğru, unutmuşum.” Bir an durdular.</p>

  <p class="block4">“Biz... ee, biz fotoğraflara bakmaya devam edelim,” dedi Beate. “Bjørn diğer cinayetler esnasında da Frogner Parkı’nı ziyaret eden grupların listesini aldı.”</p>

  <p class="block4">Harry homurdanarak telefonu kapattı. Beate bunun teşekkür anlamına geldiğini düşündü.</p>

  <p class="block4">Harry iki eliyle burnunu sıvazlayarak gözlerini sımsıkı kapatmıştı. Bu sabah uyuduğu iki saat dahil son üç günde toplam altı saat uyumuştu. Ve bir daha ne zaman uyuyacağı da belli değildi. Rüyasında sokakları görmüştü. Birden gözünün önüne Oslo haritası gelmişti. Ve sokak isimleri. Sons Gate, Nittedalgata, Sørumgata, Skedsmogata ve Kampen’in küçük ve dolambaçlı sokakları. Ve sonra gece vakti kar yağarken <span class="text3">Grünerløkka</span>’da (Ya da Markveien? Toftes Gate?) bir sokakta yürürken içinde iki kişinin olduğu bir spor araba görmüştü. Yakınlaştıkça içlerinden bir tanesinin domuz kafalı ve eski moda kıyafetler giyen bir kadın olduğunu gördü. Harry adını söyledi: “Ellen.” Ama kadın cevap vermek için yüzünü ona doğru döndüğünde, ağzı çakıl taşı doluydu ve ona da taş tükürdü. Harry kaskatı kesilmiş boynunu iki yana sallayarak gevşetti. “Dinle,” dedi dikkatini Sven Sivertsen’e yoğunlaştırmaya çalışarak. Sivertsen yerdeki şiltenin üzerine uzanmıştı. “Biraz önce telefonda konuştuğum kişi benim ve senin uğruna ve suç ortağı sayılıp işini kaybetmeyi göze alarak bir şeyler yapmaya çalışıyor. Yanlış bir şeyler yaptığım düşünmemesi için ona bir şeyler söylemem lazım.” “Ne demek istiyorsun?”</p>

  <p class="block4">“Waaler ve senin Prag’da çekilmiş fotoğrafların bir kopyasını görmek istiyorum.” Sivertsen güldü.</p>

  <p class="block4">“Sen sağır mısın, Harry? Elimdeki tek pazarlık kartının bu olduğunu sana daha önce söylemedim mi? Eğer bu kartı şimdi oynarsam Sivertsen’i Kurtarma Operasyonuna derhal bir son verebilirsin.”</p>

  <p class="block4">“Bunu düşündüğünden çok daha önce de yapabilirim. Cumartesi günü Frogner’da olduğunu gösteren bir fotoğraf bulmuşlar. Ama henüz Barbara Svendsen’in öldürüldüğü güne ait bir şey yok ellerinde. Bütün bir yaz boyunca şu Japonların fıskiyeyi flaş yağmuruna tuttukları hesaba katılırsa, bu sence de biraz garip değil mi? Bu hikayen için kötü haber. Bu yüzden senden hemen kız arkadaşını arayıp resmi Adli tıptan Beate Lønn’a e-posta ya da faksla göndermesini söylemeni istiyorum. Elinde koz olarak tutmak istediğini söylüyorsan o zaman “Waaler’ın yüzünü kapatabilir. Ama ben o meydanda seninle beraber Tom Waaler olabilecek başka bir adamın olmasını istiyorum.” “Vaclav Meydanı.”</p>

  <p class="block4">“Her neresiyse. Bunu yapmak için bir saati var ve şu anda başladı. Eğer bunu yapamazsa o zaman anlaşmamız tarih olur. Anlıyor musun?” Sivertsen cevap vermeden bir süre Harry’ye baktı. “Evde olup olmadığından pek emin değilim.”</p>

  <p class="block4">“Çalışmıyor, öyle değil mi?” dedi Harry. “Üzgün, hamile bir kız arkadaş. Nasıl olur da evde oturup senden haber beklemez? En azından senin için öyle olmasını ümit edelim. Elli dokuz dakikan kaldı.”</p>

  <p class="block4">Sivertsen bir süre odada göz gezdirdi ama sonunda yine Harry ile göz göze geldi. Başını iki yana salladı.</p>

  <p class="block4">“Yapamam, Hole. Onu buna karıştıramam. O masum. En azından şimdilik Waaler kim ve nerede olduğunu bilmiyor. Bu yaptığımızda başarılı olamazsak, onun bundan zarar görmesini istemem.”</p>

  <p class="block4">“Peki, dört cinayetten dolayı babası hapisteyken tek başına çocuk yetiştirirken ne düşünecek peki? İki arada bir derede kaldın, Sivertsen. Elli sekiz.”</p>

  <p class="block4">Sivertsen yüzünü elleriyle kapattı. “Kahretsin...”</p>

  <p class="block4">Yüzünü açtığında Harry cep telefonunu ona uzattı.</p>

  <p class="block4">Sivertsen alt dudağını ısırdı. Sonra telefonu eline aldı ve numarayı hızla çevirdi ve telefonu kulağına götürdü. Harry saatine baktı. Yelkovan dönüp duruyordu. Sivertsen yerinde duramıyordu. Harry 20 saniye saydı.</p>

  <p class="block4">“Evet?”</p>

  <p class="block4">“Brno’daki annesini ziyarete gitmiş olabilir,” dedi Sivertsen. “Yazık. Senin için yani,” dedi Harry saatine bakarak. “Elli yedi.” Telefonun yere düştüğünü duydu ve başını kaldırdığında Sivertsen boğazına yapışmıştı bile. Bileklerine vurarak Sivertsen’in elinden kurtuldu. Harry Sivertsen’in yüzüne doğru hamle yaptı ve vurdu. Tekrar vurdu ve parmaklarının arasından akan sıcak ve yapış yapış kan ona garip şeyler çağrıştırdı: büyükannesinin ona hazırladığı çilek reçelli ekmekler. Tekrar vurmak için elini kaldırdı. Kendini savunmak için kollarım kaldıran kelepçeli adamın görüntüsü onu büsbütün çılgına çevirdi. Yorgun, korkmuş ve öfkeli. “Wer ist da?”</p>

  <p class="block4">Harry durmuştu. O ve Sivertsen birbirlerine baktı. İkisi de bir şey söylemedi. Ses yerdeki telefondan geliyordu. “Sven? Bist du es, Sven?”</p>

  <p class="block4">Harry telefonu yerden kaptı ve kulağına götürdü. “Ben Sven,” dedi yavaşça. “Sen kimsin?” “Eva,” dedi bir kadın sesi. “Bitte, vas ist passiert?” “Beate Lønn.” “Ben Harry, bak... “</p>

  <p class="block4">“Kapat ve benim cebimden ara.” Kız telefonu kapattı. On saniye sonra ısrarla ‘hat’ demeye devam ettiği telefondaydı kız.</p>

  <p class="block4">“Neler oluyor?” “Bizi dinliyorlar.” “Nasıl?”</p>

  <p class="block4">“Bilgisayarlarımızda dinlenmeye karşı bir program yüklü ve tüm e-posta ve telefon konuşmalarının üçüncü şahıslarca dinlendiğini gösteriyor. Bu bizi suçlulara karşı korumak için hazırlanmış bir program, ama Bjørn bunun ISP’nin işi olduğunu söylüyor.” “Dinliyorlar mı?”</p>

  <p class="block4">“Pek sayılmaz. Ama tüm konuşma ve e-postalarımız kaydediliyor.” “Waaler ve adamları.”</p>

  <p class="block4">“Biliyorum. Bu yüzden de beni aradığını biliyorlar. Bu da demek oluyor ki bundan sonra sana yardımcı olamam, Harry.”</p>

  <p class="block4">“Sivertsen’in kız arkadaşı “Waaler ve Sivertsen’in Prag’da buluştuklarını gösteren bir fotoğraf gönderecek. Waaler fotoğrafta arkadan görünüyor. Bu yüzden de kanıt olarak kullanılamaz ama senden gerçek olup olmadığını bana söylemeni istiyorum. Fotoğraf bilgisayarında kayıtlıymış. Yani sana e-posta atabilir. Adresin nedir?”</p>

  <p class="block4">“Sana az önce ne dediğimi duymadın mı, Harry? Gelen tüm telefon ve e-postaları kontrol ediyorlar. Şimdi Prag’dan bir e-posta ya da faks alırsam ne olur sanıyorsun? Bunu yapamam, Harry. Neden beni aradığını anlamak için geçerli bir neden arıyorum ama bir türlü bulamıyorum. Tanrım, onlara ne söyleyeceğim?” “Rahatla, Beate. Bir şey söylemene gerek yok. Seni ben aramadım.” “Ne diyorsun? Beni toplam üç kez aradın.”</p>

  <p class="block4">“Evet, ama onlar bunu bilmiyor. Cep telefonumu bir arkadaşımla değiştirdim.” “Yani, bunu önceden biliyor muydun?”</p>

  <p class="block4">“Hayır. Yani en azından bunu değil. Bunu yapmamın sebebi cep telefonlarının sinyallerinden insanların nerede olduklarının bulunabilmesiydi. Eğer cep telefonu şebekesinde Waaler’in tanıdıkları varsa ve benim nerede olduğumu cep telefonundan öğrenmek isterlerse biraz başları ağrıyacak çünkü ben Oslo’nun her yerinde dolaşıyor olacağım.”</p>

  <p class="block4">“Mümkün olduğunca az şey bilmek istiyorum, Harry. Ama buraya bana bir şey gönderme, anlaştık mı?” “Tamam.” “Üzgünüm, Harry.”</p>

  <p class="block4">“Bana sağ elini uzattın, Beate. Sol kolunu uzatmadığın için özür dilemene gerek yok.”</p>

  <p class="block4">303 numaralı odanın kapısını beş kere çaldı. Çalan müzikten kapı sesinin duyulabilmiş olmasını ümit ediyordu. Biraz bekledi. Yeniden kapıyı çalacaktı ki müziğin kısıldığını ve birisinin çıplak ayakla odada yürüdüğünü duydu. Kapı açıldı. Kapıyı açan kız sanki uykudan yeni kalkmış gibiydi. “Evet?”</p>

  <p class="block4">Resmi olarak artık sahte sayılan kimliğini gösterdi.</p>

  <p class="block4">“Cumartesi günü olanlar için tekrar özür dilerim,” dedi Harry. “İçeri daldıklarında umarım fazla korkmamışsınızdır.”</p>

  <p class="block4">“Sorun değil,” dedi kız yüzünü buruşturarak. “Sanırım sadece işinizi yapmaya çalışıyordunuz.”</p>

  <p class="block4">“Evet.” Harry koridorda bir sağa bir sola bakarak yerinde duramıyordu. “Adli tıptan bir arkadaşla ipuçları için Marius Veland’ın odasını kontrol ediyoruz. Hemen şimdi bir belge göndermemiz gerekiyor ama benim diz üstü bilgisayarım biraz sorun çıkardı. Çok acil ve önemli.</p>

  <p class="block4">Cumartesi günü internette sörf yaptığınızı hatırladım birden ve acaba... “</p>

  <p class="block4">Başka bir açıklamaya gerek görmeden kız bilgisayarını açtı.</p>

  <p class="block4">“Bilgisayar açık ama dağınıklık için kusura bakmayın. Umarım bu sizin için sorun yaratmaz.”</p>

  <p class="block4">Harry ekranın karşısına oturdu ve e-posta programını çalıştırdı. Bir kağıt çıkardı ve yağlı tuşlara basarak Eva Marvanova’nın adresini girdi. Mesaj kısaydı. Hazır. Bu adrese. Gönder.</p>

  <p class="block4">Koltuğunu çevirip kıza baktı. Kız kanepede oturmuş dar bir kotu giymeye çalışıyordu. Kızın kapıyı açtığında altında sadece iç çamaşırı olduğunu fark etmemişti. Belki de bunu üzerinde marihuana yaprağı olan bol tişörtten dolayı baştan fark edememişti.</p>

  <p class="block4">“Bugün yalnız mısın?” dedi, Eva’nın cevabını beklerken laf olsun diye. Yüzündeki ifadeden bu sorusunun kızın pek hoşuna gitmediği anlaşılıyordu. Sadece hafta sonları düzüşürüm,” dedi ve giymeden önce yerden aldığı çorabı kokladı. Ve Harry’nin söylediklerini dinlemediği görünce yüzü güldü. “Mailin var,” dedi kız.</p>

  <p class="block4">Harry ekrana baktı. Gönderen Eva’ydı. Metin yoktu. Sadece ekte bir resim dosyası vardı. Üzerine çift tıkladı. Ekran karardı.</p>

  <p class="block4">“Biraz yavaş ve uyuşuktur,” dedi kız gülümsemesi tüm suratını kaplamıştı. “Yavaştır ama açar. Biraz bekle.”</p>

  <p class="block4">Ekranda fotoğraf çıkmaya başlamıştı. İlk önce mavi gökyüzü ve ardından gri bir duvar ve yeşil bir anıt. Ardından meydan. Ve masalar. Sven Sivertsen. Ve sırtı dönük deri ceketli bir adam. Koyu saçlı. Kalın ense. Kanıt olarak kullanılamazdı elbette ama Tom Waaler olduğuna şüphe yoktu. Yine de resme bu kadar bakmasının sebebi bu değildi.</p>

  <p class="block4">“Şey, benim tuvalete gitmem gerekiyor,” dedi kız. Harry ne kadar zamandır orada oturmakta olduğunun farkında değildi. “Ve lanet olası duvarlar da çok ince, bu yüzden de utanıyorum. Acaba artık... “</p>

  <p class="block4">Harry ayağa kalktı ve teşekkür ederek odadan ayrıldı.</p>

  <p class="block4">Üç ve dördüncü katların arasındayken durakladı. Resim. Bu bir tesadüf olamazdı. Teorik olarak bu imkansızdı. Yoksa hayır mı?</p>

  <p class="block4">Her neyse, bu doğru olamazdı. Kimse böyle bir şey yapamazdı. Hiç kimse.</p>

  <p class="block10"><span class="text2">Pazartesi. Günah Çıkarma.</span></p>

  <p class="block4">Kutsal Apostolik Prenses Olga Kilisesi’nin önünde karşılıklı oturan iki adam da aynı boydaydı. Sıcak ve bunaltıcı havada tatlı bir duman ve keskin bir tütün kokusu vardı. Neredeyse beş haftadır Oslo’nun üzerinde yakıcı bir güneş parlıyordu ve günah çıkarma duasını okurken Nikolai Loeb’in kalın yün tunik ceketinden aşağı terler akıyordu:</p>

  <p class="block4">“Demek iyileşmek için geldin. Hazreti İsa’nın görünmez ruhu burada ve günahlarını affedecek.”</p>

  <p class="block4">Welhavens Gate’de alışveriş yaparken daha hafif ve modern bir tunik ceket bulmaya çalışmıştı, ama bir Rus Ortodoks rahibe göre bir şeyleri yoktu. Duayı bitirince kitabı aradaki masanın üstündeki haçın yanına koydu. Önünde duran adam birazdan boğazım temizleyecekti. Sanki günahları sümük ve balgamına bulaşmış gibi günah çıkarmadan evvel her zaman öyle yaparlardı. Nikolai adamı sanki bir yerlerden hatırlıyordu ama bir türlü çıkaramıyordu. Adından da çıkaramamıştı. Adam günah çıkarmanın yüz yüze olacağını, üstüne üstlük adını da söylemesi gerektiğini fark edince biraz şaşırmıştı. Ama doğruyu söylemek gerekirse Nikolai adamın gerçek ismini söylediğini pek sanmıyordu. Başka bir cemaatten geliyor olabilirdi. Ara sıra da olsa sırlarıyla birlikte buraya gelirlerdi çünkü bu kimsenin birbirini tanımadığı isimsiz bir kiliseydi. Nikolai sık sık Norveç Kilisesi’nin üyelerinin günahlarım çıkarırdı. Eğer bunu istiyorlarsa elbette öyle yapacaktı; ne de olsa Tanrı’nın merhameti sonsuzdu. Adam boğazını temizledi. Nikolai gözlerini kapattı ve eve gider gitmez vücudunu sıcak bir banyoyla, kulaklarını da Tchaikovsky ile rahatlatma sözü verdi.</p>

  <p class="block4">“Derler ki şehvet - aynen su gibi - en aşağı seviyeleri bulurmuş, peder. Eğer karakterinde bir açık ya da bir çatlak varsa, şehvet onu bulurmuş.”</p>

  <p class="block4">“Hepimiz günahkarız, oğlum. Bana işlediğin günahlardan bahset.”</p>

  <p class="block4">“Tamam. Sevdiğim kadına ihanet ettim. Şehvet düşkünü bir kadınla birlikteydim.</p>

  <p class="block4">Onu sevmediğim halde ona dönmeden edemiyordum.”</p>

  <p class="block4">Nikolai esnemesini bastırdı. “Devam et.”</p>

  <p class="block4">“Ben... o bende takıntı halini almıştı.”</p>

  <p class="block4">“Almıştı, dedin. Bu artık onu görmediğin anlamına mı geliyor?”</p>

  <p class="block4">“Öldüler.”</p>

  <p class="block4">Sadece söylediklerinden değil; sesinde Nikolai’yi ürperten başka bir şey vardı.</p>

  <p class="block4">“Öldüler mi?”</p>

  <p class="block4">“Hamileydi. Sanırım.”</p>

  <p class="block4">“Kaybın için üzüldüm, oğlum. Karın da bunu biliyor mu?” “Hiç kimse bir şey bilmiyor.”</p>

  <p class="block4">“Nasıl öldü?”</p>

  <p class="block4">“Tam alnından bir mermiyle, peder.”</p>

  <p class="block4">Nikolai Loeb’in teninde biriken ter birden buz kesti. Yutkundu. “Bana söylemek istediğin başka günahların da varım, oğlum?” “Evet. Biri var. Bir polis. Sevdiğim kadını ona giderken gördüm. Kafamda beliren ilk şey... “</p>

  <p class="block4">“Evet?”</p>

  <p class="block4">“Günah oldu. Hepsi bu, peder. Şimdi bağışlanma duasını edebilir misiniz?”</p>

  <p class="block4">Kiliseye bir an için sessizlik çöktü.</p>

  <p class="block4">“Ben...” dedi Nikolai.</p>

  <p class="block4">“Peder, ben gitmek zorundayım. Lütfen.”</p>

  <p class="block4">Nikolai gözlerini kapattı. Sonra dua etmeye başladı ve ‘Baba, Oğul ve Kutsal Ruh adına günahlarını bağışlıyorum’ diyene kadar da gözlerini açmadı. Adamın eğik duran başı önünde istavroz çıkarttı.</p>

  <p class="block4">“Teşekkürler,” diye fısıldadı adam. Döndü ve koşar adım kiliseden uzaklaştı. Nikolai olduğu yerden kıpırdamadı ve hâlâ duvarlardan yankılanan kelimeleri dinledi. Şimdi onu nerede gördüğünü hatırlıyordu. Gamle Aker ayin salonunda. Kırılan Beytlehem Yıldızının yerine yenisini getirmişti. Bir rahip olarak Nikolai ettiği gizlilik yeminine sadıktı ve duyduklarından dolayı bu yeminini bozacak değildi. Ama adamın sesinde bir şeyler vardı ve kafasında beliren şey... ne demişti?</p>

  <p class="block4">Nikolai camdan dışarı baktı. Bulutlar neredeydi? Hava o kadar bunaltıcı bir hal almıştı ki yakında bir şeyler olabilirdi. Yağmur. Ama önce şimşek ve gök gürültüsü.</p>

  <p class="block4">Kapıyı kapattı ve küçük mihrabın önüne diz çökerek dua etti. Yıllardır hissetmediği yoğunlukta duygularla dua ediyordu. Ona yol göstermesi ve güç vermesi için. Ve bir de bağışlanma. Saat 02:00’da Bjørn Holm, Beate’in ofisinin kapısındaydı ve ona ilgilenmesi gereken bir şey olduğunu söyledi.</p>

  <p class="block4">Beate ayağa kalkıp fotoğraf laboratuvarına kadar onu takip etti. Holm hâlâ kurumakta olan fotoğrafı gösterdi.</p>

  <p class="block4">“Bu geçen pazartesi çekilenlerden,” dedi Bjørn. “Beş buçuk civarında çekilmiş. Yani Barbara Svendsen Cari Berners Plass’da vurulduktan yarım saat kadar sonra. Bu zaman zarfında Frogner parkına bisikletle gitmek oldukça kolay.” Resimde fıskiyenin önünde gülümseyen bir kızın fotoğrafı vardı. Hemen yanında bir heykel görünüyordu. Beate heykeli iyi biliyordu. ‘Suya dalan bir kız figürü. Anne ve babasıyla Frogner Parkında yürümek için günübirlik Oslo’ya indiklerinde hep bu heykelin önünde dururdu. Babası ona suya dalan kız figürüyle Gustav Vigeland’ın genç kadının büyüyüp yetişkin bir anne olma korkusunu sembolize ettiğini anlatmıştı ona.</p>

  <p class="block4">Ama bugün Beate’in dikkatini çeken heykel değildi. Resmin kenarında sırtı görünen adama bakıyordu. Yeşil bir çöp bidonunu yanında durmuştu. Elinde kahverengi bir çanta vardı. Vücudunu saran sarı bir tişört ve siyah bisikletçi pantolonu giyiyordu. Başında siyah bir kask, güneş gözlüğü ve ağzını örten bir bez parçası vardı. “Kurye,” diye mırıldandı Beate.</p>

  <p class="block4">“Belki,” dedi Bjørn Holm. “Ama maalesef hâlâ maskeli.”</p>

  <p class="block4">“Belki.” Sanki yankılanmıştı. Beate gözlerini fotoğraftan ayırmadan elini uzattı. “Büyüteç.”</p>

  <p class="block4">Holm büyüteci fotoğraf banyo etmekte kullanılan kimyasalların arasından bulup Beate’e uzattı.</p>

  <p class="block4">Tek gözünü sımsıkı kapattı ve büyüteçle fotoğrafı iyice inceledi. Bjørn şefini izliyordu. Banka soygunları üzerinde çalışırken Beate Lønn’dan bahsedildiğini çok duymuştu. Günler boyu ‘Acılar Odası’na - her tarafı kapalı video odası - kapanıp soygunun fotoğraflarını nasıl her karesine bakıp, vücut yapısının ve vücut dilinin ve maskelerin ardına gizlenmiş yüzlerin her kıvrımını nasıl incelediğini duymuştu. Sonunda banka soyguncusunun kimliğini bulmayı başarmıştı. Hem de Norveç’te video görüntüleme sistemleri kullanılmaya başlandığından beri banka soygunlarının hepsinin yer aldığı, kendisi daha küçücük bir çocukken, on beş yıl önceki bir postane soygunun kayıtlarından adamı tanımıştı. Bazıları bunu Beate’in Gyrus fusiformisinin - beynin yüzleri hatırlayan bölümü - aşırı gelişmiş olmasına bağlıyordu. Muhtemelen bu inanılmaz yetenekle beraber doğmuştu. Bu yüzden Bjørn Holm fotoğrafa bakmak yerine Beate’in her santimini inceleyen gözlerine bakmayı tercih ediyordu. Bu öğrenilebilecek bir şey değildi’.</p>

  <p class="block4">O anda Beate’in adamın yüzüne değil de daha aşağılara baktığını fark etti.</p>

  <p class="block4">“Dizi,” dedi. “Görebiliyor musun?” Bjørn yakınlaştı.</p>

  <p class="block4">“Ne olmuş?” dedi Holm.</p>

  <p class="block4">“Sol dizinde. Yara bandı gibi bir şey var.”</p>

  <p class="block4">“Yani sol dizlerinde yara bandı olan kişilere karşı daha mı dikkatli olmalıyız diyorsun?”</p>

  <p class="block4">“Çok komik, Holm. Fotoğraftakinin kim olduğunu bulmadan önce, Kurye Katil mi değil mi diye öğrenmemiz gerekiyor.” ŞEYTAN YILDIZI “Peki, bunu nasıl yapacağız?”</p>

  <p class="block4">“Kurye katili yakından gören tek kişiyi ziyaret edeceğiz. Ben arabayı alırken sen de fotoğrafın bir kopyasını çıkar.”</p>

  <p class="block4">Sven Sivertsen hayretler içinde Harry’ye bakıyordu. Harry teorisinin ne olduğunu daha biraz önce söylemişti. Yani imkansız teorisini.</p>

  <p class="block4">“Gerçekten hiçbir fikrim yoktu,” diye fısıldadı Sivertsen. “Gazetelerde kurbanlarının hiçbirinin fotoğrafını görmedim. Beni sorgularken bazı isimler söylemişlerdi ama daha önce asla duymamıştım.”</p>

  <p class="block4">“Şimdilik sadece bir teori,” dedi Harry. “Kurye Katil olup olmadığını bilmiyoruz. Sağlam kanıtlara ihtiyacımız var.”</p>

  <p class="block4">Sivertsen gülümsedi. “Beni önce bu durumdan kurtarabileceğine ikna etmelisin. Ancak o zaman Waaler’ı içeri tıkmana yardımcı olabilirim.” Harry omuz silkti.</p>

  <p class="block4">Bölüm şefim Bjarne Møller’i arayıp bir devriye arabasıyla birlikte gelip buradan sağ salim almasını sağlayabilirim.” Sivertsen başını iki yana salladı.</p>

  <p class="block4">“Buna kansan daha üst rütbeli Waaler’dan başka polisler de olduğuna eminim. Kimseye güvenmiyorum. İlk önce kanıt bulmalısın.”</p>

  <p class="block4">Harry elini açıp kapadı. “Bir alternatifimiz var. Her ikimizi de koruyacak bir şey.”</p>

  <p class="block4">“Nedir?”</p>

  <p class="block4">“Gazetelere gidip tüm bildiklerimizi anlatmak. Kurye Katili ve Waaler’ı. Böylece onlar her şey için çok geç kalmış olurlar.”</p>

  <p class="block4">Sivertsen’in yüzünden şüphe okunuyordu.</p>

  <p class="block4">“Zamanımız kalmadı,” dedi Harry. “Gitgide yaklaşıyor. Bunu hissedemiyor musun?” Sivertsen bileğini ovuşturdu. “Pekala,” dedi. ‘Tap öyleyse.”</p>

  <p class="block4">Harry elini arka cebine soktu ve buruşmuş bir kartvizit çıkardı. Ne yaptığını düşünüp bir an durakladıktan sonra numarayı çevirdi. Karşı taraf inanılmaz bir çabuklukla telefonu açmıştı. “Roger Gjendem.”</p>

  <p class="block4">Harry arkadan gelen konuşma ve telefon sesleriyle klavye tuşlarının tıkırtılarını duyabiliyordu.</p>

  <p class="block4">“Ben Harry Hole. Beni çok dikkatle dinlemeni istiyorum, Gjendem. Kurye Katille ilgili elimde çok önemli bilgiler var. Bir de silah kaçakçılığı. Polis teşkilatından bir meslektaşım da bu olayın içinde. Anlıyor musun?” “Sanırım.”</p>

  <p class="block4">“Güzel. Aftenposten’in web sayfasında hemen yayınlamak şartıyla haber sadece senindir.”</p>

  <p class="block4">“Pekala. Nereden arıyorsunuz, müfettiş Hole?” Gjendem Harry’nin fazla şaşırmış gibi görünmüyordu.</p>

  <p class="block4">“Nerede olduğum önemli değil. Sven Sivertsen’in Kurye Katil olmama ihtimaline dair elimde bazı bilgiler var. Bir de birkaç yıldır Norveç’te iş yapan silah kaçakçılığı şebekesi.”</p>

  <p class="block4">“Bu harika. Ama bunu sadece bir telefon konuşmasına dayanarak yazabileceğimi sanmıyorum.”</p>

  <p class="block4">“Ne demek istiyorsun?”</p>

  <p class="block4">“Hiçbir ciddi gazete sağlam kaynaklardan teyit almadan isim yapmış bir polis müfettişinin silah kaçakçılığı yaptığı iddiasını yayınlayamaz. Söylediğin kişi olduğundan şüphe ettiğimden değil, ama sarhoş, çılgın ya da her ikisi birden olmadığını nereden bilebilirim? Eğer bunu sağlam kaynaklara dayandıramazsam gazeteye dava açılabilir. Bu sebeple görüşmemiz lazım, Müfettiş Hole. Sonra söz veriyorum söylediğiniz her şeyi yazacağım.”</p>

  <p class="block4">Gjendem susunca bulunduğu yerin arkalarından umarsız birkaç kahkaha duyuldu. “Başka gazeteleri aramayı aklından geçiriyorsan onların da sana aynı cevabı vereceklerinden emin olabilirsin. Güven bana, Müfettiş.” Harry derin bir nefes aldı.</p>

  <p class="block4">“Tamam,” dedi. “Dalsbergstien’de Sualtı’nda. Saat beşte. Yalnız gelsen iyi olur, yoksa beni göremezsin. Ve bu konuda kimseye bir şey söyleme, anlaşıldı mı?” “Anlaşıldı.” “Görüşürüz.”</p>

  <p class="block4">Harry telefonunun kapatma düğmesine bastı ve alt dudağını ısırdı.</p>

  <p class="block4">“Umarım ne yaptığını biliyorsundur,” dedi Sven.</p>

  <p class="block4">Bjørn Holm ve Beate kalabalık Bygdøg alle’nin köşesinden döner dönmez kendilerini bir tarafında şekilsiz ahşap evlerin olduğu, diğer tarafında şık tuğla apartmanların olduğu sakin bir sokağa girdiler. Kaldırımların kenarında sıra sıra Alman arabaları park edilmişti.</p>

  <p class="block4">“Nobsville,” dedi Bjørn.</p>

  <p class="block4">Parlak sarı bir binanın dışında park ettiler.</p>

  <p class="block4">İkinci çalışlarından sonra interkomdan bir ses duyuldu.</p>

  <p class="block4">“Evet?”</p>

  <p class="block4">“Andre Clausen?” “Sanırım evet.”</p>

  <p class="block4">“Beate Lønn, polis. İçeri girebilir miyiz?”</p>

  <p class="block4">Andre Clausen baldırlarına gelen bir sabahlıkla onları kapıda bekliyordu. Esnemesini bastırmaya çalışırken diğer eliyle de yanağındaki yara kabuğunu kaşıyordu.</p>

  <p class="block4">“Özür dilerim,” dedi. “Dün gece eve geç geldim.”</p>

  <p class="block4">“İsviçre’den galiba?”</p>

  <p class="block4">“Hayır, dağ evindeydim. Buyurun girin.”</p>

  <p class="block4">Clausen’in salonu biriktirmiş olduğu sanat eserleri koleksiyonu için biraz dar sayılırdı ve Bjørn Holm, Clausen’in zevkinin minimalizmden çok Liberace’e yakın olduğunu anlamakta gecikmemişti. Kemerli tavanın üzerindeki Şistine tablolarına kadar uzanan çıplak bir tanrıça deseninin olduğu köşeden bir şadırvan vardı. “Öncelikle dikkatini toplayıp avukatlık bürosunda Kurye Katili gördüğün anı hatırlamanı istiyorum,” dedi Beate. “Ve sonra şuna bir bak.” Clausen resmi aldı ve elini yanağına götürdü. Bjørn Holm salona şöyle bir baktı. Kapının arkasından köpek sesi geliyordu. “Belki,” dedi Clausen.</p>

  <p class="block4">“Belki mi?” Beate sandalyenin ucunda oturuyordu.</p>

  <p class="block4">“Çok büyük ihtimalle. Elbiseler aynı. Bisikletçi kaskı ve güneş gözlükleri de.” “Güzel. Ve dizindeki yara bandı. Bu da var mıydı?” Clausen hafifçe gülümsedi.</p>

  <p class="block4">“Size daha önce de söylediğim gibi erkeklerin vücutlarını bu kadar detaylı incelemek adetim değildir. Üstelik...” Kollarıyla bir hareket yaptı. “Teşekkürler,” dedi Beate ayağa kalkarak.</p>

  <p class="block4">“Önemli değil,” dedi Clausen ve eliyle onlara kapıyı gösterdi. Bu yaptığı garip diye düşündü Holm ve kapıya doğru yöneldi. Ama Clausen Beate’e kapıyı gösterince</p>

  <p class="block4">Beate başını sallayarak gülümsedi:</p>

  <p class="block4">“Özür dilerim, ama... parmaklarınızda kan var ve çeneniz de kanıyor.” Clausen elini yüzüne götürdü.</p>

  <p class="block4">“Gerçekten öyleymiş,” dedi gülümseyerek. “Bu Truls. Köpeğim. Hafta sonu birlikte oynarken bazen aşırıya kaçabiliyoruz.”</p>

  <p class="block4">Beate’in gözlerinin içine baktı ve gülümsemesi arttı.</p>

  <p class="block4">“Güle güle,” dedi Beate.</p>

  <p class="block4">Bjørn Holm dışarıdaki sıcağa çıkınca neden ürperdiğine bir anlam veremedi. Klaus Torkildsen odadaki her iki vantilatörü de yüzüne doğru tutmuştu ama sanki iki makine de odadaki sıcak havayı yüzüne üflüyormuş gibi geliyordu. Ekranın kalın camına parmağıyla dokundu. Kjølberggata’daki dahili numaranın hemen altında. Abone telefonu daha yeni kapatmıştı. Bugün aynı cep telefonu numarasıyla dördüncü kez konuşmuştu. Kısa konuşmalar.</p>

  <p class="block4">Kime ait olduğunu öğrenmek için cep telefonunun üzerine çift tıkladı. Ekranda bir isim göründü. İşini ve mesleğini öğrenmek için üzerine tıkladı. Bilgiler ekrana çıkınca Klaus bir an için bakakaldı. Sonra da gördüklerini anlatmak için ona verilen numarayı çevirdi.</p>

  <p class="block4">Karşı taraf cevap verdi.</p>

  <p class="block4">“Alo?”</p>

  <p class="block4">“Ben Telenor’dan Torkildsen. Kiminle görüşüyorum?” “Kiminle görüştüğün önemli değil, Torkildsen. Elinde ne var?”</p>

  <p class="block4">Torkildsen ter içinde kalmıştı.</p>

  <p class="block4">“Biraz araştırma yaptım,” dedi. “Hole’un cep telefonu şehirde turlayıp duruyor. Nerede olduğunu anlamak olanaksız. Ama Kjølberggata’daki dahili numarayı arayan başka bir cep telefonu var.” “Evet, kime ait?”</p>

  <p class="block4">“Øystein Eikeland adına kayıtlı. Mesleği taksicilik olarak gözüküyor.” “Yani?”</p>

  <p class="block4">“Sürekli hareket halinde olan bir telefon ve bir taksi şoförü arasında bağlantı olabileceğini düşündüm sadece.” Karşı taraftan ses gelmemişti. “Alo?” dedi Torkildsen.</p>

  <p class="block4">“Anlaşıldı,” dedi karşı taraf sonunda. “Sen işini yapmaya devam et, Torkildsen.” Bjørn Holm ve Beate Kjølberggata’nın girişindeydiler. Beate’in cep telefonu çaldı.</p>

  <p class="block4">Cebinden hızla çıkardı ve ekrana baktı.</p>

  <p class="block4">“Harry? Sivertsen’in sol dizine bir bak. Elimizde geçen pazartesi fıskiyenin önünde çekilmiş ve dizinde yara bandı olan maske takmış bir bisikletli resmi var. Elinde de kahverengi bir çanta var.”</p>

  <p class="block4">Bjørn minyon yapılı bayan meslektaşına yetişmek için adımlarını büyütmek zorunda kaldı. Telefonda bir erkekle konuşuyordu. Beate hızla ofisine daldı.</p>

  <p class="block4">“Yara veya yara bandı yok mu? Hayır, bunun bir şey kanıtlamadığını biliyorum ama Andre Clausen resimdeki kişinin Halle, Thune ve Wetterlid’te gördüğü kişiyle aynı olduğunu söylüyor.” Beate masasına oturmuştu. “Ne?”</p>

  <p class="block4">Beate’in alnında üç derin çizgi belirdi.</p>

  <p class="block4">“Bu doğru.”</p>

  <p class="block4">Telefonu kapatırken söylenenlere inanamayan bir yüz ifadesi vardı. “Harry galiba Kurye Katilin kim olduğunu anladı,” dedi. Bjørn cevap vermedi.</p>

  <p class="block4">“Laboratuvarda kimse var mı diye bir bakar mısın?” dedi. “Bize yine iş çıktı.” “Nasıl bir iş?” diye sordu Bjørn. “Gerçekten berbat bir iş.” Øystein Eikeland St Hanshaugen’in aşağısındaki park yerindeki taksisinde oturmuş, Java’nın önündeki kaldırımda bir bankta oturan ve baygın gözlerle kahvesini yudumlayan uzun bacaklı kıza bakıyordu. Kolonlardan gelen müzik klimanın gürültüsünü bastırıyordu.</p>

  <p class="block4">Şarkının aslında Gram Parsons’a ait olduğu, ama Keith and the Stones’un Fransa’dayken Sticky Fingers albümü için onu arakladığına dair söylentiler vardı. Altmışlar artık sona ermişti ve artık yaratıcılık için beyinlerini uyuşturmaya çalışıyorlardı: “Wild Horses”.</p>

  <p class="block4">Arka kapılardan biri açıldı. Øystein irkildi. Arabaya binen her kimse parkın arkasından gelmişti. Aynadan güçlü çeneli ve aynalı güneş gözlüğü takan birisi görünüyordu.</p>

  <p class="block4">“Maridal Gölü’ne, şoför bey.” Sesi yumuşaktı ama sesindeki sertlik hissediliyordu. “Eğer sizin için sorun olmazsa... “</p>

  <p class="block4">“Hayır, önemli değil,” diye mırıldandı Øystein müziği kısarak. Açık pencereden fırlatıp atmadan önce sigarasından son bir fırt daha çekti. “Maridal Gölü’nün neresine?” “Sadece sür. Ben söylerim.” Ullevålsveien’den geçtiler.</p>

  <p class="block4">“Yağmur geliyormuş,” dedi Øystein. “Ben söylerim,” diye tekrarladı adam.</p>

  <p class="block4">Bahşiş yok o zaman, diye düşündü Øystein.</p>

  <p class="block4">On dakika sonra şehirden çıkmışlar, tarlalar, çiftlikler ve Maridal Gölü’nün yanından ilerliyorlardı. Öylesine güzel bir manzaraydı ki bir keresinde arabasına binen bir Amerikalı Øystein’e buranın bir Milli Park olup olmadığını sormuştu. “Şu az ileriden sola dönebilirsin,” dedi adam. “Ormanın içine doğru mu?” diye sordu Øystein. “Evet. Bu sizi rahatsız mı etti?”</p>

  <p class="block4">Øystein’in aklına böyle bir düşünce gelmemişti. O ana dek. Tekrar aynaya baktı ama adam camdan dışarı doğru baktığı için yüzünü tam olarak göremedi. Øystein yavaşlayarak sola dönüş sinyali verdi ve dönüş yaptı. Ortasında otlar bitmiş taşlı yol dar ve engebeliydi. Øystein bir an için tereddüt etti.</p>

  <p class="block4">Yolun her iki tarafında arasından güneş ışıklarının sızdığı yapraklar sanki onlara el sallıyor gibiydi. Øystein frene bastı.</p>

  <p class="block4">“Özür dilerim,” dedi dikiz aynasından bakarak. “Şaseyi daha yeni 40 bine tamir ettirdim ve böyle yollarda yolcu taşıma gibi bir zorunluluğumuz yok. Arzu ederseniz size başka bir taksi çağırabilirim.”</p>

  <p class="block4">Arka koltukta oturan adam gülüyor gibi görünüyordu. En azından aynadan görünen kısmı.</p>

  <p class="block4">“Peki, bunun için hangi telefonu kullanacaktın Eikeland?” Øystein’in tüyleri diken diken oldu.</p>

  <p class="block4">“Kendi telefonunu mu? Yoksa Harry Hole’un telefonunu mu?”</p>

  <p class="block4">“Tam olarak ne demek istediğinizi anlamadım ama yolculuğumuz buraya kadar, bayım.”</p>

  <p class="block4">Adam güldü.</p>

  <p class="block4">“Bayım? Ben hiç öyle sanmıyorum, Eikeland.”</p>

  <p class="block4">Øystein yutkunmak istedi ama bu isteğini bastırmak zorunda kaldı.</p>

  <p class="block4">“Dinle, seni istediğin yere götüremediğime göre bana para ödemek zorunda da değilsin. Arabadan in ve burada biraz beklersen sana bir araba gönderirim.”</p>

  <p class="block4">“Sabıkanda çok zeki olduğun yazılı, Eikeland. Bu yüzden de neyin peşimde olduğumu anladığını umuyorum. Bu klişeyi kullanmaktan nefret ediyorum. Ancak bu işi kolay ya da zor yoldan halletmek tamamen sana bağlı.</p>

  <p class="block4">“Ne demek istediğini gerçekten... Ah!”</p>

  <p class="block4">Adam Øystein’in ensesine vurmuştu ve Øystein de otomatik olarak öne doğru eğilmişti. Gözlerinin yaşla dolmasına kendisi bile şaşırmıştı. Acıdığı için değil. Adam ilkokul öğrencilerine vurur gibi vurmuştu: hafif ve aşağılarmış gibi. Gözyaşı kanallarıysa beyninin kabul etmediği şeyin çoktan farkına varmıştı. Øystein’in başı ciddi anlamda beladaydı.</p>

  <p class="block4">“Harry’nin telefonu nerede, Eikeland? Torpido gözünde mi? Ya da bagajda? Belki de cebindedir ha ne dersin?”</p>

  <p class="block4">Øystein cevap vermedi. Etrafı gözleyerek ne yapabileceğini bulmaya çalışıyordu, içinden bir ses arka koltuktaki adamın oldukça zinde olduğunu ve onu yakalamasının saniyeler süreceğini söylüyordu. Adam yalnız mıydı acaba? Diğer arabalara haber vermek için alarma basmak işe yarar mıydı? Başkalarını bu işe karıştırmak iyi bir fikir miydi?</p>

  <p class="block4">“Anlıyorum,” dedi adam. “Zoru seçiyorsun. Biliyor musun,” Øystein daha ne olduğunu anlamadan adam onu koltuğa yapıştırdı. “Ben de zor yolu seçmeni istiyordum.”</p>

  <p class="block4">Øystein’in gözlükleri düştü. Elini direksiyona doğru uzattı ama erişemedi. “Alarma basarsan seni öldürürüm,” diye fısıldadı adam. “Şaka yapmıyorum, Eikeland, gerçekten bunu yaparım.”</p>

  <p class="block4">Beynine oksijen gitmemesine rağmen Øystein Eikeland olağanüstü bir şekilde koku alabiliyor, görebiliyor ve duyabiliyordu. Kapalı olan gözkapaklarının üzerindeki damarları seçebiliyor, adamın tıraş losyonunun kokusunu alabiliyor ve adamın sesindeki neşeyi duyabiliyordu.</p>

  <p class="block4">“O nerede, Eikeland? Harry Hole nerede?”</p>

  <p class="block4">Øystein ağzını açınca adam kolunu gevşetti.</p>

  <p class="block4">“Ne hakkında konuştuğuna dair hiç... “</p>

  <p class="block4">Ve adam gevşettiği kolunu tekrar sıktı.</p>

  <p class="block4">“Son kez soruyorum, Eikeland. O ayyaş arkadaşın nerede?”</p>

  <p class="block4">Øystein acıyı ve sinir bozucu yaşama isteğini hissedebiliyordu ama çok geçmeden bunun geçeceğini de biliyordu. Daha önce de buna benzer şeyler yaşamıştı. Bu, mutluluk veren kayıtsızlık ve acıyı hissedememe duygusu gelene dek sürecek olan bir aşamaydı. Saniyeler geçti. Beyin yavaş yavaş kanallarını kapatıyordu. İlk önce görme duyusunu kaybetti.</p>

  <p class="block4">Ve adam onu bıraktı ve beynine yeniden oksijen gitti. Tekrar görmeye başlamıştı. Acıyı da yeniden hissedebiliyordu.</p>

  <p class="block4">“Onu nasıl olsa bulacağız,” dedi adam. “Karar vermen gereken şey bunun sen aramızdan ayrılmadan önce mi sonra mı olacağı.”</p>

  <p class="block4">Øystein şakaklarında soğuk ve sert bir şeyin hareket ettiğini hissetti. Soğuk çelik burnuna dayandı. Øystein çok kovboy filmi izlemişti ama daha önce .kalibrelik bir revolveri hiç bu kadar yakından görmemişti.</p>

  <p class="block4">“Aç ağzını,” dedi adam.</p>

  <p class="block4">Kaderinde tadına bakmak da varmış.</p>

  <p class="block4">“Beşe kadar sayıp ateş edeceğim. Bana söylemek istediğin bir şey olursa başını sallarsın. Beşe gelmeden sallasan iyi edersin. Bir... “</p>

  <p class="block4">Øystein ölüm korkusuyla başa çıkmaya çalıştı. İnsanoğlunun mantığı olduğunu ve arkasındaki adamın onun canım almakla hiçbir kazancı olmayacağını düşünmeye çalışıyordu. “İki... “</p>

  <p class="block4">Mantık benimle, diye düşündü Øystein. Namludan mide bulandırıcı bir metal ve kan kokusu geliyordu.</p>

  <p class="block4">“Üç. Koltuk örtülerin için de üzülme Eikeland. İşimi bitirdikten sonra her şeyi bir güzel temizlerim.”</p>

  <p class="block4">Øystein vücudunun titremeye başladığını hissedebiliyordu. Fakat elinden bir şey gelmiyordu. Soğuk ve karanlık uzay boşluğuna fırlatılmadan önce roketlerin de böyle sarsıldığını televizyonda görmüştü. “Dört.”</p>

  <p class="block4">Øystein başını salladı. Durmaksızın ve hızlı hızlı. Adam silahı kaldırdı.</p>

  <p class="block4">“Torpido gözünde,” dedi nefes nefese. “Onu orada tutmamı ve çalarsa açmamamı söyledi. O da benimkini aldı.”</p>

  <p class="block4">“Ben telefonlarla ilgilenmiyorum,” dedi adam.</p>

  <p class="block4">“Harry Hole’un nerede olduğunu öğrenmek istiyorum.”</p>

  <p class="block4">“Bilmiyorum. Bana bir şey söylemedi. Hayır, söyledi.</p>

  <p class="block4">Başka bir şey bilmezsem bunun ikimiz için de çok iyi olacağını söyledi.”</p>

  <p class="block4">“Yalan söylemiş,” dedi adam.</p>

  <p class="block4">Kelimeler ağzından yavaş ve sakin bir şekilde çıkmıştı ve Øystein adam kızgın mı yoksa dalga mı geçiyor bir türlü anlayamıyordu.</p>

  <p class="block4">“Sadece kendi için iyi, Eikeland. Senin için değil.” Øystein’in yanağındaki soğuk namlu sanki bir kor parçası gibi geliyordu.</p>

  <p class="block4">“Bir dakika! Harry bir şey daha söyledi. Şimdi hatırladım. Galiba kendi yerinde saklanacağını söylemişti.”</p>

  <p class="block4">Kelimeler Øystein’in ağzından dökülüvermişti; sanki daha tam söylemeden ağzından çıkmışlardı.</p>

  <p class="block4">“Oraya gittik, geri zekalı,” dedi adam.</p>

  <p class="block4">“Yaşadığı yerde değil. Büyüdüğü yerde, Oppsal’da.”</p>

  <p class="block4">Adam güldü ve Øystein burun deliğine dayanan silahtan acıyla yüzünü buruşturdu. “Son birkaç saattir telefonunu izliyoruz, Eikeland. Onun şehrin hangi bölgesinde olduğunu biliyoruz. Oppsal değil. Yalan söylüyorsun: ve işte gerçek bu. Ya da diğer bir ifadeyle: beş.”</p>

  <p class="block4">Bip sesi duyuldu. Øystein gözlerini sıkı sıkı kapattı. Bip sesi kesilmedi. Yoksa ölmüş müydü? Bip sesleri sonunda melodiye dönüştü. Purple Rain. Prince. Ses cep telefonu melodisiydi.</p>

  <p class="block4">“Evet, ne var?” diye sordu arkasındaki adam. Øystein cesaret edip de gözlerini açamıyordu.</p>

  <p class="block4">“Sualtı’nda mı? Saat beşte, öyle mi? Tamam, bütün çocukları topla. Hemen geliyorum.”</p>

  <p class="block4">Øystein arka koltuktan gelen seslere kulak kesilmişti. Saati yaklaşmıştı. Bir kuşun ötüşü duyuluyordu. Güzel ve tiz bir ses. Ne kuşu olduğunu bile bilmiyordu.</p>

  <p class="block4">Oysa bilmeliydi. Artık asla bilemeyecekti. Ve omzunda bir el hissetti.</p>

  <p class="block4">Øystein tereddüt ederek gözlerini açtı ve dikiz aynasına baktı.</p>

  <p class="block4">Adam beyaz dişleriyle sırıttı ve sesinde yine aynı neşeli tonla: “Şehir merkezine. Haydi bas gaza!”</p>

  <p class="block10"><span class="text2">Pazartesi. Bulut.</span></p>

  <p class="block4">Rakel irkilerek gözlerini açtı. Kalbi küt küt atıyordu. Uyumuştu. Frogner açık yüzme havuzunun içinde yüzen çocukların cıvıldayan seslerini dinliyordu. Genzinde acımtırak bir çimen kokusu vardı ve sıcaklık sırtını saran kalın bir yorgan gibiydi. Rüya mı görmüştü? Onu uyandıran neydi?</p>

  <p class="block4">Birden esen rüzgar yorganı uçurdu ve tüyleri diken diken oldu.</p>

  <p class="block4">Rüyalar. Nasıl da ıslak bir sabun gibi kayıp gidiveriyordu. Böyle düşünürken yatakta döndü. Oleg yoktu. Dirseklerinin üzerinde yükseldi ve etrafına bakındı. Çok geçmeden ayağa kalkmıştı.</p>

  <p class="block4">“Oleg!”</p>

  <p class="block4">Koşmaya başladı.</p>

  <p class="block4">Dalış havuzunun orada onu bulmuştu. Havuzun kenarında oturmuş, bir yerlerden gözünün ısırdığı bir çocukla sohbet ediyordu. Sınıf arkadaşı olmalıydı.</p>

  <p class="block4">“Anne!” Gözlerini kısarak annesine bakıyor ve gülümsüyor du.</p>

  <p class="block4">Rakel onu kolundan tuttu. Kolunu biraz fazla sıkmıştı.</p>

  <p class="block4">“Bana söylemeden ortadan kaybolma demedim mi?”</p>

  <p class="block4">Oleg afallamış ve biraz da utanmıştı. Arkadaşı geriye çekilmişti.</p>

  <p class="block4">Rakel Oleg’in kolunu bıraktı. Derin bir nefes alıp ufka doğru bakmaya başladı.</p>

  <p class="block4">Yukarı doğru giden bir rokete benzeyen beyaz bir bulut dışında gökyüzü masmaviydi.</p>

  <p class="block4">“Saat neredeyse beş. Hadi eve gidiyoruz,” dedi. Sesi de sertti. “Yemek vakti.” Arabayla eve dönerlerken Oleg, Harry’nin gelip gelmeyeceğini sordu. Rakel başını hayır anlamında iki yana salladı.</p>

  <p class="block4">Smestad geçidinde yeşil yanmasını beklerlerken Rakel öne doğru eğilip buluta tekrar baktı. Oradaydı ama biraz daha yukarı çıkmıştı ve altında hafif bir grilik vardı.</p>

  <p class="block4">Eve geldiklerinde kapıyı kilitlemeyi unutmadı.</p>

  <p class="block10"><span class="text2">Pazartesi. Randevular.</span></p>

  <p class="block4">Roger Gjendem Sualtı’nın penceresinde durdu ve akvaryumun içinde kabarcıklar çıkaran suya baktı. Bir an için bir hayal gördü. Yedi yaşlarında bir çocuk hızlı ve telaşlı kulaçlarla, panik halinde ona doğru yüzüyordu. Sanki büyük kardeşi</p>

  <p class="block4">Roger bu dünyada onu kurtarabilecek tek kişiymiş gibi. Roger gülerek ona sesleniyordu. Ama Thomas suyun yeterince sığ olduğunun ve tek yapması gereken şeyin ayaklarını yere koymak olduğunun farkında değildi. Ara sıra Roger küçük kardeşine suyun üzerinde nasıl kalacağını öğrettiğini hatırlardı; ama kardeşinin asıl bocaladığı yer su altı değil, karaydı.</p>

  <p class="block4">Bir süre Sualtı’nın girişinde oyalanarak gözlerini karanlığa alıştırmaya çalıştı. Barmenden başka içerideki tek kişi yarım bardak bira ve elinde bir sigara ile oturan kızıl saçlı kadındı. Roger merdivenlerden bir kat daha indi. Tek bir kişi bile yoktu. Zemin kattaki barda beklemeye karar verdi. Barın ahşap döşemesinden çıkan gıcırtılara başını kaldıran kızıl saçlı kadının yüzü gölgeliydi ama oturuşunda ve duruşunda bir güzellik vardı.</p>

  <p class="block4">Ya da eskiden öyleymiş gibi. Masasının yanında bir çanta asılıydı. O da belki birilerini bekliyor olmalıydı.</p>
</body>
</html>
