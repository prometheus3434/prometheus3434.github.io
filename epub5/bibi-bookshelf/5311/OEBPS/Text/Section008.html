<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.9" name="Generator" />

  <title>Ulysses</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="nomargin">
  <h1 class="calibre3" style="text-align: center;"><br /></h1>

  <h1 class="calibre3" style="text-align: center;"><br /></h1>

  <h1 class="calibre3" style="text-align: center;">8</h1>

  <p class="calibre3" style="text-align: justify;"><br /></p>

  <p class="calibre3" style="text-align: justify;"><br /></p>

  <p class="calibre3" style="text-align: justify;">ANANASLI AKİDEŞEKERI, LİMONLU BELİK, YUMUŞAK karamela. Her yanı yapışyapış şeker bir kız bir erkek öğrencinin tabağına, kepçe kepçe kremalı tatlı dolduruyor. Okulun bir ikramı. Midelerini bozmak için bire bir. Majesteleri Kralın atadığı pastil ve şekerleme imalatçısı. Tanrı. Korusun. Bizim. Tahtında oturmuş kırmızı hünnap şekerlemesini emip emip külünü savuruyor.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;Ağırbaşlı bir Y. M. C. A.'li delikanlı Graham Lemon'un ılık tatlımsı kokuları arasında tetikte, Mr. Bloom'un eline bir el ilanı uzattı.</p>

  <p class="calibre3" style="text-align: justify;">&nbsp; &nbsp;Kalpten kalbe konuşmalar.</p>

  <p class="calibre3" style="text-align: justify;">&nbsp; &nbsp;Bloo... Ben mi? Yo.</p>

  <p class="calibre3" style="text-align: justify;">&nbsp; &nbsp;"Blood of the Lamb", diyor. Kuzunun kanı, yani.</p>

  <p class="calibre3" style="text-align: justify;">&nbsp; &nbsp;Okuyadursun, ayakları ağır ağır nehredoğru götürmekteydi onu. Salah buldunuz mu? Herkes kuzunun kanıyla yıkanmış. Tanrı kurban kanı istiyor. Doğum, evlilik, şehadet, savaş, bir binanın temeli, kurban, böbrek, yakılanadak, Kek rahiplerinin sunakları. Ilyas Peygamber geliyor. Siyon'daki kiliseyi yeniden kuran Dr. John Alexander Dowie geliyor.</p>

  <p class="calibre3" style="text-align: justify;">&nbsp; &nbsp;Geliyor! Geliyor!! Geliyor!!!</p>

  <p class="calibre3" style="text-align: justify;">&nbsp; &nbsp;Hepinize canı gönülden hoş geldiniz.</p>

  <p class="calibre3" style="text-align: justify;">&nbsp; &nbsp;Kârlı iş vallahi. Torry ile Alexander geçen yıl nasıl da. Çokkarılılık. Karısı çanına ot tıkayacak. Nerdeydi o reklam, Birmingham da bir firma İsa'nın çarmıha gerilişini ışıklı. Kurtarıcımız Hazretı İsa. Geceleyin zifiri karanlıkta uyan ve duvarda onu gör, asılmış Pepper'in hayalet hikâyesi, İsa'yı Namussuzlar Ruhsuzca inlettiler.</p>

  <p class="calibre3" style="text-align: justify;">&nbsp; &nbsp;Fosfor kullanmışlardır. Örneğin bir parça morina balığını bıraksan. Görür gibiyim üzeri mavimtırak gümüşi. Bir gece yarısı kilere inmiştim de. Sevmem içindeki o kokuları dışarıya taşmayı beklermişçesine. Ne istemişti Molly? Malaga kuruüzümü. İspanya'yı özleyip. Rudy doğmadan önceydi. Fosforışıl, o mavimtırak yeşilimsi. Beyin için çok yararlı.</p>

  <p class="calibre3" style="text-align: justify;">&nbsp; &nbsp;Butler's Monument House'ın köşesinden Bachelor Walk'a doğru bir baktı. Dedalus'un kızı hâlâ Dillon Müzayede Salonları'nın önünde. Kimi eski mobilyalarını satıyordur muhakkak. Babasının gözleri tıpkı hemen anladım. Analar ölünce yuvalar dağılır hep. On beş çocuğu varmış. Nerdeyse her yıl bir çocuk yapmış Dinleri böyle buyuruyor yoksa rahipler zavallı kadına günah çıkartmaz, günahlarını bağışlatmazlar. Doğurun ve üreyin. Böylesini işittiniz mi hiç? Evde yuvada ne varsa onlara yedirilecek. Kendilerininse bakacak aileleri olmayacak. Ülkenin yağını da balını da onlar yiyecek. Ambarlarıyla, kilerleriyle. Yom Kippur kara orucunu tutsunlar da görelim onları. Paskalyaçörekleri. Komünyon sırasında içibayılmasın diye bir öğün aşın üstüne artı bir de kahvaltı. O heriflerin mutfaklarındaki aşçı kadınları bir konuşturabilseydin. Ama ser verir sır vermez o karılar. Bayımızın da para namına zırnık koklatmayacağı gibi. Tüm ihtimam kendilerine. Konuk dersen, hak getire. Her şey bana, gelmezse çok fena. İşemezler kesik parmağa. Kendin getir ekmeğini aşını. Muhterem peder: Aman kimseçikler duymasın.</p>

  <p class="calibre3" style="text-align: justify;">&nbsp; &nbsp;Aman Tanrım, şu çocuğun giysisi paçavradan farksız. Üstelik aç geziyordur kuşkusuz. Patates haşlaması, haşlanmış patates. Sonra da hastalanıverirler. Hamamda belli olur. Zafiyete yol açar.</p>

  <p class="calibre3" style="text-align: justify;">&nbsp; &nbsp;O'Connell köprüsüne ayak basar basmaz korkuluktan yukarıya mantar gibi bir bulut kümesi yükseliverdi. ihraç siyah birayla yüklü bir mavna, İngiltere'ye, işittiğime göre, deniz havası birayı buruklaştırırmış. Hancock'tan bir paso almalı da gidip şu bira fabrikasını gezmeli bir gün, ilginç olur. Başlı başına bir dünya. Fıçı fıçı biralar şahane. Fareler de girermiş. Yüzen bir çobanköpeği leşi gibi şişerler içip içip. Biranın üzerinde sarhoş, fitil gibi. Hıristiyanlar gibi, gene kusana dek içerler. O fıçıdan içtiğini düşün bir! Fıçı fıçı sıçan kıçı. Ya, elbet, bilebilseydik her bir şeyi.</p>

  <p class="calibre3" style="text-align: justify;">&nbsp; &nbsp;Aşağıya bakınca, kasvetli rıhtımduvarlarının arasında kanatlarını telaşla çırparak döne döne uçan martıları gördü. Oralarda hava berbat. Kendimi aşağı atıversem? Reuben J'nin oğlu epey lağımsuyu yutmuş olmalı. Bir şilin sekiz peni fazla vermiş adama. Hımmm. Hep böyle tuhaf yanını görüverir her şeyin. Mukallit adamdır doğrusu.</p>

  <p class="calibre3" style="text-align: justify;">&nbsp; &nbsp;Daha da alçaldılar martılar dönerekten. Yiyecek arıyorlar. Bakalım. Martıların ortasına buruşturduğu bir kâğıt top attı. Ilyas saniyede otuz iki fit geldi. Yutmadılar. Kâğıt top, başıboş, dalgaların dümen suyunda bir ine bir çıka köprüpayandalarının arasından kayboldu. Pek kuş beyinli değiller. Bir de Erin's King'den aldığım bayat pastayı attığımda geminin kıçından elli yarda ötede pastayı , kaptıkkları gün. Ekmeklerini söküp taşıyorlar, denizden. Kanat çırparak döndüler gene.</p>

  <p class="calibre3" style="text-align: justify;"><br /></p>

  <p class="calibre3" style="text-align: center;"><b><sup>İçi kıyılan martı</sup></b></p>

  <p class="calibre3" style="text-align: center;"><b><sup>Kıyıda kanat çırptı.</sup></b><br /></p>

  <p class="calibre3"></p>

  <p class="calibre3" style="text-align: center;"><br /></p>

  <p class="calibre3" style="text-align: justify;">&nbsp; &nbsp;Diye yazar ozanlar, benzeş seslerle. Ama Shakespeare'de uyak bulunmaz. Düzdür dizeleri. Dilin akışına bırakır. Düşünceleri. Vakur.</p>

  <p class="calibre3" style="text-align: justify;"><br /></p>

  <p class="calibre3" style="text-align: center;"><b><sup>Hamlet, babanın hayaletiyim ben</sup></b></p>

  <p class="calibre3" style="text-align: center;"><b><sup>Bir müddet bu dünyadayım mahkûm.</sup></b></p>

  <p class="calibre3" style="text-align: center;"><br /></p>

  <p class="calibre3" style="text-align: justify;">&nbsp; &nbsp;—İki elma bi peniye! Haydii, ikisi bi peniye!</p>

  <p class="calibre3" style="text-align: justify;">&nbsp; &nbsp;Bakışları kadının sergisindeki sıra sıra cilalanmış elmaların üzerinde dolaştı. Yılın bu zamanında Avustralya'dandır. Parlak kabuklu: Bir bezle ya da havluyla sile sile parlatıyor.</p>

  <p class="calibre3" style="text-align: justify;">&nbsp; &nbsp;Bakalım. O zavallı kuşlar.</p>

  <p class="calibre3" style="text-align: justify;">&nbsp; &nbsp;Tekrar durdu ve yaşlı elmacıkadından bir peniye iki Banbury çöreği alarak içinin süngerimsi hamurunu koparıp ufalaya ufalaya Liffey'e atmaya başladı. Gördün mü, Bak? Martılar sessizce hücuma geçtiler, iki, sonra hepsi yükseklerden, çullandılar avlarının üstüne. Gittii. Bir kırıntısını ara ki bulasın. Doymazlıklarının, şeytanlıklarının bilincinde, unlanan ellerindeki kırıntıları denize boca etti. Sebil. Balık etçildirler topu deniz kuşlarının, denizkazlarının. Anna Liffey'in kuğuları kimi zaman kalkıp buralara gelirler süslenip püslenmeye. Zevkler tartışılmaz, biliyoruz. Acep kuğueti nasıl ola ki? Robinson Crusoe yemek zorundaydı bolcasına.</p>

  <p class="calibre3" style="text-align: justify;">&nbsp; &nbsp;Kanatlarını ağır ağır çırparak dönüyorlar. Başka atmayacağım artık. Bir penilik yeter. Onların da umurunda değil ya. Teşekküren bir gak deseler bari. Ayak-ve-ağız hastalığını yaymaları da caba. Bir hindiyi kestaneezmesiyle doldurursanız tadı da öyle olur. Domuz yiyin domuz gibi. Ama o takdirde deniz balıklarının eti ne diye tuzlu olmaz? Ne iştir bu?</p>

  <p class="calibre3" style="text-align: justify;">&nbsp; &nbsp;Gözlerini yanıt beklercesine nehre dikmişti ki, demir atmış bir kayığın bordasına yapıştırılmış bir afişle bulanık dalgaların üzerinde tembel tembel sallandığını gördü. Okudu:</p>

  <p class="calibre3" style="text-align: justify;"><br /></p>

  <p class="calibre3" style="text-align: center;"><b><sup>Kino</sup></b></p>

  <p class="calibre3" style="text-align: center;"><b><sup>Pantolonları</sup></b></p>

  <p class="calibre3" style="text-align: center;"><b><sup>11/-</sup></b></p>

  <p class="calibre3" style="text-align: center;"><br /></p>

  <p class="calibre3" style="text-align: justify;">&nbsp; &nbsp;Bak bu iyi fikir. Belediyeye ilan resmi ödüyor mu acaba. Ama suya sahip olunabilir mi hiç? Akıp gidiyor yatağında, asla değil ki aynı, yaşam ırmağının akışı gibi. Zira yaşam da bir ırmaktır. İlan konulabilecek pek çok iyi yer var. Belsoğukluğuna bakan o şarlatan doktorun ilanlarına tüm pisuarlarda rastlardınız. Pek görünmüyor artık. Son derecede mahrem. Dr. Hy Franks. Dans hocası Maginni'ninn kendi astığı ilanlar gibi onlara beş para harcamazdı o da. Adam tutup yapıştırtır ya da kendisi yapıştırır o nedenle zaten çaktırmadan düğmelerini çözerek dalardı içeriye. Sinsi gecekuşu. Tam da yerini bulmuş. İLÂN YAPIŞTIRMAYINIZ. İLAN YAPIŞTIR AYI . Birileri dozu fazla kaçırmış, acı içinde.</p>

  <p class="calibre3" style="text-align: justify;">&nbsp; &nbsp;Şayet o herif?..</p>

  <p class="calibre3" style="text-align: justify;">&nbsp; &nbsp;Ha!</p>

  <p class="calibre3" style="text-align: justify;">&nbsp; &nbsp;E?</p>

  <p class="calibre3" style="text-align: justify;">&nbsp; &nbsp;Yo...Hayır.</p>

  <p class="calibre3" style="text-align: justify;">&nbsp; &nbsp;Hayır, hayır. Dünyada inanmam. Yapmaz mi yani?</p>

  <p class="calibre3" style="text-align: justify;">&nbsp; &nbsp;Yo, hayır.</p>

  <p class="calibre3" style="text-align: justify;">&nbsp; &nbsp;Mr. Bloom, gözlerinde kaygılı bakışlar, yoluna devam etti. Bunu düşünme artık. Biri geçmiş. Denizcilik Dairesi'nin zamanküresi düşmüş. Dunsink saati. Ne harika kitaptır Sir Robert Ball'un yazdığı o küçük eser. Paralaks. Tam olarak anlayabilmiş değilim, işte bir rahip. Ona sorsam. Par, Yunanca olduğuna göre: Paralel, paralaks. Ona ruhgöçümünü anlatana dek Mete'nin bilmem nesi deyip durduydu. Laf ola beri gele!</p>

  <p class="calibre3" style="text-align: justify;">&nbsp; &nbsp;Mr. Bloom Denizcilik Dairesi'nin pencerelerine bakıp laf ola beri gele gülümsedi. Kadın haksız değil yani. Sıradan şeylere verilen koca koca laflar kulağa hoş gelsin maksat. Molly pek nüktedan sayılmaz. Kabalaşabilir de bazen. Aklımdan geçenleri söylüyorum işte. Gene de bilmem, ama. Ben Dollard'ın bas varilton sesi var, der dururdu. Adamcağızın bacakları iki varil gibidir de, şarkı söylerken sanki bir varilin içine okuyor sanırsınız. Bu da nükteli değilse, artık. Ona Big Ben de derlerdi ya. Bas varilton demelerine nazaran daha nükteli sayılmaz bu. Adamdaki iştah albatros iştanhı. Baron kimi yer? Baroneti. Birinci kalite Bass birasını da yüklenince tam babaçkolaşırdı. Bass fıçısı yani. Anladikos? Böyle işte.</p>

  <p class="calibre3" style="text-align: justify;">&nbsp; &nbsp;Önlerinde kırmızı çerçeveli ilan levhaları asılı beyaz tulum bir sıra adam su oluğu boyunca ona doğru gelmekteydi. Tenzilatlı satışlar. Bu sabahki rahip gibi onlar da: Günahkârız biz: Acı çekmişiz. Her birisinin başındaki beyaz silindir şapkalardaki kırmızı harfleri okudu: H. E. L. Y. S. Wisdom Hely'nin mağazası. Y biraz geri kalarak önündeki levhanın altından bir parça ekmek çıkardı, ağzına tıkıştırıp lokmalarını çiğnerken adımlarını gene hızlandırdı.</p>

  <p class="calibre3"></p>

  <p class="calibre3" style="text-align: justify;">Başlıca besinimiz. Günde üç kaymeye kaldırımları tepe tepe sokak sokak yürürsün. Bir boğaz tokluğuna, bir parça ekmekle sade çorbaya. Boyl'un adamları değil bunlar: Yo, M'Glade'inkiler. Bir işe yarasalar bari. Saydam bir gösteri arabasına mektup yazan iki şık bayan oturtalım, defter, zarf, kurutmakâğıdı dolduralım diye ona bir öneride bulunmuştum. Öyle dikkat çekerdi eminim. Bir şeyler yazan şık bayanlar derhal çekerdi dikkatleri. Herkes ne yazıyorlar diye meraktan çatlardı. Şöyle bir durup da sadece havaya baksan, etrafında yirmi kişi toplanır. Çatal atmaya meyyal. Hele kadınlar. Ne merak. Tuzdan bir heykel. Kabul etmedi elbet, ilk o düşünmedi ya. Bir de, siyah selüloitten sahte bir lekesi olan bir mürekkep hokkası önermiştim. Onun reklam fikirleri ölüm ilanlarının hemen altındaki Plumtree Et Konservesi türünden şeyler, soğuk et reyonu. Yalan mı? Yala. Neyi? Zarflarımızı. Merhaba, Jones, nereye gidiyorsun? Duracak vaktim yok, Robinson, acele gidip 85 Dame Street'teki Hely's Ltd.'de satılan tek güvenilir mürekkepsilgisi olan Kansell silgisi satın almam lazım. Şükür o har hurdan kurtuldum artık. O yatılı kız okullarından sipaşir toplamak ne Allanın belası işti ya. Tranquilla Manastırı. Sevimli bir rahibe vardı orada, şirin, tatlı yüzlü, ipek yaşmağı küçücük başını ne güzel sarardı. Sör? Sör? Gözlerine bakınca, kalbinden yaralı olduğunu anlıyorsunuz. Öylesi bir kadınla pazarlığa kalkışmak çetin iş. O sabah duasını benim yüzümden yarıda bırakmıştı. Ama dış dünyayla temas etmiş olmaktan da memnundu. Bugün kutsal günümüz demişti. Nötr Dam dü Karmel Yortusu. Adı da tatlı: Karamel. Anlamıştı benim, sanırım anlamıştı benim, okunuyordu bakışlarından. Evlenmiş olsaydı başka biri olup çıkacaktı. Sanırım büyük sıkıntı içinde kalmışlardı. Ama gene de tereyağının en&nbsp;âlâsıyla pişirirlerdi aşlarını. Domuzyağına iltifat etmezlerdi. Yüreğim kabarıyor ağzından yağlar damlarken. Birbirlerini ha bire yağlarlar, içli dışlı. Molly beğenirdi, peçesi kalkık öyle.Sör? Pat Claffey, rehincinin kızı.Dikenli teli bir rahibe icat etmiş, derler.</p>

  <p class="calibre3" style="text-align: justify;">&nbsp; &nbsp;Apostrof S'in yanında geçip Westmoreland Street'ten karşıya doğru ilerledi. Rover bisikletleri dükkânı. O yarışlar bugün yapılacak. Kaç yıl önceydi yahu? Phil Gilligan'ın öldüğü sene. Lombard Street West'te oturuyorduk. Dur bakayım: Thom'un evinde. Evlendiğimiz yıl Wisdom Hely'deki işe girmiştim. Altı yıl. On yıl önce. Doksan dörtte ölmüştü evet doğru Arnott'taki o felaket yangının çıktığı yıl. Val Dillon belediye reisiydi. Glencree'deki ziyafet Meclis üyesi Robert O'Reilly'nin daha hücum borusu çalmadan şarabını çorbasına boşaltması. Bobbob yumulup höpür höpür derunundaki üye hazretlerine göndermesi. Orkestra ne çalıyor, işitmek olanaksız. Tanrım, bize sunduğun tüm bu nimetler için sana şükürler olsun. Milly daha ufacıktı o sıralar. Molly o örme ilikli filgrisi giysisiyleydi. Bir erkek terzinin diktiği, düğmeleri aynı kumaşla kaplı bir tayyör. Onu ilk kez giydiği, koro üyelerinin Sugarloaf'taki pikniğinde ayak bileğim burkulduğu için o tayyörü sevmez olmuştu. Sanki o. Koca Goodwin'in silindir şapkasını da yapışkan bir maddeyle kalıplamışlar. Sinekler piknik yaptıydı. Bir daha da sırtına öyle bir tayyör geçirmedi. Bedenini sıkıca sarmıştı, omuzlarına kalçalarına iyice oturmuştu. Bedenine artık sıkı gelmeye başladığı sıralardı. Çömlekte tavşan pişirmişlerdi o gün. Bütün milletin gözü Molly'nin üzerinde.</p>

  <p class="calibre3" style="text-align: justify;">&nbsp; &nbsp;Mutluyduk. Daha mutluyduk o zamanlar. Kırmızı duvarkâğıdıyla kaplı minik sıcacık odamız. Dockrell'den almıştık, on iki rulosu bir şilin dokuz peniye. Milly'yi yıkadığımız geceler. Amerikan sabunu almıştım: Mürverçiçeği. Banyo suyunun güzelim kokusu. Her yanı köpük içinde ne sevimli görünürdü. Balık gibi maaşallah. Şimdi de fotoğrafçılık. Rahmetli babacığımın anlattığı gümüşlü levha üzerine fotoğraf çektikleri o atölye. Zevkler de kalıtsal.</p>

  <p class="calibre3" style="text-align: justify;">&nbsp; &nbsp;Kaldırımın kıyısı boyunca yürüdü.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;Yaşam ırmağı. O papazkılıklı delikanlının neydi adı hani her geçişinde içeriye yan yan bakan? Şapşal bakışlı, kadınsı. Saint Kevin Meydanı'ndaki Citron'da durdu. Pen neydi o? Pendennis. Hafızam da artık. Pen?.. Elbet yıllar önceydi. Tramvayların gürültüsünden belki de. Eh, o her gün gördüğü matbaanın pirinin adını hatırlayamadığına göre.</p>

  <p class="calibre3" style="text-align: justify;">&nbsp; &nbsp;O zamanlar tenor, yeni yeni parlamakta olan Bartell d'Arcy idi. Provalardan sonra onu eve kadar getirirdi. Ne oldum delisi bir herifti, dik dursun diye bıyıklarını balmumlayıp burardı. Molly'ye Güneyden Esen Rüzgârlar şarkısını vermişti.</p>

  <p class="calibre3" style="text-align: justify;">&nbsp; &nbsp;Rüzgârlı bir gecede onu almak için Mansion House'a gittiğimde, Goodwin'in konserinden sonra ordaki ziyafet salonunda ya da konser salonunda o piyango biletleriyle ilgili bir kurul toplantısı yapılıyordu. Biz ikimiz de arkada. Molly'nin notaları bir uçsun elimden Highschool'un parmaklıklarına doğru. Şükür yakalamıştım. Bu tür şeyler kadıncağızın keyfini kaçınverirdi bütün gece. Profesör Goodwin'in, Molly'nin önünde kene gibi. Dermansız bacakları &nbsp;üzerinde öyle sarsak, zavallı ayyaş moruk. Veda konserleriydi onun. Sahneye çıkacak hal kalmamış ki. Belki aylarca, belki de artık hiç. Onun, kürk yakasını kaldırmış, rüzgâra karşı gülüşünü anımsıyorum. Harcourt Road'un köşesinde, ne uçuruyordu ya. Brrfuuvv! Etekleri tekmil havalanmıştı da boası da yaşlı Goodwin'i boğayazdı az daha. Molly'yi uçuruyordu rüzgâr adeta. Eve ardığımızda şöminedeki ateşi canlandırarak löp löp koyun etlerini kavurup, pek hoşlandığı Chutney sosunda ona akşam yemeği hazırladığımızı anımsıyorum. Sonra gelsin kaynatılmış şekerli rom. Şöminenin ordan onu yatakodasında korsesinin balinalarını çözerken görebiliyordum: Bembeyaz. &nbsp; &nbsp;Korsesini yatağın üzerine fırlattığında nasıl hışır da yumyumuşak fışırdadı. Teninin ısısı hâlâ üzerinde. Severdi hep üstündekileri atmasını. Sonra orada saat ikiye kadar oturduk, firketelerini çıkarıp teker teker. Milly yatacığında sıkıca örtünmüş. Ne güzel günlerdi. Ne güzel günlerdi. O geceydi işte...</p>

  <p class="calibre3" style="text-align: justify;">&nbsp; &nbsp;—Ah, Mr. Bloom, nasılsınız?</p>

  <p class="calibre3" style="text-align: justify;">&nbsp; &nbsp;—Oo, nasılsınız, Mrs. Breen?</p>

  <p class="calibre3" style="text-align: justify;">&nbsp; &nbsp;—Yakınıp da ne olacak. Molly nasıl bu sıralar? Onu görmeyeli yıllar oldu.</p>

  <p class="calibre3" style="text-align: justify;">&nbsp; &nbsp;—Yanağından kan damlıyor, dedi Mr. Bloom ağzı kulaklarında. Milly de ta Mullingar'da bir işe girdi, ya.</p>

  <p class="calibre3" style="text-align: justify;">&nbsp; &nbsp;—Evden uzakta! Aferin kıza, becerdi nihayet, ha?</p>

  <p class="calibre3" style="text-align: justify;">&nbsp; &nbsp;—Ya. Bir fotoğrafçının yanında. Birden büyüyüverdi. Sizin çocuklar ne âlemde?</p>

  <p class="calibre3" style="text-align: justify;">&nbsp; &nbsp;—Kazandığımız fırıncıya gidiyor, dedi Mrs. Breen. Kaç çocuğu vardı? Görünüşe göre yeni bebek beklemiyor.</p>

  <p class="calibre3" style="text-align: justify;">&nbsp; &nbsp;—Bakıyorum, siyahlar giymişsiniz. Hayırdır inşallah?..</p>

  <p class="calibre3" style="text-align: justify;">&nbsp; &nbsp;—Yo, dedi Mr. Bloom. Bir cenazeden geliyorum daha yeni.</p>

  <p class="calibre3" style="text-align: justify;">&nbsp; &nbsp;Bütün gün aynı terane. Bu kesin. Kim öldü de, niçin öldü de? Kalp para gibi döner dolaşır çıkar artık karşına.</p>

  <p class="calibre3" style="text-align: justify;">&nbsp; &nbsp;—Aman Tanrım, dedi Mrs. Breen. Yakın bir akrabanız değildir umarım. Biraz acındırmanın ne zararı var ki.</p>

  <p class="calibre3" style="text-align: justify;">&nbsp; &nbsp;—Dignam, dedi Mr. Bloom. Eski bir dostum. Aniden oluverdi zavallı adamcağız. Kalp vardı, herhalde. Cenazesi bu sabah kaldırıldı.</p>

  <p class="calibre3" style="text-align: center;"><br /></p>

  <p class="calibre3" style="text-align: center;"><b><sup>Yarın kalkacak cenazen</sup></b></p>

  <p class="calibre3" style="text-align: center;"><b><sup>Sen burçak tarlasından geçerken</sup></b></p>

  <p class="calibre3" style="text-align: center;"><b><sup>Düttürüdüttürü dumdum</sup></b></p>

  <p class="calibre3" style="text-align: center;"><b><sup>Düttürüdüttürü...</sup></b></p>

  <p class="calibre3" style="text-align: justify;"><br /></p>

  <p class="calibre3" style="text-align: justify;">&nbsp; &nbsp;—Eski dostları yitirmek acı, diye ışıdı Mrs. Breen'in kadıngözleri ağlamsık.</p>

  <p class="calibre3" style="text-align: justify;">&nbsp; &nbsp;Bu konuda bu kadarı yeter de artar. Şimdi: ihtiyatlıca: Kocası</p>

  <p class="calibre3" style="text-align: justify;">&nbsp; &nbsp;—Ya refikiniz beyefendi nasıllar?</p>

  <p class="calibre3" style="text-align: justify;">&nbsp; &nbsp;Mrs. Breen iri gözlerini yukarıya doğru çevirdi. Hiç olmazsa gözleri eskisi gibi hâlâ.</p>

  <p class="calibre3" style="text-align: justify;">&nbsp; &nbsp;—Aman bırakalım o konuyu! Dedi kadın. Adamcağızın hali evlere şenlik. Şimdi de hukuk kitaplarının arasında, iftira davalarıyla ilgili yasaları araştırıyor. Yüreğime indirecek vallahi. Göstereyim de bak.</p>

  <p class="calibre3" style="text-align: justify;">&nbsp; &nbsp;Harrison'ın aşevinden dana kellesi konsomesinin sıcak buharlarıyla yeni çıkmış reçelli sarma böreklerin buhurları yayılmaktaydı. Öğle vaktinin kesif aşkokuları Mr. Bloom'un genzini gıdıklıyordu, iyi çörek mi istiyorsun, tereyağını unun en âlâsını, Demerara şekerini kısmayacaksın, yoksa sıcak çayla çıkar meydana foyası. Yoksa ondan mı geliyor? Yalınayak bir Arap pencere kafesinin üzerinde durmuş, soluyor dumanları. Mide kazıntısını bastırıyor öylece.</p>

  <p class="calibre3" style="text-align: justify;">&nbsp; &nbsp;Mrs. Breen çentilmiş deriden el çantasını açtı. Şapkaiğnesi: Dikkatli olmak gerek böyle şeylere karşı. Tramvayda adamın gözüne batırıverir vallahi. Didik didik ediyor. Açtı. Paralar. Lütfen bir tane alın. Bir altıpeni kaybetseler sen gör vaveylayı. Velveleye verirler ortalığı. Kocası gelir paldır küldür. Pazartesi günü sana verdiğim on şilin n'ooldu? O tıfıl kardeşinin ailesini mi besliyorsun? Kirli mendil: İlaçşişesi. Düşmüş bir pastil. Ne yapıyor?..</p>

  <p class="calibre3" style="text-align: justify;">&nbsp; &nbsp;—Yeniay çıkmış olmalı, dedi. Zira o sıralar kötüleşir hep. Dün gece ne yaptı biliyor musun? Eli, karıştırmayı bıraktı. Kaygıyla ipiri açılan, bir yandan da gülümseyen gözleri Mr. Bloom'un yüzüne doğru dikildi.</p>

  <p class="calibre3" style="text-align: justify;">&nbsp; &nbsp;—Ne? Diye sordu Mr. Bloom.</p>

  <p class="calibre3" style="text-align: justify;">&nbsp; &nbsp;Sus da anlatsın. Dosdoğru gözlerine bak onun. inanıyorum sana. Güven bana.</p>

  <p class="calibre3" style="text-align: justify;">&nbsp; &nbsp;—Gece yarısı beni uyandırdı, dedi Mrs. Breen. Bir rüya görmüş, bir karabasan.</p>

  <p class="calibre3" style="text-align: justify;">&nbsp; &nbsp;Hazımsız.</p>

  <p class="calibre3" style="text-align: justify;">&nbsp; &nbsp;—Maça ası merdivenlerden çıkıyormuş dedi.</p>

  <p class="calibre3" style="text-align: justify;">&nbsp; &nbsp;—Maça ası mı! Diye ünledi Mr. Bloom.</p>

  <p class="calibre3" style="text-align: justify;">&nbsp; &nbsp;Mrs. Breen elçantasından katlanmış bir kartpostal çıkardı.</p>

  <p class="calibre3" style="text-align: justify;">&nbsp; &nbsp;—Oku da bak, dedi. Bu sabah çıktı postadan.</p>

  <p class="calibre3" style="text-align: justify;">&nbsp; &nbsp;—Neymiş o? Diye sordu Mr. Bloom, kartı alarak, U. P.?</p>

  <p class="calibre3" style="text-align: justify;">&nbsp; &nbsp;—U.p : Up., dedi kadın. Birisi ona sataşıyor ya. Her kimse, yazıklar olsun.</p>

  <p class="calibre3" style="text-align: justify;">&nbsp; &nbsp;—Vallahi öyle, dedi Mr. Bloom.</p>

  <p class="calibre3" style="text-align: justify;">&nbsp; &nbsp;Kadın göğüs geçirerek kartı geri aldı.</p>

  <p class="calibre3" style="text-align: justify;">&nbsp; &nbsp;—Şimdi de kocam, Mr. Menton'ın bürosuna gidecek. On bin sterlinlik tazminat davası açtıracağım dediydi.</p>

  <p class="calibre3" style="text-align: justify;">&nbsp; &nbsp;Kadın kartı katladığı gibi darmadağın çantasına sokuşturdu, çantasını çat diye kapattı.</p>

  <p class="calibre3" style="text-align: justify;">&nbsp; &nbsp;İki yıl önce giydiği aynı mavi yünlü giysi, havı kalmamış, iyi günleri mazide kalmış. Kulaklarını örten incelmiş saçları. Ya o tapon kenarsız şapkası: Üç de eprimiş üzüm nazar değmesin diye. Pejmürde bir hamfendi. Ne şık</p>

  <p class="calibre3" style="text-align: justify;">giyinirdi bir vakitler. Ağzının çevresi kırış kırış. Molly'den olsa olsa bir yaş daha büyük.</p>

  <p class="calibre3" style="text-align: justify;">&nbsp; &nbsp;Şu geçen kadın nasıl da baktı ona, gördünüz mü? Gaddarca. Zalim kadınlar, ah.</p>

  <p class="calibre3" style="text-align: justify;">&nbsp; &nbsp;Mr. Bloom çirkinsemesini yansıtmaksızın ona bakmasını sürdürdü. Baharlı dana kellesi konsomesi hintbaharlı öküzkuyruğu çorbası. Acıkmışım. Giysisinin peşinde kurabiye kırıntıları: Yanağına yapışmış bir şekerli un parçacığı, içi bol meyveli ravent turtası. Josie Powell'di evet. Luke Doyle restoranında yıllar önce. Dolphin's Barn, sözcük oyunu oynamıştık. U. p.: Up.</p>

  <p class="calibre3" style="text-align: justify;">&nbsp; &nbsp;Bırak şimdi bunları.</p>

  <p class="calibre3" style="text-align: justify;">&nbsp; &nbsp;—Mrs. Beaufoy'u gördüğünüz oluyor mu? Diye sordu Mr. Bloom.</p>

  <p class="calibre3" style="text-align: justify;">&nbsp; &nbsp;—Mina Purefoy'u mu? Dedi öbürü.</p>

  <p class="calibre3" style="text-align: justify;">&nbsp; &nbsp;Philip Beaufoy demek istemiştim. Playgoer's Club. Matcham o unutulmaz darbesini sık sık anımsar. Zinciri çekmiş miydim? Evet. Son perde.</p>

  <p class="calibre3" style="text-align: justify;">&nbsp; &nbsp;—Evet. Şimdi gelirken uğradım bakayım atlatmış mı diye. Holies Street'teki doğumevinde. Dr. Horne yatırmış onu. Üç gündür kıvranıp duruyor.</p>

  <p class="calibre3" style="text-align: justify;">&nbsp; &nbsp;—Öyle mi? Dedi Mr. Bloom. Çok üzücü bu haber.</p>

  <p class="calibre3" style="text-align: justify;">&nbsp; &nbsp;—Evet, dedi Mrs. Breen. Evde de bir alay çocuk. Çok zahmetli bir doğum, hemşirenin anlattığına göre.</p>

  <p class="calibre3" style="text-align: justify;">&nbsp; &nbsp;—Öyle mi? Dedi Mr. Bloom.</p>

  <p class="calibre3" style="text-align: justify;">&nbsp; &nbsp;Acıyan bakışları sabitleşerek kadının verdiği haberi sindirmeye çalıştı. Merhametle dilini şaklattı. Cık! Cık!</p>

  <p class="calibre3" style="text-align: justify;">&nbsp; &nbsp;—Çok üzücü bu haber, dedi. Zavallı kadıncağız! Üç gün! &nbsp;Korkunç bir şey bu.</p>

  <p class="calibre3" style="text-align: justify;">&nbsp; &nbsp;Mrs. Breen başıyla onayladı.</p>

  <p class="calibre3" style="text-align: justify;">&nbsp; &nbsp;—Sancıları salı günü başlamış...</p>

  <p class="calibre3" style="text-align: justify;">&nbsp; &nbsp;Mr. Bloom kadının dirseğine hafifçe dokunarak uyardı onu:</p>

  <p class="calibre3" style="text-align: justify;">&nbsp; &nbsp;—Dikkat! Şu adam geçsin de.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;Gözleri kendinden geçmişçesine kalınkordonlu kelebekgözlüğünün ardından güneş ışığına çevrili iri kemikli bir erkek silueti nehirden bu yana kaldırımın kıyısını arşınlayarak yaklaşmaktaydı Başını takke gibi saran dar bir şapka giymişti. Kolundan sarkan katlanmış bir kaşpusiyerle bir baston ve bir şemsiye her adım atışında sallanıp duruyordu.</p>

  <p class="calibre3" style="text-align: justify;">&nbsp; &nbsp;—Bak şuna, dedi Mr. Bloom. Hep açığından geçerek yürüyor havagazı direklerinin. Bakın!</p>

  <p class="calibre3" style="text-align: justify;">&nbsp; &nbsp;—Kimdir bu adam, şayet sormamda bir mahzur yoksa? Diye sordu Mrs. Breen. Biraz kaçık galiba, he?</p>

  <p class="calibre3" style="text-align: justify;">&nbsp; &nbsp;—Adı Cashel Boyle O'Connor Fitzmaurice Tisdall Farrell, dedi Mr. Bloom gülümseyerek. Bakın!</p>

  <p class="calibre3" style="text-align: justify;">&nbsp; &nbsp;—O kadar isim yeter vallahi, dedi Mrs. Breen. Yakında Denis de ona benzeyecek.</p>

  <p class="calibre3" style="text-align: justify;">&nbsp; &nbsp;Birden susuverdi.</p>

  <p class="calibre3" style="text-align: justify;">&nbsp; &nbsp;—İşte gidiyor, dedi. Ona yetişmem gerek. Hoşça kalın. Molly'ye selam söyleyin, olmaz mı?</p>

  <p class="calibre3" style="text-align: justify;">&nbsp; &nbsp;—Baş üstüne, dedi Mr. Bloom.</p>

  <p class="calibre3" style="text-align: justify;">&nbsp; &nbsp;Kadının yayaların arasına karışarak dükkânların önüne doğru seğirtmesini izledi. Denis Breen daracık redingotu ve sıkıca kucakladığı iki kalın ciltli kitapla Harrison'un bürosundan mavi kanava pabuçlarını sürüye sürüye çıktı. Sanki gökten indi mübarek. Hiç değişmemiş gibi. Umursamaksızın, karısının ona yetişmesini bekledi ve onunla pür ciddiyet konuşadursun sarkık çenesini açıp kaparken solgun kır sakalı kadının yüzüne doğru uzanıyordu.</p>

  <p class="calibre3" style="text-align: justify;">&nbsp; &nbsp;Meşugah. Kafadan çatlak.</p>

  <p class="calibre3" style="text-align: justify;">&nbsp; &nbsp;Yeniden kostak yürüyüşüne geçen Mr. Bloom, güneş ışığında o sımsıkı takkeyi, sallanagiden bastonşemsiyekaşpusiyeri gördü. Düttürü Mecnun. Bakındı, şuna! Açığından yürüyor gene. Böyle de bulurmuş yolunu insan bu dünyada. Ya öbür kılıksız mecnuna, o moruk gezenteye ne demeli. Kan kusturuyordur karısına.</p>

  <p class="calibre3" style="text-align: justify;">&nbsp; &nbsp;U.p.: Up. Yemin ederim, Alf Bergen ya da Richie Goulding'm işidir bu. Scotch House'ta yazmıştır bunu gırgırına, vallahi de billahi de. Dosdoğru Menton'ın bürosuna. Çipil gözlerini dikmiş kartpostala. Aman ne şahane manzara.</p>

  <p class="calibre3" style="text-align: justify;">&nbsp; &nbsp;Irish Times'ı geçti. Başka müracaatlar da vardır orada bekleyen. Hepsini yanıtlamak isterdim. Suçlular için iyi bir sistem. Rumuz. Şimdi yemektedirler. Gözlüklü kâtip beni tanımaz. Amaan, beklesinler biraz bakalım. Kırk dört mektup okunacak da, vazgeç. Edebiyatçı bir beyefendiye yardım edecek kalifiye bayan daktilo aranıyor. Sana yaramaz çocuk deyişimin nedeni öbür dünyayı, şey, lafı sevmediğimden dolayı. O sözcüğün hakiki manasını açıklar mısın lütfen bana? Karının nasıl bir parfüm kullandığını da yaz. Dünyayı kim yarattı, söyle. Nasıl da soru yağmuruna tutarlar insanı.Ya ötekisi. Lizzie Twigg. Yazınsal çabalarım mümtaz şairimiz A. E'nin (Mr. Geo. Russell) takdirlerine mazhar olduğundan dolayı kendimi çok talihli addetmekteyim. Elinde bir şiir kitabı çirkef çayım yudumlamaktan saçını tarayacak zamanı yok karının.</p>

  <p class="calibre3" style="text-align: justify;">&nbsp; &nbsp;Küçük ilanlar için hakkıyla en iyi gazete. Şimdi taşraya da uzandı. Aşçılık ve genel hizmetler, özl. mutfak, hizmetçili ev. İçki tezgâhında çalışacak enerjik bay aranıyor. Namuslu bayan (Katolik) manav ya da şarküteride iş arıyor. James Carlisle başlatmıştı. Yüzde altı buçuk kâr paylı. Coates hisse senetlerinden iyi para kazandıydı. Parmağını kımıldatmadan. Ne tilkidir o pinti Hamit İskoçyalısı. Tüm o şakşakçı haberler. Genel Valimizin zarif ve dilrüba refikaları. Şimdi de Irish Field'ı satın aldı. Loğusalığından sonra artık haylice iyileşen Lady Mountcashel dün Rathoath'da resimde görülen Ward Union zağarlarıyla geyik avına çıktı. Yenmeyen tilki. Zevk uğruna avlarlar. Korkuyla salgılanan özzuları, damaklarının zevkine uygun bir yumuşaklık verir ona. Bacakları iki yana ayrılmış. Atının üstünde sanki bir erkek. Ağırbaşlı ve ağır kıçlı hanım avcı. Kadınlara mahsus eyer de terki de kullanmaz hamfendileri, öylesi daha güzel zati. Önce sürek avı sonra irtihali darı beka. Atlar anası kimi kadınlar damızlık kısraklar denli kızışıktırlar. At ahırlarında avurt za-vurt dolanırlar. Sen daha kon diyemeden konyak kadehini yuvarlayıverirler. Bu sabah Grosvenor'daki o kadın. Hophoop, binivermişti arabaya. Taştan bir duvarın ya da beş sürgülü bir kapının ardında kaldı semeri. Kasten yaptı o dangalak hırt eminim. Kime benzetmiştim o kadını ben? Haa, evet! Shelbourne Oteli'nde bana eski giysileriyle siyah iççamaşırlarını satan Mrs. Miriam Dandrade'e. Boşanmış Latin Amerikalı. Çamaşırlarını karıştırmam onu hiç tedirgin etmemişti. Sanki çamaşır askısıydım ben onun. Park bekçisi Stubbs beni ve Express'ten Whelan'i genel valinin verdiği ziyafette içeriye soktuğu zaman orda görmüştüm onu. Zadeganlardan artakaanları temizlemiştik. Mükellef çay ziyafeti. Krema zannederek mayonez dökmüşüm erik kurusunun üzerine. Kulaklarına kadar kızarıp durmuştur kadıncağız haftalar boyu. Bir boğa gerek ona. Sosyetik fahişe. Çocuk derdi filan yok, aman sende.</p>

  <p class="calibre3" style="text-align: justify;">&nbsp; &nbsp;Zavallı Mrs. Purefoy! Kocası Metodist. Deliliği de metotlu Educational Dairy'de öğleyin safranlı çörekle süt ve soda. Y. M. C A Kronometreyle yiyorlar, dakikada otuz iki çiğneme. Favorileri de pirzola şeklinde uzamakta, iyi bir aileye mensupmuş diyorlar Dublin Castle'daki Theodore'un kuzeni. Her ailede övünülecek bir akraba bulunur. Soğuğa dayanıklı ve uzun ömürlü bitkiler sunar durur kadına. Three Jolly Topers'ın orda başı açık gider, en büyük oğlu da bir filede bir tanesini taşırken görmüştüm onu. Zırlaklar. Zavallı yavrucuk! Sonra yıllar boyu gece gündüz demeden emzirmek zorunda kalması. Bencil şu imsakçılar. Ne yer ne yedirir. Çayım tek şekerli olsun, lütfen.</p>

  <p class="calibre3" style="text-align: justify;">&nbsp; &nbsp;Fleet Street kavşağında durdu. Öğle yemeği molası. Rovve'da öğünü altı peniye miydi? Milli Kütüphane'de o ilana bakmalıyım. Burton'da sekiz peniye. Daha iyi. Yolumun üstünde.</p>

  <p class="calibre3" style="text-align: justify;">&nbsp; &nbsp;Yürüyerek, Bolton's Westmoreland House'ı geçti. Çay. Çay. Çay. Tom Kernan'dan sızdırmayı unuttum.</p>

  <p class="calibre3" style="text-align: justify;">&nbsp; &nbsp;Sss. Cık, cık, cık! Alnını çeviren sirkeli bir bezle bir yatakta karnı burnunda öyle üç gündür figan ettiğini düşündükçe kadıncağızın. Öföff! Feci bir şey! Bebeğin kafası büyücekmiş de: Forseps. Kadının içinde iki büklüm olmuş da, kafasını sağa sola vura vura körü körüne çıkış yolunu aramakta. Kahrediyor bu beni. Şükür Molly doğumlarını hafif atlattı. Bunu önleyecek bir şeyler bulmalılar. Yaşama geliş ağır iş. Yarı baygınlık fikri: Kraliçe Viktorya'ya uygulanmış. Dokuz kez doğum yapmış. Bol yumurtlayan tavuk. Bir çarığın içinde yaşayan kocakarıyla sürü sepet çocukları. Adam veremli herhal. Gümüşi nurunun dalgın sinesine ilişkin saçma sapan sözler üretmek yerine artık birisinin çıkıp da onun ne idüğünü düşünmesinin zamanı geldi. Ahmakları uyutmak için herzeler. Muazzam müesseseler kurulabilir kolaylıkla her doğan çocuk başına beş sterlin vergi alsalar yüzde yirmi beşe varan mürekkep faiz yüz beş şilin getirir ki bir de senin o beş sterlini ekleyip ondalık sistem he-sabıylan yirmiyle çarpsan bütün millet tasarrufa teşvik edilmiş olur ki yatırdıkları para yirmi bir yılda yüz on bilmem kaçı bulur al kâğıt kalemi hesapla ki zannettiğinden çok daha yüklü bir meblâğa ulaştığını görürsün.</p>

  <p class="calibre3" style="text-align: justify;">&nbsp; &nbsp;Ölü doğmuş bebekler elbet bu hesabın dışında. Nüfusa bile kaydedilmezler zaten. Gereksiz yere çabalar.</p>

  <p class="calibre3" style="text-align: justify;">&nbsp; &nbsp;Ne komik manzara ikisinin de öyle şiş karınlarla. Molly ile Mrs. Moisel. Anneler toplantısı. Tüberküloz bir süre yok olur, sonra gene döner. Sonra birden nasıl da dümdüz oluverir karınları. Dinginleşir bakışları. Büyük bir yükü üzerinden atmışçasına. Eksik olmasın Mrs. Thornton ne candan insandı. Hepsi benim bebeklerim derdi. Çocukları beslerken mama kaşığının altını önce kendi'si yalardı. Ooh ne güzel, nayımnayım. İhtiyar Tom Wall'ın kadıncağızın elini ezmişti. Seninki milleti daha ilk kez selamlıyor. Kafası da nah, alamet bi balkabağı. Damarlı herif, Dr. Murren. Gece gündüz demeden kapısını çalan çalana. Allah aşkına, doktor Karım can çekişiyor. Sonra da aylarca beklesinler vizite parası alacağız diye. Karına onca ihtimam göstermişler. Nankör oluyor insanlar, insancıl doktorlar, çoğu yani.</p>

  <p class="calibre3" style="text-align: justify;">&nbsp; &nbsp;İrlanda Parlamentosu binasının devasa yüksek kapısı önünde bir güvercin sürüsü uçuşmaktaydı. Yemeklerden sonraki masum fasıllardan biri. Kimin üstüne yapalım? Ben şu siyahlıyı seçtim. Kısmetin iniyor. Havadan heyecan verici olmalı. Upjohn, ben bir de Owen Goldberg, Goose Green'de ağaçlara tırmanır maymunculuk oynardık. Bana Uskumru adını takmışlardı.</p>

  <p class="calibre3" style="text-align: justify;">&nbsp; &nbsp;College Street'ten tek bir sıra halinde bir polis müfrezesi sökün etti. Kaz adımı. Besili alev alev yüzler, ter sızan miğferler, coplarını okşayaraktan. Kemerlerinin altındaki kepçe kepçe yağlı çorbalarla bir güzel beslendikten sonra. Polislik kıyak iş vallahi. Timler halinde ayrılıp selam verdikten sonra nöbet yerlerine doğru dağıldılar. Herkes kendi otlağına. Birine saldırmanın en isabetli zamanı taam vaktidir. Sofrasına vur bir zımba. Bir başka müfreze de düzensiz bir yürüyüşle Trinity College'in parmaklıklarını dönerek karakola doğru yöneldiler. Yalaklarının başına. Çarpışmaya hazırlanacaklar. Çorbayı içmeye hazırlanacaklar.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;Tommy Moore'un hergele parmağının altından geçti. Onu pisuarların üzerine dikmekle iyi etmişler. Suların buluştuğu yer. Kadınlar için de yerler yapılmalı. Pastanelere koşuşturmalar. Şapkamı düzelteyim şöyle. Şu koskoca dünyada yoktur bir koyaaak. Julia Morkan'ın unutulmaz şarkısı, sonuna dek sesini koruyabilmişti. Michael Balfe'nin öğrencisiydi, değil miydi yoksa?</p>

  <p class="calibre3" style="text-align: justify;">&nbsp; &nbsp;Kabarık tuniklerin sonuncusu da gözden kayboldu. Başa çıkılması zor müşteriler. Jack Power'in anlattığı öyküleri dinlemeliydiniz: Babası gizli polisti. Şayet enselenen bir herif zırıltı çıkarmaya kalkışırsaymış, içeride imanını gevretirlermiş. Yaptıklarından dolayı suçlayamazsınız onları özellikle genç zampikleri. Joe Chamberlain'e Trinity'de fahri doktora verildiği gün o atlı polis aman Tanrım dörtnala ne koşturuş öyle. Hem de nasıl, iki gözüm önüme aksın! Atının nal sesleri peşimizde takur tukur ta Abbey Street'e dek. Şükür düşünebilmiş de Manning mağazasına dalıvermiştim, Yoksa halim haraptı. Allah yarattı demeden vuruyor George'a. Kaldırıma çarpıp kafatasını çatlattı, garanti. Peşlerine düştükleri o tıbbiyelilerin arasına karışmasaydım keşke. Kepli üniversite öğrencileriyle birlikte. Bela mı arıyorsun. Gene de arı soktuğunda pansumanımı yapan genç Dixon'la Mater'de tanışmış oldum, o şimdi Holles Street'te Mrs. Purefoy'un yattığı yerde. Nereden nereye Kulaklarımda hâlâ polis düdükleri çınlıyor. Herkes kaçışmaktaydı. O yüzden taktı bana. Beni enseleyecek. Tam surda başlamıştı.</p>

  <p class="calibre3" style="text-align: justify;">&nbsp; &nbsp;—Yaşasın Boerler!</p>

  <p class="calibre3" style="text-align: justify;">&nbsp; &nbsp;—Ya ya ya, şa şa şa, De Wet De Wet çok yaşa!</p>

  <p class="calibre3" style="text-align: justify;">&nbsp; &nbsp;—Joe Chamberlain, Allah seni kahretsin!</p>

  <p class="calibre3" style="text-align: justify;">&nbsp; &nbsp;Tam festival: Genç öğrenciler güruhu yeri göğü inletmekte. Vinegar Hill. Tereyağı Alım-Satım Kooperatifı'nin bandosu. Birkaç yıl geçmeden, yarısı yargıç olur ya da devlet memuru. Ardından savaş başlar: Apar topar askere: Hep aynı kişilerdir, ipe çekilenler de.</p>

  <p class="calibre3" style="text-align: justify;">&nbsp; &nbsp;Kiminle konuştuğunu asla bilemezsin. Corny Kelleher, tam bir Harvey Duff gözler. Invincibles'ı ele veren Peter ya da Denis ya da James Carey gibi. Üstelik belediye meclis üyesi. Tecrübesiz gençlere fit vererek olan biteni öğrenir, casusluğuna karşı şatodan boyuna para çekerdi. Sonra da iflahını kestiler onun. Şu sivil polisler ne diye hizmetçi kızlarla kırıştırırlar hep? Üniforma giymiş insanı sezersin kolaycana. Bir kapının arkasına bastırıp dayanarak. Kızın orasını burasını kurcalar. Sonra sıra gelir o şeye. Ziyaretinize gelen bu beyefendi de kimdir? Genç beyimiz bir şey mi buyurdular? Anahtardeliğinden dikiz geçen Röntgenci Tom. Ördek tuzağı. Kabına sığamayan genç öğrenci ütü yapan tombul kollarıyla kızın oynaş da oynaş.</p>

  <p class="calibre3" style="text-align: justify;">&nbsp; &nbsp;—Senin mi bunlar, Mary?</p>

  <p class="calibre3" style="text-align: justify;">&nbsp; &nbsp;—Böyle şeyler giymem ki ben... Uslu dur yoksa hanımefendiye söylerim ha. Bütün gece dışarda.</p>

  <p class="calibre3" style="text-align: justify;">&nbsp; &nbsp;—Güzel günler yaklaşıyor, Mary. Bekle de gör.</p>

  <p class="calibre3" style="text-align: justify;">&nbsp; &nbsp;—Aman, sana da yaklaşan güzel günlerine de.</p>

  <p class="calibre3" style="text-align: justify;">&nbsp; &nbsp;Bar kızları hakeza. Tütüncüdükkânı tezgâhtar kızları.</p>

  <p class="calibre3" style="text-align: justify;">&nbsp; &nbsp;James Stephens'ın fikri gene en iyisi. O tanırdı onları. Onar kişilik hücreler, öyle ki hiç kimse kendi hücresinin dışında bir ilişki kuramaz. Sinn Fein. Caydığın an hançeri kalbinde bil. Gizli el. Kalacaksın. İdam mangası. Zindancının kızı onu Richmond'dan kaçırmış, Lusk dışına çıkarmıştı. Onların burunlarının dibinde Buckingham Palace oteline yerleştirdi. Garibaldi.</p>

  <p class="calibre3" style="text-align: justify;">&nbsp; &nbsp;Adamın kendine özgü bir büyüsü vardı: Parnell. Arthur Griffith de kafalı adamdı ama insanları peşinden sürükleyemezdi öyle. Ya da güzel vatanımıza ilişkin palavralar yuvarlayamazdı. Jambonlu ıspanak. Dublin Bakery Company'nin çay salonu. Münazara toplantıları. Cumhuriyetçiliğin en iyi yönetim biçimi olduğu. Dil sorununun ekonomik sorunlardan daha önce geldiği. Kızlarınız onları ayartarak evinize getirsin. Etle şarapla tıka basa doyurun onları. Noel hindisiyle. Al, önlüğümün altındaki bu bir tutam güzel kekik de sana. Soğumadan önce bir litre daha kazyağı alsaydınız. Yarıaç ama coşkulu. Ellerinde birer simit bandoyla birlikte en önde. Sofrada hindiyi dağıtana bir sağ ol demek yok. Başka birilerinin bu dünyadaki en pahalı sosları alabildiklerini düşünmek. Kendi evlerindeymişçesine gamsız. Şu kayısılara, şey, şeftalilere bir baksak. Çok yakın bir zamanda. Kuzeybatıdan yükselen özerklik güneşi.</p>

  <p class="calibre3" style="text-align: justify;">&nbsp; &nbsp;Yürüdükçe gülümsemesi soldu, koskoca bir bulut güneşi ağır ağır saklıyor, Trinity College'in haşin cephesini gölgeliyordu. Tramvaylar birbirlerini geçerek gidiyor, geliyor, çanlarını çalıyorlardı. Boş laflar. Günler geçip gidiyor, oysa değişen bir şey yok: Polis müfrezeleri bir gidiyor, bir dönüyor: Tramvaylar geliyor, gidiyor. Şu iki kaçık şapşal şapşal geziniyor. Dignam temize havale. Mina Purefoy yatağında, karnı şişik, içindeki çocuk çekilip alınsın diye inliyor. Her saniye bir yerlerde birisi doğmakta. Bir başkası da ölmekte saniyede bir. Kuşları besleyeli beş dakka oldu, üç yüz kişi eşşek cennetini boyladı. Bir üç yüz kişi daha doğup kanları yıkandı, zaten hepsi İsa'nın kanıyla yıkanır ya, meeeeee diye haykırarak.</p>

  <p class="calibre3" style="text-align: justify;">&nbsp; &nbsp;Kentdolusu insan ölür gider, başka kentdolusu insan doğar gelir, ki onlar da ölür giderler: Gelir durur başkaları, ölür giderler. Evler, sıra sıra evler, sokaklar, kilometrelerce kaldırımlar, yığın yığın tuğla, taş. El değiştirirler. Bir sahip gider, başka bir sahip gelir. Ev sahipleri asla ölmez, diyerler. Azrail ahret yolculuğu için kapıyı çaldıkta, bir başkası onun yerine geçiverir. Onca altını sayıp gayri menkulü satın alırlar oysa gene de onlardadır olanca altınlar. Bir yerlerden etmişlerdir aşırellezi. Çağlar boyu yıkılıp giden kentlerde gömülü. Çöldeki piramitlerde. Kurulan, ekmekle soğan karşılığında. Kölelerin eseri Şeddi Çin. Babil. Devasa taşlar kalan bir. 590 'uvarlak kuleler. Gerisi uzanıp giden derme çatma varoşların enkazı. Mantar kubbeli moloz kervansaraylar. Geceleri karınacak, korunak.</p>

  <p class="calibre3" style="text-align: justify;">&nbsp; &nbsp;El ayak çekilmiş.</p>

  <p class="calibre3" style="text-align: justify;">&nbsp; &nbsp;En de pis zamanı günün. Canlılık. Yok, kasvetli: Hiç sevmem u saatleri. Sanki çiğnenmişim de kusulmuşum gibi hissederim endımi. Kolej müdürünün evi. Muhterem Dr. Salmon: Konserve som balığı. Orda iyice konservelenmiş. Mezarlık kilisesi tıpkı. Üstüne para verseler oturmam o evde. inşallah beykınlı ciğer vardır bugün. Doğa vakumdan hoşlanmaz.</p>

  <p class="calibre3" style="text-align: justify;">&nbsp; &nbsp;Güneş usul usul sıyrılarak yolun karşısındaki Walter Sexton'un şu anda John Howard Parnell'in etrafına bakmaksızın önünden geçmekte olduğu vitrinindeki gümüş sofra takımları arasında yanıp sönen ışıklarını gönderdi.</p>

  <p class="calibre3" style="text-align: justify;">&nbsp; &nbsp;İşte orada: Ağabeysi. Hık demiş burnundan. Kolay kolay unutulmayan bir yüz. Tesadüf diye buna derim ben. Bazen bir insanı yüzlerce kez düşündüğün gene de ona hiç rastlamadığın olur. Uykusunda yürüyor gibi. Onu tanıyanımız yok. Bugün Belediye Meclisi toplanıyor garanti, işe atanalıdan bu yana Şehir Müşürü üniformasını giydiğini gören olmamış hiç diyorlar. Charles Kavanagh'ın atına binip, önü yukarıya doğru kalkık şapkası, şişinerek, tıraşlı pudralanmış suratıyla afur tafur dolaşırdı. Şunun şu dünyasından bezmiş haline bak. Kokmuş herif. Patlak gözler sahanda yumurta. Şuramda bir sancı var. Ünlü beyimizin ağabeyi: Ağabeyinin ağabeyi. Tören atında iyi görünür. D. B. C.'ye gidip Allah bilir kahvesini içiyordur, orada satranç oynuyordur. Ağabeysi insanları köle gibi kullanırdı. Topunun da canı cehenneme. Ona bir söz söylemekten korkarak. O bakışıyla taş kesilirdi millet. Büyülenmişler de ondan: Adından. Hepsi de biraz çatlak. Deli Fanny ile öteki kız kardeşi Mrs. Dickinson'un kırmızı koşum takımlarıyla araba gezintileri. Cerrah M'Ardle gibi oklava yutmuşçasına dimdik. Ama David Sheehy onu yenmişti South Meath'da. Chiltern Hundreds başvurusunda bulunup istifa ederek il meclisinde bir arpalığa atlar. Vatanperverler ziyafeti: Parkta portakalkabuğu yiyeler. Simon Dedalus, onu parlamentoya aldıklarında, Parnell'in mezarından kalkıp döneceğini ve kolundan tutup onu Avam Kamarasından dışarıya atacağını söylemişti.</p>

  <p class="calibre3" style="text-align: justify;">&nbsp; &nbsp;—Ikibaşlı ahtapota gelelim, bunun başlarından biri herkesin üstüne gelmeyi unutmuş olduğu kafadır, ötekiyse İskoç aksanıyla konuşur. Ahtapotun kolları...</p>

  <p class="calibre3" style="text-align: justify;">&nbsp; &nbsp;Mr. Bloom'un arkasından kaldırım boyunca geçtiler. Sakal ve bisiklet. Genç kadın.</p>

  <p class="calibre3" style="text-align: justify;">&nbsp; &nbsp;İşte o da orada. Artık buna da tesadüf denmezse: ikinci kez. Gelecek olayların gölgeleri düşer ilkin. Güzide şairimiz Mr. Geo. Russell'in onayıyla. Yanındaki Lizzie Twigg'dir belki de. Twigg onunla. A. E.: Bu da ne demek? İnisiyalleri, ola ki. Albert Edward, Arthur Edmond, Alphonsus Eb Ed El Esquire. Ne diyordu o. Herkesin üstüne gülmeyi - İskoç aksanı. Kolları: Ahtapotun. Gizemli bir şey: Sembolizm. Ha bire anlatıyor. Kulak kesilmiş dinlemekte. Bir şöy söylediği yok. Edebiyatçı bir beyefendiye yardım edecek.</p>

  <p class="calibre3" style="text-align: justify;">&nbsp; &nbsp;Gözleri bisikletteki sakallı, sade giysili adamla yanında onu dinleyen kadını sevecence izledi. Çıktıkları restoran vejeteryan. Sırf sebzevat ve meyveler. Biftek yemek yok. Şayet yersen o ineğin gözleri seni ebede dek izleyecek. Güya daha sağlıklıymış. Havayla sudan ibaret. Denemişliğim var. Bütün gece, yorulmazsın. Tadı dersen çiroz gibi berbat. Bütün gece rüyalar. Bana verdikleri o şeye ne diye fındık bifteği diyorlar ki? Fındıkeryenler. Meyveteryenler. Gerçek bir pirzola yediğin fikrini aşılamak istiyorlar. Saçma. Üstelik tuzlu da. Karbonatla pişiriyorlar. Bütün gece musluğun başında nöbet tutarsın artık.</p>

  <p class="calibre3" style="text-align: justify;">&nbsp; &nbsp;Kadının çorapları dizlerinin üzerinde bollaşıyor. En sinirlendiğim şey: Çok zevksiz. Şu edebiyatçılar ulvi kişiler hepsi de. Hulyalı, gizemli, sembolist. Estet oluyorlar. Şairane beyinlere özgü o dalgaları meydana getiren türden besinler olduğu muhakkak. Gömleklerine İrlanda yahnisi terleyen o polisleri alalım bir damla şiir akıtır mı ki hiç ne denli sıksan da. Şiirin ne olduğunu bilmez ki onlar hatta. Ruhsal durumun müsait olacak önce.</p>

  <p class="calibre3" style="text-align: justify;"><br /></p>

  <p class="calibre3" style="text-align: center;"><b><sup>Hulyalı, gizemli martı</sup></b></p>

  <p class="calibre3" style="text-align: center;"><b><sup>Issız suları dalgalar aştı.</sup></b></p>

  <p class="calibre3" style="text-align: justify;"><br /></p>

  <p class="calibre3" style="text-align: justify;">&nbsp; &nbsp;Nassau Street'in köşesinden karşıya geçti ve Yeates and Son'ın vitrini önünde durarak dürbünlerin fiyatlarını inceledi. Ya da yaşlı Harris'in yerine uğrasam da genç Sinclair'le çene mi çalsam biraz? Terbiyeli çocuktur. Yemektedir belki de. Bizim o eski dürbünü ayarlatmalı. Goerz mercekleri altı gine. Almanlar her alanda ilerlemekte. Piyasaya hâkim olmak için kolay ödeme koşullarıyla satış yapıyorlar. Fiyat kırıyorlar. Demiryolları kayıp eşya bürosunda iyi bir dürbün bulurum belki, insanların trenlerde ve vestiyerlerde bıraktıkları şeyler şaşırtıcı vesselam. Akılları nerelere takılır ki? Kadınlar da. inanılmaz. Geçen sene Ennis'e giderken o çiftçi kızının bohçasını almış ona Limerick kavşağında zor zor yetiştirmiştik. Ya sahibi bulunmamış paralar. Bu dürbünlerin denenmesi amacıyla çatıya küçücük bir saat yerleştirmişler.</p>

  <p class="calibre3" style="text-align: justify;">&nbsp; &nbsp;Gözkapakları, gözbebeklerinin alt kıyısına kadar indi. Göremiyorum. Orda olduğunu hayal ettiğin takdirde görebiliyorsun handıysa. Göremiyorum. Başını çevirip tentelerin arasında durdu, sağ elini güneşe doğru bir kol boyu uzaklıkta tuttu. Hep istemişimdir denemeyi. Evet: Çok hem de. Serçeparmağının ucu güneşi güzelce engelliyordu. Işınların kesiştiği yerde odaklanmalı. Güneş gözlüğüm olsaydı, ilginç. Biz Lombard Street West'teyken güneş lekelerine ilişkin ne çok haber duyardık. Arka bahçeden baktığımızda. Muazzam patlamalar olurmuş. Bu yıl güneş tamamen tutulacak: Sonbaharda filan.</p>

  <p class="calibre3" style="text-align: justify;">&nbsp; &nbsp;Şimdi düşününce anlıyorum ki o top, Greenwich saatine göre düşüyor. Dunsink'ten yönetilen elektrik kablosuyla çalıştırılıyor o saat. Ayın bir ilk cumartesisi oraya gitmeliyim. Beni Profesör Joly ile tanıştıracak birini bulabilseydim ya da ailesi hakkında biraz bilgi toplayabilseydim. O zaman ne iyi olurdu: insanlar hep hoşlanırlar bundan. Hiç ummadığın yerden övgü. Bir asilzade, bir kralın metresinin soyundan gelmiş olmakla övünüyor. Anaatası. Aman ne asalet, canım. Şapkası elinde tabancası belinde, içeriye dalıp olur olmaz sormazsın derakap: Paralaks nedir? Bu baya kapıyı gösteriniz.</p>

  <p class="calibre3" style="text-align: justify;">&nbsp; &nbsp;Ah.</p>

  <p class="calibre3" style="text-align: justify;">&nbsp; &nbsp;Eli gene yanına düştü.</p>

  <p class="calibre3" style="text-align: justify;">&nbsp; &nbsp;Bu konuda bildiğim bir şey yok. Zaman israfı. Gazküreleri döne döne birbiriyle kesişiyor, birbirini geçiyor. Hep aynı nakarat. Gaz: Sonra katılaşıyor: Sonra dünya oluyor: Soğuyor ardından: Sonra da cansız kabuğu sürüklenip duruyor yüzeyinde, kaskatı kaya, ananaslı akide şekeri. Ay. Hilal çıkacak herhalde, demişti. Çıktı galiba.</p>

  <p class="calibre3" style="text-align: justify;">&nbsp; &nbsp;Maison Claire'in önünden ilerledi.</p>

  <p class="calibre3" style="text-align: justify;">&nbsp; &nbsp;Dur. O pazar gecesi dolunaydan tam on beş gün sonra yeni ay çıkacaktı. Tolka'nın önünden geçti. Fairview adına şayeste. Bir şarkı mırıldanıyordu. Mayısta mehtap, gözlerinde aşk. O, kadının öbür tarafında. Dirseği, kolu. O. Ateşböceğinin ışı-ıtacı ışıl, ışıl. aşk. Dokun. Parmakları, istiyor. Yanıtı. Evet.</p>

  <p class="calibre3" style="text-align: justify;">&nbsp; &nbsp;Dur. Dur. Olduysa oldu işte. Kaçınılamaz.</p>

  <p class="calibre3" style="text-align: justify;">&nbsp; &nbsp;Mr. Bloom, soluksoluğa, adımlarını yavaşlatarak Adam Court'u geçti.</p>

  <p class="calibre3" style="text-align: justify;">&nbsp; &nbsp;Derin dingin bir erinçle gözleri gün ortasında sokaktan geçen şişe omuzlu Bob Doran'a takıldı. Yıllık âleminde, demişti M'Coy. Bir şeyler söylemek ya da yapmak ya da cherchez la femme amacıyladır içmeleri. Yarenleriyle, aşüftelerle Coombe'da kurtlarını dökerler, sonra yılın kalan bölümünde ağızlarına dirhem alkol almazlar.</p>

  <p class="calibre3" style="text-align: justify;">&nbsp; &nbsp;Ya. Düşündüğüm gibi. Empire'a doğru yöneldi. Gitti işte. Sade soda içsin, iyi gelir. Whitbred, Queen Tiyatrosu'nu açmazdan önce Pat Kinsella'nın Harp Tiyatrosu'nu işlettiği yer. Yakışıklı çocuk. Daracık kasketinin altında dolunay gibi yüzlü Dion Boucicault'un halleri. Üç Güzel Okullu Kız. Nasıl da geçiyor zaman, he? Adamın etekleri altından görünen upuzun kırmızı pantolonu. Ayyaşlar içiyor, patlatarak kahkahalarını, nefesleriyle çatışırken içtikleri. Daha güçlü, Pat. Kıpkırmızı bir surat: Meyhanenin neşesi: Bolca gırgır bol duman. Çıkar şu beyaz şapkayı. Pişmiş kelle mübarek. Şimdi nerdedir acep? Bir yerlerde dileniyordur. Bir zamanlar hepimizi yoksul kılan arp.</p>

  <p class="calibre3" style="text-align: justify;">&nbsp; &nbsp;O vakitler daha mutluydum. Yoksa ben acaba? Ya da şimdi artık ben? Yirmi sekizindeydim. O da yirmi üçünde. Lombard Street West'ten taşındığımız zaman bir şeyler değişmişti. Rudy'den sonra artık zevk mevk kalmadı. Zaman geri dönmez ki. Suyu tutmak gibi bir şey. Dönmek ister miydin o günlere? O sıralarda henüz başlamıştı, ister miydin? Sen yuvanda mutlu değil misin seni gidi yaramaz çocuk? Düğmelerimi dikmek istiyor. Cevap yazmalıyım. Kütüphanede yazarım.</p>

  <p class="calibre3" style="text-align: justify;">&nbsp; &nbsp;Açık tentelerin şenlendirdiği Grafton Street gözünü gönlünü açtı. Muslin basmalar, ipekliler içinde hanımlar, kibar dullar, dizginlerin şakırtısı, güneşten pişmekte olan caddeden atların geçerken çıkardığı tok tok nal sesleri. Şu beyaz çoraplı kadının bacakları ne kalın, inşallah yağmurdan dizlerine dek çamurlanır. Derya kuzuları bunlar. Bütün o soba borusu bacaklı kadınlar gelmişti. Kadınların yürüyüşlerini paytaklaştırır. Molly biraz tombullaştı.</p>

  <p class="calibre3" style="text-align: justify;">&nbsp; &nbsp;Oyalanarak, ipek kumaş mağazası Brown Thomas'ın vitrinlerini geçti. Bobin bobin kurdeleler. O ipincecik çin ipeklileri. Eğik bir kavanozun ağzından kan rengi bir poplin döküm döküm akmaktaydı: Pasparlak kan. Huguenotların buraya getirdiği Lacaus esant tara tara. Yaman koroydu hani. Tara tara. Yağmursuyunda yıkanması gerek. Meyerbeer. Tara: Bom bom bom.</p>

  <p class="calibre3" style="text-align: justify;">&nbsp; &nbsp;İğne yastıkları. Şunlardan bir tane alsam diye kendi kendimi yiyip duruyorum kaç zamandır. Rasgele sokuşturuyor iğneleri her yere. Pencerelerdeki perdelerde bile iğneler.</p>

  <p class="calibre3" style="text-align: justify;">&nbsp; &nbsp;Sol önkolunu hafifçe açtı. Sıyrık: Nerdeyse yok olmuş. Hiç değilse bugün yok. Gidip o losyonu almalıyım. Belki de Molly'nin doğum gününe. Hazirantemmuzağustoseylül sekiz. Daha üç buçuk ay var. Hoşlanmayabilir de ama. Kadınlar iğnelerini toplamazlar vesselam. Zira derler keser önünü aşkın.</p>

  <p class="calibre3" style="text-align: justify;">&nbsp; &nbsp;Pırıl pırıl ipekliler, ince pirinç çubuklarda jüponlar, gerilerek te§hir edilen ipek çoraplar.</p>

  <p class="calibre3" style="text-align: justify;">&nbsp; &nbsp;Geri dönmek yararsız. Kaçınılmazdı bu. Hepsini anlat bana.</p>

  <p class="calibre3" style="text-align: justify;">&nbsp; &nbsp;Çınlayan sesler. Güneşılığı ipek. Sakırdayan dizginler. Hepsi bir kadın uğruna, yuvası da evi de, ipekağı, gümüş, Yafa'dan ballı baharlı yemişler. Agendath Netaim. Dünya nimetleri.</p>

  <p class="calibre3" style="text-align: justify;">&nbsp; &nbsp;Ilık, dolgun bir beden giriverdi beynine. Buyur etti beyni onu. Kucak dolusu rayihalar sardı her bir yanını. Acıkan teniyle gizliden, için için sevişmeyi arzuladı.</p>

  <p class="calibre3" style="text-align: justify;">&nbsp; &nbsp;Duke Street, işte geldik. Önce yemeli. Burton'da. içim rahat eder o zaman.</p>

  <p class="calibre3" style="text-align: justify;">&nbsp; &nbsp;Cambridge'in köşesini dönerken, hâla peşindeler. Şakırtısı tok tok nal sesleri. Parfümlü bedenler, ılık, dolgun. Tümünü öptü karşı koyamayıp: Tenha yaz tarlalarında, dardağan ezilmiş çimenlerin üzerinde, yoksul semt apartmanlarının koridorlarında, kanepelere uzana, karyolalarını gıcırdata.</p>

  <p class="calibre3" style="text-align: justify;">&nbsp; &nbsp;—Jack, sevgilim!</p>

  <p class="calibre3" style="text-align: justify;">&nbsp; &nbsp;—Hayatım!</p>

  <p class="calibre3" style="text-align: justify;">&nbsp; &nbsp;—Öp beni, Reggy!</p>

  <p class="calibre3" style="text-align: justify;">&nbsp; &nbsp;—Erkeğim!</p>

  <p class="calibre3" style="text-align: justify;">&nbsp; &nbsp;—Sevgilim!</p>

  <p class="calibre3" style="text-align: justify;">&nbsp; &nbsp;Yüreği kalkmış durumda, Burton Restaurant'ın kapısını itti. Keskin kokular titreyen soluğunu kesti: Sert kokulu etsuyu, haşlanmış yeşil sebzeler. Hayvanların tıkınışına bak hele.</p>

  <p class="calibre3" style="text-align: justify;">&nbsp; &nbsp;Erkekler, erkekler, erkekler.</p>

  <p class="calibre3" style="text-align: justify;">&nbsp; &nbsp;Bardaki yüksek taburelere tünemişler, şapkaları arkaya doğru kaykıltılmış, masalarda oturmuş, bardakları kafaya dikerek, koskoca mundar lokmaları ağızlarına tıkarak, aç gözleri yuvalarından fırlamış, yağlanan bıyıklarını sile sile garsonlardan hesaba dahil edilmeyen ekmek üstüne ekmek istiyorlar. Solgun içyağı suratlı bir genç adam bardak bıçak çatal ve kaşığını peçetesiyle parlatmaktaydı. Yeni mikroplar ekleyedursun. Boynuna mülevves bir bebek önlüğü dolamış bir adam gırtlağından aşağıya ha bire kepçe kepçe çorba boşaltıyordu. Bir adam ağzından lokmasını tabağına tükürüyor: Yarıçiğnenmiş kıkırdak: Dişetleri: Yok ki çiğçiğçiğneyecek dişleri. Izgaradan löp pirzola. Bir an önce yutmak için geveliyor da geveliyor. Efkârlı harabati gözler. Yutabileceğinden fazlasını ısırmış. Ben de öyle miyim? Kendimizi başkalarının gözüyle görsek. Aç insan öfkeli olur tevekkeli. Diş, çene işlemekte. Aman dur. Ah! kemik vardı! Okulşiirindeki İrlanda'nın o son putperest kralı Cormac, Boyne güneyindeki Sletty'de boğazı tıkanarak ölmüş. Acaba ne yiyordu, iştahını dizginleyemediği bir şey. Aziz Patrick ona Hıristiyanlığı kabul ettirmiş. Ama tümünü birden yutamamış adamcağız.</p>

  <p class="calibre3" style="text-align: justify;">&nbsp; &nbsp;—Rozbifle lahana haşlaması.</p>

  <p class="calibre3" style="text-align: justify;">&nbsp; &nbsp;—Bir yahni.</p>

  <p class="calibre3" style="text-align: justify;">&nbsp; &nbsp;İnsan kokuları. Yer yer balgamlı talaş, tatlımsı ılığımsı sigaradumanı, çiğnenmiş tütünlerden ve erkekler tuvaletinden yayılan biralı sidiğin iğrenç kokuları, bayatlamış tahammülfersa tahammürat.</p>

  <p class="calibre3" style="text-align: justify;">&nbsp; &nbsp;Kusası geldi.</p>

  <p class="calibre3" style="text-align: justify;">&nbsp; &nbsp;Burada ağzıma bir lokma dahi koyamam. Çatalıyla bıçağını bileyerek tabağındakileri kamilen gövdeye indirmeye hazırlanan herif burnunu karıştıran yaşlı adam. Hafif bir ıspazmoz, sonra ver yansın, geviş getire getire çiğniyor. Öncesi ve sonrası. Yemekten sonra şükran duası. Bu resme bak sonra da şuna. Yahnisuyuna banılmış ekmek parçalarını çalakaşık silip süpürmek. Tabağını da yalasana, ulan! Çıkıp gideyim burdan.</p>

  <p class="calibre3" style="text-align: justify;">&nbsp; &nbsp;Burnunun kanatlarını daraltarak, taburelerde ve masalarda yemek yiyenleri şöyle bir gözden geçirdi.</p>

  <p class="calibre3" style="text-align: justify;">&nbsp; &nbsp;—Buraya iki siyah bira.</p>

  <p class="calibre3" style="text-align: justify;">&nbsp; &nbsp;—Haşlanmış lahanalı bir dana salamurası.</p>

  <p class="calibre3" style="text-align: justify;">&nbsp; &nbsp;Bıçakdolusu lahana haşlamasını yaşamı buna bağlıymışçasına boğazına tıkıştıran şu adam. Nasıl da sığdırdı. Seyretmesi bile huylandırıyor beni. Parmaklarıyla yese daha güvenli olacak. Parçalar, didik didik edebilir. Cibilliyeti böyle. Doğar doğmaz gümüş bıçakla beslenmeye başlamış. Esprisi var, gibi. Yok ama. Gümüş, yani zengin evladı demek. Bıçakla doğmuş. Ama esprisi kayboluyor.</p>

  <p class="calibre3" style="text-align: justify;">&nbsp; &nbsp;Kılıksız bir garson takırdayan yapış yapış tabaklan topladı. Barda duran baş mübaşir Rock, arjantininin tepesindeki köpükleri üfledi. Ne çalkantı: Potinin üzerine döküldü sapsarı. Masada birisi dirseklerini dayamış, kaldırdığı bıçak ve çatalıyla ikinci porsiyonu beklerken bir yandan da hışırı çıkmış gazetesinin dörtgeni üzerinden yemekasansörünü gözetlemekte. Yanındaki adam dopdolu ağzıyla ona bir şeyler anlatıyor. Anlayışlı bir dinleyici. Sofra sohbeti. Ettim hapır hupur parayı hup vapurla hap başmubassıra havale... Ha? Deme, valla?</p>

  <p class="calibre3" style="text-align: justify;">&nbsp; &nbsp;Mr. Bloom ikircikli iki parmağını dudaklarına götürdü. Gözleriyle dedi ki:</p>

  <p class="calibre3" style="text-align: justify;">&nbsp; &nbsp;—Burada değil. Onu göremiyorum.</p>

  <p class="calibre3" style="text-align: justify;">&nbsp; &nbsp;Dışarıya. Pisboğazlardan tiksinirim.</p>

  <p class="calibre3" style="text-align: justify;">&nbsp; &nbsp;Kapıya doğru geriledi. Davy Byrne'de hafif bir şeyler yerim. Maksat nefis körletmek. Bir süre götürür beni. Sıkı bir kahvaltı etmiştim.</p>

  <p class="calibre3" style="text-align: justify;">&nbsp; &nbsp;—Buraya bir püreli rosto.</p>

  <p class="calibre3" style="text-align: justify;">&nbsp; &nbsp;—Bir büyük bardak siyah bira.</p>

  <p class="calibre3" style="text-align: justify;">&nbsp; &nbsp;Her koyun kendi bacağından asılır, tırnağından, dişinden Hık. Yut gitsin. Hık. Tık gitsin.</p>

  <p class="calibre3" style="text-align: justify;">&nbsp; &nbsp;Dışarıya, nispeten temiz havaya çıktı ve geriye, Grafton Stre-et'e doğru yürüdü. Ye yoksa yerler seni. Öldür! Öldür!</p>

  <p class="calibre3" style="text-align: justify;">&nbsp; &nbsp;Herhalde o kamusal aşevine yıllar vardır belki de. Cümleten lapa kâselerini ve sefertaslarını doldurmak için üşüşüyorlar. Aldıkları aşları sokakta tıkmıyorlar. Örneğin bırak Trinity College Başkanı John Howard Parnell'ı, profesörlerin ve Trinity College Başkanı'nın karıları ve çocukları faytoncular rahipler papazlar mareşaller başpiskoposlar dahil cümle âlem. Ailesbury Road'dan Clyde Road'a, zanaatkarların meskenlerinde, Kuzey Dublin Birliği'nde, Belediye Başkanı zencefilli kurabiye arabasında, yaşlı kraliçe malul arabasında. Tabağım boş benim. Önce siz buyurun ortak maşrapamızdan. Sir Philip Crampton çeşmesi gibi. Mikropları mendilinizle silip çıkarın. Bir sonraki kişi kendi mendiliyle silerek yenilerini eklesin. Peder O'Flynn onların hepsini hizaya getirirdi. Gene de çıngar çıkardı. Hep bana, hep bana. Çocuklar kazanın kazıntılarını kapışıyorlar. Phoenix Parkı kadar büyük bir çorbakazanı ister, içinden döşleri, butları zıpkınlayıp çekersin. Etrafında bir sürü insan, tiksinç. City Arms Hotel'de table d'hote diyordu kadın. Çorba, et ve tatlı. Kimin düşüncelerini çiğnediğini bilemezsin hiç. Sonra tüm o tabakları çatalları kim yıkayacak? O zaman ola ki herkes komprimelerle beslenecek. Dişler de gittikçe kötüleşecek.</p>

  <p class="calibre3" style="text-align: justify;">&nbsp; &nbsp;Kuşku yok ki vejeteryenliğin erdemi fazla, topraktan çıkan şeylerin güzel rayihası her ne kadar sarmısak İtalyan laternacıları gibi pis kokarsa da o taze soğanlar mantarlar domalanlar. Hayvanlara da eziyet canım. Kümes hayvanlarını yolacak, içini temizleyeçeksin. Hayvanpazarında baltanın inip de beyinlerini parçalamasını bekleyen o biçare mahluklar. Möö. Titreşen zavallı buzağılar. Mee. Başları sendelemekte. Bir kaynaşma, bir ciyaklama. Kasap kovalarında bağırsaklar yalpalanıyor. Kancadaki şu döşten versene. Şırak. Derisi yüzülmüş kelle ve kanlı kemikler. Yüzülerek butlarından asılmış camgözlü koyunlar, burunlarına tıkanmış kanlıkağıtlardan, yerdeki talaşlara burunyaşları akıtan koyunlar. Deriler, işkembeler gidecek. O parçaları bozma, delikanlı.</p>

  <p class="calibre3" style="text-align: justify;">&nbsp; &nbsp;İnce hastalığa sıcak taze kan salık verirler. Her zaman istenir kan. Riyakârlar. Buharı çıkarkene yalarsın kanı, tatlımsı koyu. Yüreği ezilen vampirler.</p>

  <p class="calibre3" style="text-align: justify;">&nbsp; &nbsp;Ah acıktım.</p>

  <p class="calibre3" style="text-align: justify;">&nbsp; &nbsp;Davy Byrne'ye girdi. Sahibi dürüst insan. Gevezelik etmek yok. Arada bir bir kadeh içki ısmarlar. Ama dört artık yılda bir. Bir zamanlar bir çekimi bozmuştu.</p>

  <p class="calibre3" style="text-align: justify;">&nbsp; &nbsp;Ne yiyeyim şimdi ben? Saatini çıkardı. Bakayım şimdi. Shandygaff?</p>

  <p class="calibre3" style="text-align: justify;">&nbsp; &nbsp;—Merhaba, Bloom, dedi Nosey Flynn oturduğu köşeden.</p>

  <p class="calibre3" style="text-align: justify;">&nbsp; &nbsp;—Merhaba, Flynn.</p>

  <p class="calibre3" style="text-align: justify;">&nbsp; &nbsp;—İşler nasıl?</p>

  <p class="calibre3" style="text-align: justify;">&nbsp; &nbsp;—İyidir... Dur bakayım. Bir kadeh Burgonya şarabı alayım... Bakayım.</p>

  <p class="calibre3" style="text-align: justify;">&nbsp; &nbsp;Raflarda sardalyeler. Tadar gibi oluyorsun bakarken. Sandviç? Jambon ve akraba ü taallukatıyla ahfadı da şurada. Et konserveleri. Plumtree et konservesi bulunmayan ev nedir? Natamam. Ne ahmakça bir reklâm! Ölüm haberlerinin altına sokuşturmuşlar üstelik. Erik ağacından devşirme. Dignam'ın konservelenmiş eti. Yamyamlar limon sıkıp pilavla. Beyaz misyoner fazla tuzluymuş. Domuz eti turşusu dersin. Bakarsın reis haysiyetli parçaları yiyordur. idmanlardan semsert olmuştur. Karıları sıraya girmiş etkisini gözlerler. Anlatırlar yaşlı bir zenci kabile reisini. Muhterem Mr. MacTrigger'in afiyetle yemiş bilmem neresini. Yiyince, olmuş evi bir mutluluk yuvası. Nasıl bir terkiptir, orasını Allah bilir. Cenin zarları küf bağlamış işkembeler ümükler kıy ince ince, sokuştur gitsin. Bulmaca: Eti bulun. Kaşer. Etle süt birlikte yasak. Şimdi hijyen diyorlar buna. Kefaret Günü orucu iç bahar temizliği. Barış ve savaş kimi kişilerin sindirim sistemine bağlı. Dinler. Noel hindileri, kazları. Masumların katliamı. Ye iç ve neşelen. Sonra tutukevleri tıklım tıklım dolu. Başlar sargılı. Peynir kendisi dışında her şeyi sindirir. Kurtlu peynir. &nbsp; &nbsp; &nbsp;—Peynirli sandviçiniz var mı?</p>

  <p class="calibre3" style="text-align: justify;">&nbsp; &nbsp;—Evet, efendim.</p>

  <p class="calibre3" style="text-align: justify;">&nbsp; &nbsp;Varsa birkaç zeytin de koysunlardı. italyan olsun lütfen, iyisinden bir bardak Burgonya şarabı, bastırsın. Yağlama. Güzel bir salata, oh keka, Tom Keman bu işi iyi bilir. Kurmayıdır bu işin. Saf zeytinyağı. Milly o kotleti bana verirken üzerine ince bir sap maydanoz koymuştu, ispanyol soğanından buyurun. Besinleri Tanrı yaratmış, şeytansa aşçıları... Şeytan usulü yengeç.</p>

  <p class="calibre3" style="text-align: justify;">&nbsp; &nbsp;—Yengânım iyi mi?</p>

  <p class="calibre3" style="text-align: justify;">&nbsp; &nbsp;—İyidir, sağ ol... Bir peynirli sandviç alayım. Gorgonzola, var mı?</p>

  <p class="calibre3" style="text-align: justify;">&nbsp; &nbsp;—Evet, efendim.</p>

  <p class="calibre3" style="text-align: justify;">&nbsp; &nbsp;Nosey Flynn içkisini yudumladı.</p>

  <p class="calibre3" style="text-align: justify;">&nbsp; &nbsp;—Bugünlerde şarkı söylüyor mu?</p>

  <p class="calibre3" style="text-align: justify;">&nbsp; &nbsp;Herifin ağzına bak. Kendi kulağına dayayıp ıslık çalabilir. Kulaklar kepçe ki uysun. Müzik. Bizim arabacı kadardır anca müzik bilgisi. Gene de anlatayım şuna. Ne zararı olur ki. Bedava reklam.</p>

  <p class="calibre3" style="text-align: justify;">&nbsp; &nbsp;—Bu ayın sonunda uzun bir turneye çıkacak. Işitmişsindir belki de.</p>

  <p class="calibre3" style="text-align: justify;">&nbsp; &nbsp;—Yo. Vallahi çok iyi be. Arkasında kim var?</p>

  <p class="calibre3" style="text-align: justify;">&nbsp; &nbsp;Barmen sandviçle içkisini getirdi.</p>

  <p class="calibre3" style="text-align: justify;">&nbsp; &nbsp;—Ne tutuyor?</p>

  <p class="calibre3" style="text-align: justify;">&nbsp; &nbsp;—Yedi peni, efendim... Teşekkür ederim, efendim.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;Mr. Bloom sandviçini keserek uzun dilimlere ayırdı. Mr. MacTrigger. O hulyalı mulyalı şiirlerden daha kolay anlaşılıyor. Bes yüz karısı vardı. Her gece birisine atlardı.</p>

  <p class="calibre3" style="text-align: justify;">&nbsp; &nbsp;—Hardal, efendim?</p>

  <p class="calibre3" style="text-align: justify;">&nbsp; &nbsp;—Sağ olasın.</p>

  <p class="calibre3" style="text-align: justify;">&nbsp; &nbsp;Uzun dilimlerin her birisini kaldırıp altlarını sarı kubbeciklerle bezedi. Birisine atlardı. Anladım. Giderek kabarırdı, kabarırdı, kabarır.</p>

  <p class="calibre3" style="text-align: justify;">&nbsp; &nbsp;—Arkasında kim? Dedi. Bir tür ortaklık gibi bir şey, dostum. Masraflar da kâr da bölüşülecek.</p>

  <p class="calibre3" style="text-align: justify;">&nbsp; &nbsp;—Ha, hatırladım, dedi Nosey Flynn, eli pantolonunun cebinde kasığını kaşırken. Dur, kim söylemişti bana? Blazes Boylan bu işin içinde değil mi?</p>

  <p class="calibre3" style="text-align: justify;">&nbsp; &nbsp;Yakıcı bir acı hardal sadmesiyle yüreği ağzına geldi Mr. Bloom'un. Başını kaldırarak safra yeşili duvar saatiyle göz göze geldi. İki. Pabın saati beş dakika ileri. Vakit ilerliyor. Yelkovan akrep devinmede, iki. Henüz erken.</p>

  <p class="calibre3" style="text-align: justify;">&nbsp; &nbsp;Ta yüreğinde bir özlem o anda yükseldi, yitti onunla, sonra arttı da arttı özlediği özlemi.</p>

  <p class="calibre3" style="text-align: justify;">&nbsp; &nbsp;Şarap.</p>

  <p class="calibre3" style="text-align: justify;">&nbsp; &nbsp;Güzelim şarabını koklayıp yudumladı, yutkuna yutkuna acele gövdeye indirdi, kadehi usulca yerine bıraktı.</p>

  <p class="calibre3" style="text-align: justify;">&nbsp; &nbsp;—Evet, dedi. Aslında turu düzenleyen o.</p>

  <p class="calibre3" style="text-align: justify;">&nbsp; &nbsp;Korkma: Beyinsizin teki.</p>

  <p class="calibre3" style="text-align: justify;">&nbsp; &nbsp;Nosey Flynn burnunu çekti ve kaşındı. Pire kendisine güzel bir ziyafet çekiyor.</p>

  <p class="calibre3" style="text-align: justify;">&nbsp; &nbsp;—Portobello kışlasında Myler Keogh'un o askerle boks karşılaşmasında Jack Mooney'in bana anlattığına göre, şansı epey yaver gitmiş Boylan'ın. Carlow'un dediğine bakılırsa, Carlow County de iflahını kesmiş billâ o zibidi puştun...</p>

  <p class="calibre3" style="text-align: justify;">&nbsp; &nbsp;Umarım burnundan sızan şu şebnem damlası bardağının için düşmez. Hayır, geriye çekti.</p>

  <p class="calibre3" style="text-align: justify;">&nbsp; &nbsp;—Nerdeyse bir ay boyunca, yahu, rakibini pes ettirmeden önce. Gece gündüz kaz yumurtası içiyordu billâ. İçkiden uzak dursun diye, anladın mı? Erkek adamdır Blazes, billâ, sapına kadar.</p>

  <p class="calibre3" style="text-align: justify;">&nbsp; &nbsp;Davy Byrne, yenleri yukarıya kıvrık, barın arka tarafından gelerek peşkiriyle dudaklarını iki kez dokunarak sildi. Ringa rengi. Her gülümseyişinde yüzünün her bir hattı pençe pençe pembeleşiyor. Kelemini bol tereyağlıyor herhal.</p>

  <p class="calibre3" style="text-align: justify;">&nbsp; &nbsp;—İşte karşınızda kendisi yüzünden kan damlıyor, dedi Nosey Flynn. Gold Cup'ı hangi at kazanacak, söyle bakalım?</p>

  <p class="calibre3" style="text-align: justify;">&nbsp; &nbsp;—Ben bıraktım o işleri, Mr. Flynn, diye yanıt verdi David Byrne. Atla zırnık oynamam.</p>

  <p class="calibre3" style="text-align: justify;">&nbsp; &nbsp;—Haklısın valla, dedi Nosey Flynn.</p>

  <p class="calibre3" style="text-align: justify;">&nbsp; &nbsp;Mr. Bloom yumuşak taze ekmekli, ayağımsı kokulu yeşil peynirli sandviç dilimlerini apacı hardaldan yakınırcasına iştahla yemekteydi. Şarabını yudumlayarak damağını yatıştırıyordu. Meşe odunu değil ki bu. Bu havada ılınan şarabın rayihası daha bir belirginleşiyor.</p>

  <p class="calibre3" style="text-align: justify;">&nbsp; &nbsp;Temiz sakin bir bar. Şu tezgâhın ağacı ne kadar hoş. itinayla rendelenmiş. Surdaki kıvrımı çok hoşuma gidiyor.</p>

  <p class="calibre3" style="text-align: justify;">&nbsp; &nbsp;—O tarakta bezim yok benim artık, dedi Davy Byrne. Pek çok kişi sıfırı tüketmiştir bu yüzden, hep aynı atlar.</p>

  <p class="calibre3" style="text-align: justify;">&nbsp; &nbsp;Müskirat Bayileri'nin piyangosu. Bu işyeri, mahallinde içilmek üzere bira, şarap ve alkollü içki satış ruhsatına sahiptir. Yazı gelirse ben kazanayım, tura gelirse sen kaybet.</p>

  <p class="calibre3" style="text-align: justify;">&nbsp; &nbsp;—Haklısın billâ, dedi Nosey Flynn. işin içinde olmadıkça. Şikesiz yarışma kalmadı ki zaten. Tüyoyu Lenehan'dan alacaksın. Bugün Sceptre'ı veriyor. Zinfandel favoriymiş, Epsom yarışını kazanan Lord Howard de Walden'in atı. Cokeyi de Morny Cannon'mış. iki hafta önce Saint Amant'a karşı bire yedi alabilirdim.</p>

  <p class="calibre3" style="text-align: justify;">&nbsp; &nbsp;—Öyle mi? Dedi Davy Byrne.</p>

  <p class="calibre3" style="text-align: justify;">&nbsp; &nbsp;Pencereye doğru yürüdü ve hesap defterini alarak sayflarını Çevirdi.</p>

  <p class="calibre3" style="text-align: justify;">&nbsp; &nbsp;—Namussuzum alırdım, dedi Nosey Flynn burnunu çekerek. Az görülmüştür kısrağın öylesi. Babası Saint Frusquin'mis. Fırtınalı bir havada yarış kazanmış Rotschild'in bu dişi tayı, kulaklarında tıkaçlar. Mavi ceketle sarı kasket. Koca Ben Dollard ile onun John O'Gaunt'u talihlerine küssünler, işimi bozan oydu. Vay be.</p>

  <p class="calibre3" style="text-align: justify;">&nbsp; &nbsp;Sonra durularak bardağından bir yudum aldı ve parmaklarını bardağın girintileri boyunca gezdirdi.</p>

  <p class="calibre3" style="text-align: justify;">&nbsp; &nbsp;—Vay be, dedi, inleyerek.</p>

  <p class="calibre3" style="text-align: justify;">&nbsp; &nbsp;Mr. Bloom, çiğneyedursun, dikelerek inleyen adama doğru baktı. Nosey mankafası. Anlatayım mı acep Lenehan'ın o atı? Biliyordur zaten. Bırak unutsun bari. Gidip kaybetsin paralarını. Aptalın cebinde durmaz ki parası. Şebnem damlası sızmakta gene. Soğuk burnuyla bir kadını öptüğünde. Gene de hoşlanmaları mümkün. Sakalların batmasından hoşlanırlar. Köpeklerin burunları soğuk olur. City Arms Hotel'deki guruldak mideli yaşlı Mrs. Riordan'ın Skye teriyerj Molly'nin, kucağında, onu okşayışı. Oo, koca kuçukuçukuçuköpecik!</p>

  <p class="calibre3" style="text-align: justify;">&nbsp; &nbsp;Şarap ekmek hardal ve bir an tiksinç peynirin karılan süngerimsi dokusuna işledi. Bu şarap iyi cins susamış değilim ya tadını daha iyi alabiliyorum. Banyo yaptığım için elbet böyle oluyor. Bir iki lokma kâfi. Sonra saat altı sularında yeniden. Altı. Altı. Zaman geçmiş olacak o saatte. Molly.</p>

  <p class="calibre3" style="text-align: justify;">&nbsp; &nbsp;Şarabın ılımlı ateşi damarlarını tutuşturdu. Buna çok ihtiyacım vardı. Öylesine ruhsuz hissediyordum kendimi. Tok gözlerle raflardaki sıra sıra konserve kutularına baktı: Sardalyeler, süslü püslü ıstakoz kıskaçları, insanların yemek için buldukları bütün o acayip şeyler. Kavkıların, deniz salyangozlarının içinden bir iğneyle çıkararak, ağaçlardan kopararak, hatta Fransızlar yerlerden topladıkları sümüklüböcekleri de yerler, denizlerden yemli bir olta iğnesiyle yakalayarak. Alık balıklar binlerce yıldır öğrenememişler daha. Şayet bilmiyorsan her şeyi ağzına atmak tehlikeli. Zehirli yemişler. Köpekdikeninin yemişleri. Yuvarlak olduğuna kandırır insanı. Cafcaflı renkler insanı uyarır. Birisi bir başkasına söyler vesaire. Önce köpeğe yedirirler. Kokusuna ya da görünümüne göre davranırlar. Ayartıcı yemişler. Kar helvası. Dondurma. İçgüdü. Portakal bahçeleri örneğin. Suni sulamayı gereksiniyor. Bleibtreustrasse. Peki ama ya istiridyeler. Bir balgam pıhtısı denli alımsız. Mülevves kabuklar. Onları açmak bile başlı başına bir azap. Kim bulmuş ki onları? Çöple, lağımla beslenirler. Şampanyayla Red Bank istiridyeleri. Cinselliğe etkisi. Afrodiz. Bu sabah Red Bank'a indiydi. Masada babalık istiridye miydi ama yatakta canlı balıktı belki de yo haziranda istiridye ne geze. Ama hafif kokmuş şeyleri yemeye meraklı kimseler de yok değil. Tavşan yahnisi. Önce tavşanı yakalarsın. Çinliler elli yıl beklemiş, maviye sonra yeniden yeşile çalan yumurtaları yerler. Sofrada otuz çeşit yemek. Zararsız çeşitler midede ötekilerle karışabilir. Polisiye roman: Zehirleyerek işlenen bir cinayet. Habsburglu bir Arşidük Leopold vardı öyle miydi hayır evet yoksa Otto muydu? İşte, kendi başının dökülen derilerini yiyen kimse? Al sana en ucuz aş. Elbet aristokratlar, ardından da başkaları modaya uymak amacıyla aynı şeyi yaparlar. Milly de su ve unla. Çiğ hamuru ben de severim. Fiyatları düşürmemek için topladıkları istiridyelerin yarısını gene denize dökerler. Ucuzsa kimse almaz. Havyar. Bir şatafat. Yeşil kadehlerde beyaz şarap. Lüküs hayat. Lady falanca. Pudralı göğüsler incili. Bunlar elite. Crime de la creme. Soyluluk taslamak için özel yemekler isterler. Bir tariki dünya bir çanak favayla nefsinin dürtülerini bastırır. Beni tanıman için gel birlikte yiyelim. Kraliyet mersinbalığı kraliçe başmüşürü, kasap Coffey, Ekselanslarının izniyle ormandaki geyikleri avlama hakkına sahip. Bu dişi geyiğin yarısını ona iade edin. Mahkeme Reisi'nin mutfak avlusunda ziyafet hazırlıklarını gördüm. Beyazbaşlıklı chef sanki bir haham. Kaz flambe. Kıvırcık lahana â la duehesse de Parme. iyi ki menüye yazıyorlar ne yediğini bilmiş olasın diye. Tuzunu biberini fazla kaçırdın mı tadı kaçar. Kendimden biliyorum. Dozunu Edward toz çorbalarınınki gibi ayarlarım. Kaz dolması onlar için işten değil. Istakozlar canlıyken kaynatılacak. Biraz parmecan peyniri alsanız. Lüks bir otelde garsonluk yapmaya hayır diyemem. Bahşişler, şık giysiler, yarıçıplak kadınlar. Size biraz daha pisibalığı filetosundan verebilir miydim, Miss Dubedat? Evet, lütfen bedad. Sonra kadın bedaddı. Huguenot adıdır bu garanti. Killiney'de bir Miss Dubedat vardı, anımsıyorum. Du de la Fransız. Ama Moore Street'teki koca Micky Hanlon'ın parmaklarıyla bağırsaklarını söküp adam nasıl para kırıyor galsamelerini çıkardığı belki de o aynı balıktır çeke imzasını atmaktan aciz ama öyle mukallit kırıp geçiriyor mahalleyi. Muayıkıl Haha Han elifi görse mertek sanır ama elli bin sterlini bankada hazır.</p>

  <p class="calibre3" style="text-align: justify;">&nbsp; &nbsp;Pencere camına yapışmış iki sinek vızıldamaktaydı, yapışık.</p>

  <p class="calibre3" style="text-align: justify;">&nbsp; &nbsp;Ateşin şarabı bir süre damağında duyumsadı, yuttu. Burgonya üzümleri cenderelerde ezilmekte. Güneşin ısısı bu. Gizemli bir dokunuş gibi bana anılar söyler. Yaşartıp dokunduğu duyularını anımsatıp. Howth'dayken yabani eğreltilerin altında gizlenmişiz ta altımızda uyuyan körfez: Gök. Çıt yok. Ve sema. Lion's Head'in orada morlaşan körfez. Drumleck önlerinde yemyeşil. Sutton'a doğru sarımtırakyeşil. Denizaltı çayırları, açık kahverengi otlar çizgi çizgi, gömülü kentler. Yastık ettiği ceketinin üzerine serilmiş saçları süpürgeotlarının üzerindeki kulağakaçanlar boynunun altındaki elimi dalıyorlar, depreşti gene yaram. O görkem! Merhemler sürünmüş serin yumuşak eli dokunuyordu bana, okşayarak: Gözleri üzerimde başka yana bakmadan. Kendimden geçerek onun üzerine uzanmıştım, dolgun dudakları iyice aralanmış, öpmüştüm ağzını. Mmma. Usulca ağzıma sürdü ıpılık çiğnenmiş tükrüğüne bulanmış ekşimsitatlı iğrenç çiğnemiği. Esridim: Yedim onu kıvançla. Genç yaşam, dudaklarını uzatarak verdiği şeydi bana. Yumuşak ılık yapışkan aromalısakız lokum dudaklarından. Birer çiçekti gözleri, ye beni, istekli gözler. Çakıllar yuvarlandı, o kımıltısız uzanmaktaydı. Bir keçi. Kimse yok. Ben Howth tepesinde rododendronlar bir dişi keçi frenküzümlerini kığılayarak emin adımlarla yürümekte. Eğreltilerin altında duldalanmış ılıkçasararak gülümsemekteydi o. Delicesine abandım üzerine, öptüm onu; Gözlerinden, dudaklarından, damarları atan gergin boynundan, ince yünlüden bluzunun altındaki dolgun kadın göğüslerinden, dikelmiş ipiri memebaşlarından. Sımsıcak dilimi diline dayadım. O da öptü beni. Öpülmekteydim. Kendisini bana teslim ederek saçlarını dağıttı. Öptü, öptü beni o.</p>

  <p class="calibre3" style="text-align: justify;">&nbsp; &nbsp;Beni. Şimdiki halime bak.</p>

  <p class="calibre3" style="text-align: justify;">&nbsp; &nbsp;Yapışık, vızıldadı sinekler.</p>

  <p class="calibre3" style="text-align: justify;">&nbsp; &nbsp;Kederli gözleri meşe tezgâhın üzerindeki sessiz damarları izledi. Güzellik: Bu kıvrımları: Kıvrımlar güzelliktir. Sütun gibi Tanrıçalar, Venüs, Juno: Dünyanın taptığı kıvrımlar. Onları kütüphane müzesindeki yuvarlak salonda görebilirim, çıplak Tanrıçalar. Hazmı kolaylaştırır. Aldırmazlar kimin baktığına. Herkes görebilir. Konuşmazlar hiç. Dostumuz Flynn'a bunu anlatmalı. Pygmalion ile Galatea'yı canlandırsa ne derlerdi, ilk ağızda? Ölümlü dünya! Layık olduğun yere koyardı seni. Şölende Tanrıların altın kaplarından kana kana nektar içmek, ölümsüzlük veren yemekleri yemek sırf. Bizim altı penilik aşlarımıza benzemez - haşlanmış koyun, havuç ve şalgam, bir şişe de Allsop. Nektar, elektrik içmek gibi bir şey olmalı. Tanrı aşı. Güzel kadın bedenlerinin Junovari yontuları. Ölümsüz güzellikte. Oysa biz yiyeceğimizi bir delikten tıkar arka delikten çıkarırız: Besin, kilüs, kan, gübre, toprak, besin: Bir lokomotifin kazanına kömür atmak gibi beslemen lazım onu. Şeyleri yok. Hiç de bakmamıştım. Bugün bakacağım. Bekçi görmeden. Bir şey düşürüp eğilirim. Bakalım var mı Venüs'ün.</p>

  <p class="calibre3" style="text-align: justify;">&nbsp; &nbsp;Mesanesinden bir iki damlalık sessiz bir mesaj geldi oraya yapmaya gitsin mi yapmasın mı. Gayrete gelip hazırlandı, kadehini son damlasına dek boşalttı ve yürüdü, erkeklerle yatmışlardır, insan bilinçliliğiyle, erkek âşıklarına teslim olmuşlardır, bir terbıyık sevişmiştir onunla, bir avluda.</p>

  <p class="calibre3" style="text-align: justify;">&nbsp; &nbsp;Mr. Bloom'un ayak sesleri yitince Davy Byrne hesap defterine bakmayı sürdürerek dedi ki:</p>

  <p class="calibre3" style="text-align: justify;">&nbsp; &nbsp;—Ne iştedir bu, yahu? Sigortacı filan mıdır?</p>

  <p class="calibre3" style="text-align: justify;">&nbsp; &nbsp;—O işi çoktan bıraktı, dedi Nosey Flynn. Freeman'z reklam topluyor şimdi.</p>

  <p class="calibre3" style="text-align: justify;">&nbsp; &nbsp;—Gözüm ısırıyor onu, dedi Davy Byrne. Başı sıkıntıda mı?</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Sıkıntı mı? Dedi Nosey Flynn. Bilmem vallahi. Ne bakımdan yani? ......</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Matemli olduğunu gördüm de.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Öyle mi? dedi Nosey Flynn. Doğru ya, vallahi. Evdeki durumları sormuştum da. Bak, haklısın billâ. Matemliydi hakikaten.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Kurcalamak âdetim değildir, dedi Davy Byrne anlayışlıca, bir insanın dertli olduğunu gördüğüm zaman. Dertlerini hatırlatıp tazelemekten başka bir işe yaramaz ki.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Karısıyla ilgili değil tahminimce, dedi Nosey Flynn. Evvelsi gün Bloom'a rastladığımda John Wyse Nolan'ın karısının Henry Street'teki irlanda Çiftlik Mandırası'ndan elinde helalliğine götürdüğü bir kavanoz kaymakla çıkarken gördüydüm. îyi besleniyor kadın, işine bak sen. Kuşsütü dahil.</p>

  <p class="calibre3" style="text-align: justify;">&nbsp; &nbsp;—Ya Freeman'daki işleri nasıl? Dedi Davy Byrne.</p>

  <p class="calibre3" style="text-align: justify;">&nbsp; &nbsp;—Valla, topladığı ilanların parasıyla kaymak alamaz herhal. Beykına filan yeter işte.</p>

  <p class="calibre3" style="text-align: justify;">&nbsp; &nbsp;—Nasıl yani? Diye sordu Davy Byrne gözlerini defterinden ayırıp.</p>

  <p class="calibre3" style="text-align: justify;">&nbsp; &nbsp;Nosey Flynn parmaklarını sallayarak seri hareketler yaptı havada. Göz kırptı bir de.</p>

  <p class="calibre3" style="text-align: justify;">&nbsp; &nbsp;—Farmason işte, dedi.</p>

  <p class="calibre3" style="text-align: justify;">&nbsp; &nbsp;—Ne diyorsun? Dedi Davy Byrne.</p>

  <p class="calibre3" style="text-align: justify;">&nbsp; &nbsp;—Gerçek bu, dedi Nosey Flynn. Eski farmasonlardan ve tasdikli mertebeden. Hatırı sayılır bir üye. Kutsal ışık, hayat ve sevgi. Ona kanat geriyorlar. Bunu bana söyleyen de - vazgeç, söylemesem daha iyi.</p>

  <p class="calibre3" style="text-align: justify;">&nbsp; &nbsp;—Demeyin yahu?</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;—Güçlü bir cemiyettir bu, dedi Nosey Flynn. Elin darda kalırsa sana kol kanat olurlar. O cemiyete girmeye çalışan birini tanıyorum da. Ama öyle sıkı eliyorlar ki, girememişti. Kadınları aralarına sokmamakla en doğrusunu yapmışlar billâ.</p>

  <p class="calibre3" style="text-align: justify;">&nbsp; &nbsp;Davy Byrne aynı anda gülümsediesnedionayladı:</p>

  <p class="calibre3" style="text-align: justify;">&nbsp; &nbsp;—Hiiiiyyaaaaaah!</p>

  <p class="calibre3" style="text-align: justify;">&nbsp; &nbsp;—Kadının biri, dedi Nosey Flynn, neler yaptıklarını görmek için bir saatin içine saklanmış. İlle ve lakin herifçioğulları kadının kokusunu alıp ordan çıkarıvermişler de hemen oracıkta ant içirip masonluk unvanını vermişler. Doneraileli Saint Leger ailesine mensupmuş karı.</p>

  <p class="calibre3" style="text-align: justify;">&nbsp; &nbsp;Davy Byrne, esnemesi haddi kifayeyi buldukta, yaşlı gözlerle dedi ki:</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Demeyin yahu? Sessiz kibar bir adamcağız. Sık sık buraya gelir de bir kez bile görmedim onun - anlıyor musun, fazlaca kaçırdığını.</p>

  <p class="calibre3" style="text-align: justify;">&nbsp; &nbsp;—Alimallah sarhoş edemez kimse onu, dedi Nosey Flynn kesenkes. Cümbüş tam başlayacakken sıvışır gider. Saatine bakın duruyordu, görmedin mi? Ha, burda değildin. Ona bir içki ısmarlamak istesen akabinde saatini fora edip ne zıkkımlanması gerektiğini ona göre söyler. Tallahi de böyle tillahi de.</p>

  <p class="calibre3" style="text-align: justify;">&nbsp; &nbsp;—Vardır öyle tipler, dedi Davy Byrne. Zararsız bir adam, vesselam.</p>

  <p class="calibre3" style="text-align: justify;">&nbsp; &nbsp;—Fena adam değildir, dedi Nosey Flynn, burnunu çekedursun. Sıkıntıdaki birine yardım elini uzattığı da görülmüştür. Neme lazım. Ha, Bloom'un iyi tarafları da vardır. Ama asla yapmayacağı bir şey var ki. içkisinin yan tarafına parmağıyla yazar gibi bir imza attı.</p>

  <p class="calibre3" style="text-align: justify;">&nbsp; &nbsp;—Anladım, dedi Davy Byrne.</p>

  <p class="calibre3" style="text-align: justify;">&nbsp; &nbsp;—Hiçbir şeye imza atmaz, dedi Nosey Flynn. Paddy Leonard ile Bantam Lyons içeriye girdi. Tom Rochford, bir eli bordo renkli yeleğinde, kaşlarını çatarak onları izledi.</p>

  <p class="calibre3" style="text-align: justify;">&nbsp; &nbsp;—Selam, Mr. Byrne.</p>

  <p class="calibre3" style="text-align: justify;">&nbsp; &nbsp;—Selam, beyler. Tezgâhta duraladılar.</p>

  <p class="calibre3" style="text-align: justify;">&nbsp; &nbsp;—Kim ısmarlıyor? diye sordu Paddy Leonard.</p>

  <p class="calibre3" style="text-align: justify;">&nbsp; &nbsp;—Kimin ısmarlayacağına siz karar verin, ama benimkisi sek olsun, diye yanıtladı Nosey Flynn.</p>

  <p class="calibre3" style="text-align: justify;">&nbsp; &nbsp;—Pekâlâ, ne içiyoruz? diye sordu Paddy Leonard.</p>

  <p class="calibre3" style="text-align: justify;">&nbsp; &nbsp;—Bana bir zencefilli limonata, dedi Bantam Lyons.</p>

  <p class="calibre3" style="text-align: justify;">&nbsp; &nbsp;—İlle de zenci fiili mi? Beyaz fiili olmuyor mu? Diye haykırdı Paddy Leonard. Ya sen, Tom.</p>

  <p class="calibre3" style="text-align: justify;">&nbsp; &nbsp;—Ana kanalizasyon tertibatı ne âlemde? Diye sordu Nosey Flynn, içkisini yudumlarken. Yanıt olarak Tom Rochford eliyle iman tahtasını bastırarak geğirdi.</p>

  <p class="calibre3" style="text-align: justify;">&nbsp; &nbsp;—Bir bardak soğuk su istesem zahmet olur muydu, Mr. Byrne? Dedi.</p>

  <p class="calibre3" style="text-align: justify;">&nbsp; &nbsp;—Ne demek, efendim. Paddy Leonard biradostlarına baktı.</p>

  <p class="calibre3" style="text-align: justify;">&nbsp; &nbsp;—Lahavle velakuwete, dedi. Ismarladığın şu içkilere bakın hele! Soğuk su ve zencefil gazozu! Ulan siz viski şişesinin durduğu dolabı yalardınız. Gold Cup yarışını kazanacak atı biliyor vallahi. Şaşmaz.</p>

  <p class="calibre3" style="text-align: justify;">&nbsp; &nbsp;— Zinfandel, di mi? Diye sordu Nosey Flynn.</p>

  <p class="calibre3" style="text-align: justify;">&nbsp; &nbsp;Tom Rochford kıvrılmış bir kâğıttaki tozları önünde duran suya boşalttı.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Kahrolası hazımsızlık, dedi içmeden önce.</p>

  <p class="calibre3" style="text-align: justify;">&nbsp; &nbsp;—Bikarbonat iyi gelir, dedi Davy Byrne.</p><!--StartFragment--><!--EndFragment-->
  <!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Bir şey deme! Diyerek göz kırptı Bantam Lyons. Ben kendi şahsıma beş şilin koyuyorum.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Erkeksen söyle şunu, yoksa canın cehenneme, dedi Paddy Leonard. Malumatı veren kim?</p>

  <p class="calibre3" style="text-align: justify;">&nbsp; &nbsp;Mr. Bloom dışarıya çıkarken üç parmağını kaldırıp onları selamladı.</p>

  <p class="calibre3" style="text-align: justify;">&nbsp; &nbsp;—Güle güle! dedi Nosey Flynn.</p>

  <p class="calibre3" style="text-align: justify;">&nbsp; &nbsp;Ötekiler döndüler.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;—Malumatı veren o işte, diye fısıldadı Bantam Lyons.</p>

  <p class="calibre3" style="text-align: justify;">&nbsp; &nbsp;—Frşşt! Dedi Paddy Leonard burun kıvırarak. Mr. Byrne, efendim, şimdi bize iki küçük Jamesonlarınızdan ve de bir...</p>

  <p class="calibre3" style="text-align: justify;">&nbsp; &nbsp;—Zencefilli limonata, diye tamamladı Davy Byrne nezaketle.</p>

  <p class="calibre3" style="text-align: justify;">&nbsp; &nbsp;—Ayy, dedi Paddy Leonard. Bebeğe bir de biberon.</p>

  <p class="calibre3" style="text-align: justify;">&nbsp; &nbsp;Mr. Bloom diliyle dişlerini temizleye temizleye Dawson Street'e doğru yürüdü. Yeşil bir şey olmalıydı mutlaka: Örneğin, ıspanak. Elbet şu Röntgen ışınlarıyla mümkün onları.</p>

  <p class="calibre3" style="text-align: justify;">&nbsp; &nbsp;Dube Lane'de açlıktan gözü dönmüş bir teriyer boğazına kaçan iğrenç bir kemik parçasını kaldırımtaşlarının üzerine çıkardı ve sil baştan kemali afiyetle yemeye başladı. Şikemperver. Muhteviyatı kamilen hazmedilmiş olup, teşekkürlerimizle iade olunur. Önce tatlımsı sonra baharlı. Mr. Bloom tetikte ilerledi. Gevişgetirenler. Onun ikinci seferi. Üst çenelerini devindirirler. Acaba Tom Rochford o icadıyla ilgili bir şey yapacak mı? Kalkıp boşboğaz Flynn'a anlatması hiç doğru değil. Sıska insanların dudakları gaga gibi, öterler. Bir salon ya da bir yer olmalı mucitlerin gidip özgürce icat edebilecekleri. Tabii o zaman her türlü manyak musallat olur başınıza.</p>

  <p class="calibre3" style="text-align: justify;">&nbsp; &nbsp;Mırıldanarak, ölçü bitimlerinde ağırlaşan yankılamalarla bir Şarkı tutturdu:</p>

  <p class="calibre3" style="text-align: justify;">&nbsp; &nbsp;—Don Giovanni, a cenar teco</p>

  <p class="calibre3" style="text-align: justify;">&nbsp; &nbsp;M'invitasti.</p>

  <p class="calibre3" style="text-align: justify;">&nbsp; &nbsp;Şükür kendime geldim. Burgonya. insanı diriltiyor. Kimdir ilk damıtıcı? Efkârlı bir vatandaş. Alkolün verdiği cesaret. Milli Kütüphane'de şimdi o Kilkenny Peopled bakmam lazım.</p>

  <p class="calibre3" style="text-align: justify;">&nbsp; &nbsp;Muslukçu William Miller'ın vitrininde bekleyen beyaz tertemiz klozetler düşüncelerini gerilere sürükledi. Kuşkusuz: Üstelik geçtiği yerleri görebilirler, bazen bir iğne yutunca vücudunun içinde safra yollarından geçe geçe dalağın karaciğerin gastrik salgılarını fışkırta fışkına incebağırsakların borumsu kıvrımlarından dolana dolana gezer de yıllar sonra kaburgalarından dışarı çıkar. Ama zavallı herifçioğlu bütün o zaman boyunca kazık gibi durup içersini bağırsaklarını sergilemeyi sürdürmek zorunda kalırdı. Bilim.</p>

  <p class="calibre3" style="text-align: justify;">&nbsp; &nbsp;—A cenarteco.</p>

  <p class="calibre3" style="text-align: justify;">&nbsp; &nbsp;Şu teco ne demekti? Bu gece, belki.</p>

  <p class="calibre3" style="text-align: justify;">&nbsp; &nbsp;—Don Giovanni, etmişsin beni davet</p>

  <p class="calibre3" style="text-align: justify;">&nbsp; &nbsp;Bu gece yemeğe gelmem için,</p>

  <p class="calibre3" style="text-align: justify;">&nbsp; &nbsp;Nay nay da naynom.</p>

  <p class="calibre3" style="text-align: justify;">&nbsp; &nbsp;Akıcı olmadı.</p>

  <p class="calibre3" style="text-align: justify;">&nbsp; &nbsp;Keyes: Nannetti'yi iki aylığına razı edersem, iki sterlin on şilin tutar ki yaklaşık iki sterlin sekiz şilin. Hynes'in üç borcu var. İki on bir. Surdaki Prescott kumaş boyama fabrikasının arabası. Billy Prescott'un ilanını da alırsam: iki on beş. Beş gine kadar. Bereket versin.</p>

  <p class="calibre3" style="text-align: justify;">&nbsp; &nbsp;O ipek jüponlardan birini alabilirim Molly'ye, yeni jartiyerlerinin renginden.</p>

  <p class="calibre3" style="text-align: justify;">&nbsp; &nbsp;Bugün. Bugün. Düşünmek yok.</p>

  <p class="calibre3" style="text-align: justify;">&nbsp; &nbsp;Sonra güneyde bir geziye. Ya da İngiltere'deki kaplıcalara? Brighton, Margate. Mehtapta sahil gezintileri. Molly'nin şakrak sesi. Sahildeki güzel kızlar. John Long'un karşı tarafında pinekleyen bir serseri kasvetli düşüncelerine dalmış, parmaklarının kabuk tutmuş boğumlarını kemirmekte. Çalışmak istiyorum: Elimden her iş gelir. Az bir ücret kâfidir. Ne verirseniz yerim.</p>

  <p class="calibre3" style="text-align: justify;">&nbsp; &nbsp;Mr. Bloom Gray pastanesinin satılmamış turtaların sergilendiği vitrininden dönerek Muhterem Thomas Connellan'in kitabevini geçti. Roma Kilisesini Niçin Terkettim. Bird's Nest'teki kadınlar küplere binmişler. Patates kıtlığı sırasında yoksul çocuklarının Protestanlığa dönmeleri için onlara aş dağıttıklarını söylüyorlar. Yoksul Yahudilerin din değiştirmeleri için Papa'ya giden cemiyet. Aynı dolap. Roma Kilisesini Niçin Terkettik.</p>

  <p class="calibre3" style="text-align: justify;">&nbsp; &nbsp;Kör bir delikanlı durmuş, incecik bastonuyla yaya kaldırımını yoklamaktaydı. Görünürde tramvay yok. Karşıya geçmek istiyor.</p>

  <p class="calibre3" style="text-align: justify;">&nbsp; &nbsp;—Geçmek mi istiyorsun? Diye sordu Mr. Bloom.</p>

  <p class="calibre3" style="text-align: justify;">&nbsp; &nbsp;Kör delikanlı yanıt vermedi, ifadesiz yüzünü hafifçe buruşturdu. Başını belli belirsiz devindirdi.</p>

  <p class="calibre3" style="text-align: justify;">&nbsp; &nbsp;—Şimdi Dawson Street'tesin, dedi Mr. Bloom. Molesworth Street tam karşında. Oraya gitmek ister misin? Önünde hiçbir engel yok.</p>

  <p class="calibre3" style="text-align: justify;">&nbsp; &nbsp;Değnek titreyerek sola doğru uzandı. Mr. Bloom onun gittiği yönü gözleriyle izledi ve kumaş boyama fabrikası arabasını gene, Drago'nun önüne çekilmiş gördü. Onun briyantinli saçlarını nerede görmüştüm tam o sırada ben. At bitkin. Sürücüsü John Long'un pabında. Hararetini söndürüyor.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Şurda bir araba var, dedi Mr. Bloom, ama hareket etmiyor. Ben seni götüreyim. Molesworth Street'e mi gitmek istiyorsun?</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Evet, diye yanıt verdi delikanlı. Güney Frederick Street'e.</p><!--StartFragment--><!--EndFragment-->

  <p class="calibre3" style="text-align: justify;">&nbsp; &nbsp;—Gel, dedi Mr. Bloom.</p>

  <p class="calibre3" style="text-align: justify;">&nbsp; &nbsp;Çelimsiz dirseğine yavaşça dokundu: Sonra peşinden gelsin diye onun sölpük gören elini tuttu.</p>

  <p class="calibre3" style="text-align: justify;">&nbsp; &nbsp;Bir şeyler söyle ona. Alçakgönüllük numarası yapmasan daha iyi. Onlara söylenenlerden nem kaparlar. Havadan sudan söz et.</p>

  <p class="calibre3" style="text-align: justify;">&nbsp; &nbsp;—Yağmur dindi, he.</p>

  <p class="calibre3" style="text-align: justify;">&nbsp; &nbsp;Yanıt yok.</p>

  <p class="calibre3" style="text-align: justify;">&nbsp; &nbsp;Ceketinde lekeler. Yemek yerken kirletiyordur üstünü. Birisi beslemeli onu ilkin. Bir çocuk eli sanki, onun eli. Milly'ninki nasıldıysa öyle. Duyarlı. Beni elimden sezinliyor garanti. Adı var mıdır acep. Araba. Değneğini atların ayaklarından uzak tutuyor: Hayvanın canı çıkmış uyuklamakta. Hah, tamam. Geçtik. Bir boğanın arkasında: Bir atın önünde.</p>

  <p class="calibre3" style="text-align: justify;">&nbsp; &nbsp;—Sağ olun, bayım.</p>

  <p class="calibre3" style="text-align: justify;">&nbsp; &nbsp;Benim erkek olduğumu biliyor. Ses.</p>

  <p class="calibre3" style="text-align: justify;">&nbsp; &nbsp;—Şimdi de? Soldan ilk sağa saparsın.</p>

  <p class="calibre3" style="text-align: justify;">&nbsp; &nbsp;Kör delikanlı değneğini bir geri çeke yaya kaldırımına bir değdire yoluna devam etti.</p>

  <p class="calibre3" style="text-align: justify;">&nbsp; &nbsp;Mr. Bloom yalapşap dikimli balıksırtı tüvidi içinde görmeyen ayaklarıyla geriye döndü. Zavallı delikanlı! O arabanın orda olduğunu nasıl da anladı? Sezmiş olmalı. Alınlarında görüyordurlar bir şeyleri: Bir tür oylum hissi. Bir şeyin ağırlığını ya da boyutlarını, karanlıktan da kara bir şeyler. Ortalıktan bir şeyi kaldırsalar hisseder mi acaba? Bir boşluk duygusu. Dublin'i ne tuhaf canlandırıyordur zihninde, kaldırımtaşlarına değe değe gezmekle. Bastonu olmasaydı düz bir hat üzerinde yürüyebilir miydi? Rahip olmaya hazırlanan bir genç gibi kansız nurlu bir yüzü var.</p>

  <p class="calibre3" style="text-align: justify;">&nbsp; &nbsp;Penrose! Buydu o delikanlının adı.</p>

  <p class="calibre3" style="text-align: justify;">&nbsp; &nbsp;Öğrenebilecekleri neler neler var bir bak. Parmaklarıyla okunmak. Piyano akort etmek. Ya akıllı olduklarını görünce şaşırmanız. Sakat birisi, ne bileyim, bir kambur bizim söyleyebileceğimiz bir şeyi söyleyince ne diye zekice buluruz onu. Kuşkusuz öbür duyuları daha gelişmiştir. Nakış işlerler. Sepet örerler, insanların yardımcı olmaları lazım. Molly'ye doğumgününde dikiş sepeti alabilirim. Dikişten nefret eder. Kabul etmez belki de. Esmer vatandaş derler onlara.</p>

  <p class="calibre3" style="text-align: justify;">&nbsp; &nbsp;Koku alma duyusu da daha güçlü olmalı. Her yanından kokular, harmanlanarak. Her sokak farklı koku. Her bir insan da. Sonra ilkbahar, yaz: Kokuları. Tatlar? Gözlerin kapalıyken ya da nezleyken şarabın tadını alamazmışsın derler. Karanlıkta sigara içmek de zevk vermezmiş hiç derler.</p>

  <p class="calibre3" style="text-align: justify;">&nbsp; &nbsp;Ve bir kadınlayken, mesela. Görmemek daha şehvetli kılar. Stewart Enstitüsü'nün önünden geçen şu kız, başı havada. Bana bakıyor. Antenlerim üzerine çevrilmiş. Onu görmemek tuhaf olmalı. Zihninde bir tür biçim. Sesi, ısısı: Kıza dokunduğu zaman parmakları hatlarını handıysa görüyordur. Elleri kızın saçında, örneğin. Diyelim ki siyah, örneğin. Tamam. Buna siyah diyoruz. Ardından kızın beyaz tenine geçdikte. Farklı bir duyum belki. Beyazın duyumsanması.</p>

  <p class="calibre3" style="text-align: justify;">&nbsp; &nbsp;Postane. Cevap vermeli. Bugün vazgeç. Ona iki şilinlik bir havale çekmeliyim, yarım kron. Değersiz armağanımı kabul et. Kırtasiyeci de tam burada. Dur. Bunu iyice düşün.</p>

  <p class="calibre3" style="text-align: justify;">&nbsp; &nbsp;Parmağını, kulaklarının üzerinden geriye doğru taranmış saçlarının üzerinde hafifçe gezdirdi. Bir daha. Çok çok ince saman lifleri. Sonra parmağıyla sağ yanağına hafifçe dokundu. Orda da yumuşak tüyler. Biraz pürüzlü. En pürüzsüz yer karın. Ortalıkta kimse yok. işte gidiyor. Frederick Street'e saptı. Belki de Levenston Dans Akademisi'nin piyanosu. Pantolonumun askısını düzeltivereyim.</p>

  <p class="calibre3"></p>

  <p class="calibre3" style="text-align: justify;">&nbsp; &nbsp;Doran'ın birahanesini geçerken elini yeleğiyle pantolonunun arasına soktu, gömleğini hafifçe yana doğru çekerek karnının yumuşak tenini kıvrım edip yokladı. Ama oramın sarımtırak beyaz olduğunu biliyorum. Karanlıkta bakacaksın ki.</p>

  <p class="calibre3" style="text-align: justify;">&nbsp; &nbsp;Elini çekerek giysisini düzeltti.</p>

  <p class="calibre3" style="text-align: justify;">&nbsp; &nbsp;Zavallı delikanlı! Bir çocuk henüz. Ne kötü. Korkunç bir şey. Rüyaları nasıl olur ki, görmeksizin? Yaşam bir düş onun için. O şekilde doğmanın adaleti nerede? New York'ta vapurla pikniğe giderken yanan ve boğulan onca kadın ve çocuk. Belayı berzah. Geçmiş yaşamımızda işlemiş olduğumuz günahların tenasühüne karma diyorlar ruhgöçü Mete'nin nesi. Hasbinallah venimelvekil. Acıyorsun, mutlaka: Ama onlara nasıl yaklaşılacağını bilemiyorsun bir türlü.</p>

  <p class="calibre3" style="text-align: justify;">&nbsp; &nbsp;Sir Frederick Falkiner Mason Locası'na gitmekte. Bir azamet. Earlsfort Terrace'taki öğle yemeğinden çıkıp. Eski dostları emekli yargıçlarla kadeh tokuşturmuşlar. Eski mahkemelere, celselere hayat okulundaki anılarına ilişkin hikâyeler. Adamı on yıla ahkûm etmiştim. Benim içtiğim o şeye burun kıvırır herhalde. Onlar yıllanmış, senesi tozlu şişesinde yazılı değme şaraplar içer. Sulh hâkimiyken yasaları kendine özgü bir biçimde uygularmış. İyi niyetli bir ihtiyar. Karakollardan gelen suçbildirimleri önüne yığıldıkça suç bildiren polisleri ödüllendirirmiş. Sürermiş onları başka yerlere. Tefecilerin başına bela kesilmiş. Reuben J'yi itin götüne sokup çıkarmışmış. Artık gerçekten pis çıfıt derler ya öyle oldu. Şu yargıçlardaki erk. Başları perukalı koca huysuz ayyaşlar. Zalim pençeli ayılar. Tanrı merhametini sizlerden esirgemesin.</p>

  <p class="calibre3" style="text-align: justify;">&nbsp; &nbsp;İşte bir afiş. Mirus Kermesi. Ekselensları Lort Yüzbaşı. On altıncı. Bugün demek. Mercer Hastanesi yararına. Messiah ilkin orda çalınmıştı. Evet. Handel. Oraya bir uzansam: Ballsbridge. Keyes'e uğrarım. Sülük gibi yapışacak değilim ya ona. İtibarım zedelenmesin. Kapıda tanıdık birine rastlarım mutlaka.</p>

  <p class="calibre3" style="text-align: justify;">&nbsp; &nbsp;Mr. Bloom Kildare Street'e vardı. Önce. Kütüphaneye.</p>

  <p class="calibre3" style="text-align: justify;">&nbsp; &nbsp;Güneş ışığında hasır şapka. Koyukahverengi ayakkabılar. Paçaları dubleli pantolon. Odur. Mutlaka odur.</p>

  <p class="calibre3" style="text-align: justify;">&nbsp; &nbsp;Yüreği hafiften hopladı. Sağa. Müzeye. Tanrıçalar. Sağa doğru kıvrıldı.</p>

  <p class="calibre3" style="text-align: justify;">&nbsp; &nbsp;O muydu? Kuşkusuz oydu canım. Sakın bakma. Şarap içmişim yüzüm. Ne diye içtim ki? Başıma vurdu biraz. Evet, o işte. Yürüyüşü. Bakma. Devam et.</p>

  <p class="calibre3" style="text-align: justify;">&nbsp; &nbsp;Uzun aceleci adımlarla kapağı müzenin kapısına attı ve gözlerini kaldırdı. Görkemli bir bina. Mimarı Sir Thomas Deane. Arkamdan mı geliyor?</p>

  <p class="calibre3" style="text-align: justify;">&nbsp; &nbsp;Belki de beni görmemiştir. Gözlerinde ışıltı. İniltili sesler çıkararak kesik kesik soluyordu. Çabuk. Soğuk heykeller: Burası sessiz. Az sonra rahatlarım.</p>

  <p class="calibre3" style="text-align: justify;">&nbsp; &nbsp;Yo. Beni görmedi, ikiyi geçti. Tam kapıdayken.</p>

  <p class="calibre3" style="text-align: justify;">&nbsp; &nbsp;Kalbim!</p>

  <p class="calibre3" style="text-align: justify;">&nbsp; &nbsp;Zonklayan gözleriyle mermerin kaymak gibi kıvrımlarına baktı, baktı. Sir Thomas Deane Yunan mimarisinde üstat.</p>

  <p class="calibre3" style="text-align: justify;">&nbsp; &nbsp;Bir şey arıyorum - ben.</p>

  <p class="calibre3" style="text-align: justify;">&nbsp; &nbsp;Telaşlı elini hızla bir cebine soktu, katlı Agendath Netaim'i çıkarıp açarak okudu. Nereye koydum?</p>

  <p class="calibre3" style="text-align: justify;">&nbsp; &nbsp;Aramasını sürdürdü.</p>

  <p class="calibre3" style="text-align: justify;">&nbsp; &nbsp;Agendath'ı cebine sokuşturdu.</p>

  <p class="calibre3" style="text-align: justify;">&nbsp; &nbsp;Öğleden sonra, demişti.</p>

  <p class="calibre3" style="text-align: justify;">&nbsp; &nbsp;Şeyi arıyorum işte. Evet, şeyi. Bütün ceplerime bakayım.</p>

  <p class="calibre3" style="text-align: justify;">&nbsp; &nbsp;Mend. Freeman. Nereye, yarabbi? Ha, evet. Pantolonumun. Patates. Cüzdan. Nerede?</p>

  <p class="calibre3" style="text-align: justify;">&nbsp; &nbsp;Çabuk. Yavaşçana ilerle. Bi saniye daha. Kalbim.</p>

  <p class="calibre3" style="text-align: justify;">&nbsp; &nbsp;Eli nereye koydum o şeyiyi ararken arka cebinde sabun losyonu unutmamalıyım sıcacık yuvasına tıkılı paketi buldu. Ah burdaymış sabun evet. Kapı.</p>

  <p class="calibre3" style="text-align: justify;">&nbsp; &nbsp;Rahatız!</p>

  <p class="calibre3" style="text-align: center;"><br /></p>
</body>
</html>
