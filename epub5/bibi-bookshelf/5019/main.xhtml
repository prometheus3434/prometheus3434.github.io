<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p><span style="font-weight:bold;">Sultana</span></p>
<p><span style="font-weight:bold;">Dokunmak</span></p>
<p><span style="font-weight:bold;">Hakan Yel </span></p>
<p><span style="font-weight:bold;">YAYIN HAKLARI</span></p>
<p><span style="font-weight:bold;">HAKAN YEL ©</span></p>
<p><span style="font-weight:bold;">ALTIN KİTAPLAR YAYINEVİ VE TİCARET A.Ş.©</span></p>
<p><span style="font-weight:bold;">KAPAK</span></p>
<p><span style="font-weight:bold;">SELÇUK ÖZDOGAN</span></p>
<p><span style="font-weight:bold;">BASKI</span></p>
<p><span style="font-weight:bold;">1. &#160;&#160;&#160;BASIM / HAZİRAN 2005</span></p>
<p><span style="font-weight:bold;">2. &#160;&#160;&#160;BASIM / TEMMUZ 2005&#160;AKDENİZ YAYINCILIK AŞ.&#160;Matbaacılar Sitesi No: 83&#160;Bağcılar - İstanbul</span></p>
<p><span style="font-weight:bold;">BU KİTABIN HER TÜRLÜ YAYIN HAKLARI FİKİR VE SANAT ESERLERİ YASASI GEREĞİNCE&#160;ALTIN KİTAPLAR YAYINEVİ VE TİCARET A.Ş.'YE AİTTİR</span></p>
<p><span style="font-weight:bold;">ISBN 975 - 21 - 0592 - 0</span></p>
<p><span style="font-weight:bold;">ALTIN KİTAPLAR YAYINEVİ Celâl Ferdi Gökçay Sk. Nebioğlu Işhanı&#160;Cağaloğlu - İstanbul</span></p>
<p>Tel: &#160;&#160;&#160;0.212.513 63 65/526 80 12</p>
<p>0.212.520 62 46/51 3 65 18</p>
<p>Faks: &#160;&#160;&#160;.0.212.526 80 11</p>
<p><a href="http://www.altinkitaplar.com.tr"><span style="font-weight:bold;text-decoration:underline;">http://www.altinkitaplar.com.tr</span></a></p>
<p><a href="mailto:info@altinkitaplar.com.tr"><span style="font-weight:bold;text-decoration:underline;">info@altinkitaplar.com.tr</span></a></p><a id="caption1"></a><h5><a id="bookmark0"></a>İZMİT</h5><h5><a id="bookmark1"></a>Gebze Kırsalı... &#160;&#160;&#160;Nisan</h5>
<p>Üstü başı kan ter içinde kalmış iri kıyım esmer adam, elindeki kısa saplı asker işi küreği, okkalı bir küfür savurarak ileriye fırlattı. İşinin büyük bir kısmını bitirmişti. Yorulduğunu, ellerini beline koyup&#160;gökyüzüne baktığında fark etti. Seksen kilo çeken bir adamı yokuş&#160;yukarı, yaklaşık üç yüz, dört yüz metre taşımak, iki metre derinlikte&#160;bir çukur kazmak ve adamı içine indirip boğazına kadar toprakla örtmek kolay olmamıştı. Derin bir nefes alarak toz toprak içindeki pantolonunun cebinden sigara paketi ile çakmağını çıkardı. Sigarayı ağzına götürürken, bu zıkkım böyle zamanlarda içilir, diye düşündü. Önce kısa bir nefes çekip bıraktı, sonra daha derin bir nefes çekti. Dumanı üflerken keyfi yerine geldi. Havada dağılan dumana bakarken, ne&#160;kadar uzağa üfleyebildiğini anlamaya çalıştı. Dumanın ulaştığı uzaklık ciğerlerinin durumu hakkında bir fikir verebilirdi. Tekrar derin bir&#160;nefes çekip içindeki bütün dumanı sonuna kadar havaya savurdu.</p>
<p>Birden yerde, boğazına kadar toprağa gömülü adam aklına geldi. Dönüp baktı. Adamın başı yana doğru eğilmiş, çenesi toprağa yaslanmıştı. Hâlâ baygın olması, onda kısa bir tedirginlik yarattı. Eteri fazla mı koklatmışlardı acaba? Böyle bir hatanın olması mümkün de-</p>
<p>ğildi. Sorgucular işlerini iyi bilirlerdi. Sorguladıkları kişinin ne kadar uyumasını istiyorlarsa, o kadar uyulurlardı.</p>
<p>Saatine baktı; imamın birazdan ayılması gerekiyordu. Başını çevirdi, tekrar sigarasından çıkan dumanla meşgul olmaya başladı.&#160;Nikotinin etkisiyle ağzında acı bir tat hissetti. Başını yukarı doğru&#160;kaldırıp boğazında birikmiş olan sarımsı balgamı hızla havaya tükürdü, birkaç adım öteye mermi gibi gidişini izledi.</p>
<p>Sigara içmek onun için bir oyun gibiydi. Ancak efendisi, bu bağımlılığını hoş karşılamazdı. Hatta bir keresinde kulağını yumuşakça çekmiş, bir daha sigara içtiğini görürse, kalbini kıracağım söylemişti.&#160;Bu nasihat bir taraftan gururunu okşamış, efendisinin kendisini önemsediğini düşünmüş, diğer taraftan korkutmuştu. Bir müddet sigarayı&#160;bırakmıştı. Fakat infazları yerine getirirken yaşadığı heyecanla tek başına baş etmesi mümkün değildi. Nikotine şiddetle ihtiyaç duyuyordu. Böylece yeniden içmeye başladı, ama gizlice, kimseye fark ettirmeden. Eğer tarikattakilerden biri görecek olursa, efendisinin duyması kaçınılmaz olurdu. Onun kalp kırmakla neyi kastettiğini iyi biliyordu. Ürperdi.</p>
<p>Derin bir inleme sesi duyunca, başını çevirip baktı. İmam uyanıyordu. Kirli, kahverengiye dönmüş eksik dişlerini ortaya çıkaran bir gülümseme Davut'un yüzüne oturdu.</p>
<p>imam gözlerini aralayıp boğazına kadar toprağa gömülü olduğunu görünce büyük bir panik yaşadı. Garip bir böğürtüyle başını sağa sola döndürmeye çabaladı. Muhtemelen ellerini çözmeye çalışıyordu.</p>
<p>Debelenme devam ederken Davut, kurbanının kıvranışını sessizce izliyordu. Naille yere kendisini yoruyordu. Ellerinin bağlandığı kabloları açmasına imkân yoklu.</p>
<p>İmam nihayet çırpınışına son verdi. Çenesi toprağa değecek şekilde başını öne eğdi. Bu kısa süreli kurtulma çırpınışı ve sonrasın-</p>
<p>daki çaresiz teslimiyet Davut'u keyiflendirmişti. Adamın içinde bulunduğu durumu kavradığını düşündü.</p>
<p>Kurbanıyla konuşması yasaktı. Ancak birazdan ölecek birisiyle konuştuğunu kim öğrenebilirdi ki? Bu dağ başında ikisinden başka&#160;kimse yoktu. Cesaretlenerek sordu.</p>
<p>&quot;Ne o, ajan efendi? Korktun mu yoksa?&quot;</p>
<p>Celladının kalın sesini duyan imam yavaşça başını kaldırdı. Ayakta duran adama acıma ve tiksinti dolu bir ifadeyle baktı. Karşısındaki adam dev gibi görünüyordu. Zor duyulan sesiyle, heyecanını belli etmemeye çalışarak konuştu.</p>
<p>&quot;Ne yaptın bana?... Neden buraya gömdün?&quot;</p>
<p>Davut, imamın soru sormasına sinirlendi. Ters bir sesle, &quot;Sorulan ben sorarım burda! Ukalalık yapıp beni zıvanadan çıkarma da cevap ver sadece,&quot; dedi. Sigarasından sömürür gibi son bir nefes çekip izmariti yere attı. &quot;Korktun mu?&quot;</p>
<p>îmam çaresizlik içinde cevapladı. &quot;Evet, korktum. Korktum ama senden değil, sana hâkim olan şeytandan!&quot;</p>
<p>Davut hiddetle, &quot;Ulan, boğazına kadar boka batmışsın, hâlâ bana akıl satıyorsun, deyyus!&quot; dedi.</p>
<p>İmam sayıklar gibi devam etti. &quot;Yanlış yoldasın... Yolun yol değil... Müslüman adamın yapacağı işler değil bunlar... değil... sonun karanlık... Allah affetsin...&quot;</p>
<p>Davut zıvanadan çıkmak üzereydi. &quot;Bak, sus diyorum, o hâlâ konuşuyor yaa... Sana şu kadarını söyleyeyim imam efendi, ajanların sonu budur!&quot; diye tısladı. Sonra da yere hatırı sayılır bir balgam&#160;daha atarak arkasını döndü. Aşağıda, yolun başında bıraktığı kamyonete doğru yürüdü.</p>
<p>Adamın arkasından bakan imam durumunu değerlendirmeye çalışıyordu. Başını çevirip etrafını tanımak istedi. İki tepenin arasında yer alan dar bir vadi olmalıydı burası. Zeminde olduğu için, etraftaki ağaçlardan nerede olduğunu anlayabilmesi mümkün değildi.&#160;Adamın gittiği yönde belli belirsiz toprak bir yol görünüyordu. Uzun&#160;yaban otları görüşünü kapatıyor, yolun aşağısını göremiyordu.</p>
<p>Kendisini böyle bir yere getirip boğazına kadar toprağa gömdüklerine göre, öldürmeye karar vermiş olmalıydılar. Ağzını kapatmaya gerek görmediklerine göre, bağırması halinde kimsenin duyamayacağından emin oldukları ortadaydı. Etraftan birisinin yardımına gelmesini beklemek, hayal kurmak olacaktı. Sıkıntı içinde ölümü düşünmekten kendini alamadı. Her zaman, özellikle ibadet ederken ölümü düşünürdü. Hep nasıl bir ölümün kendisini beklediğini tahmin etmeye çalışırdı. Nasıl bir ölüm?... Trafik kazası, amansız bir hastalık,&#160;bazen de Kilyos'a arkadaşlarıyla yüzmeye gittiği zaman boğulma ihtimali aklına gelirdi. Her zaman Allah'tan kendisine hayırlı bir ölüm&#160;vermesini dilemişti. Onun için en güzel ölüm şekli ise hanımıyla, sıcak yataklarında el ele uyurken sükûnet içinde ölmekti. Böylece her&#160;ikisi de birbirinin arkalarından acı ve hasret çekmeyecekler, Allah'ın&#160;izniyle sonsuza kadar birlikte olacaklardı. Nedense bütün bunları düşünürken çocuklarının ölme ihtimalini hiç aklına getirmezdi. Onlar&#160;için zamanın çok erken olduğuna inanırdı.</p>
<p>Nihayet bu tür düşüncelere saplanıp kalmayacaktı. Nasıl bir ölümün kendisini beklediği ortadaydı. Bunu düşününce içi sızladı.&#160;Bu şekilde ölmeyi kendine yediremiyordu. Bunu hak edecek bir günah yapmadığını biliyordu. Hayatı boyunca bilerek ya da bilmeyerek&#160;kimsenin canım yakmamış, kimseyi üzmemişti. Neden böyle rezil&#160;bir ölüme layık görüldüğünü anlamaya çalışıyor, ancak işin içinden&#160;çıkamıyordu. Belki de kurtulacaktı bu cendereden, kim bilir? Belki&#160;yakınlardan geçen biri onu burada bulabilir, yardım edebilirdi. Bu&#160;umut kırıntısı hayata tekrar sarılmasına yetti. Etrafına bakmaya çalıştı. Ancak nemli toprak bir hamur kapan gibi boynuna dolandığından zorlandı. Bunu yapmaya imkân yoktu. Hareket etmekten vazgeçti. Olanları tekrar hatırlamaya çalıştı.</p>
<p>Muslukçu Ali'nin kendisini öğlen namazı çıkışında, amcasının oğlunun koltuk döşeme atölyesine davet etmesinin üzerinden kaç&#160;gün geçmişti acaba? Yirmi, belki de otuz gün. Zaman mefhumunu&#160;yitirdiğinden net olarak kestiremiyordu. Koltuk döşeme atölyesinde&#160;ikram edilen kahvenin tadı tuhaf gelince nedenini sormuş, kahvenin&#160;kutsal topraklardan geldiği, bu yüzden tadının farklı olabileceği, içmemesi halinde günaha gireceği söylenince eziyet içinde bitirmişti.&#160;Kısa bir müddet sonra başı dönmeye başlamış, gözleri kararmıştı.&#160;Sonrasını hatırlamıyordu. Kendine geldiğinde elleri ve ayaklan&#160;sımsıkı bağlanmış halde, bir kutunun içinde bulmuştu kendini. Ağzı bantla kapatılmıştı. Bir an bunun bir şaka olduğu bile aklına gelmişti. Önce toprağın içindeki bir tabuta konulduğunu zannetmiş,&#160;ancak kafasının üstünde bir yerlerden sızan ışığı görünce bunun sadece bir kutu olduğunu ve toprağın altında olmadığını anlamıştı.&#160;Işık sızan delikler, boğulmaması için başının üstünde ve yan taraflarda, kalça hizasında açılmıştı. Birkaç saat sonra dışarı çıkarılıp&#160;gözlerindeki bağ çözüldüğünde, kutu sandığı şeyin aslında bir açılır kapanır kanepe olduğunu görmüştü. Küçük bir sandık odasındaydı. Pencere olmadığından ve tavandaki lamba sürekli yandığından, zaman kavramını yitirmişti.</p>
<p>Odanın tabanında sonradan açıldığı belli olan bir tuvalet deliği vardı. Hemen yanına küçük bir musluk iliştirilmişti, içinde getirildiği kanepeden başka, odada mobilya yoktu. Kapının hemen üzerinde&#160;yer alan havalandırma deliği içerideki havanın sürekliliğini sağlıyordu. Ağır çelik kapının altında, hücredeki tutukluya yemek vermeye&#160;yarayan geniş bir kapak vardı. Bu kapaktan günde bir kez üzerine yoğurt dökülmüş bayat ekmek veriyorlardı. Odada kaldığı süre boyunca&#160;-ki bu sürenin ne olduğu konusunda bir fikri yoktu- etraftan hiçbir ses&#160;duymamıştı. Ne konuşma, ne bağırtı, ne radyo, ne de televizyon sesi, hiçbir şey. Bulunduğu yerde kalanlar kalabalık olmamalıydı. Tutulduğu hücrenin yol seviyesinden bir iki kat altta bulunduğunu düşünmüştü. Hücrenin duvarlarındaki kabarmış kireçler, odadaki ağır&#160;küf kokusu ve giysilerindeki hafif nem bu fikrini doğruluyordu.</p>
<p>Odaya sekiz kez gelen sorgucular dışında hiç kimseyi görmemişti. Adamlar, yüzleri kar maskeli iki kişiydiler ve her seferinde küçük bir dijital kamera ile gelmiş, biri sorguyu gerçekleştirirken diğeri her ayrıntıyı kaydetmişti. Her sorguda, üzerindeki gömleğe,&#160;gazlı kalemle yazılmış bir etiket yapıştırmışlardı. Böylece kaçıncı&#160;sorgu olduğunu kayıtlardan rahatça izlemeyi planlamış olmalıydılar. O kadar saçma şeylerle suçlanıyordu ki ne cevap vereceğini bilemiyor, afallıyor, duyduklarına inanamıyordu. Güya, gizlice MİT&#160;ya da JlTEM için çalışıyordu da onlar bunu tespit etmişlerdi. Camiye gelen cemaatin kalasını karıştırdığını, dine ters düşen, devleti&#160;öven vaazlar verdiğini, yanlış yönlendirmeleri bilerek yaptığını, inananların inançlarını sorgulamasına neden olacak fikirleri yaymaya&#160;çalıştığını iddia ediyorlardı. Üstelik kendi gibi bir diğer ajanı daha&#160;tespit etmişlerdi: Radyocu Muhsin! Güya o da ortağıydı. Aynı ekibin birer üyesiydiler. Oysa Muhsin'i tanıyalı topu topu üç yıl olmuştu. Ajan olduğunu iddia ettikleri adam eski bir Kore gazisiydi. Üstelik yakından tanıyanlar kendisini &quot;Bunak Muhsin&quot; olarak çağırırlardı. O kadar unutkandı ki, bir keresinde bir müşterisinin kendisine&#160;tamir için getirdiği eski bir televizyonu, dalgınlıkla birkaç parça ekleyerek radyoya çevirmişti. Muhsin'in ajanlığına inanan bu adamlar&#160;bütün umutlarını tüketmişti.</p>
<p>Sorgucular her seferinde daha sert ve aşağılayıcı davranmışlar, sorulara vereceği cevaplar haricinde konuşmasını kesinlikle yasaklamışlardı. Bu sorguların sabaha karşı yapıldığını tahmin ediyordu,&#160;çünkü her seferinde uykusundan uyandırmışlardı. Sorgucular psikolojik olarak direncinin en düşük olacağı zamanlan seçiyor olmalıydılar. Ancak hesap etmedikleri bir nokta vardı: Allah'a olan katıksız&#160;inancı. Her seferinde onlara yanlış yolda olduklarını söylemiş, yanıldıklarını anlatmaya çalışmış, ama hep hakaretlerle susturulmuştu. Nitekim son iki sorguda, Muhsin hakkındaki iddialarını da duyduktan sonra sabit fikirli olduklarına inanmış, kendini savunmaya&#160;çalışmanın ilk günden beri faydasız olduğunu tespit etmişti. Kendisi hakkındaki kararlarını, onu alıkoymadan önce vermişlerdi zaten.&#160;Yapılan sorgular sadece gösteri ve propaganda amaçlıydı. Kim bilir&#160;bu sorguyu kimlere gösterecek ve gözdağı vereceklerdi. Böylece son&#160;iki sorguda sessiz kalmaya karar verdi. Nitekim odaya son gelişlerinde yanlarında üçüncü bir kişi daha vardı. Yine hakaretlerle dolu&#160;suçlamalar yapılmış, bu arada yeni gelen adam da saçını, sakalını,&#160;kaşlarını ustura ile temizlemiş, başında tek bir tüy bırakmamıştı. Ustura pek keskin olmadığından başının derisinde bir sürü küçük kesik olmuştu. Karşısındaki sorgucunun suçlamalarını sessizce dinlerken, tıraş işini bitiren adamın elinde kocaman bir pamuk göımüştü.&#160;Bu son gördüğü sahneydi. Adam elindeki pamuğu yüzüne bastırıyordu. Eter olmalıydı. İşte şimdi de gözünü açtığında kendisini bu&#160;dağ başında, boğazına kadar toprağa gömülü bulmuştu.</p>
<p>Ailesini düşündü; biricik Selma'sı ve çocukları gözünün önüne geldi. Meraktan çıldırmış olmalıydılar. Onları bir daha görememek ihtimalinin ağır baskısını tüm ruhunda hissetti. İçi iyice daraldı, nefesi kesilecek gibi oldu. Gözlerine hücum eden yaşları daha fazla tutamadı. Aralıklarla inleyerek bir müddet salya sümük ağladı. Hanımı ve çocukları gözünün önünde bir resim gibi asılı kalmışlardı. Bir an delireceğini zannetti. Panik halde dua etmeye başladı.&#160;Aklını kaybetmemenin tek yolu bu olmalıydı.</p>
<p>Yıllarca insanlara hayat hakkında bilgi vermiş, yaşadıkları dünyanın gelip geçici bir imtihan yeri olduğuna onları inandırmaya çalışmıştı. Kuran'a göre tüm yaşananlar aslında birer hayaldi. Gerçek yaşam diğer tarafta, Allah'ın kullarını ödüllendireceği, sonsuz güzel-</p>
<p>liklerin olduğu cennetteydi. Herkes kendisini oraya, sonsuz saadetin yaşanacağı yere hazırlamalıydı. Bu dünyadaki sahte sahnede yapılan&#160;imtihanın ne zaman ve nasıl biteceğini Allah'tan başka kimse bile&#160;mezdi. İmtihanın bitişini ilan edecek meleğin, Azrail'in de ne şekilde geleceği meçhuldü... Böyle düşününce biraz rahatladığım hissetti.&#160;Belki de maruz kaldığı bu eziyet, onun son imtihanıydı. Aklıselim ile&#160;inancından bir nebze kaybetmeden bu imtihandan da çıkmalı ve sonsuz cennete kavuşup sevgili eşini, hanımını, her şeyini beklemeliydi.</p>
<p>Birden bağırsaklarında müthiş bir baskı hissetti. Korkudan çişi gelmişti. İçini kaplayan sakinliğin gitmesini ve yerini paniğe bırakmasını engelleyemedi. Çişini nasıl yapacağını düşünmekten kendini&#160;alamadı. Bu düşünce bağırsaklarındaki baskıyı arttırdı. Kendi üzerine işemekten başka bir yol yoktu. Utançla gurur arasında bir yerde&#160;duygularını kontrol altına almaya çalışıyordu. Sonunda dişlerini sıkmayı bırakıp çaresizce teslim oldu. Akan sıvının etkisiyle kasıklarının bir anda ısındığım fark etti. Yapabileceği bir şey yoktu, durumu&#160;kabullenmeliydi. Bilmediği bir yerde boğazına kadar toprağa gömülmüş, kendi üzerine işiyor, ölümünü bekliyordu. Bu dağ başında sefil&#160;bir halde ölecekti ve hiç kimse ne olduğunu anlayamayacaktı.</p>
<p>Karamsarlık, bir çamur gibi üzerine sıçradı. Cesedini bulamayacakları gün gibi aşikârdı. Kendisini sevenlerin gelip adını anacakları, ruhuna dualar okuyacakları bir mezarı dahi olmayacaktı. Hayatı boyunca bir mezar sahibi olmanın bu kadar önemli olduğunu düşünmemiş, aklına bile getirmemişti. Oysa şimdi bu son dakikalarda, o hiç aklına getirmediği mezar kavramı, onun için neredeyse yaşam&#160;kadar değerli olmuştu. Mezarlar, diğer tarafa göç eden ruhlarla bağlantıya geçilen, duaların yol aldığı bir tür kanal gibiydi. Kayıp bir&#160;ruh olma fikri onu daha fazla karamsarlığa batırdı. Böyle bir sonu&#160;hak etmek için ne yapmıştı acaba? Hatırlamıyordu. Oysa bunu hak&#160;etmediğini düşünüyordu. Yine delirme korkusu gelip tüm ağırlığıyla üzerine çöktü. Acilen dua etmeliydi, başka türlü kontrolde kalması mümkün olmayacaktı. Bildiği tüm duaları birbirine karıştırdığını&#160;fark etmeyerek mırıldanmaya başladı.</p>
<p>Başındaki kesikler canını acıtıyordu. Derisi soğuktan iyice gerilmiş, kesikler açılmıştı. Kanıyor olmalıydılar. Bu tıraş işinin neden yapıldığını çözemiyordu. Acaba cesedinin zor tanınması için mi?&#160;Bu fikir saçma geldi. Belki de sadece aşağılamak için kesmişlerdi,&#160;kim bilir? Duaları karıştırdığını fark etti. Delice bir şüphe beynine&#160;girmiş, sinsice tüm düşüncelerini istila ediyor, bu işten dualarla kurtulamayacağını söylüyordu. Çılgın bir panikle aklına bir hatırasını&#160;getirmeye çalıştı. Sekiz dokuz yaşlarındayken, yaz tatillerinde Kuran kurslarına gidiyordu. O zamanlar kovboy maceralarının anlatıldığı çizgi romanlar çok revaçtaydı. Kurs hocasından gizlice, rahlenin altında saklayarak okudukları bu kitaplardaki maceralardan birinde, düşmanları tarafından ele geçirilen kovboylar çölde boğazlarına kadar toprağa gömülüyorlardı. Tıpkı kendisi gibi... Sonra akbabalar gelip saatlerce adamın ölmesini bekliyorlardı. Ancak kovboylar her zaman bu tuzaktan kurtuluyorlardı... Ya şimdi?</p>
<p>Ağzının kenarındaki toprak rahatsız edince tükürdü birkaç kez. Nisan ayı ortalarında olmalarına rağmen hava buz gibiydi. Başı ne&#160;kadar üşüyorsa da toprağın içindeki bedeni anlaşılmaz bir şekilde sıcaktı. Bir an için başının da toprağın içinde olmasını istedi. Artık bu&#160;işkencenin bitmesini istiyordu. Bu duruma dayanmak her dakika daha zor oluyordu. Ölmek için sabırsızlandığını fark edince, bir panik&#160;nöbetine daha girdi. Delirmiş olabilir miydi? Yine tek kurtuluş olarak gördüğü duaya sarıldı. Hızlı bir şekilde dua etmeye başladı. Acısız ve hızlı bir ölüm için dua ediyordu. Gözlerinde baskıyı arttıran&#160;gözyaşlarına izin vermek üzereyken, yolun aşağısından celladının&#160;gelmekte olduğunu belli belirsiz gördü. Neden sonra adamın, büyük,&#160;bej rengi plastik bir çöp kovası taşımakta olduğunu fark etti.</p>
<p>Adam oflaya puflaya yanına gelince, büyük çöp kovasını yere bıraktı. Doğrularak ellerini beline koyup nefesinin normale dönmesini bekledi. Sonra cebindeki paketten bir sigara çıkarıp yaktı. Arka arkaya iki üç nefes çekip dumanı havaya savurdu. Sigarayı dudağının&#160;kenarına yerleştirerek kovaya eğildi ve içindekileri peş peşe çıkarmaya başladı.</p>
<p>Adamı şaşkın bakışlarla izleyen imamın aklı daha da karıştı. Adam, önce küçük bir piknik tüpünü çıkarıp yere koydu. Sonra küçük, derin bir tava; Bursa işi, tahta saplı, geniş yüzlü bir bıçak; bir&#160;kalıp kaşar peyniri; bir yüzücü gözlüğü; tahta bir spatul'a; tahta bir&#160;kaşık ve nihayet bir dijital kamera. scanned by darkmalt1</p>
<p>Davut hiç konuşmadan piknik tüpünü yaktı. Ateşi iyice açtıktan soma tavayı ocağın üstüne yerleştirdi. Boş çöp kovasını ters çevirerek yere bıraktı. İki yumruğunu birleştirip hayali bir ölçü tespit ettikten sonra bıçağı alarak kovanın dibinde bir pencere açtı. Bu&#160;arada ateşin üzerindeki tava iyice kızmış, ortalığı acı bir yanık kokusu kaplamıştı. Hızlı hareketlerle yerde durmakta olan kaşar peynirini aldı, ambalajını hoyratça yırtarak açtı, peyniri ince dilimler&#160;halinde keserek tavaya bırakmaya başladı.</p>
<p>Biraz sonra, eriyen peynirin kokusu havadaki yanık kokusuna karışmış, ortalığı tuhaf, tütsümsü ama tatlı bir koku kaplamıştı. Peyniri doğramayı bitirince, tahta kaşığı alıp karıştırmaya başladı. Arada bir eriyen peynirin kıvamını anlamak için kaşığı tavaya daldırarak yukarı doğru kaldırıyor, sonra da geri akıttığı peyniri izliyordu.&#160;Sonunda kıvama geldiğine karar verip tüpü kapattı. Bütün bu hazırlığı çömelerek yaptığından dizleri uyuşmuştu. İzmarite dek yanmış&#160;olan sigarayı dudağından çekip ileri fırlattı. Bir süre dizlerini ovuşturdu. Kalktı. Bir adım ötede yerde duran yüzücü gözlüğünü alıp&#160;imamın gözlerine yerleştirdi.</p>
<p>Celladının hareketlerini korkudan büyülenmiş bir şekilde izleyen imam panik halde sordu. &quot;Ne yapıyorsun'.' Bütün bunlar ne için?&quot;</p>
<p>Davut'un cevabı netti. &quot;Sus! Konuşma!&quot;</p>
<p>Üzerinden dumanlar çıkan tavayı ve tahta spatulayı alarak imama yaklaştı. Donuk bir sesle, &quot;Çok bağırma ajan efendi, olur mu?&quot; dedi.</p>
<p>İmam adamın niyetini anlamıştı; başını erimiş peynirle kaplayacaktı. Bir anda yüzündeki bütün kanın çekildiğini hissetti.</p>
<p>Elindeki spatulayı tavaya daldıran Davut, çıkardığı erimiş peynir külçesini imamın başına bıraktı. Sonra da titiz bir heykeltıraş gibi, büyük bir özenle, toprağın üzerinde duran başı sıcak peynirle kaplamaya başladı. İmam başına dökülen eritilmiş sıcak peynirin acısıyla uzun bir çığlık attıktan sonra bayıldı.scanned by darkmalt1</p>
<p>Davut işini bitirdiğinde, imamın başı tamamen peynirle kaplanmış, sadece gözlüğün yerleştiği kısım açık kalmıştı. Havanın soğuk olmasından dolayı peynirin üst kısmı inceden kabuklanmıştı bile. Başın üzerindeki kesiklerden sızan kan, peynirle karışınca ortaya sarı ve kırmızı renklerde bir heykel başı çıkmıştı. Davut eserine büyük bir beğeniyle baktı. Kendisini yetenekli buluyordu. Bütün bu etkili görüntüyü bozan tek ayrıntı yüzücü gözlüğüydü. Bu ona çok komik geldi. Sırıttı. Ardından yerdeki kamerayı alıp her açıdan imamın&#160;görüntüsünü kaydetti. Yeterince görüntü aldığına ikna olunca kamerayı kapatıp yere bıraktı. Yolun aşağısındaki kamyonetine doğru yürümeye başladı.</p>
<p>Başındaki müthiş ağrıyla kendine gelen imam, gözünü açtığında etrafı bulanık gördü. Gözlüğün camı, sıcak peynirden buğulan-mıştı. Korkunç bir şekilde canı yanmasına rağmen celladının ne yapmaya çalıştığını merak ediyordu. Kalbi deli gibi atıyordu. Sakinleşmezse kalp krizi geçireceğini düşündü. Korkudan tekrar çişi geldi.</p>
<p>Bu sefer tereddütsüz kendisini bıraktı. Bir yandan altına işiyor, diğer yandan korku ve paniğin etkisiyle ağlıyordu. İleriden gelmekte olan&#160;kütlenin celladı olduğunu hayal meyal gördü. Sırtında ağır bir şey taşıyor gibi iki büklüm yürüyordu. Yanına gelip sırtındakini yere attığında bunun bir çuval olduğunu anladı. Anlamadığı çuvalın hareket&#160;etmesiydi. İçindeki her neyse dışarı çıkmak ister gibiydi. Kaskatı kesildi. Artık düşünemiyor, olan biteni bir robot gibi izliyordu.</p>
<p>Davut, imamın gözlüğünün buğulandığını görünce alaycı bir tavırla güldü. &quot;Ne o, ajan efendi? Ağlıyor musun yoksa?&quot; diye sordu. İmamdan ses gelmeyince eğildi, gözlüğü çekip aldı. Camlarını&#160;kazağının kenarıyla silerek tekrar imamın başına taktı ve babacan&#160;bir tavırla, &quot;Görmen lazım ajan efendi, görmen lazım!&quot; dedi. Çöp&#160;kovasını alıp imamın üstüne ters bir şekilde kapattı. Kamerayı alıp&#160;tabandaki delikten içeri soktu, görüntüyü kaydetti. Kamerayı yere&#160;koyduktan sonra, hâlâ hareket etmekte olan çuvalı aldı, kovanın deliğine denk getirdikten sonra ağzını tutan ipi çözdü. Çuvalın içindekiler kovanın içine döküldü. Boş çuvalı aceleyle yere fırlatıp kamerayı aldı ve kovanın içini çekmeye başladı.</p>
<p>İmam kovanın üzerine kapanmasıyla bir an kendine gelir gibi olmuştu. Ancak başının üzerine düşen ağır fakat yumuşak kütlelerden sonra korkudan gözlerini sımsıkı kapatmıştı. Kısa bir sessizlik&#160;oldu. Birden başının etrafında ve burnunun önünde cılız nefes alıp&#160;vermeler hissetti. Merakını yenemeyip yavaşça gözlerini araladı. Gördükleri karşısında bir anda dehşete kapılıp adeta dili tutuldu. Ağzını açsa da bağırmayı beceremedi. Hemen önünde kedi büyüklüğünde dört lağım faresi ona bakıyordu...</p><a id="caption2"></a><h3><a id="bookmark2"></a><span style="font-weight:bold;font-style:italic;">2</span></h3><h5><a id="bookmark3"></a>KUZEY IRAK</h5><h5><a id="bookmark4"></a>Zaho &#160;&#160;&#160;Nisan</h5>
<p>Kuzey Irak'ın Türkiye sınırına yakın bakımsız kasabası Za-ho'ya henüz akşam karanlığı inmemişti. Kasabanın Silopi yolu üzerindeki kontrolsüz kenar semtlerinden birinde çamur içinde beyaz bir Toyota Landcruiser bozuk yollara aldırmadan, asfaltı olmayan&#160;sokaklarda inatla ilerliyordu. Boğuk homurtusuyla ayrı bir dünyadan gelmiş gibi görünen araç, 978 numaralı sokağa girdi. îki katlı,&#160;düz damlı, bahçesinde bir iki meyve ağacı olan, etrafı yüksek duvarlarla çevrili, toprak renkli evin kapısında durdu. Şoförün yanında oturan iri kıyım esmer adam, camı indirip sağ eliyle evin kapısı&#160;üzerindeki gözetleme deliğine doğru tuhaf bir işaret yaptı. Büyük&#160;demir kapı paslarını inkâr eden bir hızla iki yana açılarak aracın içeri girmesine izin verdi.</p>
<p>Kapı aracın arkasından aceleyle kapatıldı. Jip durduğunda şoför hariç içindeki dört kişi araçtan indi. Gelenlerin arasındaki iki yaşlı adamın yabancı oldukları her hallerinden anlaşılıyordu. Hareketleri ürkekti. Kıyafetleri emanet gibi duruyordu. Etraflarını dikkatle inceliyorlardı. Balıçe içindeki silahlı nöbetçileri görünce doğru yere geldiklerini anladılar. Silahların kabzasında yeşil hilal ve kılıç amblemi vardı.</p>
<p>Silah tüccarı Hassan Tank. Kuzey Trak bölgesinde. Kürt dostları ve güçlü bağlantıları olan müşterileri sayesinde rahat hareket edebiliyordu. Bölgede silah pazarının canlılığı ve bunun getirdiği&#160;rekabet onu Kahire'deki villasından alıp buraya getirmişti. İşini severdi. İnsanların birbirini öldürmesi onun sorunu değildi. Nasıl olsa&#160;öleceklerdi ve bunu hızlandırmak için üste para veriyorlardı. Müşterilerine sürekli yeni silahlar getirirdi. Son model Amerikan yapımı&#160;silahlar konusunda uzmandı. Çok iyi tedarik kanalları olduğundan&#160;istediği zaman atom bombası bile bulabileceği söylenirdi. Yılın altı&#160;ayını burada, kendi deyimiyle &quot;pazarın içinde&quot; geçirirdi. İstihbarat&#160;çalışanlarıyla her zaman alışverişi bulunurdu. Herkese bilgi verebilirdi. Bu kadar oynak bir zeminde ayakta kalabilmesinin en büyük&#160;nedeni, ilişkilerinde kurduğu çıkar dengesiydi. Ölçüyü her zaman&#160;doğru tutturmuş, örgütlere ya da kişilere olan mesafeyi hep kendi&#160;ayarlamıştı. İstihbaratçılar da kendi kontrollerinde olduğuna inandıkları bir silah tüccarının bölgede faaliyette bulunmasına ses çıkarmıyordu. <a href="http://www.cizgiliforum.com">www.cizgiliforum.com</a></p>
<p>Uzun boylu, geniş omuzlu, fazla kilosu olmayan elli yaşlarında bir adamdı. Siması eski Mısır fresklerindeki suretlere benzediğinden, yeri geldiğinde bununla övünürdü. Bağımsız teröristlerle iş yapmazdı. Her zaman müşterilerinden referans isterdi. Her parası&#160;olan alıcı, ondan silah alamazdı. Referans istemesinin nedeni silahların nereye, hangi amaçla gittiğini bilmek istemesiydi. Bu bilgi&#160;onun hayatta kalmasını sağlayan yegâne koruyucuydu. Bu nedenle&#160;bilgi, paradan da kıymetliydi onun için. Parayı her şekilde kazanabilirdi, ama bilgiye ulaşmak her zaman mümkün olmuyordu.</p>
<p>Türkiye'den gelen alıcılar bahçeye girdiğinde küçük çalışma ofisindeki masasında oturmuş, dizüstü bilgisayarında iletilerini kontrol ediyordu. Kapı tedirgin bir şekilde çaldı. &quot;Gir!&quot; dedi sertçe. Rahatsız edilmekten nefret ederdi. Dikkatini üst seviyede tutmak her&#160;zaman mümkün olmuyordu.</p>
<p>Kapı yavaşça açıldı. Bir hizmetli alçak sesle misafirlerin geldiğini haber verdi ve çekildi. Kaşları çatık bir şekilde, memnuniyetsizce başını salladı Hassan Tarık. Hazırlanması gerekiyordu. Ekrandaki posta kutusunu kapatırken bu adamların neye benzediğini merak etti. Her zaman gelen potansiyel salaklardan olmalıydılar. Dünyayı değiştireceğine inanmış, çoğunlukla çıktığı yoldan dönüş olmadığını anlayınca peşinden gittiği gruplara körü körüne bağlanan salaklardan... Ancak Almanya'daki referans kaynağı ziyarete geleceklere özel ilgi gösterilmesini istemişti.</p>
<p>Tarık misafirlerini ofis olarak kullandığı büyük salonun kapısında karşıladı. Karşısında aksakallı iki ihtiyar adam görünce şaşırdı, ancak belli etmedi. Almanya'daki kaynağın neden özel ilgi istediğini şimdi anlıyordu. Candan bir karşılama için kendisini bir filmin setindeymiş gibi düşündü. Büyük fakat sahte bir neşeyle kollarını iki&#160;yana açıp bağırdı. &quot;Ehlen, ehlen... Hoş geldiniz siz kardeşler...&quot;</p>
<p>Silah tüccarının Türkçe konuştuğunu gören ihtiyarlar rahatladılar. Mardin'de buluştukları aracı Türkçe biliyordu, ancak aynı dili konuşmadıkları biriyle tehlikeli bir iş yapacak olmaları onları rahatsız etmişti. Silah tüccarının Türkçe konuşması işi kolaylaştıracaktı.&#160;İhtiyarlardan daha dinç görüneni elini uzatırken cevapladı. &quot;Sela-mün aleyküm Tarık Efendi. Hoş bulduk. Türkçe konuşabiliyorsunuz&#160;demek.&quot;</p>
<p>Hararetle misafirlerinin elini sıkan Tarık cevap verdi. &quot;Pek sayılmaz. Bir zaman İstanbul'da kaldım. Çat pat biliyorum işle. Buy-run, lütfen buyrun. Yoldan gelmişsiniz, acıkmışsınızdır.&quot;</p>
<p>Büyük salon tamamen bedevi zevkiyle döşenen çöl ortasındaki bir çadırın içi gibiydi. Geniş ve rengârenk mimlerler, bir bayram</p>
<p>cümbüşü içinde, misafirleri rahatlamaya davet ediyordu. Yerdeki halı ve kilimlerin Türkiye'den getirtildiği belliydi. Köşede duran son model dijital televizyonda, CNN'in haber spikeri dünyadan son haberleri veriyordu.</p>
<p>Minderlere yayılmalarının hemen ardından ikram edilen üzüm suyu misafirleri daha da gevşetti, istanbul üzerine yapılan sohbet sırasında iki genç adam büyük bir bakır tepsi getirerek, misafirlerin&#160;önünde oldukça zengin bir sofra hazırladılar. Tüm hazırlığın ardından salona giren kaburga dolmasının iştah açıcı görüntüsü eşliğinde&#160;silah tüccarı misafirlerini sofraya davet etti.</p>
<p>Yemeğe başladıklarında yeni pişirilmiş kuzu kaburgası ve bol baharatlı iç pilavı ana yemek olarak hemen servis edildi. Ardından&#160;yine bol etli taze fasulye ile yanında sarımsaklı cacık mönüyü tamamlıyordu. Yemek sırasında mutfak çalışanlarının yetenekli olmasına ilişkin bir iki laf dışında fazla konuşulmadı.</p>
<p>Yemek sona erdiğinde ortam daha yumuşamış gibiydi. Kahvelerini içmek üzere salonun şark köşesine geçtiler. Yemek sonrası rehaveti engellemek için yapılmış sert divana oturduklarında kahve servisi başladı. Kahveyi getiren ayağı aksak genç, büyük bir maharetle, tepsideki fincanları sarsmadan servisini tamamladı.</p>
<p>Hassan Tarık başıyla kapıyı işaret ederek, &quot;Husseyn, çıkarken kapıyı kapat!&quot; dedi.</p>
<p>Misafirler &quot;Mırra&quot; denilen acı kahveyi, tadı pek hoşlarına gitmese de yudumlamaya başladıklarında, ayağı aksak hizmetli itaatkâr bir şekilde salonun kapısını kapatarak patronunu misafirleriyle baş başa bıraktı. <a href="http://www.cizgiliforum.com">www.cizgiliforum.com</a></p>
<p>Hassan Tarık dikkatini konuklarına yöneltti. Bu ihtiyarların hangi silahları isteyeceklerini merak ediyordu. Büyük bir ihtimalle&#160;dini kökenli bir örgütün üyesiydiler. Öyle ya, komünistler ihtiyarları böyle işlerde kullanmazlardı. Sesine şefkat katmaya çalışarak sordu. &quot;Evet, sizi dinliyorum. Size nasıl yardım edebilirim?&quot;</p>
<p>İhtiyarlar birbirlerine baktılar; kimin konuşacağına daha önce karar vermiş gibi görünüyorlardı. Burnunun üzerinde küçük bir çıban olan yaşlı adam cebinden özenle katlanmış bir kâğıt çıkardı.&#160;Dikkatli bir şekilde kâğıdı açarken, silah tüccarı, yazıların Arap&#160;harfleriyle yazılmış olduğunu belli belirsiz gördü. Eski Osmanlıca&#160;olmalı, diye düşündü.</p>
<p>İhtiyar konuşmaya başladı. &quot;Sizin de bildiğiniz gibi, buraya bazı ortak dostlarımızın tavsiyesiyle geldik. Bu konuda fazla deneyimli olmadığımız malumunuz, çok uzun konuşmaya gerek yok.&#160;Burada silahların listesi, irtibat adresi, teslimat tarihi ve teslimat adresi var. Sanırım sorularınızın bütün cevaplarım bulabileceksiniz.&#160;Buyrun...&quot; Katlanmış kâğıdın içinden bir başka kâğıt ile bir çek sayfası çıkararak uzattı.</p>
<p>Silah tüccarı uzatılanları alıp incelediğinde bir kez daha şaşırdı. Listede silahların iki ayrı parti halinde hazırlanması isteniyordu. İki&#160;partiden biri diğerine göre daha hafif ve önemsiz silahlardan oluşmuştu. Ancak diğerinde yüklü miktarda TNT kalıbı, Kanas suikast&#160;silahları ve bunlara ait Kanas gece görüş dürbünleri, Kalaşnikov tüfekler vardı. Bir adet Kalaşnikov tüfek kasaturası da isteniyordu. İlginç&#160;bir siparişti. Demek ki ellerinde kullanılmış tüfekler vardı. Bu kadar&#160;çok mermi istenmesinin nedeni belli olmuştu. Ancak asıl önemlisi&#160;Sig Sauer marka tabancalardı. Bunları özel kuvvetler kullanırdı. Bu&#160;ihtiyarların özel kuvvet tabancalarını kullanabilecek adamlarla ne işi&#160;olurdu?</p>
<p>Silahların bir kısmı Mardin'e, geri kalanı ise İstanbul'a isteniyordu. Haziran başında belirtilen adreslere teslimat yapılacaktı. Ünlü İsviçre bankalarından birine ait olan çek yaprağında ise iki yüz elli bin dolar rakamı yer alıyordu. Hassan Tarık'ın çeki incelediğini</p>
<p>gören ihtiyar, &quot;Bu avanstır. Geri kalan için önceden kâğıttaki adrese mesaj gönderirseniz, diğer çeki teslimatta alabilirsiniz,&quot; dedi.</p>
<p>Para silah tüccarının çok da umurunda değildi o an; asıl ilgilendiği bu silahların kim tarafından istendiğiydi. Nereye gittiğini bilerek satmak başını derde sokmazdı. Şartları zorlamak için nazlanmaya karar verdi. &quot;Daha fazla zamana ihtiyacım var. Bu listede Sig Sauer tabancalar isteniyor. Bunları temin etmek o kadar kolay değil.&#160;İsviçreli dostlarımla temasa geçmeliyim,&quot; dedi yüzünü ekşiterek.</p>
<p>İhtiyar net bir ses tonuyla cevapladı. &quot;Hassan Efendi, senin her tür silahı hemen bulabileceğini söylediler. Başka zaman yok!&quot;</p>
<p>Elleriyle &quot;idare ederiz&quot; gibisinden bir hareket yapan Tarık, &quot;Okey, okey o zaman... Bu silahların ve cephanenin tamamını hazırlamaya gayret ederiz,&quot; dedi. Daha sonra bütün saflığını takınarak&#160;tekrar sordu. &quot;Bu silahları kullanmayı biliyor musunuz?&quot; Sahte gülümsemesi ihtiyarın sertleşen bakışları karşısında dondu. Sorudan&#160;rahatsız olmuşlardı.</p>
<p>&quot;Senin müşterilerine fazla soru sormadığını da söylemişlerdi, ama herhalde eskidenmiş o,&quot; dedi ihtiyar.</p>
<p>Silah tüccarı, bu şekilde bilgi alamayacağını, üstelik böyle davranarak karşı tarafın güvenini kaybedeceğini hissetti. Bu aşamada fazla ısrar yersiz olacaktı. Şimdilik konuyu kapatmaya karar verdi.&#160;Bu sırada kapının açılıp içeri aksak ayaklı hizmetlinin girmesi üzerine kahve boşları alınana ve kapı tekrar kapanana kadar kısa bir suskunluk oldu.</p>
<p><span style="font-weight:bold;">scanned</span></p>
<p><span style="font-weight:bold;">by</span></p>
<p><span style="font-weight:bold;">darkmaltl</span></p><h4><a id="bookmark5"></a><span style="font-weight:bold;">3</span></h4><h5><a id="bookmark6"></a>KUZEY IRAK</h5><h5><a id="bookmark7"></a>Zaho &#160;&#160;&#160;Nisan</h5>
<p>Hassan Tarık'ın evinin yakınlarındaki 982 numaralı sokağın köşesinde bulunan tek katlı kerpiç evin sefalet kokan kapısı yumruklanarak çalındığında yatsı ezanı okunmaya başlamıştı. Müezzinin ince sesi, kötü ses düzenine rağmen her yandan net olarak duyulabili-yordu.</p>
<p>Bu bölgede oturanlar için yatsı ezanı sonrasında sokakta kalmak tekin değildi. Kapıyı açan orta boylu adam karşısındakini görünce, &quot;Husseyn!&quot; deyip içten bir şekilde sarılarak içeri davet etti.</p>
<p>Duvarlarındaki sıvalar dökülmeye yüz tutmuş odada iki kadın oturmuş geniş tepsilerde pirinç ayıklıyorlardı. Küçük bir bebek, beşiğin içinde kadınların hemen yanında uyuyordu. Kadınlardan genç&#160;olanı gelen misafiri görünce yan odaya geçti. Husseyn de kadının&#160;ardından küçük odaya girip kapıyı arkasından kapattı.</p>
<p>Odanın içinde eski bir sedirden başka bir şey yoktu. Duvardaki pencere daha sonradan kerpiçle kapatılmıştı. Küçük bir ampul içeriyi belli belirsiz aydınlatıyordu. Kadın toprak Zemindeki bir tuğlayı kaldırıp küçük bir kutu çıkardı, sedirin üzerine koydu.</p>
<p>Kutu açıldığında ortasından bir fanus yükseldi. Ardından tepede küçük bir kapak açıldı. Kadın fanusun içine elini sokup siyah renkli bir cep telefonunu alırken adama işaret ederek, yeleğini çıkarmasını istedi. Sonra telefonun ucundaki kısa kabloyu yeleğin orta düğmesinin arkasına yerleştirdi. Telefonda kayıtlı numarayı çevirip cihazı fanusun içine koydu. Böylece düğmedeki küçük kameranın çektiği görüntüler alıcıya uydu üzerinden aktarılırken aktarım sinyallerinin yeri anlaşılamayacaktı. Bölge tüm casus uydular tarafından yirmi dört saat izleniyordu. Bu kadar güçlü bir sinyali yakalayabilirlerdi. Ancak yayın noktasını bulmak imkânsızdı. Bunun için&#160;yüz kilometrekarelik bir alanı karış karış taramaları gerekirdi. Gerçi tarayıcı cihaz odanın içinde dahi olsa cep telefonunun çalıştığını&#160;fark edemezdi. İsrailli elektronik istihbarat uzmanlarının övünmesi&#160;boşa değildi.</p>
<p>Kısa bir süre sonra düğmenin üzerindeki kablo renk değiştirdi. İşlem bitmişti...</p><h3><a id="bookmark8"></a><span style="font-weight:bold;font-style:italic;">4</span></h3><h5><a id="bookmark9"></a>TEL AVİV</h5><h5><a id="bookmark10"></a>Mossad Türkiye Masası Birimi &#160;&#160;&#160;Nisan</h5>
<p>Şehrin batı yakasında, Akdeniz'i kucaklayan sahil şeridinde yer alan gösterişli yat limanı, gecenin koyu karanlığına inat, ışıltılar&#160;saçarak parlıyordu. Son model tekneler durgun denizin belli belirsiz&#160;dalgalarıyla uyum içinde sallanıyorlardı. Sahil şeridinde yer alan&#160;küçük turistik kahveler ve lokantalardan yükselen şen kahkahalar,&#160;gürültülü müziklerin eşliğinde çevreye yayılıyordu. Filistinli terörist&#160;grupların sivillere yaptıkları bombalı eylemlere ve İsrail ordusunun&#160;kadınlarla çocuklara acımasız saldırılarına rağmen burada hayat devam ediyordu. Gençlerin büyük bölümü Avrupa ve Amerika'daki&#160;yaşıtlarına nazire yaparcasına çılgın bir gece hayatı sürerken, değişik ülkelerden, var olan tehdide rağmen İsrail'i ziyarete gelen az sayıdaki turist de şehrin bu canlı gece hayatına kendilerini kaptırıyorlardı. Burada yaşayan İsrail, televizyonlarda gösterildiği gibi insanların sürekli dua ettiği, sokaklarında silahlı askerlerin dolaştığı İsrail&#160;değildi. Zaten yaygın kullanılan bir sözden de bunu anlamak mümkündü: &quot;İsrail'de Kudüs dua eder, Tel Aviv eğlenir.&quot;</p>
<p>Yat limanı caddesinin paralelinde yer alan Büyük Ben Yehuda Bulvarı'nın Jabotinsky Caddesi ile kesiştiği köşedeki 28 numaralı</p>
<p>binanın zeminden dört kat alttaki çalışma bürosunda, İsrail Gizli Ser-visi'nin Türkiye Masası Birimi çalışmalarını sürdürüyordu.</p>
<p>Analiz bölümündeki nöbetçi uzman Moshe, internette bir taraftan Türk haber sitelerine göz gezdirirken diğer taraftan kahvesini yudumluyordu. Görevi, sürekli olarak Türkiye'deki gündelik sosyal yaşamla ilgili bilgi toplamak, var olan bilgileri değerlendirerek düzenli analiz ve öngörü raporları hazırlamaktı. İşini çok severek&#160;yapıyordu. Özellikle Türk magazinini izlemek çok eğlenceliydi.&#160;Bütün ünlü sanatçıları, mankenleri biliyordu. Güzel kadınların fotoğraflarına bakarken aynı zamanda işadamlarının özel hayatları hakkında da raporlar çıkarıyordu. Gün gelip de bu kişilerle temas gerektiğinde kişisel bilgi dosyalarındaki özel bilgiler bölümünün dolu olması gerekirdi.</p>
<p>O gece de Moshe için her zamanki sıradan gecelerden biriydi. Türk internet sitelerini geziyor, önemli gördüğü yerleri not alıyordu. Özel iletişim ekranında görünen ileti ibaresiyle birlikte cihazdan&#160;çıkan keskin uyarı sesi, Moshe'nin kahvesini üzerine dökmesine neden oldu. Usturuplu bir küfür savuran genç adam, bir yandan peçeteyle bej rengi pantolonunda gittikçe koyulaşan kahve lekesini siliyor, diğer yandan da sandalyesini özel iletişim ekranının önüne çekmeye çalışıyordu. Söylenmesine ara vermeden, ekrandaki zarf işaretini tıkladığında, peş peşe fotoğraflar görünmeye koyuldu. Kahve&#160;lekesini unutan Moshe, ekrandaki fotoğrafları telaş içinde kaydetmeye başlattı. Bunlar Zaho'daki ajandan gelen, silah tüccarının yeni ziyaretçilerine ait fotoğraflardı. Farkında olmadan yüksek sesle,&#160;&quot;Ne kadar yaşlıymışlar,&quot; dedi. Birden, şefi araması gerektiği aklına&#160;geldi. Bu fotoğraflar gelir gelmez aramasını tembihlemişti. Panik&#160;içinde şefin cep telefonunun numarasını çevinneye başladı.</p>
<p>İsrotel Oteli'nin teras katındaki havuz kenarında, eşiyle evlenme yıldönümünü kutlayan Nissim Keren için özel bir geceydi. Yirminci yıldönümleriydi ve herkesi kıskandıracak kadar mutluydular. Eşine her baktığında onun ne kadar güzel bir kadın olduğunu düşünüyordu. Üniversitede tanıştıklarından beri birbirleriyle uyumlu olmuşlar, birkaç ufak tefek tartışmanın dışında dişe dokunur bir fikir&#160;ayrılığı yaşamamışlardı.</p>
<p>Lena her zaman nerede durması gerektiğini bilen ender kadınlardandı. Sorun yaratmaktan çok, sorunları çözmeye çalışması evliliğin yara almadan yirmi yılını bitirmesini sağlamıştı. Kocasının bir ithalat&#160;ihracat şirketinde yöneticilik yaptığını ve zor bir iş hayatı olduğunu&#160;biliyordu. Bu baskıya karşı koyması için ona destek veriyordu.</p>
<p>Zavallı Nissim, evliliklerinin ilk gününden beri gece gündüz çalışıyordu. Nişanlılık dönemlerinde bir anlaşma yapmışlardı. Buna&#160;göre, bir aradayken işten asla bahsetmeyeceklerdi. Böylece iş hayatının zorlukları ve günahları, kutsal olarak gördükleri aile hayatlarını ve evdeki sosyal yaşamlarını kirletmeyecekti. İyi bir anlaşmaydı&#160;ve işlemişti. Nissim disiplinli bir babaydı. İki oğlunun da iyi bir eğitim alması için elinden geleni yapmış ama bunun yanında dini sorumluluklarının da bilincine varmalarını istemişti. Çocuklar da her&#160;zaman saygılıydılar. Gerçi üniversiteye girme konusunda Yael'in&#160;küçük bir kriz yaratmasını engelleyememişlerdi ama şimdi herkes&#160;mutluydu.</p>
<p>Uzun beyaz önlüklü garsonun şampanya servisini tamamlamasının ardından Nissim kadehini kaldırdı. &quot;O kadar güzelsin ki sana bakmaya doyamadım yirmi yıldır ve bundan sonraki hayatımız boyunca da doymayacağımı bilmeni istiyorum. Güzelliğine ve mutluluğumuza!&quot;</p>
<p>Lena huzurlu bir bakışla cevap verdi. &quot;Bu kadar güzel iltifat edebildiğini bilmiyordum hayatım. Teşekkür ederim. Mutluluğumuza!''</p>
<p>Kristal kadehlerin narin tınısına havuzun diğer tarafındaki kemancıların müziği karıştı. Nissim ceketinin iç cebinden kadife kaplı minik bir kutu çıkararak eşine uzattı. &quot;Bu gecenin anısına bunu lütfen kabul et. Beni her zaman çok mutlu ettin, Lena...&quot; Eşinin heyecanını fark edince içini tatlı bir rahatlık kapladı. Hediye vermekten oldum olası mutluluk duyardı. En çok da hediyenin beğenildiğini gösteren doğal yüz reflekslerini görmek keyiflendirirdi onu. Karısının zarif parmaklarıyla biraz tedirgin, biraz şaşkın kutuyu açmasını, ardından yüzünde beliren derin hayranlık ifadesini ve büyüyen&#160;kömür gözlerini izledi.</p>
<p>&quot;Ama sevgilim, buna çok para vermiş olmalısın,&quot; dedi Lena.</p>
<p>Nissim daha da keyiflendi ve hayranlığım gizlemeye gerek görmeden bütün içtenliğiyle cevapladı. &quot;Benim, hayatta seni mutlu görmek kadar değer verdiğim başka bir şey yok, sevgilim...&quot;</p>
<p>Lena bu tatlı sözlere kocasının elini tutarak cevap verdi. &quot;Beni öyle mutlu ediyorsun ki... Ama yine de buna gerek yoktu, hayatım.&quot;</p>
<p>Cep telefonunun insanı geren sinyalinin çalmaya başlamasıyla büyülü sahne sona erdi. Nissim telefonu açmadan önce saatine baktı. &quot;Önemli bir şey olmalı, yoksa aramazlar. Özür dilerim hayatım, açmam lazım,&quot; dedi ve eşinin cevap vermesine fırsat bırakmadan telefonun tuşuna bastı. &quot;Evet?&quot;</p>
<p>&quot;Efendim, kuzeyden rüzgâr esiyor, camları kapatmak için sizi bekliyoruz.&quot; scanned by darkmalt1</p>
<p>Bir anlık bir sessizlik oldu. Nissim asistanın heyecanını anlamıştı. Fotoğrafları görmek için sabırsızlandı. Kararlı bir sesle, &quot;Tamam, yirmi dakika sonra ordayım,&quot; dedi. Telefonu kapatmasıyla birlikte Lena ile göz göze geldi. Karısının bakışlarındaki hayal kırıklığını fark etti. Böyle önemli bir anı bırakıp gitmek istemezdi, ama bu gece durum farklıydı. Ne kadar kötü program yaptığım düşündü.&#160;Oysa fotoğrafların gece yarısından sonra geleceğini hesaplamıştı.</p>
<p>Hayatları böyleydi, yapacak bir şey yoktu. Sesine suçüstü yakalanmış bir çocuğun masum pişmanlığını kattı. &quot;Tatlım, gerçekten çok üzgünüm, ama limanda yüklemede bir sorun çıkmış ve bana ihtiyaçları var. Gitmemiz gerek. Seni eve bırakayım, ordan ofise giderim,&quot; dedi.</p>
<p>Lena hayal kırıklığını gizlemeye çalışarak titrek bir sesle sordu. &quot;Çok gecikir misin?&quot;</p>
<p>&quot;Hayır, tatlım, sen uyumadan yetişirim ve evde şampanyamıza devam ederiz.&quot;</p>
<p>&quot;Peki,&quot; dedi Lena çaresizliğini saklamaya gerek görmeden.</p>
<p>Nissim birime inen asansöre bindiğinde saat 21.50'yi gösteriyordu. Silah tüccarına gelenlerin kimler olduğunu fazlasıyla merak etmişti. îki Türk. Ne işleri olabilirdi ki? Kimin adına silah almaya&#160;çalıştıklarını mutlaka öğrenmeliydiler. Tabi siparişin dökümü de ellerinde olmalıydı. Türk istihbaratını uyarmalı mıydı? Daha erken,&#160;diye düşündü. Asansör kapısının açılmasıyla birlikte düşüncelerinden sıyrıldı. Ofiste bir hareketlenme vardı.</p>
<p>Moshe, onu ayakta karşıladı. &quot;Tam zamanında geldiniz efendim,&quot; dedi. &quot;Fotoğraflar beklediğimizden net geldi. Yaklaşık yarını saat oluyor. Teknik servis gerekli düzeltmeleri yaptı. Baskıları bekler misiniz, yoksa ekrandan hemen göstereyim mi?&quot;</p>
<p>Nissim sabırsızlık ve kızgınlıkla cevapladı. &quot;Moshe bu fotoğraflar için yirminci evlilik yıldönümümü bırakıp geldim! O yüzden hemen şimdi görebilir miyim, lütfen?&quot;</p>
<p>Şefin sesindeki kızgınlığı fark eden analiz uzmanı eliyle odanın köşesindeki ekranı işaret etti. &quot;Buyrun efendim, bu ekranda size gösterebilirim.&quot;</p>
<p>Masanın başına gelince, Moshe makinenin başına oturup klavyede bir virtüöz ustalığıyla parmaklarını hareket ettinneye başladı. Birkaç sistemli tıkırtıdan sonra ekranda fotoğraflar göründü. Misafirlerin araçtan inişi, karşılama töreni, kahve alırken yakın çekim&#160;fotoğraflar...</p>
<p>&quot;Bu yaşlı adamların ne işi var Tarık'la?&quot; diye sordu Nissim.</p>
<p>&quot;Ben bir fikir yürütemedim efendim, ama muhtemelen perde görevi gören insanlardır.&quot;</p>
<p>&quot;Kimlikleri hakkında bir bilgi var mı?&quot;</p>
<p>&quot;Şu an için sadece Türkiye'den geldiklerini ve Türk olduklarını biliyoruz. Bu kişilerle ilgili resmi bir kayıt yok elimizde.&quot;</p>
<p>Nissim sıkıntıyla baktı fotoğraftaki ihtiyara. Ara sıra silah tüccarının Türkiye'den misafirleri olurdu, ama bunlar hep bilinen kişilerdi. Sağda solda silah satışlarından komisyon almaya çalışan Güneydoğu kökenliler, Kürt grupların temsilcileri, birkaç profesyonel terörist. Oysa bu seferki adamlar amatördü, bunu görüntülerinden&#160;anlamak mümkündü. Amatörlerden nefret ederdi, çünkü ne zaman ne&#160;yapacakları, arkalarından ne çıkacağı belli olmazdı. Belki de daha&#160;büyük grupları temsil ediyorlardı. Çeçenistan için de silah alımı peşinde olabilirlerdi, Almanya'daki rejim aleyhtarları için de. Belki de&#160;Türkiye'de faaliyet gösteren örgütlerden biri için. Bu adamları kim&#160;gönderdiyse akıllı bir iş yapmıştı. Şu an için yapacak bir şey yoktu.&#160;Alıcıları izlemek ve öncelikle de sipariş ettikleri silahların listesini&#160;ele geçirmek gerekirdi. Hızlı ve doğru kararlar almalıydı. Canı sıkıldı. Yine körleşmişti. Hiçbir şey göremiyordu ve ilerlemek zorunda&#160;olduğu bir labirente girmişti. Çıkış için hareket etmesi gerekiyordu,&#160;ama hangi yöne gidebileceğini kestiremiyoıdu. Hareket etmeliyim,&#160;diye düşündü. Analiz uzmanına döndü. &quot;Moshe, Silopi'deki adamımızı bilgilendir. Bu ihtiyarlan izlesin. Bakalım nereye gidiyorlar. Pasaport numaralarını da öğrensin. Bu kişiler hakkında polis kayıtlarını incelesin. Zaho'daki adamımızı da bu operasyona dahil edin. Daha fazla bilgi almaya çalışsın. Bu ihtiyarlar mutlaka cep telefonu ta-şıyorlardır, uydudan o saatlerde, bölgeden Türkiye'yi hangi numaralar aramış, kimle konuşmuş bulmaya çalışalım. Bizim uydudan yeterli bilgiye ulaşamazsan Sam Amca'yı dene...&quot;</p>
<p>Genç uzman anladığını belirterek küçük sarı defterine notlar aldı. Sonra birden bir şey hatırlamış gibi elindeki kalemle kafasına&#160;vurdu. &quot;Şef, biliyorum hiç alakası yok ama filarmoni orkestrasının&#160;programına baktım, ancak haziran ayına bilet bulabildim. İki kişilik&#160;loca bileti aldım,&quot; dedi. Nissim için aslında iyi bir haberdi bu. Böy-lece Lena'ya bu gece yaptığı haksızlığı affettirebilirdi. Filarmoni&#160;orkestrası sevgili eşi için en güzel hediyeydi. Uzun süren dünya turundan yeni dönen grup, İsrail'de yabancı virtüözlerle müthiş sükse&#160;yapmıştı. Masada duran termostan koyu kahveyi bardağına boca&#160;ederken cevap verdi. &quot;Yoo... İyi hatırlattın. Benim için iyi bir özür&#160;olacak. Programı öğrenebildin mi?&quot;</p>
<p>Moshe hınzırca gülümsedi. &quot;Türklerin dünyaca ünlü piyanisti, efendim... Fazıl Say!&quot;</p>
<p>Bundan iyisi olamazdı. Hem iş, hem ziyaret, ikisi bir arada. Biraz önceki huzursuzluğundan eser kalmamıştı. Keyifle cevapladı. &quot;Güzel. O halde Türk askeri ataşesi de muhakkak orda olacaktır. Böy-lece kendisiyle konuşmak için uygun bir ortam bulacağım.&quot; Bir an&#160;durduktan soma devam etti. &quot;Ben çıkıyorum, Moshe. Bundan sonrası senin. Sabahleyin görüşürüz. Eğer bir değişiklik olursa mutlaka&#160;beni haberdar et, tamam mı?&quot; Analiz uzmanının cevabını beklemeden ofisi terk etti.</p>
<p>Bilgisayarın başına geçen Moshe, hemen Silopi'de konuşlandırılmış ajana, alıcıların fotoğraflarıyla birlikte talimatı geçti. Uzun zamandır uykuda bekleyen ajan için hareketli günlerin başladığını&#160;düşündü. Alıcıların gümrükten bu gece giriş yapacaklarını da eklemeyi unutmadı. Daha sonra da Zaho'daki haberciye daha fazla bilgi toplaması emrini içeren mesajı gönderdi. İşin bu kısmını bitirdikten sonra ihtiyarların fotoğrafları üzerinde çalışmaya devam edecekti. Önünde uzun ve zor bir gece vardı. <a href="http://www.cizgiliforum.com">www.cizgiliforum.com</a></p>
<p>Nissim dairesinin kapısını açtığında Lena'yı salondaki koltukta uyuyakalmış buldu. Üzerinde bu gece için satın aldığı belli olan mavi saten bir gecelik vardı. Koltukta bacaklannı dizine çekmiş,&#160;hafif yana kaykılmış vaziyette uyumuştu. Karısına yaklaştıkça yuvarlak kalçaların arasındaki karaltı daha da netleşiyordu. Muhteşem&#160;bir görüntüydü. Hayranlıkla seyretti. Neden soma şefkatle yaklaşıp&#160;sarsmamaya gayret ederek karısını kucakladı ve yatak odasına götürdü.</p>
<p>Tatlı bir mırıltıyla boynuna sarılan Lena, yatağa bırakıldığında içten bir sesle konuştu. &quot;Nissim, hadi yanıma gel sevgilim.&quot;</p>
<p>Uykuyla dolu bu davete Nissim'in cevabı yumuşak bir öpücük oldu. &quot;Uyu bir tanem, hemen geliyorum.&quot;</p>
<p>Üzerini değiştirip pijamasını giydikten soma çalışma odasına geçti. Bir bardak viski doldurduktan sonra deri koltuğuna gömüldü.&#160;Hayatı boyunca en sevdiği yer bu koltuk olmuştu. Sanki burada düşünceleri daha berraklaşıyordu. Viskiden bir yudum aldı. İhtiyarları&#160;aklından çıkaramıyordu. Kesinlikle sıradan bir olay değildi. Silahların listesini mutlaka ellerine geçilmeliydiler. MİT'i ne zaman uyarmalıydı acaba? En iyisi kimliklerini teşhis etmekti, daha sonra ne yapacaklarına karar verirdi nasılsa. Ani bir kararla bardaktaki viskiyi&#160;bir yudumda bitirerek, yatak odasına yollandı. Sıcacık yatağa girdiğinde karısına sımsıkı sarıldı ve kulağına fısıldadı. &quot;Seninim...&quot;</p>
<p>Lena'nın buna cevabı, gözlerini açmadan kocasının elini tutarak apış arasına koymak oldu.</p>
<p>Islaklığı fark eden Nissim gülümseyerek karısını öpmeye başladı.</p>
<p>&quot;Lena, aşkım...&quot;</p>
<p>Telefonun insanı rahatsız eden ısrarlı sesini duyduğunda saat 04.20'yi gösteriyordu. Uzun süren sevişmelerinin ardından derin bir&#160;uykuya dalmış olan Nissim, ani bir refleksle başucundaki telefonun&#160;ahizesini kaldırarak cevap verdi. &quot;Alo?&quot;</p>
<p>Karşı taraftan Moshe'nin gergin sesi duyuldu. &quot;Rahatsız ettiğim için üzgünüm efendim, ama iki yıldız kaydı ve bilmek isteyeceğinizi düşündüm.&quot;</p>
<p>Her geçen saniye kendine gelen Nissim, karısının uykuda olduğunu görünce, telefonun yanındaki kırmızı tuşa bastı ve daha canlı bir sesle, &quot;Güvenli hattayım, rahat konuş!&quot; dedi.</p>
<p>Ancak analiz uzmanının sesindeki gerginlik azalmamıştı. &quot;Efendim, şimdi bildirildi; alıcıları Gaziantep yakınlarındaki bir benzin istasyonunun tuvaletinde ölü bulmuşlar.&quot;</p>
<p>Nissim donakaldı, kâbus yeni başlıyordu.</p><h4><a id="bookmark11"></a><span style="font-weight:bold;">5</span></h4><h5><a id="bookmark12"></a>ANKARA</h5><h5><a id="bookmark13"></a>Kavaklıdere &#160;&#160;&#160;Nisan</h5>
<p>Tunalı Hilmi Caddesi 'nden Kavaklıdere istikametine doğru ilerlemekte olan beyaz renkli otomobilin arka koltuğunda oturan iki&#160;adam, sessizce akıp giden yolu izliyordu. Asker tıraşlı şoför, bardaktan boşanırcasma yağan yağmur yüzünden kayganlaşan asfaltta otomobili sarsmadan sürmeye gayret ediyordu. Otomobilin camına vuran yağmur tanelerinin temizlemeye çalışan silecekler deli gibi bir o&#160;yana, bir bu yana gidip geliyordu. Caddenin kaldırımlarında, apartman saçaklarının altına sergi açmış simitçiler, yağmura aldırmadan&#160;yeni bir güne hazırlanıyorlardı.</p>
<p>Paris Caddesi'nin sefaretler kısmına geldiklerinde Sahir Albay sessizliği bozdu. &quot;Necip, saat kaç? Geç kalmadık inşallah?&quot;</p>
<p>Yanında oturan Yüzbaşı Necip Akman seri bir şekilde kolundaki elektronik saate baktı ve, &quot;Hayır albayım, saat sekize beş var, tam vaktinde ofiste olacağız,&quot; dedi.</p>
<p>Yüzbaşı fazla konuşmazdı. Her zaman soruları yanıtlar, eklemelerle vakit kaybetmezdi. Diyalogları uzatmaktan nefret ederdi. Belki de onun mesleğinde hızla ilerlemesini sağlayan en büyük özelliklerinden biri buydu. Bilgisayar mantığıyla düşünürdü: Sorulara&#160;doğru ve net cevaplar vermek. Özel hayatında da aynı felsefeyle hareket ederdi. Bu yüzden bir iki denemeden sonra kadınlarla flört etmenin kendisine göre bir sosyal ilişki türü olmadığına karar vermiş,&#160;eşini de yine bu mantıkla, görücü usulüyle bulmuştu. Net ve ketum&#160;olmak, hayatı onun için kolaylaştırıyordu.</p>
<p>Terör Örgütleri Araştırma Grubu Başkanı Albay Sahir Balan-cı, o sabah Paris Caddesi üzerinde yer alan çalışma ofisindeki grup toplantısına katılmak üzere yola çıkmıştı. Grup toplantıları merkez&#160;ofiste, her hafta cuma günü saat sekizde yapılırdı. Hava koşulları, tatil günleri ya da farklı durumlar toplantı gün ve saatini değiştiremezdi: Her cuma sabah saat sekizde. Ancak bugün çarşamba olmasına rağmen olağandışı gelişmeler nedeniyle toplantı kararı alınmıştı.</p>
<p>Dört subay ve iki sivil istihbarat yetkilisinden oluşan araştırma grubu, geniş yetkileri olan, varlığı devletin birçok kurumu ya da üst düzey yöneticisi tarafından bilinmeyen bir oluşumdu. Gruba&#160;müdahale yetkisi sadece genelkurmay başkanına aitti. Oluşturulma&#160;nedeni tüm istihbarat birimleri arasında gizli koordinasyonu sağlamak, toplanan tüm bilgilerin değerlendirmesini yapmak, din amaçlı terör örgütlerinin gelişim sürecini izleyip bitiş süreçlerini hızlandıracak planlar hazırlamak, nihayetinde de aktivitelerine son vermekti.</p>
<p>Otomobil bahçeye girip iki katlı villanın önünde durdu. Görkemli yapıdan çıkan iki koruma, ellerinde şemsiyelerle koşup aracın yanına gelerek kapıları açtılar. Başkan ve yardımcısı korumaları selamladıktan sonra eve girdiler. Yüzbaşı toplantı odasının kapısını&#160;açtığında içerideki dört kişi ellerindeki çay bardaklarını bir kenara&#160;bırakıp hızla ayağa kalktı.</p>
<p>Albay gözlerini odadakiler üzerinde gezdirerek başıyla selamladı. &quot;Günaydın arkadaşlar. Arzu ederseniz hemen masaya geçelim.&quot;</p>
<p>Odada bulunan istihbaratçılar çantalarını alarak masadaki yerlerine yerleştiğinde, bir hizmetli içeri girerek başkanın ve yardımcısının çay servisini yaptı. Servisin sona ermesinden sonra dışarı çıkan hizmetlinin arkasından kapanan otomatik kapının sesiyle, albay masa üzerinde duran üç uzaktan kumanda aletinden birini alarak, iki&#160;düğmesine bastı. Böylece oda, tüm istenmeyen dış dinleme ve izlemelere karşı elektronik olarak yalıtılmış oldu. Bu sistem aynı zamanda uydu üzerinden bina içindekilerin vücut ısılarının algılanması yoluyla izleme yapılmasını da engelliyordu. Milli İstihbarat bünyesinde çalışan genç elektronik mühendislerinin geliştirdiği bir teknolojiydi bu ve televizyon, uydu bağlantı sistemi olarak kamufle&#160;edilmişti. İstihbarat birimi son on yıldır casus teknolojisi alanında&#160;yaptığı gelişmeleri tüm diğer ülke istihbaratlarından gizlemeyi başarmıştı.</p>
<p>Çayından büyük bir yudum alan başkan konuşmaya başlamadan önce yüzbaşıya başıyla işaret ederek toplantı konusuyla ilgili bilgi dosyalarını diğerlerine dağıtmasını istedi. İsteği yerine getirildikten soma gür sesiyle konuşmaya başladı. &quot;Arkadaşlar, lütfen dosyalarınızı açın.&quot;</p>
<p>Masa etrafındakilerin dosyaları açıp fotoğraflara bakmaya başlamasından birkaç saniye soma anlatmaya başladı. &quot;Bu fotoğraflar pazartesi sabahı Zaho'da bulunan haber kaynaklarımız tarafından&#160;çekildi. Bir numaralı fotoğraftaki iki ihtiyar, TC vatandaşı. İstanbul&#160;ikametli oldukları sanılıyor. İkinci fotoğrafta gördüğünüz kişi malum silah tüccarı. Bu ihtiyarlar silah tüccarını villasında ziyaret etti. Orda yaklaşık iki saat kaldıktan sonra sınırdan tekrar giriş yaptılar. Bölge istihbaratı tarafından verilen alarma uygun olarak izlenmeye alındılar. Ancak gece 03.00 sularında Gaziantep yakınlarındaki bir benzin istasyonunun tuvaletinde öldürülmüş olarak bulundular. Üçüncü fotoğraftaysa...&quot; Bir an için durup cesetlerin fotoğrafına baktı, sonra tepkisiz bir şekilde devam etti. &quot;Üzerlerinde pasaportları bulunmadı tabi. Kimlik teşhisini zorlaştırmak için katil ya da&#160;katiller yüzlerine ateş ettikten sonra bir de asit dökmüş. Nitekim aynı şekilde parmak uçları da aside bulanmış.&quot;</p>
<p>Strateji Analiz Uzmanı Derya Bozoğlu, her zamanki gibi sabırsızca ilk soruyu sordu. &quot;Efendim, bütün bunları yaparken etrafta kimse yok muymuş? En azından bizimkiler merak edip peşlerinden&#160;gitmemiş mi?&quot;</p>
<p>Cevabı başkamn işaretiyle yüzbaşı verdi. &quot;Bölge yetkilisi uzak takip emri vermiş. Bu adamlar otobüsle yolculuk ediyorlarmış. Benzincide mola verildiğinde bizimkiler de dikkat çekmemek için yemeğe oturmuşlar. İhtiyarların tuvalete kalkıp normal sürede dönmemeleri üzerine kontrol etmek istemişler. Karşılaştıkları manzara malum...&#160;Olay anında tuvalette kimse yokmuş.&quot;</p>
<p>Analiz uzmanı ikinci soruyu da bekletmeden yöneltti. &quot;Uzun bir iş gibi görünüyor. Kimsenin dikkatini çekmemiş olması tuhaf görünüyor ama...&quot;</p>
<p>Sözü, Operasyonlar Sorumlusu Kıdemli Yüzbaşı Hüseyin Yıllar tarafından bölündü. &quot;Bence o kadar uzun zaman alacak bir cinayet değil. Muhtemelen katil tek kişi, ancak bir gözcüsü olduğu kesin. İhtiyarlar, fotoğraftan da anlaşıldığı gibi yan yana, eski tip tek kişilik tuvaletlere girmişler. Katil önce kapıya yüklenip susturucu takılmış büyük kalibreli silahla kurbanın yüzüne iki el ateş etmiştir, sonra diğerinin tuvaletten çıkmasını önlemek için yanına girip aynı şekilde ateş etmiştir. Ardından hızlı bir şekilde iki ihtiyarın parmak uçlarına ve yüzlerine asit damlatmıştır. Bu sırada taharet muslukları&#160;açık bırakılmışsa, suyun sesi susturucunun sesini boğar. Profesyonel&#160;biri için yaklaşık beş altı dakika sürecek bir operasyon bu,&quot; dedi. Bir&#160;an durakladıktan sonra ekledi. &quot;Tabi gözcünün perdeleme yapmış olması muhtemel. Belki tuvaletçiyle ücret münakaşasına girmiştir ya&#160;da sarhoş taklidi, çocuğum kayboldu karmaşası da yaratmış olabilir&#160;veya bunun gibi bir şeyler... Muhtemelen bir kadın, bir erkek çalıştılar, bir de ulaşım sorumlusu... Bence üç kişiydiler,&quot; diye tamamladı.</p>
<p>Başkan bir anda odada yaratılan beyin fırtınasından zevk aldığını gizlemeye gerek görmedi. &quot;Beyler, konuyu ele alış biçiminiz beni etkiliyor. Ancak, sorun nasıl öldürüldükleri değil, geldikleri yer&#160;ve yaptıkları ziyaret. Otobüse Mardin'den binmişler, İstanbul'a bilet kestirmişler, muavine sadece iki çanta verip Esenler'de ineceklerini, Kadırga semtine en yakın hangi servisin kalktığını sormuşlar.&quot;&#160;Sivil istihbarat uzmanının soru sormak için elini kaldırdığını gördüğünde konuşmasını kesip izin verdi. &quot;Buyrun?&quot;</p>
<p>Toplumsal hareketleri izlemekle görevli İstihbarat Uzmanı Mehmet Bolulu sorusunu yöneltti: &quot;Komutanını, bu olayın imam cinayetleriyle bağlantılı olduğunu mu düşünüyorsunuz?&quot;</p>
<p>Başkan çayından bir yudum alıp soruyu diğer sivil analiz uzmanına yöneltti. &quot;Batur Bey, sizce böyle mi düşünmemiz gerekiyor?&quot;</p>
<p>Milli İstihbarat'ın önemli isimlerinden Binbaşı Batur Üzmez, her zaman yaptığı gibi konuşmaya başlamadan önce önünde duran&#160;dolmakaleminin kapağını çıkardı. Önündeki kâğıda belli belirsiz çizgiler çizmeye başladı. Kafasını toplamaya çalışıyordu. Bu tip toplantılarda rütbelerle konuşmamaları gerekiyordu, ama yine de bu &quot;bey&quot;&#160;hitapları tuhafına gidiyordu. İşte yine bu konuya takılmıştı. Toparlanmak için boğazını temizledi. Ciddi, fakat sıcak bir ses tonuyla konuştu. &quot;Teşekkür ederim, başkanım. Öncelikle, arzu ederseniz, imam&#160;cinayetlerini tekrar gözden geçirelim. İlk cinayet üç ay kadar önce&#160;işlendi. İlk kurban İstanbul'da Fatih'e bağlı Mesir Mahallesi'ndeki&#160;caminin imamıydı. Kalbine ve kafasına yakın mesafeden ikişer kurşun sıkılarak öldürüldü. İddiasız kişiliğiyle kimsenin düşmanlık beslemediği, yumuşak huylu bir mahalle cami imamıydı...</p>
<p>&quot;İkinci kurban yaklaşık yirmi gün sonra, bu kez Anadolu yakasında Küçük Bakkalköy Mahallesi'ne bağlı bir cami imamıydı. Sertlik yanlısı, sürekli tartışmalar içine giren bir kişilik. Sevmeyeninin çok olduğu kayıt edildi. Apteshanede ensesine bir el kurşun sıkılarak öldürüldü. Katil ya da katillerin izine rastlanmadı...</p>
<p>&quot;Son olarak bu ay başında, Kadırga Mahallesi'ne bağlı bir cami imamı Gebze kırsalında boğazına kadar toprağa gömülü, baş kısmı peynir kaplanarak sıçanlara yedirilmiş bir şekilde öldürüldü. Dosyalar, kurbanların din adamı olması ve amatör görünmeyen cinayet şekilleri nedeniyle birleştirildi. Sonuç olarak dikkatler bölgede hâkimiyet kurmak isteyen yeni bir dini terör örgütü ya da imamlara özel ilgisi olan bir seri katil üzerinde yoğunlaştı. Bu nedenle&#160;dosya bizim de gündemimize girdi.&quot;</p>
<p>Konuşmasına uzun bir ara vererek, önündeki kâğıda enlemesine bir çizgi çekti. Daha şimdiden kâğıdın yarısı tuhaf şekillerle dolmuştu. Sonra derin bir nefes alıp burnundan sertçe dışarı verdi. Bunu yaparken alt dudağını üst dudağının üzerine gayri ihtiyari bir şekilde yerleştirdi. Ünlü istihbaratçının sert karakterini ortaya koyan en önemli tikti bu.</p>
<p>Konuşmasına devanı etti. &quot;Bugün önümüze gelen bu yeni dosyayla son öldürülen imamın mahallesinde oturan iki ihtiyarın Kuzey Irak'ta ünlü bir silah tüccarını ziyaret ettiğini, ardından yine pek amatörce olmayan bir şekilde öldürüldüklerini öğreniyoruz. Bence&#160;iki dosyanın birleştirilmesini sağlayalım. Polis, ihtiyarların kimliklerini tespit etsin, böylece imamla bağlantılı olup olmadıklarını görürüz,&quot; dedi ve son bir çizgiyle sözünü bitirdi.</p>
<p>Başkan çayındaki son yudumu alıp boş bardağı gürültülü bir şekilde yerine koyduktan sonra, odadaki sessizliği uzatmak istercesine önündeki fotoğraflara daldı, ihtiyarlardan birinin pantolonu altına giydiği uzun çizgili pijama ve altındaki uzun yün donun bel kısmı yer yer kan lekesi olmuştu. Başkan farkında olmadan, &quot;Zavallı&#160;adamlar, kim bilir neyin peşindeydiler,&quot; diye mırıldandı. Sağında oturan yüzbaşının sesiyle kendine geldi.</p>
<p>&quot;Ne dediniz başkanım?&quot;</p>
<p>&quot;Yok bir şey, Necip... Öylesine, sesli düşündüm,&quot; dedi başkan. Soma tekrar bakışlarını Batur Üzmez'e çevirdi ve devam etti. &quot;Ba-tur Bey, teşekkür ederim. Evet, bana da makul geliyor bu şekilde&#160;davranmak. Ancak bir de ihtimalleri konuşalım isterseniz. Diyelim&#160;ki bu adamlar gerçekten son imamın cemaatinden çıktı, bu bizi nereye götürebilir?&quot;</p>
<p>Binbaşı soruyu hemen cevapladı. &quot;Eğer bir cemaat silahlanıyorsa, hele böyle gerçek anlamda yüksek ateş gücü sağlayacak adamlara kadar ulaştıysa, ortada ciddi bir tehlike var demektir, efendim.&quot;</p>
<p>Başkan önündeki dosyayı dalgın bir şekilde inceleyen sivil analiz uzmanının ne düşündüğünü merak ediyordu. Sesine fark edilir bir yumuşaklık katarak sordu. &quot;Sen de bir şeyler var mı Barış?&quot;</p>
<p>Barış Akdiller üniversiteyi bitirdiği sene istihbarat Dairesi'nin gazetelere verdiği tercüman ilanına başvurmuştu. Arap dili ve edebiyatı mezunuydu. Yazılı sınavı geçmesinin ardından alındığı mülakatta sorulan sorulara verdiği sıradışı cevaplarla imtihan sorumlusunun dikkatini çekmiş, tercümanlık yerine Stratejik Araştırmalar Bö-lümü'nde analiz masasının emrine verilmişti. Eğitim sürecinde ve&#160;daha sonra birimde gösterdiği üstün başarı ile amirlerinin takdirini&#160;kazanmış, aradan altı yıl geçince de bu çok gizli birime dahil edilmişti. Normalüstü zekâsı ile zaman zaman delilik sınırlarında dolaşıp gelen bir ruh hali vardı. Dakikalarca kıpırdamadan oturduğu ilk&#160;fark edildiğinde servis psikologuna gönderilmiş, ancak adamın da&#160;aklını karıştırıp durumun bir tür yoga pozisyonu olduğuna inandır-</p>
<p>mış ve göreve devam raporu almıştı. Tabi zamanla bu dalıp gitmeler kanıksanmıştı. Çünkü o kadar isabetli raporlar çıkarıyordu ki birim şefinin böyle bir zekâdan vazgeçme lüksü kalmamıştı. Raporlarındaki ve komplo teorilerindeki başarısını, sayılı bir iki arkadaşına, değişik bakış açılarını aynı anda peş peşe kullanma metoduyla açıklıyordu. Sıradan zekâların olayları çizgi şeklinde gördüklerini, biraz&#160;daha zekilerin üçgen ya da daire gibi iki boyutlu geometrik şekiller&#160;şeklinde algıladıklarını, kendisi gibi özel zekâlarınsa olayları bir&#160;küp şeklinde üç boyutlu olarak algılayıp binlerce olasılığı görebildiklerini söylüyordu. Başarılı olmaları için doğru olasılığı seçmeleri gerekirdi ve doğru seçim de her zaman yapılamazdı. Kendi tabiriyle onu &quot;inanılmaz&quot; yapmayan zafiyet de buydu.</p>
<p>Genç analiz uzmanı, yanında oturan Derya Bozoğlu'nun ayağını dürtmesiyle başını dosyadan kaldırınca, masadakilerin kendisine baktığını fark etti. Durumunu kurtarmak için ustalıkla hemen herkesin üzerine alabileceği şekilde soru sordu. &quot;Özür dilerim efendim,&#160;düşünüyordum da... Lütfen soruyu tekrar alabilir miyim?&quot;</p>
<p>Başkan soruyu yineledi. &quot;Sen, dedim Barış, ne düşünüyorsun?&quot;</p>
<p>&quot;Efendim, aslına bakarsanız benim içime bir kurt düştü.&quot;</p>
<p>&quot;Nedir o?&quot;</p>
<p>Barış sıkıntı ve utangaçlık arasında gitti geldi, sonra hafifçe kızararak devam etti. &quot;Yani bu kadar kolay bağlantılar bulmamız beni şüphelendiriyor. Biri ya da birileri üç imam öldürüyor. Öldürülüş&#160;biçimlerine bakılınca, özellikle son cinayet sıradan bir zekânın eseri değil; tabi soğukkanlılığını övmeyeceğim. Bütün bunların üzerine de kolayca ulaşılabilecek iki ihtiyar adamı herkesin bildiği ve&#160;tüm istihbarat birimlerinin izlediği bir silah tüccarına gönderiyor.&#160;Daha sonra da profesyonel bir şekilde, bu adamları izleyenlerinin&#160;gözü önünde öldürüyor. Sıradan olmayan öldürme biçimlerinin -ki</p>
<p>organize oldukları son olayda daha net görülüyor- bu kadar basit bir temasa müsaade etmeyeceğini düşünüyorum,&quot; dedi. Diğerlerinin&#160;tepkisini ölçmek için sustu.</p>
<p>Başkan, analiz uzmanının söylediklerini bir an düşündü. Haklılık payı olabilirdi. Diğer uzmanların ne düşündüğünü merak etti. &quot;Barış'ın söylediklerine bir yorum eklemek isteyen var mı?&quot;</p>
<p>Cevap Binbaşı Üzmez'den geldi. &quot;Bana da mantıklı geldi söyledikleri. En azından bu da bir ihtimal olarak değerlendirmeye alınmalı.&quot;</p>
<p>Binbaşının ortaya atılan fikri onaylaması başkan için yeterli oldu. &quot;Peki, devam et Barış. Nereye varmak istiyorsun?&quot;</p>
<p>&quot;Hayır hayır, bir yere varmak istediğimden değil. Sadece gördüğüm ihtimaller arasında bu beni en fazla meşgul edeni oldu! Siz-lerle paylaşmak istedim.&quot;</p>
<p>Bu kez soru binbaşıdan geldi. &quot;Barış Bey, bu fikrin peşinde olacaksak karşı fikrimizi de geliştirmemiz gerekiyor. Bir öneriniz yok mu?&quot;</p>
<p>Binbaşının ilgisi analiz uzmanını memnun etti. &quot;Bence diğer fikirlerin peşinden gidip normal prosedürümüzü uygulayalım. Eğer&#160;gerçekten böyle yönlenmemizi istiyorlarsa, güvenlik birimlerimizin&#160;bu yönde hareket ettiği izlenimini verelim. Zaten bir sonraki aşamanın ne olduğunu görebilmemiz için bu yolda ilerlememiz gerekiyor.&#160;Diğer taraftan, farklı bir gelişme için araştırmamızı sürdürelim. Belki de gerçekten göründüğü kadar basittir, kim bilir?&quot;</p>
<p>Başkan konuyu toparlamak için müdahale elti. &quot;Peki, başka sorusu ya da farklı yaklaşımı olan var mı?&quot; Odadakilerden ses çıkmadığını görünce de devanı etti. &quot;Barış'ın söyledikleri bana da makul geliyor. Bu ihtimali de göz önüne alalım. İstanbul Emniyeti soruşturmayı sürdürsün, Gaziantep Emniyeti'nden dosyayı alıp birleştirsinler. Bu ihtiyarlan da araştırsınlar. Milli istihbarat da şüpheli bölgede&#160;çalışmalarını sürdürsün. Biz de her iki koldan araştırmaları izlemeye&#160;devam edelim,&quot; dedi. Ardından Hüseyin Yıllar'a dönerek, &quot;Hüseyin,&#160;bölgede çalıştırabileceğimiz özel bir ajanın var mı?&quot; diye sordu.</p>
<p>&quot;Var başkanım. Sultanahmet mıntıkasında faaliyette olan iki bağımsız kulağımız var. Onları sürekli bağlantı pozisyonuna alıp&#160;bölgeye kaydırabiliriz.&quot;</p>
<p>&quot;Peki,&quot; dedi başkan, önündeki takvime bakarak. &quot;Bir sonraki toplantıya kadar yerleşimimizi gerçekleştirelim. Kulakları bölgede&#160;aktif hale getirip dinlemeye başlayalım. Bu arada hepiniz sorumlu&#160;olduğunuz birimlere gelen haberleri çok dikkatlice tarayın. Her türlü ayrıntıyı bilmek istiyorum. Sessizliğimizi devam ettirip örtünün&#160;altında kalmaya devam edelim. Sonrasında ne olduğunu görürüz.&#160;Bu arada Derya Bey, siz de şu silah siparişinin ne olduğunu bulmaya çalışın. Bu hareketlilikten diğer istihbaratçıların ne kadar bilgisi&#160;ve ilgisi var öğrenmeye çalışalım. Özellikle İsrailli dostlarımızın neler bildiğini öğrenelim. Dosyalarınızı inceledikten sonra farklı bir&#160;fikir yürütürseniz lütfen beni haberdar edin. Herkese teşekkür ederim. Evet, beyler, bugünlük bu kadar!&quot;</p>
<p>Başkanın odadan çıkmasıyla masanın etrafındaki istihbaratçılar dosyayla ilgili bir müddet daha konuştular.</p>
<p>Barış Akdiller tüm konuşmaların uzağında kalmıştı. İhtiyarların asit dökülmüş yüzlerini gösteren fotoğraflara bakarken bir tek düşünceyi kafasından çıkaramıyordu.</p>
<p>Bu kadar basit olamaz...</p><a id="caption3"></a><h1><a id="bookmark14"></a>darkmalt</h1><h4><a id="bookmark15"></a><span style="font-weight:bold;">6</span></h4><h5><a id="bookmark16"></a>İSTANBUL</h5><h5><a id="bookmark17"></a>Maslak &#160;&#160;&#160;Mayıs</h5>
<p>&quot;Nedim Abi, olur mu öyle şey, abi? Biz seninle yüz seksen gün vade konuşmadık ki, doksan gün konuştuk. Şimdi neyin nesidir abi</p>
<p>bu?&quot;</p>
<p>&quot;Abi gözünü seveyim, böyle bir ticaret yok ki! Ben bunu muhasebeye nasıl anlatırım güzel abiciğim?&quot;</p>
<p>&quot;Ben kimseyi zorda bırakmam abi. Sana zorla mal satmadım ki geri alayım.&quot;</p>
<p>&quot;Ne demek bu dükkâna giren mal iade olmaz? Ya beni delirtmeye mi çalışıyorsun? Bunca yıllık hukukumuz var, niye bunu yapıp beni üzüyorsun abicim ya?&quot;</p>
<p>&quot;Peki, abi, ben bunu unutmam, hadi rasgele...&quot;</p>
<p>Selim Tekin telefonun ahizesini sertçe yerine koyarken yüksek sesle söylendi. &quot;Şerefsiz köpek!&quot; Bir müddet kızgınlığının geçmesi&#160;için koltuğunda geriye kaykılıp gözlerini yumarak derin nefesler aldı. Adrenalinin damarlarında dolaştığını hissediyordu. Yeşil bir çayır hayal etti, uçsuz bucaksız, vücuduna elektrik yüklemeyen bir rüzgâr yarattı, sonra da beline kadar gelen çimenleri. Aralarında yürürken rüzgârın çimenleri hareketlendirmesini düşledi. Bu manzaranın&#160;içinde olmaya iyice odaklandı. Bir süre sonra, daha derin nefes almaya başladı. Kalp atışlarının iyice yavaşladığını fark etti. Bu kadarı yeterliydi. Kalbini durdurabileceğini biliyordu ve şu anda bu oldukça gereksiz bir davranış olacaktı. Yavaşça gözlerini açtı.</p>
<p>Selim, otomobil yedek parçaları imalatı yapan bir şirketin satış müdürüydü. Yirmi dokuz yaşında, orta boylu, sıradan bir tipti. Kumral saçları, iri bir burnu vardı. Gözleri sanki başka birine ait gibiydi.&#160;Renkli gözlüydü; bazılarının yeşil, bazılarınınsa mavi deyip renginden emin olamadıkları, ama bakınca fark edilen gözleri vardı. Bakışlarıyla bir insanı rahatsız edebilir ya da inanılmaz huzur verebilirdi.&#160;Bu özelliğinin tam farkına varamamıştı, sadece bir tuhaflık olduğunu seziyor, ama tam ismini koyamıyordu.</p>
<p>Sanat tarihi konusunda yüksek öğrenim görmüştü, ancak ülkenin ekonomik şartlan onu nefret ettiği bir işte çalışmaya zorlamıştı. Satış konusunda bir uzmandı. Bunu da her zaman gereksiz bir böbürlenmeyle anlatırdı. Bir simit ya da bir haberleşme uydusu, ürün&#160;ne olursa olsun, kolaylıkla satabilirdi. Ürünü tanıması için dört hafta yeterliydi. Daha sonra inanılmaz bir yaratıcılıkla ürünün değer&#160;kattığı noktalan bulup ön plana çıkarırdı. Müşteriyle konuşurken&#160;aynı anda adamın neler düşündüğünü anlayabilirdi. Onun için yüz&#160;yüze konuştuğu hiç kimse kapalı kutu değildi. Bir bakış, bir mimik,&#160;ses tonu, bir soru, bir ayak değiştirme hareketi, sigara içme stili, yemek yiyişi, kıyafet tarzı, yüzükler ya da saat ona çok şey anlatırdı.&#160;Örneğin, bir insanın tenine bakarak yeme alışkanlıkları ya da hasta&#160;olup olmadığı konusunda fikir yürütebilirdi. Tüm bunların ne anlama geldiğini bilmiyor, sadece yapıyordu.</p>
<p>Zor bir çocukluk geçirmişti. Anne ve babasıyla pek fazla bir arada kalmamıştı. Ebeveynlerini yurtdışında geçirdikleri bir kazada&#160;kaybedince bir müddet amcasının yanında kalmış, ancak amcası evlenince yatılı okula verilmişti. Ortaokula başladığı yıllarda aile sevgisinin eksikliği bütün ağırlığıyla benliğine saldırmıştı.</p>
<p>Bir gün, Emirgan'da tek başına sahil yolunda bir bankta oturmuş geçen gemileri seyrederken, inanılmaz bir soğukkanlılıkla onları bir daha göremeyeceğine ikna oldu. O günden sonra da bir daha aile kavramını düşünmedi.</p>
<p>Zeki bir öğrenciydi. İlkokulda matematik şampiyonu olmuştu. Bunda sınıf öğretmeninin etkisinin büyük olduğunu ortaokul sıralarında fark etti. Anlaşamadığı ya da kimyasının uyuşmadığı öğretmenlerin derslerinde huysuzlaşıyor, çalışmıyor, dersle ilgilenmiyordu. Ortaokul bu duygular içinde ufak tefek kırıklar ve teklemelerle&#160;geçti. Ancak lisede, içindeki erkeğin uyanmasıyla birlikte daha da&#160;hırçınlaştı. Liseyi dört ayrı okulda bitirebildi. Tüm bu başarısızlıkların üzerine üniversite sınavında başarılı olunca, amcası hem kendi vicdanını rahatlatmak, hem de bir ödül vermiş olmak için ona bir&#160;ev satın aldı. Böylece yedi yıl süren yatılı okul hayatı, ardında insanın içini tırmıklayan bir dolu hatıra bırakarak sona erdi.</p>
<p>Bir eve sahip olmanın bağımsızlığıyla hırçınlığı zamanla yerini durgunluğa bıraktı. Eskiden arkadaşlarıyla bir arada kalmaya özen gösterirken evde daha fazla vakit geçirmeye gayret eder olmuştu.&#160;Kitap okuyor, yemek yapmayı öğreniyor, müzik dinliyor, ev işlerinde giderek ustalaşıyordu. Kız arkadaş bulmakta zorlanmadığı dönemlerdi ve cinsellik konusunda ileri safhalara gidebilecek ortamı kendiliğinden oluşmuştu.</p>
<p>İlk aşklar ve ilk hayal kırıklıklarının ardından karakteri iyice şekillendi. Kadınlar karakterinin oturmasına yardım ediyordu. Bunu fark ettiğinde mutlu oldu. Her ilişkiden sonra ruhunun hayata bakan pencerelerinin sayısı artıyordu. Kadınları seviyordu. Her ilişkisinde duygularının değişip büyüdüğünü hissediyordu. Ancak bu durumun uzun süreli bir ilişki yaşamasına engel olacağını anladığında&#160;iş işten geçmişti. Sürekli yeni bir kadın tanıma arzusu benliğini ele&#160;geçirmişti.</p>
<p>Para konusunda sıkıntısı yoktu, ama lüks yaşama isteği onu çalışmaya mecbur etmişti. Lise yıllarından başlayarak çeşitli işlerde çalıştı. Yaklaşık yirmi değişik meslek denedi. Aslında kendisine uygun bir iş arıyordu ve bu nedenle tanıdığı arkadaşlarının işlerine giriyor, işi öğreniyor, yeni başlayan biri için hızlı bir ilerleme kaydettikten sonra da o işin kendisine uygun olmadığına karar verip ayrılıyordu. Genellikle bu işlerin ömrü üç ile altı ay arasında değişiyordu.</p>
<p>Sonunda yapabildiği en iyi işin satıcılık olduğunu fark etti. Aslında yeteneği insanlarla ilişki kurmaktı, ancak bunu da diğer yetenekleri gibi adlandıramıyordu. Sonuçta bu işi yapmaya karar vermişti ve yedek parça işinde yedinci senesiydi. Her geçen sene satış işinden nefret ediyordu. Başkasının ürettiği ürünleri satmak ona eziyet veriyordu. İşinde mutsuz olduğunu biliyordu ama sıkışıp kalmıştı.&#160;Yeni bir iş koluna giremezdi, bunun için zamanın geçtiğini düşünüyordu. Amcasından para almayı bırakalı da çok olmuştu. İyi kazanmasına rağmen hiçbir birikimi yoktu. Bu nedenle iş kurmak da bir&#160;hayaldi. Hayatında yeni bir sayfa açılıyordu; gelecek kaygısıyla tanıştı.</p>
<p>Yıllar ilerledikçe arkadaş seçme konusundaki değerleri değişiyordu. Önceleri tanıştığı herkesle samimi olurken, askerlik sonrasında iyice titiz ve seçici olmuştu. Yakın arkadaşlarının sayısı bir elin parmaklarını geçmiyordu. Belki de yakın arkadaşlar yerine, ona katlanabilen insanlar demek daha doğruydu. İç dünyasını kimseye açmazdı. Sırlan vardı ama asla başkasına anlatmazdı. Kapalı bir kutuydu. İzin verdiği noktaya kadar insanları yaklaştırırdı. Onu tanıyan&#160;herkesin, çevresinde oluşturduğu savunma çemberleri için ayrı bir&#160;görünmez geçiş izni vardı. Çevresinde iç içe yirmi çember olduğunu&#160;hissediyordu. Patronun, akrabalarının, eski kız arkadaşlarının, erkek&#160;arkadaşlarının, iş arkadaşlarının hepsinin ayrı bir çembere giriş izni&#160;vardı. Ona en fazla yaklaşabilen insanlardan biri eski bir sevgilisiydi ve onun değerlendirmesiyle on ikinci çembere ulaşabilmişti.</p>
<p>Maslak semtinde yükselen gökdelenlerden birinin yirmi üçüncü katında yer alan ofis modern görünümlüydü. Polen filtreli havalandırması, sürekli içecek servisi, son model bilgisayarlarıyla çoğu insanın&#160;hayallerini süsleyebilecek bir ofisti. Selim'in odası diğerlerinden biraz daha genişti. Mobilyaları orta sınıf, standart ürünlerdi, ama büyük&#160;siyah deri misafir koltuğu onu diğerlerinden ayıran en önemli lüksüydü. Tabi firmanın böyle bir lüksü satın alma uygulaması yoktu. Borcunu ödemeyen yeniyetme zenginlerden birinin ofisinden ödemeye&#160;istinaden kaldırmış, getirip ofisine koydurmuştu. Bu koltuğa baktığında Tanrı 'nın küçük bir sınıfa bahşettiği lüksü görüyor, bundan da haz&#160;alıyordu.</p>
<p>Sosyal statü kompleksi olmadığından sınıf atlama gibi bir endişesi de olmamıştı. Birçokları gibi insanların eşit yaratıldığına inanmazdı. Onun için sınıf tanımı zekâyla doğru orantılıydı. Tanrı&#160;herkesi aynı oranda zekâyla ödüllendirmediğine göre demek ki insanları da eşit yaratmıyordu. Haklar eşit olabilirdi, ama şartlar kesinlikle değildi.</p>
<p>Gözleri deri koltuğun üzerinde gezinirken telefonun sesiyle irkildi. İsteksizce cevap verdi. &quot;Evet?&quot;</p>
<p>&quot;Yuh oğlum! Telefona da böyle çıkılmaz ki! Hayırdır?&quot;</p>
<p>Arayan Erol'du. Okuldan arkadaştılar. Zaman zaman bir araya gelir, bir iki kadeh içer, iş hayatından ve kadınlardan bahsederlerdi.</p>
<p>Erol bebek mamaları satan bir firmada bölge sorumlusu olarak çalışıyordu. O da bekârdı ve hayatının kadınını arıyordu. Orta boylu, zayıf, olduğundan yaşlı gösteren, yakında kel olacak bir tipti.</p>
<p>&quot;Canım sıkkın be, Erol. İtin teki vadeden taktı yine.&quot;</p>
<p>&quot;Boş ver be kardeşim. Akşam kaçta buluşuyoruz, sen onu söyle.&quot;</p>
<p>Selim birden toparlayamadı hafızasını. &quot;Hayırdır, ne yapıyoruz ki?&quot;</p>
<p>&quot;Oğlum, sen harbiden kopmuşsun! Ayşe ile buluşup şu sorunlu kızın evine gideceğiz ya.&quot;</p>
<p>&quot;Ha sahi, unutup gitmişim. Peki, on dokuzda çıkabilirim. Bende araba var. Nerde buluşuruz?&quot;</p>
<p>&quot;Ben Ayşe'yi alıp öyle geleceğim. İstersen şöyle yapalım... Kızın evi Emirgan sırtlarındaymış. On dokuz kırk beşte Emirgan&#160;son duraktaki büfenin orda buluşalım. Kızın evini ben de bilmiyorum. Hep beraber gideriz. Bu arada kız çok güzelmiş oğlum, yaşadın valla,&quot; dedi Erol gülerek.</p>
<p>&quot;Oğlum, ben beğensem kız beni beğenmez, o beğense ben onu beğenmem. Bizden bir şey çıkmaz!&quot;</p>
<p>&quot;Hadi abicim hadi, ağlamayı kes. Unutma, Emirgan son durak, on dokuz kırk beşte. Görüşürüz.&quot;</p>
<p>Selim, &quot;Görüşürüz,&quot; dedikten sonra telefonu kapattı. Bu kız konusunu tamamen unutmuştu.</p>
<p>Erol abartmayı severdi. Sevgilisi, bir arkadaşının ruhsal sıkıntılar yaşadığını söylediğinde hemen Selim'in kıza yardımcı olabileceğini anlatmıştı. Kızcağız tek başına yaşıyordu ve akşamlan yatağına yattığında bir ağırlığın üzerine çöktüğünü iddia ediyordu. Sinirleri yıpranmıştı. Arkadaşları yakında delireceğini düşünüyordu. Erol'a göre Selim, kızın bu sorununu halledebilirdi. O, Selim'in özel&#160;güçleri olduğuna yemin edebilirdi.</p>
<p>F: 4</p>
<p>Bir de ben inansam öyle olduğuma, hiç mesele kalmayacak, diye düşündü Selim. Saatine baktı; mesai bitimine daha yarım saat&#160;vardı. İnternete girdi.</p>
<p>On dokuz onda işyerinden ayrılıp yola çıktığında İstanbul'un trafik keşmekeşinin tüm yoğunluğuyla devam ettiğini göldü. İstinye&#160;Yokuşu'ndan aşağıya inip Boğaz yoluna girince gördüğü manzara&#160;karşısında tekrar rahatladı. Her zaman Boğaz'da oturmayı hayal etmişti. Boğaz manzarasına uyanan insanlar için yorgunluğun olmadığını düşünüyordu. İnşam yaşadığına inandıran bir görüntüydü bu ve&#160;usta bir ressamın elinden çıkmış, her zaman hareket eden bir tabloya benziyordu.</p>
<p>Emirgan son durağa geldiğinde Erol'un arabasını kenarda, dörtlülerini yakmış beklerken gördü. Kornaya basıp kendisini gösterdi. Selamlaştıktan sonra Erol'un hareket edip önüne geçmesini&#160;bekledi. Kısa bir süre Reşitpaşa Yokuşu 'nu tırmandıktan sonra korunun hemen önündeki dört katlı büyük bir apartmanın yanına park&#160;ettiler.</p>
<p>Araçlardan indiklerinde Erol ve Ayşe'yle sarılıp öpüştüler. Ardından asansöre binerek en üst kata çıktılar.</p>
<p>Selim, kapıyı açan genç kızı, Lale'yi gördüğünde, güzelliği karşısında adeta büyülendi. Başak sarısı küt kesilmiş saçların örttüğü muhteşem bir yüz ve biçimli dudakların altındaki kusursuz dişler. Bir erkeğin aklına sadece öpmeyi getiren enfes bir boyun, sıcacık bakan siyah gözler.</p>
<p>Selim şaşkınlığını belli etmemeye çalışarak Lale ile tokalaşlı. Salona girdiklerinde her zaman yaptığı gibi ev sahibinin karakterini evin dekorasyonundan tahlil etmeye çalıştı. Sağda solda çocukluktan kalan duyguların halen yaşamakta olduğunu belli eden bol&#160;tüylü, sevimli rengârenk ayılar, maymunlar ve benzer oyuncaklar;&#160;ekonomik rahatlığı ilan eden mobilyalar; muhtemelen anne tarafın-</p>
<p>dan alınmış masa örtüleri ve perdeler; şık bir yemekte çekilmiş aile fotoğrafları; genç kızlığın zirvesindeki iyimserliğin göstergesi pembe renkli terlikler: ortadaki sehpa üzerinde karamsarlık ve umudun&#160;işaretçisi fal kartları...</p>
<p>Yeni tanışan insanların tipik yüzeysel somlarını karşılıklı sordular birbirlerine uzun bir süre: Nereden mezunsun, ne iş yapıyorsun, nerede oturuyorsun, şunu tanır mısın, ailen, çevren, manzara... vs. Aslında bunlar dostluk derinliğine dalmadan önce yapılan nefes&#160;egzersizleriydi. Erol, Ayşe ile ilgilendiğinden ancak ara sıra sohbetlerine dahil oluyordu. Böylece Selim, genç kızla dilediği gibi sohbet&#160;etme olanağı buldu.</p>
<p>Lale'nin iki cümlede bir &quot;Anlıyor musun?&quot; diye sormasını yurtdışında uzun süre kalmasına yordu Selim. Bütün konuşmalar&#160;önemsizdi, vakit kaybıydı. Bir tek gerçek vardı: Lale çok, ama çok&#160;güzeldi. Selim ilgisini belli etmemeye çalışan bir kahraman görünümündeydi. İlgisini saklamak için olmadık tavırlar alıyor, komik pozlar yapıyordu.</p>
<p>Çaylar içildi, sohbet uzadığı için kahveler de yapıldı. Lale kahve fincanını kapatmasını istedi Selim'den. Fal bakacaktı ona.&#160;Kim bilir, belki o da Selim'i etkilemeye çalışıyordu. Sonra genç kızın uykusuzluğundan bahsettiler bir süre. Geceleri uykuya daldıktan hemen sonra iki elin göğsüne bastırdığını söyledi Lale.</p>
<p>Selim bunu da genç kızın hayal dünyasına yordu, ama belli etmedi, ciddiyetle dinledi. Hatta bir ara daha da ileri gidip kızın yatak odasına baktı ve duvarda duran bir posteri kaldırması gerektiğini&#160;söyledi. Öyle ya, bu işlerden anlardı.</p>
<p>Salona dönüp tekrar oturduklarında Ayşe ile Erol bulaşıkları yıkamak için mutfağa gittiler. Büyük evde salon ile mutfak arasındaki mesafe konuşmaların duyulmayacağı kadar uzaktı. Saat gece yarısına geliyordu. Lale büyük bir istekle Selim'e fal bakmaya başladı:</p>
<p>&quot;Sen,&quot; dedi dudaklarını bükerek. &quot;Çok kannaşık birisin. Keskinlikler de var karakterinde, bulanık taraflar da...&quot;</p>
<p>Selim, kızın kendisiyle ilgili orijinal bir işaret bulmasını ümit ediyordu. İlgisini uyandıracak, belki onu da en az kendisi kadar etkileyecek bir özellik. &quot;Doğru,&quot; diyerek onayladı Lale'yi.</p>
<p>Kız devam etti. &quot;Bazen bir deniz kadar huzurlusun, bazen de bir fırtına kadar huzursuz... Senin çok sevmeyenin var... Çok sevenin de... İki kadın var, gözyaşı döküyorlar... Tuhaf bir kapının eşi-ğindesin... Büyük bir kapı... Garip bir kapı... Sanki geçecek gibisin... İnanılmaz bir yunus var, çok güzel çıkmış...&quot; Birkaç saniye&#160;durdu, sonra da, &quot;Bu kadar gibi,&quot; dedi.</p>
<p>&quot;Ağzına sağlık, hadi hayırlısı,&quot; dedi Selim kendisini tutamayarak, bütün günlerini fal bakarak geçiren dedikoducu ev kadınları gibi. Sonra da pişman oldu söylediğine, bu çok sıradan olmuştu&#160;şimdi.</p>
<p>&quot; Bir de... bir de...&quot; dedi ve durdu Lale. Yüzünde bir dalgalanma oldu.</p>
<p>Selim hemen fark etti sıradan olmayan bir şey gördüğünü. Umutla, &quot;Evet?&quot; dedi ve hayal kunnaya başladı. Belki de, diye düşündü. Belki de aramızda bir şeyler olacağını gördü.</p>
<p>Lale omuzlarını silkerek fincanı masaya bıraktı. &quot;Bu kadar işte.&quot;</p>
<p>&quot;Ne gördün en son?&quot;</p>
<p>&quot;Hiç... Saçma sapan bir şey, gereksiz... Belki de ben yanlış gördüm...&quot;</p>
<p>Selim ısrarını sürdürdü. &quot;Lütfen Lale, lütfen tekrar bak ve ne kadar saçma olursa olsun söyle... Lütfen!&quot; Yüzüne çocuksu bir yalvarma maskesi oturtmuştu. Kesinlikle ikisiyle ilgili bir işaret görmüştü kız. Sadece bunu söylemekten utanıyordu.</p>
<p>Genç kız dayanamadı, tekrar fincanı alarak koltuğunda geriye yaslandı.</p>
<p>&quot;Bu... bu çok saçma, ama madem ısrar ediyorsun, söyleyeyim...&quot;</p>
<p>Selim hedefe yaklaştığını hissetti, nihayet aralarında olmasını düşlediği bağ kurulmuştu. Sevinçten gülmemek için kendisini zor&#160;tuttu.</p>
<p>Lale kendisinden beklenmeyen mekanik bir sesle gördüğünü tanımlamaya başladı. &quot;Büyük bir kaya var, sanki bir tepenin üzerinde gibi... Bir adam var... Kayanın üzerine oturmuş, aşağıya bakıyor... Bir elini çenesine dayamış...&quot;</p>
<p>&quot;E, bunun neresi garip?&quot; diye sordu Selim</p>
<p>Lale başını kaldırıp baktı. &quot;Garip olan şu: Adamın boynuzu var!&quot;</p>
<p>Selim bir an için vücudundaki tüm kanın yüzüne hücum ettiğini hissetti. Elinde olmadan gerildi. Adrenalin damarlarında yine deli gibi koşmaya başlamıştı. Şaşkınlığını toparlamaya zaman bulamadan ağzından, &quot;Anladım,&quot; sözcüğü çıktı. Sinir bozucu bir sessizlik oldu.</p>
<p>Erol ile Ayşe'nin konuşarak salona girmesiyle büyü bozuldu. Tekrar sohbet etmeye başladılar. Kızlar heyecanla Etiler semtinde&#160;yeni açılan bir kuaförden bahsederken, erkekler de futbol üzerine&#160;koyu bir sohbete dalmışlardı. Ortam tekrar yumuşamış, gerginliği&#160;yok eden bir hava yakalamışlardı.</p>
<p>Bir süre soma Lale, Selim'e beklenen soruyu sordu. &quot;Selim, gerçekten bana yardım edebilir inisin?&quot;</p>
<p>Selim cevap vermek yerine Ayşe'ye baktı. İkili kanepede, çap-razındaydılar. Ayşe, Lale ile aralarında duruyordu. Ayşe başını komik bir şekilde önüne eğdi. Söylenilmemesi gereken bir sırrı açıklamış gibi, yarı pişman, ama yarı mahcup.</p>
<p><span style="font-weight:bold;">S3</span></p>
<p>Selim, Lale'ye bakıp sakin ve duru bir sesle cevapladı. &quot;Bilmem, belki de... Aslında, senin sorununu tümüyle bilmediğimiz, benimse&#160;bir gücümün olup olmadığını anlayamadığım ortada...&quot; Birden durdu. Kendi sesi tuhaf gelmeye başlamıştı. Bir an için takıldı, belki de&#160;bir saniyelik bir his. Sonra devam etti: &quot;Biliyor musun, ben insanların yüzlerine yeterince bakıp yoğunlaşabilirsem, ruhlarının gerçek&#160;görüntüsünü görebilirim. Bir insansa insanın, bir hayvansa hayvanın suretini,&quot; dedi. Şimdi sesi gerçekten değişiyordu, bu kez daha&#160;net hissetti, ancak konuşmasını durduramadı. &quot;Belki bir erkek çıkacak ruhun, belki bir kadın, belki bir kaplan ya da bir ceylan... İster&#160;misin?&quot; diye sordu. Tatlı bir sarhoşluk hissederek gözlerini bir iki&#160;saniye yumdu. O kısacık anda, tarifsiz bir hızla her şeyi, evrendeki&#160;her şeyi; hayatı, ölümü, nasıl olduğunu, neden olduğunu, cenneti, cehennemi, ruhun kıvranışının neye benzediğini, kahkahaların beyinden nasıl kötü fikirleri çıkardığını, köftenin nasıl kızardığını, orgazma sığınan bir kadının vajinasındaki kasılmaların ruhu nasıl etkile -diğini, kalbin senfonik ritminin ne olduğunu, sevginin tadının dudakta nasıl durduğunu, acının kemikleri neden erittiğini, aslanların&#160;asaletinin nereden geldiğini, karanlığın rengini, kanın büyüsünü, tükürüğün insana dönüşümünü, milyarlarca insanın farklı kaderlerinin nasıl düzenlendiğini, ölümün nasıl bir alışveriş olduğunu, meleklerin gözlerinin rengini, taşın soğukluğunu, yeryüzündeki farklı&#160;dillerin benzer tınılarını, atomların ahengini, hücrelerinin oluşumunu, iyi ile kötünün yaratılıştan önce de var olan, bitmeyen ve bitmeyecek kavgasını bildiğini hissetti. Kusacak gibi oldu, ama sakinleşti. Lale'ye baktı; endişeyle kendisini izlediğini fark etti.</p>
<p>&quot;İyi misin Selim?&quot; diye sordu genç kız.</p>
<p>&quot;İyiyim, sorun yok,&quot; dedi Selim. &quot;Bir an başım döndü sanki, ama yok bir şey... Evet, ne diyorsun, ister misin?&quot; Sesi yine değişiyordu.</p>
<p>Lale, Selim'in sorusuna neşeyle cevap verdi: &quot;Evet, isterim. Hadi yapalım.&quot;</p>
<p>Selim göz ucuyla Erol'a baktı. Konuşulanları dinlemiyordu bile; gözünü sesi kısılmış televizyona dikmiş, bir yandan elindeki&#160;birayı yudumluyor diğer taraftan Avrupa Futbol Ligleri özetlerini izliyordu. Erol tarafından gözlenmediğine sevindi Selim. Böylece La-le'ye yoğunlaşıp kızı etkileyebilirdi. &quot;Peki, başlayalım,&quot; dedi. Bir&#160;süre birbirimize bakacağız. Yani sen, benim gözlerime bakacaksın,&#160;ben de senin.&quot; Sözün burasında Ayşe'ye döndü. &quot;Ayşe, bu arada sen&#160;ne olursa olsun benim gözlerime bakma, tamam mı?&quot; dedi.</p>
<p>Ayşe uysal bir şekilde başıyla onayladı ve dizlerine bakmaya başladı.</p>
<p>Selim, Lale'nin gözlerine gözlerini diktiğinde aslında düşündüğü tek şey, kızı etkilemek ve ertesi gün de görüşmek için fırsat yaratmaktı. Bakışmalarının başlamasından yaklaşık bir dakika sonra Selim birden Lale'nin gözlerinden başka bir şey göremediğini&#160;fark etti. Hemen ardından kızın gözleriyle kendi gözleri arasında,&#160;duvarları dalgalanan bir koridor açıldığını gördü. İşte o anda La-le'nin yüzü gerçekten değişmeye başladı. Çirkin bir kadın oldu,&#160;sonra tuhaf bir hayvan, ardından gözlerinin altı çökmüş köse bir&#160;adam, sonrasında bir sincap ve nihayetinde zayıf hatları olan genç&#160;bir kadın.</p>
<p>Tam bu sırada tuhaf bir duygu daha fark etti Selim. Salonun penceresinin dışında, yaklaşık yirmi metre uzaktan salonu seyrederken gördü kendisini. Hâlâ koltuğundaydı ve yağmur yağıyordu.&#160;Yağmur taneleri izli mermiler gibiydi, ama inanılmaz bir yavaşlıkta&#160;düşüyorlardı. Tekrar geri geldi, kendi gözlerinden Lale'ye baktı.</p>
<p>Birden gözleri arasındaki koridora bir karaltı düştü ve bunu derin bir çığlık izledi. &quot;Selim, yapma!&quot;</p>
<p>Lale'nin de bakışlarını Ayşe'nin çığlığıyla Selim'den kaçırması koridorun birden yok olmasına neden oldu. Selim'in bunun ardından&#160;fark ettiği tek şey, çenesi göğsüne doğru yavaşça düşerken gülümse-diğiydi. Ayşe'nin hıçkırarak ağladığı bir sırada kendisinin gülümsemesini garipsedi. Sanki gülen kendi değildi, bunu kontrol edemedi.</p>
<p>Kızlar telaşla banyoya giderken Selim de Erol'a sevgilisinin çığlık atıp ağlamasıyla bir ilgisi olmadığını anlatıyordu. Kızların salona dönmesiyle ortamdaki gerginlik etkisini yitirmeye başladı.</p>
<p>Ayşe sakinleşmişti, ama soruları cevaplandırmayı reddediyor, konuşmak istemiyordu. Selim, kızın salona döndükten sonra kendisine bakmadığını fark edip rahatsız oldu.</p>
<p>Erol'un ısrarları karşısında Ayşe daha fazla dayanamayıp neden çığlık attığını anlatmaya başladı. &quot;Ben önce önüme bakıyordum... Bir süre sonra merak ettim, dayanamadım ve başımı kaldırıp Seli-m'e baktım...&quot; Genç kız tekrar ağlamaya başladı. Selim de ne olduğunu diğerleri gibi merak ediyordu.</p>
<p>Ayşe ağlayarak devam etti. &quot;Onun yüzü ve her yeri yemyeşildi... Gözleri... gözleriyse kıpkırmızıydı...&quot; Kısa bir gerginlik daha yaşadı, sonra da başını kaldırıp Erol'a baktı. &quot;Boynuzları vardı,&#160;Erol... Boynuzları vardı!&quot;</p>
<p>Selim bu kez bayılacağını hissetti. Gerçekten kusabilirdi. Erol ile Ayşe birbirlerine sarılmıştı, genç kız hâlâ ağlıyordu. Selim o sırada Erol'un kendisine bir bakışını yakaladı, çok rahatsız oldu. Bir&#160;laboratuvar faresine bakar gibi bakıyordu. Lale ise başım öne eğmiş, sessizlik içinde elindeki kâğıt mendili ufalıyor, renk vermemeye çalışıyordu.</p>
<p>Selim yerinden kalkıp banyoya yüzünü yıkamaya gitti. Aynaya bakmamaya çalıştı. Kızın anlattığı şeyi görmeyi göze alamazdı. Döndüğünde salondakileri daha iyi durumda buldu.</p>
<p>Bir süre sonra da her şey normale döndü. Bütün gece sohbet edip kâğıt oyunları oynadılar. Kimsenin karanlıkta yatmaya niyeti&#160;yoktu.</p>
<p>Nihayet gün ağarıp sabah olduğunda Selim dışarı çıkarak bakkaldan gazete ve sıcak ekmek aldı. Beraberce uzun bir kahvaltı ettiler.</p>
<p>Bir saat kadar sonra Ayşe'yi Lale'nin yanında bırakıp Erol'la birlikte Selim'in Maçka'daki evine geldiler. Yol boyunca akşam olanları dakika dakika tekrar ettiler, yorumlar yaptılar, sorular sordular,&#160;eve girdiklerinde hâlâ bu konuyu konuşuyorlardı. Selim geceyle ilgili duygularını kendisine saklamaya karar verdi. Durduk yerde Erol 'u&#160;da huzursuz etmenin bir anlamı yoktu.</p>
<p>Salondaki koltuklara yayılmış tartışıyorlardı ki, birden çalan telefonun sesiyle irkildiler.</p>
<p>Selim saate baktı. Henüz dokuz olmamıştı. Ahizeyi kaldırıp tereddütlü bir şekilde cevap verdi. &quot;Alo?&quot;</p>
<p>&quot;Selim?&quot;</p>
<p>Arayan Yeliz'di. Selim'le dört ay önce çıkmışlar, ancak yoğun geçen on beş günlük yakınlaşmanın ardından küçük sorunlarla baş&#160;edemeyerek ayrılmışlardı. Aslında düşünceli bir kızdı Yeliz, ama&#160;bunca zaman somaki arayışın nedeni sadece &quot;hatırlanmak&quot; olamazdı. Selim, kızın sabahın köründe ne bahane uyduracağım merak ederek sordu. &quot;Hayırdır bu kadar erken?&quot;</p>
<p>&quot;Hiç... hiç. Sadece sesini duymak istedim. Gece çok kötü bir rüya gördüm de seninle ilgili. Merak ettim. Daha fazla dayanamayıp aradım. Uyandırmayı göze aldım,&quot; dedi Yeliz.</p>
<p>Kızın sesindeki gerginliği fark etmesine rağmen bunu konuşmak için yapılmış bir atak olarak kabul etti Selim. Herhalde ayrılık nöbetlerinden biri daha gelmiş ve onun etkisiyle rüyasına girmişti.&#160;Kötü bir rüyaymış da, rahat edememiş de... Birden durdu, aklına gelen düşüncenin paranoyaklıkla sınırlı kalmasını diledi ve sordu. &quot;Yeliz, ne gördün rüyanda?&quot;</p>
<p>&quot;Ay, Selim, hatırlamak bile istemiyorum. Çok kötüydü. Hayatım boyunca beni bu kadar rahatsız eden bir rüya görmemiştim.&quot;</p>
<p>Selim ısrar etti. &quot;Bak güzelim bu çok önemli benim için. Lütfen ne gördüğünü anlatır mısın?&quot;</p>
<p>Yeliz bir an durdu, tereddüt etti, sonra kesik kesik anlatmaya başladı. &quot;Ben tek başımaydım. Eski, yıkık dökük bir evin önündeydim. Etrafta başka bir şey yoktu. Karanlıktı... Korkutucu dediklerinden... Tarif edemem ki... Öf, içim kalkıyor...&quot;</p>
<p>&quot;Lütfen Yeliz, devam et,&quot; dedi Selim titrek bir sesle. Birden sırtından ter boşaldığını hissetti.</p>
<p>Kızın gergin sesi ahizede çınlamaya başladı. &quot;Sonra korkmadan içeri süzüldüm. İçersi karanlık, ama dışardan ay ışığı vuruyor herhalde, yani öylesine bir karanlıktı. Hiçbir eşya yok... Etrafta kapılar var... Ben korkmadan sesleniyorum sana. Nerdesin diye. Bir&#160;odanın kapısının olmadığını fark ediyorum. Yaklaşıyorum ve kafamı uzatıyorum. Seni görüyorum. Bir koltukta oturuyorsun. Her yerin yeşil, gözlerin kırmızıydı! Uzun bakamadım... Ama öyle bir sırıtma ifadesi vardı ki yüzünde, inanılmaz itici... Hayatımda görmek&#160;istemeyeceğim şeytani bir sırıtış...&quot;</p>
<p>Selim bir tel gibi gerildiğini hissetti, titredi ve ahizeyi elinden düşürdü...</p>
<ul><li><a href="main-1.xhtml">7</a></li><ul><li><a href="main-2.xhtml">13</a></li></ul><li><a href="main-3.xhtml">16</a></li><ul><li><a href="main-4.xhtml">TEL AVİV</a></li></ul><li><a href="main-5.xhtml">24</a></li><li><a href="main-6.xhtml">29</a></li><li><a href="main-7.xhtml">30</a></li><li><a href="main-8.xhtml">36</a></li><li><a href="main-9.xhtml">41</a></li></ul>
</body>
</html>