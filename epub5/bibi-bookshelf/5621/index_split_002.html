<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta content="pdftohtml 0.36" name="generator"/>
    <meta content="2009-09-18T10:37:28+00:00" name="date"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
  <link href="stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
  <body class="calibre">
<h2 class="calibre2" id="calibre_pb_1">3 KALE </h2>
<p class="calibre1">Bizler bu kalenin erleriyiz. </p>
<p class="calibre1">Tayınımızı yer, suyumuzu içeriz; </p>
<p class="calibre1">Gelirse amansız düşmanlarımız </p>
<p class="calibre1">Her zaman açıktır soframız </p>
<p class="calibre1">Gülleyi koyduk mu topa </p>
<p class="calibre1">İyi bir ziyafet çekeriz onlara </p>
<p class="calibre1">Bir asker türküsü </p>
<p class="calibre1">Eski zaman insanları, cancağızım. </p>
<p class="calibre1">Anasının kuzusu </p>
<p class="calibre1">Belogorsk  Kalesi  Orenburg'dan  kırk  verst  (*)  ötedeydi.  Yol,  Yayık  Irmağı'nın  sarp  kıyıları boyunca  ilerliyordu.  Irmak  donmamıştı  henüz.  Boz  renkli  dalgalar,  beyaz  bir  kar  tabakasıyla örtülü  tekdüze  kıyıların  arasında  hüzünle  kararıyordu.  Onların  ötesinde  de  Kırgız  bozkırları uzayıp  gidiyordu.  Ben  üzüntülü  düşüncelere  gömülmüştüm.  Garnizon  hayatını  hiç  de  çekici bulmuyordum. Emrine gireceğim yüzbaşı Mironov'u gözümün önünde canlandırmaya çalışıyor; görevinden  başka  bir  şey  düşünmeyen,  en  küçük  dengesizliğimi  katıksız  hapisle cezalandırmaya  hazır,  sert,  öfkeli  bir  ihtiyar  olarak  düşünüyordum  onu.  Hava  kararmaya başlamıştı bu arada. Oldukça hızlı yol alıyorduk. </p>
<p class="calibre1">Arabacıma: </p>
<p class="calibre1">- Kaleye çok var mı daha, diye sordum. </p>
<p class="calibre1">Adam: </p>
<p class="calibre1">- Yo, diye karşılık verdi; işte geldik bile. </p>
<p class="calibre1">Surlar,  kuleler  ve  toprak  bir  tabya  görmek  umuduyla  dört  bir  yana  bakındım.  Fakat kütüklerden yapılma bir çitle çevrili küçük bir köyden başka bir şey göremedim. Bir yanda yarı yarıya karla örtülmüş üç, ya da dört ot yığını; öte yanda, ağaç kabuğundan yapılma kanatları tembelce sarkan bir yel değirmeni vardı. </p>
<p class="calibre1">Şaşkın şaşkın: </p>
<p class="calibre1">- Hani, kale nerede, diye sordum. </p>
<p class="calibre1">Arabacı küçük köyü göstererek: </p>
<p class="calibre1">- İşte ya, diye karşılık verdi ve aynı anda içeri girdik. </p>
<p class="calibre1">Dökme demirden, eski bir top duruyordu kapıda. Dar, eğri büğrü sokaklardan geçtik. Kulübeler basıktı, çoğunun üzeri samanla örtülüydü. Arabacıya beni komutana götürmesini emrettim. Az sonra  yüksekçe  bir  yere  kurulmuş  ahşap  bir  evceğizin  önünde  durduk.  Evin  hemen  yanında, yine ahşap bir kilise vardı. </p>
<p class="calibre1">Kimse karşıma çıkmadı. Taşlığı geçtim, sofa kapısını açtım. Yaşlı bir asker bir masanın başına oturmuş  elindeki  yeşil  üniformanın  dirseğine  mavi  bir  bez  parçası  yamıyordu.  Gelişimi bildirmesini emrettim. </p>
<p class="calibre1">Yaşlı asker: </p>
<p class="calibre1">- İçeri gir cancağızım, dedi, bizimkiler evde. </p>
<p class="calibre1">Eski bir zevkle döşenmiş temiz bir odacığa girdim. Köşede kapkacak dolabı duruyordu. Camlı, çerçeveli bir subay diploması asılıydı duvarda. onun hemen yanında da ''Kistrin ve Oçakov'un ele  geçirilmesi''ni,  ayrıca  ''Gelin  seçme''  ve  ''Kedinin  gömülmesi'   olaylarını  gösteren  ağaç basması  tablolar  göze  çarpıyordu.  Sırtında  yünlü  bir  fanila,  başörtülü,  yaşlı  bir  kadın oturuyordu  pencere  kıyısında.  Karşısında  oturan,  subay  üniformalı  tek  gözlü  bir  ihtiyarın kollarına gerili örgüyü çözüyordu. </p>
<p class="calibre1">İşini bırakmadan: </p>
<p class="calibre1">- Ne istiyorsunuz anacığım, diye sordu. </p>
<p class="calibre1">Buraya atandığımı, görevim gereğince Bay Yüzbaşı'yı görmeye geldiğimi bildirdim. Ve bu sözle birlikte tam komutan sandığım bir gözü kör subaya dönmek üzereyken, ev sahibesi, içimden boyuna tekrarlayıp durduğum söylevi kesti: </p>
<p class="calibre1">- İvan Kuzmiç evde yok, dedi. Rahip Gerasim'e konukluğa gitti. Fakat ne fark eder anacığım; onun karısıyım ben. Hoşgeldin, safalar getirdin. Otur iki gözüm. </p>
<p class="calibre1">Sonra hizmetçi kıza seslendi, gidip çavuşu çağırmasını emretti. Tek gözünü merakla üzerime diken yaşlı subaycık: </p>
<p class="calibre1">- Hangi alayda görevli olduğunuzu sorabilir miyim, dedi. </p>
<p class="calibre1">Söyledim: </p>
<p class="calibre1">- Muhafız birliğinden buraya gönderilişinin nedenini de sorabilir miyim? </p>
<p class="calibre1">Komutanlığın böyle uygun gördüğünü bildirdim. </p>
<p class="calibre1">Yorulmaz sorgucu: </p>
<p class="calibre1">-  ''Sanırım  bir  muhafız  birliği  subayına  yakışmayacak  davranışlardan  ötürü...''  diye  sözlerini sürdürmekteyken, yüzbaşının karısı: </p>
<p class="calibre1">-  Zırvayı  bırak  dedi.  Delikanlının  yol  yorgunu  olduğunu  görüyorsun.  Seninle  mi  uğraşsın şimdi... kollarını  da doğru tut... Anacığım, (bana dönerek sürdürdü sözlerini) sen de bu ıssız yere  sürüldün  diye  hiç  canını  sıkma.  Buraya  gelenlerin  ne  ilki,  ne  de  sonuncususun  sen. </p>
<p class="calibre1">Sabreden  derviş  muradına  ermiş.  Şvabrin  Aleksey  İvaniç  adam  öldürdüğü  için  buraya gönderileli beş yıl oldu. Yaa! Şeytana uymuş bir kere... Bir üsteğmenle birlikte, görüyor musun şu  işi,  kentin  dışına  çıkmışlar.  Kılıçları  da  yanlarında...  Sonra  da  haydi  bakalım,  başlamışlar vuruşmaya; ve Aleksey İvaniç üsteğmeni öldürmüş; hem de iki tanık önünde! Ne gelir elden? </p>
<p class="calibre1">bir iştir olmuş bir kere. </p>
<p class="calibre1">O sırada çavuş içeri girdi. Boylu poslu bir Kazak delikanlısıydı bu. </p>
<p class="calibre1">Yüzbaşının karısı: </p>
<p class="calibre1">- Maksimiç, dedi. Beyefendiyi temizce bir eve yerleştir. </p>
<p class="calibre1">Çavuş: </p>
<p class="calibre1">-  Başüstüne  Vasilisa  Yegorovna,  diye  karşılık  verdi.  Kendilerini  İvan  Polejayev'in  evine yerleştirsem nasıl olur? </p>
<p class="calibre1">Yüzbaşının karısı: </p>
<p class="calibre1">-  Düşünmeden  konuşuyorsun  Maksimiç,  dedi.  Polejayev'in  başı  yeterince  kalabalık  zaten. </p>
<p class="calibre1">Sonra bize hısım olur, âmiri olduğumuzu da hiç unutmaz. Sen beyefendiyi... adınız soyadınız neydi  iki  gözüm?  Pyotr  Andreyiç,  öyle  mi?  Pyotr  Andreyiç'i  Samyo  Kuzov'a  götür  sen. </p>
<p class="calibre1">dolandırıcı herif, atını bizim bostana salmış. Ee, Maksimiç, bir vukuat yok ya? </p>
<p class="calibre1">Kazak: </p>
<p class="calibre1">- Çok şükür, her şey yolunda diye karşılık verdi. Yalnız onbaşı Prohov bir tas sıcak su yüzünden Ustinya Negulina'yla hamamda dövüşmüş... </p>
<p class="calibre1">Yüzbaşının karısı bir gözü kör subaya dönerek: </p>
<p class="calibre1">- İvan  İğnatiç! dedi. Prohorov'la Ustinya'yı sorguya çek, bakalım kim haklı, kim haksız. Ama ikisini  de  cezalandır.  Maksimiç,  haydi  bakalım.  Pyotr  Andreyiç,  Maksimiç  kalacağınız  eve götürecek sizi. </p>
<p class="calibre1">Selam verip çıktım. Çavuş kalenin öbür ucunda, ırmağın yüksek kıyısına kurulmuş bir kulübeye götürdü beni. Kulübenin bir  bölümünde Semyon Kuzov ailesi oturuyordu. Öteki bölümü bana verdiler.  Tahta  perdeyle  ikiye  ayrılmış,  oldukça  temiz  bir  odaydı  bu.  Savelyiç  bavulları  açıp eşyaları yerleştirirken; ben daracık pencereden  dışarıya bakmaya koyuldum. Hüzün verici bir bozkır uzanıyordu göz  alabildiğine. Yandan birkaç kulübe görünüyor birkaç tavuk geziniyordu sokakta. Bir kocakarı, elinde yalakla kapı önünde durmuş, domuzlara sesleniyor, onlar da ona dostça  homurtularla  karşılık  veriyorlardı.  Gençliğim  böyle  bir  yerde  geçecekmiş  meğer!  İçimi bir hüzün kapladı, pencereden ayrıldım, ağzıma bir lokma koymadan yatmaya çekildim. </p>
<p class="calibre1">Savelyiç: </p>
<p class="calibre1">- Yüce tanrım. Hiçbir şey yemiyor! Çocuğu hasta düşerse hanımım bana ne der, diye kederle söylenip duruyordu. </p>
<p class="calibre1"/>
<p class="calibre1">Ertesi sabah tam giyinmek üzereyken kapı açıldı, genç bir subay girdi içeri. Kısa boylu, esmer, adamakıllı çirkin suratlı, fakat son derece canlı bir delikanlıydı bu. </p>
<p class="calibre1">Bana Fransızca: </p>
<p class="calibre1">- Böyle damdan düşer gibi geldiğim için özür dilerim, dedi. Dün öğrendim gelişinizi. Bir insan yüzü görmeyi  öylesine özlemiştim ki, daha fazla bekleyemezdim. Burada bir süre yaşadıktan sonra siz de anlayacaksınız bunu. </p>
<p class="calibre1">Bunun,  düello  nedeniyle  muhafız  birliğinden  çıkarılan  subay  olduğunu  anladım.  Hemen kaynaştık.  Şvabrin  hiç  de  aptal  bir  insan  değildi.  Etkili,  ilgi  çekici  bir  konuşması  vardı. </p>
<p class="calibre1">Komutanın ailesini, çevresini, alınyazımın beni sürükleyip getirdiği bu ülkeyi, canlı, parlak bir dille, büyük bir neşe  içinde tasvir  etti. Ben onun anlattıklarına içtenlikle  gülerken kapı  açıldı, dün komutanın evinin girişinde üniforma yamayan yaşlı asker içeri girdi. Vasilisa Yegorovna'nın beni yemeğe çağırdığını bildirdi. Şvabrin de hemen benimle gelmeye karar verdi. </p>
<p class="calibre1">Komutanın evine yaklaşırken uzun saç örgüleri ve üç köşeli şapkalarıyla yirmi kadar yaşlı asker gördük alanda. Safta toplanmışlardı. Yaşlı, uzun boylu, dinç bir adam olan komutan, başında takke,  sırtında  bej  renkli,  pamuklu  bir  gecelik  entariyle  onların  karşısında  duruyordu.  Bizi görünce  yanımıza  yaklaştı,  bana  dostça  birkaç  söz  söyledi,  sonra  yine  işinin  başına  döndü. </p>
<p class="calibre1">Durup  eğitime  bakacakken,  Vasilisa  Yegorovna'yı  bekletmememizi  söyledi  bize.  Kendisi  de arkamızdan geleceğini vaadetti. </p>
<p class="calibre1">- Burada görülmeye değer yeni bir şey yok, diye tamamladı sözlerini. </p>
<p class="calibre1">Vasilisa  Yegorovna  güler  yüzle,  hiçbir  yabancılık  göstermeden  karşıladı  bizi.  Kırk  yıllık ahbapmışız  gibi  senli  benli  davrandı  bana.  Yaşlı  askerle  hizmetçi  kız  Palaşka  sofrayı kuruyorlardı. </p>
<p class="calibre1">Yüzbaşının karısı: </p>
<p class="calibre1">-  Benim  İvan  Kuzmiç  eğitimi ne  diye  bu  kadar  uzattı  bugün,  dedi.  Palaşka  git  yemeğe  çağır beyefendiyi. Peki, Maşka nerede? </p>
<p class="calibre1">Tam  bu  sırada,  on  sekiz  yaşlarında  toparlak  yüzlü,  pembe  yanaklı  bir  kız  girdi  içeri.  Açık kumral  saçlarını,  utançtan  kıpkırmızı  kesilen  kulaklarının  arkasına  doğru  dümdüz  taramıştı. </p>
<p class="calibre1">Daha ilk görüşte pek hoşlanmadım bu kızdan. Önyargıyla bakıyordum ona. Şvabrin, yüzbaşının kızı  Maşa'nın  tam  bir  aptal  olduğunu  söylemişti  çünkü.  Genç  kız  bir  köşeye  çekildi,  dikişe başladı. Bu arada  çorbayı getirdiler. Kocası hâlâ gelmeyen Vasilisa Yegorovna,  onu çağırmak üzere Palaşka'yı ikinci kez gönderdi. </p>
<p class="calibre1">-  Beyefendiye  git,  sayın  konukların  beklediğini,  çorbanın  soğuyacağını  söyle.  Eğitim  kaçmaz nasıl olsa, gırtlak patlatmak için çok zamanı var daha. </p>
<p class="calibre1">Az sonra yüzbaşı tek gözlü ihtiyarla birlikte çıkageldi. </p>
<p class="calibre1">Karısı: </p>
<p class="calibre1">- Nedir bu anacığım, dedi. Yemek sofrada bekliyor, sen hâlâ görünürde yoksun. </p>
<p class="calibre1">İvan Kuzmiç: </p>
<p class="calibre1">-  Görev  başında  olduğumu  biliyorsun  Vasilisa  Yegorovna,  diye  karşılık  verdi.  Askercikleri eğitiyordum. </p>
<p class="calibre1">Karısı: </p>
<p class="calibre1">- Ee, yeter artık diye karşı çıktı. Askerleri eğitiyormuş, laf! Ne senin bir şey öğrettiğin var, ne de onların bir şey öğrendiği. evinde oturup gününü duayla geçirirsen daha iyi olacak. Değerli konuklar yemeğe buyurun. </p>
<p class="calibre1">Sofraya oturduk. Vasilisa Yegorovna susmak bilmiyor, sorular yağdırıyordu bana. Anam babam sağ mı, nerede oturuyorlar, durumları nasıl? </p>
<p class="calibre1">Babamın üç yüz cana sahip olduğunu öğrenince: </p>
<p class="calibre1">- Dile kolay, dedi. Dünyada zengin insanlar da var doğrusu! Bize gelince iki gözüm, topu topu bir  canımız,  Palaşkamız  var.  Ama  çok  şükür  yaşayıp  gidiyoruz.  Tek  sıkıntımız  var,  Maşa. </p>
<p class="calibre1">Kocaya  varacak  yaşa  geldi  ya,  ne  çeyizi  var,  ne  bir  şeyi.  Şimşir  bir  tarak,  bir  kese,  bir  de (tövbeler  tövbesi)  üç  kapik  hamam  parası.  İyi  bir  adam  çıkarsa  ne  âlâ!  Yoksa  kız  oğlan  kız, sonsuz nişanlı, evde oturup kalacak. </p>
<p class="calibre1">Marya İvanovna'ya bir göz attım. Kıpkırmızı olmuştu. Tabağına birkaç damla gözyaşı damladı hatta. Acıdım kızcağıza. Hemen konuyu değiştirmek için, hiç de yeri yokken: </p>
<p class="calibre1">- Başkırtlar, sizin kaleye saldırmak için hazırlanıyorlarmış, doğru mu, dedim. </p>
<p class="calibre1">İvan Kuzmiç: </p>
<p class="calibre1">- Bunu da nereden çıkardınız azizim, diye sordu. </p>
<p class="calibre1">- Orenburg'da söylediler. </p>
<p class="calibre1"/>
<p class="calibre1">Komutan: </p>
<p class="calibre1">- Saçma, diye düşüncesini belirtti. Burada çoktandır çıt çıktığı yok. Başkırtlara gözdağı verildi; Kırgızların  da  akılları  başlarına  getirildi.  Bir  daha  buralara  sokulacaklarını  sanmam.  Ama sokulacak olurlarsa da öyle bir ders veririm ki onlara, on yıl kendilerini toplayamazlar. </p>
<p class="calibre1">Ben, yüzbaşının karısına dönerek: </p>
<p class="calibre1">- Ya siz, dedim; böyle bir kalede, tehlikelerle burun buruna yaşamaktan korkmuyor musunuz? </p>
<p class="calibre1">Yaşlı kadın: </p>
<p class="calibre1">- Alıştık cancağızım, diye karşılık verdi. Yirmi yıl önce alaydan buraya gönderildiğimizde. Tanrı bilir ya, nasıl da korkmuştum bu kör olası gavurlardan; Vaşak postundan kalpaklarını gördüm mü,  hele  çığlıklarını  işittim  mi,  inanır  mısın  iki  gözüm,  içime  fenalıklar  gelirdi.  Ama  öyle kanıksadım  ki  şimdi,  hani  düşmanlar  kalenin  çevresinde  cirit  atıyor  deseler,  yerimden kımıldamam. </p>
<p class="calibre1">Şvabrin tumturaklı bir tavırla: </p>
<p class="calibre1">- Vasilisa Yegorovna gözüpek bir kadındır, diye düşüncesini belirtti. </p>
<p class="calibre1">İvan Kuzmiç: </p>
<p class="calibre1">- Evet, öyledir, dedi, kuru gürültüye pabuç bırakanlardan değildir. </p>
<p class="calibre1">Ben: </p>
<p class="calibre1">- Ya Marya İvanovna? diye sordum, o da sizin gibi gözüpek mi? </p>
<p class="calibre1">Vasilisa Yegorovna: </p>
<p class="calibre1">- Maşa mı? dedi. Yok, Maşa korkaktır. Tüfek sesine alışamadı hâlâ. Duydu mu tir tir titrer. İvan Kuzmiş  bundan iki  yıl  önce,  benim  isim  günü yortusunda,  nereden  aklına  estiyse  bizim  topu ateşlediydi  de,  korkudan  az  daha  öbür  dünyayı  boyluyordu  güvercinim.  Körolası  topla  o zamandan beri ateş etmiyoruz artık. </p>
<p class="calibre1">Sofradan  kalktık.  Yüzbaşıyla  karısı  uyumaya  çekildiler.  Biz  Şvabrin'le  çıktık  ve  bütün  akşamı birlikte geçirdik. </p>
<p class="calibre1">4 DÜELLO </p>
<p class="calibre1">Ha, peki peki öyleyse koru kendini </p>
<p class="calibre1">Gör bak, nasıl delip geçeceğim seni! </p>
<p class="calibre1">Knyajnin </p>
<p class="calibre1">Birkaç  hafta  sonra  Belogorsk  kalesine  alışmakla  kalmayıp  hoşlanmaya  da  başlamıştım  bu hayattan. Komutanların evlerinde, akrabalarıymışım gibi davranıyorlardı bana. İvan Kuzmiç ve karısı  son  derece  saygıdeğer  kimselerdi.  İvan  Kuzmiç,  subaylığa  erlikten  yükselmiş, öğrenimsiz,  olağanüstü  yanı  olmayan  bir insandı.  Fakat  son  derecede  dürüst  ve  iyiydi.  İpleri karısının  elindeydi.  Bu  da  onun  kaygısızlığına  denk  düşüyordu.  Vasilisa  Yegorovna  devlet görevini tıpkı kendi ev işleri gibi yürütüyor, evceğizini nasıl yönetiyorsa kaleyi de öylece çekip çeviriyordu. </p>
<p class="calibre1">Marya İvanovna, yanımda yabancılık çekmiyordu artık. Isınmıştık birbirimize. Akıllı, duygulu bir kız olduğunu anlamıştım onun. Bu iyi aileye, hatta tek gözlü garnizon teğmeni İvan İgnatyiç'e, nasıl  olduğunu  farketmeden  alışıvermiştim.  Şvabrin'e  kalırsa,  onunla  Vasilisa  Yegorovna arasında uygunsuz bir ilişki varmış. Düpedüz iftiraydı bu, gerçekle en ufak bir ilgisi yoktu. Ama Şvabrin hiç kaygılanmadan söylüyordu bunu. </p>
<p class="calibre1">Subaylık  emrim  gelmişti.  Fakat  çalışmadan  yana  bir  sıkıntım  yoktu.  Tanrıya  emanet  edilen kalede  ne  geçit  töreni,  ne  eğitim  yapıldığı  vardı.  Nöbet  bile  tutulmuyordu.  Komutan,  aklına estikçe,  kendi  bildiğine  göre  eğitiyordu  askerleri.  Ama  her  dönüşten  önce,  yanılmamak  için istavroz  çıkarmalarına  rağmen,  adamların  hiçbiri  sağını  solunu  öğrenememişti  daha.  Birkaç Fransızca  kitap  vardı  Şvabrin'de.  Onları  okumaya  koyuldum  ve  içimde  edebiyata  karşı  bir heves  uyandı.  Sabahlarımı  okumakla,  çeviri  yapmakla,  ara  sıra  da  şiir  yazmaya  uğraşmakla geçirmeye başladım. Yemeği genellikle komutanın evinde yiyor, günün öteki kesimini de çoğu zaman  orada  geçiriyordum.  akşamları,  o  çevrenin  baş  dedikoducusu  olarak  bilinen  karısı Akulina  Pamfilovna'yla  birlikte,  papaz  Gerasim  çıkıp  gelirdi  kimi  zaman.  Aleksey  İvaniç Şvabrin'le her gün görüşüyorduk. Fakat sohbeti gitgide daha az çekici olmaya başlamıştı benim için. Komutanın  ailesinden  hep  alayla  söz  etmesi,  özellikle  de  Marya  İvanovna  için  kullandığı iğneli sözler hiç hoşuma gitmiyordu. Evet, bir başka topluluk yoktu kalede. Ama ben de böyle bir şey istemiyordum zaten. </p>
<p class="calibre1">Başkırtların  ayaklanacağı  konusundaki  söylentilerin  aslı  çıkmadı.  Kalemizin  çevresinde  barış </p>
<p class="calibre1">egemendi. Fakat sonradan bunun geçici bir barış olduğu anlaşılacaktı. </p>
<p class="calibre1">Edebiyatla  uğraştığımı  söylemiştim  daha  önce.  O  dönem  için  hiç  de  küçümsenemeyecek denemelerim  vardı.  Birkaç  yıldır  yazdığım  şiirlerden  biri  pek  hoşuma  gitti.  Yazarların  kimi zaman, akıl danışıyormuş gibi görünüp kendilerini övecek okuyucu aradıkları bilinen bir şeydir. </p>
<p class="calibre1">Ben  de  şiirimi  yazıp  bitirince  Şvabrin'e  götürdüm.  Kalede  şiirden  anlaması  gereken  tek  kişi oydu. Küçük bir önsözden sonra defterimi cebimden çıkardım, şu dizeleri okudum: Sevda düşüncesini içimden atmak, </p>
<p class="calibre1">Unutmak istiyorum o dilberi; </p>
<p class="calibre1">Ah, Maşa'dan kaçıp kurtulmak </p>
<p class="calibre1">Uçup gitmek bir kuş gibi! </p>
<p class="calibre1">Fakat beni tutsak eden o gözler </p>
<p class="calibre1">Her an karşımda duruyor </p>
<p class="calibre1">Gönlüm hep onları özler </p>
<p class="calibre1">Ruhum için için eriyor </p>
<p class="calibre1">Neler çektiğimi gel gör de  </p>
<p class="calibre1">Maşa, acı bana, yan bana </p>
<p class="calibre1">Unutmam seni bir an bile </p>
<p class="calibre1">Sevgilim, inan bana... </p>
<p class="calibre1">Övüleceğim konusunda en ufak bir kuşku duymadan: </p>
<p class="calibre1">- Nasıl buldun diye sordum Şvabrin'e. </p>
<p class="calibre1">Fakat  genellikle  hoşgörülü  bir  kimse  olan  Şvabrin,  ne  yazık  ki  şiirimin  hiç  de  iyi  olmadığını bildirdi kesin bir tavırla. </p>
<p class="calibre1">Canımın sıkıldığını belli etmemeye çalışarak: </p>
<p class="calibre1">- Neden iyi değilmiş? diye sordum. </p>
<p class="calibre1">Arkadaşım: </p>
<p class="calibre1">-  Çünkü,  diye  karşılık  verdi,  çünkü  bu  gibi  dizeler  ancak  öğretmenim  Vasili  Kiriliç Tredyakovski'nin (*) harcıdır ve nedense onun aşk şiirlerini pek anımsattılar bana. </p>
<p class="calibre1">Bunu söyleyip defteri elimden aldı, her dizeyi, her sözcüğü benimle en iğneleyici biçimde alay ederek,  amansızca  deşelemeye  başladı.  Daha  fazla  dayanamadım.  Defterimi  çekip  aldım elinden. Bir daha da yazdığım şeyleri ona hiçbir zaman göstermeyeceğimi söyledim. Şvabrin, savurduğum bu tehdidi de alaya aldı: </p>
<p class="calibre1">-  Bakalım  dedi;  tutabilecek  misin  sözünü.  İvan  Kuzmiç  nasıl  yemeklerden  önce  bir  bardak votka içmeden edemezse, şairler de dinleyicisiz edemez. Peki, sözünü ettiğin bu tatlı tutkulara, sevda acılarına konu olan Maşa da kim? Sakın bizim Marya İvanovna olmasın bu? </p>
<p class="calibre1">Yüzümü astım: </p>
<p class="calibre1">- Seni ilgilendirmez, diye karşılık verdim. Kimse kim. Senin ne düşüncelerin, ne de yorumların gerekli bana. </p>
<p class="calibre1">Şvabrin gitgide daha çok tepemi attırıyordu: </p>
<p class="calibre1">-  Oho!  Bencil  bir  şair  ve  alçakgönüllü  bir  âşık!  Fakat  şu  dostça  öğüdümü  unutma:  Başarıya ulaşmak istiyorsan, şiirden medet umma. </p>
<p class="calibre1">- Beyefendi, ne demek istediğinizi anlayamıyorum. Lütfen açıklar mısınız? </p>
<p class="calibre1">- Hay hay. Eğer Marya İvanova'nın karanlık bastıktan sonra sana gelmesini istiyorsan, ona tatlı şiirler yerine bir çift küpe armağan et demek istiyorum. </p>
<p class="calibre1">Kan beynime sıçradı. Öfkemi güçlükle tutarak: </p>
<p class="calibre1">- Onun hakkında niçin böyle düşünüyorsunuz? diye sordum. </p>
<p class="calibre1">- Çünkü onun huyunu kendi deneylerimden biliyorum. </p>
<p class="calibre1">- Yalan söylüyorsun, alçak! diye haykırdım kudurmuşçasına. Şerefsizce yalan söylüyorsun. </p>
<p class="calibre1">Şvabrin'in rengi attı. Kolumu sıkarak: </p>
<p class="calibre1">- Bunun hesabını vereceksin, dedi. Sizi düelloya davet ediyorum. </p>
<p class="calibre1"/>
<p class="calibre1">Sevinçle: </p>
<p class="calibre1">- Başüstüne; diye karşılık verdim. Her zaman emrinizdeyim! </p>
<p class="calibre1">Onu paramparça edebilirdim o dakikada. </p>
<p class="calibre1">Hemen İvan İgnatyiç'e gittim. Komutanın karısının buyruğuyla, elinde bir iğne, kışa kurumak üzere ipe mantar dizerken buldum onu. Beni görünce: </p>
<p class="calibre1">-  Vay,  Pyotr  Andreyiç!  dedi.  Hoş  geldiniz!  Hangi  rüzgâr  attı.  Size  nasıl  bir  hizmette bulunabileceğimi sorabilir miyim? </p>
<p class="calibre1">Kısaca, Aleksey İvaniç'le kavga ettiğimi ve ondan, İvan İgnatyiç'ten tanığım olmasını dilemeye geldiğimi  açıkladım.  İvan  İgnatyiç  tek  gözünü  faltaşı  gibi  açmış  ilgiyle  dinliyordu  beni. </p>
<p class="calibre1">Sözlerimi bitirince: </p>
<p class="calibre1">-  Yani,  dedi;  Aleksey  İvaniç'i  boğazlamak  dileğindesiniz  ve  benim  de  buna  tanık  olmamı istiyorsunuz? Ha? Sorabilir miyim? </p>
<p class="calibre1">- Evet, söylediğiniz gibi. </p>
<p class="calibre1">-  İnsaf  edin  Pyotr  Andreyiç!  Nereden  aklınıza esti  bu?  Aleksey  İvaniçle  kavga  mı  ettiniz?  Ne çıkar  bundan!  Küfür  dediğin  avlu  kapısına  asılmaz  ya!  O  size  sövdüyse,  siz  de  ona  sövün. </p>
<p class="calibre1">Suratınıza bir yumruk mu attı? Siz de patlatın onun kulağının üstüne bir tane. İki, üç derken biter. Sonra biz barıştırırız sizi. İnsanın bir yakınını boğazlaması ne demektir? Sorabilir miyim? </p>
<p class="calibre1">Gerçi onu boğazlarsanız hiç de fena olmazdı. Tanrı selamet versin, Aleksey İvaniç'i koruyacak halim  yok.  Ama  ya  o  sizi  şişlerse?  Ha?  O  zaman  ne  olacak?  Kim  zararlı  çıkacak  bundan? </p>
<p class="calibre1">Sorabilir miyim? </p>
<p class="calibre1">Çokbilmiş teğmenin yorumları, düşüncemden caydırmadı beni. İsteğimde direndim. </p>
<p class="calibre1">İvan İgnatyiç: </p>
<p class="calibre1">-  Siz  bilirsiniz,  dedi.  Dilediğinizi  yapın.  Fakat  benim  tanıklığıma  ne  gerek  var?  Anlamı  ne bunun? insanların dövüşmesinde görülecek ne var, sorabilir miyim? </p>
<p class="calibre1">Ben  düelloda  tanığın  görevini  yarım  yamalak  anlatmaya  çalıştım  ya,  İvan  İgnatyiç  bir  türlü anlamaya yanaşmıyordu beni. </p>
<p class="calibre1">-  Siz  bilirsiniz,  dedi.  İlle  de  karışacaksam  bu  işe,  gidip  görevimi  yerine  getireyim  bari.  İvan Kuzmiç'e,  kalede  kışla çıkarına  aykırı  bir  cinayet  işlenmek  üzere  olduğunu  bildireyim.  Artık  o gerekli önlemleri alır... </p>
<p class="calibre1">Ürkmüştüm. İvan İgnatyiç'i komutana bir şey söylememesi için kandırmaya çalıştım, bir sürü dil döktüm. Neden sonra, bunu yapmayacağı konusunda söz verdi, ben de onun yardımından vazgeçtim. </p>
<p class="calibre1">Akşam,  her  zamanki  gibi  komutanın  evindeydim  yine.  Herhangi  bir  kuşkuya  yol  açmamak, sıkıcı  sorularla  karşılaşmamak  için,  şen,  kayıtsız  görünmeye  çalışıyordum.  Fakat  ne  yalan söyleyeyim,  benim  durumumda  olan  herkesin  hemen  hemen  her  zaman  sahip  olmakla övündüğü o soğukkanlılığı elde edemiyordum bir türlü. Ağlamaklı duygular kabarıyordu içimde. </p>
<p class="calibre1">Marya  İvanovna'yı  her  zamankinden  daha  sevimli  buluyordum.  Onu  belki  de  son  kez gördüğümü  düşündükçe  boğazıma  bir    şey  tıkanır  gibi  oluyordu.  Şvabrin  geldi  bu  sırada. </p>
<p class="calibre1">Yanına gittim, bir köşeye çekerek İgnatyiç'le yaptığım konuşmayı haber verdim. </p>
<p class="calibre1">Soğuk bir tavırla: </p>
<p class="calibre1">- Tanığa gerek yok, dedi; tanık olmadan da işimizi görürüz. </p>
<p class="calibre1">Çarpışma yeri olarak kalenin aşağısındaki ot yığınlarının arkasını uygun gördük  ve ertesi gün saat  yedide  orada  bulunmayı  kararlaştırdık.  Öyle  dostça  konuşuyor    olmalıydık  ki,  İvan İgnatyiç sevinçten kendini tutamayıp baklayı ağzından çıkarıverdi. Mutlu bir yüzle, bana: </p>
<p class="calibre1">- Ha şöyle, dedi. Barışın kötüsü kavganın iyisine yeğdir. Keskin sirke kendi küpünü patlatır. </p>
<p class="calibre1">Bir köşede iskambil falı açan komutanın karısı: </p>
<p class="calibre1">- Ne dedin, ne dedin İvan İgnatyiç? diye sordu. İyice işitemedim. </p>
<p class="calibre1">Yüzümün  asıldığını  gören  ve  verdiği  sözü  anımsayan  İvan  İgnatyiç  bozuldu,  ne  karşılık vereceğini bilemedi. Şvabrin imdada yetişti bu sırada: </p>
<p class="calibre1">- İvan İgnatyiç barışmamızı kutluyor da, dedi. </p>
<p class="calibre1">- Fakat kimle kavga ettin anacığım? </p>
<p class="calibre1">- Pyotr Andreyiç'le. Oldukça sert bir tartışma geçti aramızda. </p>
<p class="calibre1">- O da niye? </p>
<p class="calibre1">- Hiç yoktan. Bir şiir yüzünden, Vasilisa Yegorovna. </p>
<p class="calibre1">- Tam da kavga edecek şeyi bulmuşsunuz! Şiir yüzünden!.. Peki, nasıl oldu bu? </p>
<p class="calibre1">- Bakın, nasıl oldu. Pyotr Andreyiç bir şiir yazmış geçenlerde. Bugün gelip bana okudu. Ben de kendi sevdiğim bir şiiri okumaya başladım: </p>
<p class="calibre1"/>
<p class="calibre1">Yüzbaşının kızı, yüzbaşının kızı </p>
<p class="calibre1">Sokağa çıkma gece yarısı... </p>
<p class="calibre1">Aramızda anlaşmazlık çıktı. Pyotr Andreyeviç öfkelenmişti önce. Fakat sonradan,  herkesin istediği şiiri okumakta özgür olduğunu kavrayınca, tartışma sona erdi. </p>
<p class="calibre1">Şvabrin'in  utanmazlığı  karşısında,  az  kalsın  çileden  çıkıyordum.  Fakat  kaba  imalarını  benden başka  anlayan  olmadı.  Hiç  değilse,  kimse  ilgilenmedi  onlarla.  Konuşma  şiirlerden  şairlere yöneldi.  Komutan,  bütün  bu  adamların  yoldan çıkmış,   iflah  olmaz,  ayyaş  kimseler  olduğuna değindi.  İnsanı  görev  yapmaktan  alıkoyan,  hiçbir  iyi  şeye  götürmeyen  şiir  yazma  işinden  el çekmemi öğütledi. </p>
<p class="calibre1">Şvabrin'in  orada  bulunuşu  sinirlerimi  alt  üst  ediyordu.  Çok  geçmeden  komutanla  ve  ailesiyle vedalaştım, eve gelip kılıcımın ucunu gözden geçirdim, Savelyiç'e beni sabahleyin saat yedide uyandırmasını emrederek çekildim. </p>
<p class="calibre1">Ertesi  gün  kararlaştırılan  saatte  ot  yığınlarının  arkasında  durmuş  düşmanın  gelmesini bekliyordum. Az sonra göründü. </p>
<p class="calibre1">- Her an üstümüze gelebilirler, dedi. elimizi çabuk tutalım. </p>
<p class="calibre1">Üniformalarımızı  çıkardık,  kısa  kollu  kaftanlarımızla  kaldık,  kılıçlarımızı  çektik.  Tam  o  sırada, yanında  beş  askerle  birlikte,  bir  ot  yığınının  arkasından    İvan  İgnatyiç  çıkıverdi.  Kale komutanına  götüreceğini  bildirdi  bizi.  İster  istemez  boyun  eğdik.  Askerler  çevremizde sıralandılar. Tören adımları atarak bizi şaşılası bir tantanayla götüren İvan İgnatyiç'in ardı sıra kaleye yollandık. </p>
<p class="calibre1">Komutanın evine girdik. İvan İgnatyiç kapıyı açtı, gösterişli bir tavırla: </p>
<p class="calibre1">- Getirdim, diye seslendi. </p>
<p class="calibre1">Vasilisa Yegorovna karşıladı bizi. </p>
<p class="calibre1">- Ah, anacığım! Nedir bu? Nasıl olur? Nereden çıktı? Kalemizde cana kıyıcılık mı tasarlanıyor? </p>
<p class="calibre1">İvan  Kuzmiç,  hemen  hapse  at  bunları!  Pyotr  Andreyiç!  Aleksey  İvaniç!  Verin  bakayım kılıçlarınızı, verin, verin, ha şöyle... Palaşka, yüklüğe  götür bu kılıçları. Pyotr Andreyiç! Senden beklemezdim  bunu.  Utanmıyor  musun?  Aleksey  İvaniç'e  diyeceğim  yok:  Onu  zaten  adam öldürdü diye çıkardılar muhafız birliğinden. Onun yüce Tanrı'ya inandığı yok. Ya sen? Sana ne oluyor? Sen de mi  onun yoluna girdin? </p>
<p class="calibre1">İvan Kuzmiç, kafasını sallayarak karısının her dediğini onaylıyor, arada bir: </p>
<p class="calibre1">-  Duydun  mu?  diyordu;  Vasilisa  Yegorovna  doğru  söylüyor.  Ordu  tüzüğünce  düello yasaklanmıştır. </p>
<p class="calibre1">Palaşka  bu  arada  kılıçlarımızı  aldı,  yüklüğe  götürdü.  Elimde  olmaksızın  gülümsedim.  Şvabrin ciddiyetini bozmuyordu. Yüzbaşının karısına soğuk bir tavırla: </p>
<p class="calibre1">-  Size  büyük  saygım  vardır,  dedi.  Fakat  bizi  yargılamaya  hakkınız  olmadığını  belirtmemek elimde değil. İvan Kuzmiç'e bırakın bunu. Onun işidir. </p>
<p class="calibre1">Yüzbaşının karısı: </p>
<p class="calibre1">- Aman azizim! diye karşı çıktı. Acaba karıyla koca, tek bir ruh, tek bir beden  değil midir? İvan Kuzmiç!  Esnemenin  sırası  mı?  Hemen  ayrı  ayrı  yerlere  tık  şunları.  Katıksız  hapis  ver  de akıllarını başlarına devşirsinler. Papaz Gerasim'e söyle, o da ayrıca versin cezalarını. Tanrıdan özür dileyip, insanların karşısında pişmanlık getirsinler. </p>
<p class="calibre1">İvan  Kuzmiç  neye  karar  vereceğini  bilemiyordu,  Marya  İvanovna  sapsarı  kesilmişti.  Fırtına yavaş  yavaş  dindi,  komutanın  karısı  yatıştı  ve  zorla  öpüştürdü    bizi.  Palaşka  kılıçlarımızı verdi.Sözümona barışmış olarak ayrıldık oradan. İvan İgnatyiç de yanımızdaydı. </p>
<p class="calibre1">Ona sert bir tavırla: </p>
<p class="calibre1">-  Bana  şeref  sözü  verdiğinizi  unutarak  gidip  komutana  her  şeyi  söylemeye  utanmadınız  mı? </p>
<p class="calibre1">dedim. </p>
<p class="calibre1">Teğmen: </p>
<p class="calibre1">- İvan Kuzmiç'e bir şey söylediysem gözüm çıksın, diye karşılık verdi. Vasilisa  Yegorovna her şeyi  söke  söke  öğrendi  benden;  ve  komutana  duyurmadan  kendi  yürüttü  işi.  Ayrıca,  olayın böyle sonuçlanmasına çok şükür. </p>
<p class="calibre1">Bunu söyleyip evine saptı. Şvabrin'le yalnız kaldık. </p>
<p class="calibre1">- Bu iş böyle bitmez, dedim. </p>
<p class="calibre1"/>
<p class="calibre1">-  Hiç  kuşkusuz,  diye  karşılık  verdi.  Küstahlığınızı  kanınızla  ödeyeceksiniz.  Fakat  sanırım  bir süre gözaltında tutacaklar bizi. Birkaç gün yalancıktan uzlaşmış görünmek zorundayız. Hoşça kalın! </p>
<p class="calibre1">Hiçbir şey olmamışcasına ayrıldık. </p>
<p class="calibre1">Komutanın evine döndüm, her zamanki gibi Marya İvanovna'nın yanına oturdum. İvan Kuzmiç evde  yoktu.  Vasilisa  Yegorovna  ev  işleriyle  uğraşıyordu.  Alçak  sesle  konuşmaya  başladık. </p>
<p class="calibre1">Marya İvanovna Şvabrin'le çekişmemiz yüzünden nasıl tedirgin olduğunu anlatıyordu tatlılıkla: </p>
<p class="calibre1">- Kılıçlarla dövüşeceğinizi işitince donakaldım. Şu erkekler ne tuhaf! Bir hafta sonra kesinkes unutacakları  bir  söz  için,  boğazlanmaya,  yalnız  kendi  hayatlarını  değil...  başkalarının mutluluklarını da feda etmeye hazırdırlar. Fakat ben, kavgayı sizin çıkarmadığınıza eminim. Hiç kuşku yok, Andrey İvaniç suçludur. </p>
<p class="calibre1">- Bu sonuca nereden varıyorsunuz Marya İvanovna? </p>
<p class="calibre1">- Bilmem... O kadar alaycı ki! Aleksey İvaniç'i sevmiyorum ben. Kanım hiç ısınmadı ona. Fakat tuhaf şey, onun da benden hoşlanmamasını hiç istemezdim. Bu  ürküttü beni. </p>
<p class="calibre1">Peki bu konuda düşünceniz nedir Marya İvanovna? Sizden hoşlanıyor mu, hoşlanmıyor mu? </p>
<p class="calibre1">Marya İvanovna kekeledi, kızardı. </p>
<p class="calibre1">- Hoşlandığını sanıyorum, diye karşılık verdi. </p>
<p class="calibre1">- Nereden anladınız bunu? </p>
<p class="calibre1">- Çünkü evlenmek istedi benimle. </p>
<p class="calibre1">- Evlenmek istedi ha! Peki ne zaman? </p>
<p class="calibre1">- Geçen yıl. Siz gelmeden iki ay önce. </p>
<p class="calibre1">- Fakat siz kabul etmediniz bunu? </p>
<p class="calibre1">- Gördüğünüz gibi, Aleksey İvaniç akıllı, varlıklı bir insan. İyi bir aileden geliyor. Bunlardan hiç kuşkum  yok.  Ama  kilisede,  herkesin  gözü  önünde  onunla  öpüşeceğimi  düşündükçe...  Hayır, olamaz bu! İsterse dünyayı versinler! </p>
<p class="calibre1">Marya  İvanovna'nın  anlattıkları  gözlerimi  açmıştı.  Pek  çok  şey  aydınlanmıştı  kafamda. </p>
<p class="calibre1">Şvabrin'in ondan niçin hep zehir gibi bir dille söz ettiğini anlıyordum şimdi. Karşılıklı eğilimimizi sezmiş,  bizi  birbirimizden  ayırmaya  çalışıyordu  demek.  Kaba,  yakışıksız  bir  şaka  değil  de, tasarlanmış bir iftira olduklarını anlayınca, tartışmamıza yol açan sözler daha iğrenç göründüler bana. Bu kötü dilli küstah adamı cezalandırmak isteği daha da kabardı içimde. Uygun bir fırsat kollamaya başladım. </p>
<p class="calibre1">Çok  bekledim.  Ertesi  gün  bir  aşk  şiiri  yazmaya  oturmuş,  kalemimin  ucunu  kemirerek  uyak ararken, Şvabrin benim küçük pencereyi tıkırdattı. Kalemi bıraktım, kılıcımı kuşanıp çıktım. </p>
<p class="calibre1">Bana: </p>
<p class="calibre1">-  Niçin  erteleyelim  işimizi?  dedi.  Bizi  gözetleyen  yok.  Irmak  kıyısına  gidelim.  Orada  kimse engel olmaz bize. </p>
<p class="calibre1">Sessizce  yürüdük.  Dik  bir  keçi  yolundan  inerek  tam  ırmağın  kıyısında  durduk.  Kılıçlarımızı çektik.  Şvabrin  daha  ustaydı  benden.  Ama  ben  daha  güçlü,  daha  gözüpektim.  Sonra,  bir zamanlar askerlik yapmış  Monsieur Beaupré'nin verdiği eskrim derslerinden yararlanıyordum. </p>
<p class="calibre1">Şvabrin  bu kadar tehlikeli bir hasımla karşılaşacağını beklemiyordu besbelli. Uzun süre zarar veremedik  birbirimize.  Sonunda  Şvabrin'in  gerilemeye  başladığını  sezerek  daha  bir  canlılıkla saldırıya  geçtim  ve  ırmağın  ucuna  kadar  sıkıştırdım  onu.  Tam  bu  sırada  adımın  ünlendiğini işittim.  Şöyle  bir  baktım,  Savelyiç  keçi  yolundan  aşağı,  bana  doğru  koşuyor...  Aynı  anda göğsüme,  sağ  omuzumun  biraz  aşağısına  şiddetli  bir  kılıç  darbesi  indi;  düştüm,  kendimden geçtim. </p>
<p class="calibre1">5 AŞK  Ah sen, genç kız, güzel kız! </p>
<p class="calibre1">Böyle çiçeğin burnunda kocaya varma </p>
<p class="calibre1">Anana babana danış bir kere </p>
<p class="calibre1">Anana, babana, akrabalara </p>
<p class="calibre1">Aklını başına devşir güzel kız </p>
<p class="calibre1">Aklını başına devşir, çeyiz topla </p>
<p class="calibre1">Halk türküsü </p>
<p class="calibre1"/>
<p class="calibre1">Benden iyisine düşersen beni unutursun </p>
<p class="calibre1">Benden kötüsüne düşersen beni ararsın </p>
<p class="calibre1">Halk türküsü </p>
<p class="calibre1">Ayılınca bir süre kendime gelemedim, ne olup bittiğini anımsayamadım. Yabancısı olduğum bir odada,  karyolada  yatıyordum.  Büyük  bir  bitkinlik  içindeydim.  Karşımda,  elinde  bir  mum, Savelyiç  duruyordu.  Birisi,  göğsümle  omzumu  sıkıca  saran  bir  sargıyı  özenle  çözüyordu. </p>
<p class="calibre1">Düşüncelerim yavaş yavaş açıklık kazandı. Düelloyu anımsadım ve yaralı olduğumu anladım. O </p>
<p class="calibre1">sırada kapı gıcırdadı. Beni ta içimden titreten bir fısıltı işittim: </p>
<p class="calibre1">- Nasıl? Nasıl oldu? </p>
<p class="calibre1">Savelyiç içini çekerek: </p>
<p class="calibre1">- Hep aynı, diye karşılık verdi. Beş gündür komada. </p>
<p class="calibre1">Dönmek istiyor, dönemiyordum. </p>
<p class="calibre1">Güçlükle: </p>
<p class="calibre1">- Neredeyim? Kim var orada, diyebildim. </p>
<p class="calibre1">Marya İvanovya yatağa yaklaştı, üzerime eğildi: </p>
<p class="calibre1">- Nasılsınız? Kendinizi nasıl hissediyorsunuz, dedi. </p>
<p class="calibre1">Bitkin bir sesle: </p>
<p class="calibre1">- Çok şükür, iyiyim, diye karşılık verdim. Siz misiniz Marya İvanovna? söyleyin! </p>
<p class="calibre1">Daha  fazla  konuşmaya  gücüm  yetmedi.  Sustum.  Savelyiç  derin  bir  oh  çekti.  Yüzü  sevinçle aydınlandı. </p>
<p class="calibre1">-  Kendine  geldi,  kendine  geldi,  diye  tekrarlayıp  duruyordu.  Çok  şükür,  Tanrım!  Hey,  Pyotr Andreyeviç, iki gözüm! Ödümü kopardın! Dile kolay, beş gün... </p>
<p class="calibre1">Marya İvanovna sözünü kesti ihtiyarın: </p>
<p class="calibre1">- Onunla çok konuşma Savelyiç, dedi. Bitkindir daha. </p>
<p class="calibre1">Kapıyı  sessizce  kapayıp  çıktı.  Kafam  arı  kovanı  gibi  uğulduyordu.  Demek  komutanın evindeydim.  Marya  İvanovna  beni  ziyaret  ediyordu.  Savelyiç'e  bazı  sorular  sormak  istedim. </p>
<p class="calibre1">Fakat ihtiyar başını salladı, kulaklarını tıkadı. Üzüntü içinde gözlerimi kapadım, az sonra derin bir uykuya daldım. </p>
<p class="calibre1">Uyanınca,  Savelyiç'in  adını  ünledim,  fakat  onun  yerine  Marya  İvanovna  çıktı  karşıma.  Melek sesiyle  selamladı  beni.  O  an  benliğimi  kaplayan  tatlı  duyguyu  anlatamam.  Elini  yakaladım, duygulu  göz  yaşlarıyla  ıslatarak,  üzerine  eğildim  onun.  Maşa  geri  çekmedi  elini  ve  ansızın, dudakları  yanaklarıma  değdi!  Kızgın  taze  öpücüğünü  hissettim  onların.  Tenime  bir  kor  düştü sandım. </p>
<p class="calibre1">-  Sevgili  Marya  İvanovna,  tatlı  Marya  İvanovna,  dedim;  karım  ol,  o  mutluluğu  benden esirgeme. </p>
<p class="calibre1">Titredi, elini çekerek: </p>
<p class="calibre1">- Allah aşkına sakin olun, dedi. Tehlike geçmedi daha. Yaranız her an açılabilir. Kendinizi benim için koruyun hiç değilse. </p>
<p class="calibre1">Bunu söyleyip odadan çıktı. Coşkudan sarhoş olmuş gibiydim. Mutluluk canlandırmıştı beni. O, benim olacak! O, seviyor beni! Bu düşünce, bütün varlığımı dolduruyordu. </p>
<p class="calibre1">Ondan  sonra  hızla  iyileşmeye  başladım.  Kalede  hekim  olmadığı  için  alay  berberi  tedavi ediyordu  beni.  Bereket  versin,  fazla  konuşan  berberlerden  değildi.  Gençliğim,  sağlam  yapım, iyileşmemi  çabuklaştırıyordu.  Komutanlar,  ailece  benim  için  ne  yapacaklarını  bilemiyorlardı. </p>
<p class="calibre1">Marya İvanovna başucumdan ayrılmıyordu. İlk uygun fırsatta, yarım kalmış aşk ilanına yeniden giriştim. Marya İvanovna bu kez daha sabırla dinledi beni. Hiç nazlanmadan, kırıtmadan, o da bana  karşı  kayıtsız  olmadığını,  annesiyle  babasının,  kızlarının  mutluluğundan  hiç  kuşku  yok sevinç duyacaklarını bildirdi. </p>
<p class="calibre1">- Fakat iyi düşün, diye ekledi; senin annenle baban yönünden bir engel çıkmasın? </p>
<p class="calibre1">Düşünceye  daldım.  Annemden  yana  kuşkum  yoktu.  Fakat  babamın  huyunu,  dünya  görüşünü bildiğim  için,  aşkımı  pek  fazla  umursamayacağını,  onu  genç  bir  adamın  sersemliği  olarak yorumlayacağını seziyordum. Bunu içtenlikle Marya İvanovna'ya itiraf ettim; fakat babama da elden geldiğince dokunaklı bir mektup yazarak babalık onayını istemekten geri kalmadım. </p>
<p class="calibre1">Yazdığım  mektubu  Marya  İvanovna'ya  gösterdim.  Onu  o  kadar  inandırıcı,  o  kadar duygulandırıcı buldu ki, olumlu yanıt alacağımızdan kuşkusu kalmadı artık. Gençliğin ve aşkın tüm içtenliğiyle pembe düşler görmeye başladı. </p>
<p class="calibre1"/>
<p class="calibre1">İyileştikten  sonraki  ilk  günlerde  Şvabrin'le  barıştım.  İvan  Kuzmiç  beni  düello  nedeniyle azarlarken şöyle demişti: </p>
<p class="calibre1">-  Eh,  Pyotr  Andreyiç!  Seni  hapse  atmam  gerekirdi  ya,  cezanı  zaten  çektin.  Aleksey  İvaniç'e gelince, fırına tıktım onu. Kılıcına da Vasilisa Yegorovna el koydu. Biraz yalnız kalıp düşünsün de, yaptığına pişman olsun. </p>
<p class="calibre1">Mutluluğum  yüreğimde  düşmanca  duygular  beslememi  engelledi.  Şvabrin'i  serbest bırakmalarını diledim. İyi yürekli komutan, karısının da onayıyla, Şvabrin'i hapisten çıkarmaya karar verdi. Şvabrin yanıma geldi, aramızda geçenler için derin bir üzüntü duyduğunu bildirdi. </p>
<p class="calibre1">Suçu tümüyle üstlendi ve geçmişi unutmamı diledi benden. Yaradılıştan kin tutmayı sevmem. </p>
<p class="calibre1">Kavgamızı  da,  onun  eliyle  aldığım  yarayı  da  bağışladım.  İftirasını,  incinmiş  bir  onurun,  geri çevrilmiş bir aşkın üzüntüsüne bağladım. Bahtsız hasmımı içtenlikle bağışladım. </p>
<p class="calibre1">Bir süre sonra sağlığıma tümüyle kavuşup kendi evime taşındım. Pek umutlanmadan, içimdeki kötü  önsezileri  bastırmaya  çalışarak,  mektubumun  karşılığını  bekliyordum.  Vasilisa Yegorovna'yla kocasına bir şey söylememiştim daha. Fakat teklifim onları şaşırtmayacaktı. Ne ben,  ne  Marya  İvanovna  duygularımızı  onlardan  gizlemeye  çalışmıyor,  mutluluğumuzu onaylayacaklarını önceden biliyorduk. </p>
<p class="calibre1">Neden sonra bir sabah, Savelyiç bir mektupla girdi içeri. Mektubu titreyen ellerimle yakaladım. </p>
<p class="calibre1">Zarfın üstündeki yazı babamındı. Olağanüstü bir durumla karşı karşıya olduğumu anlamıştım. </p>
<p class="calibre1">Çünkü mektupları bana hep annem yazar, babam en alta birkaç satır eklerdi. Zarfı açmayı bir türlü göze alamıyor, üstündeki tumturaklı yazıyı okuyup duruyordum: </p>
<p class="calibre1">''Oğlum Pyotr Andreyeviç Grinyov'a. Orenburg iline bağlı Belogorsk kalesinde.'' </p>
<p class="calibre1">Yazının biçiminden mektupta yazılı olanlara ilişkin bir şeyler çıkarmaya çalışıyordum. Sonunda onu  açmaya  karar  verdim  ve  daha  ilk  satırlara  göz  gezdirir  gezdirmez  her  şeyin  alt  üst olduğunu anladım. Mektup şöyleydi: </p>
<p class="calibre1">''Oğlum Pyotr! Mironov kızı Marya İvanovna'yla nikâhlanmak için baba onayı istediğin mektubu bu ayın 15'inde aldık. Davranışını onaylamak niyetinde olmadığım gibi, oraya, yanına gelmeye, koskoca subay olmana bakmaksızın sana güzel bir ders vermeye hazırlandığımı bilesin: Çünkü sen,  kendin  gibi  haytalarla  düello  etmek  için  değil,  anayurt  savunması  için  verilen  kılıcı taşımaya  henüz  layık  olmadığını  gösterdin.  Andrey  Karloviç'e  tezelden  mektup  yazacak,  seni Belogorsk  Kalesi'nden  almasını,  kafandaki  sersemliğin  geçeceği  uzak  bir  yere  atamasını isteyeceğim.  Düello  ettiğini,  yaralandığını  işiten  annen,  duyduğu  acıdan  hasta  düştü,  yatıyor şimdi. Nedir bu yaptıkların? Yüce merhametine fazla umut bağlamayı göze almamakla birlikte, seni doğru yola getirmesi için Tanrı'ya yalvarıyorum. </p>
<p class="calibre1">Baban A.G.'' </p>
<p class="calibre1">Mektup çeşitli duygular uyandırmıştı içimde. Babamın hiç gözünü kırpmadan kullandığı ağır sözler  derin  bir  biçimde  onurumu  yaralamıştı.  Marya  İvanovna'dan  söz  ederkenki umursamazlığı, haksız olduğu kadar yakışıksız bir davranış olarak da görünüyordu bana. Hele Belogorsk  Kalesi'nden  bir  başka  yere  atanmayı  düşündükçe,  dehşete  düşüyordum.  Fakat  en çok  annemin  hastalığı  üzmüştü  beni.  Düelloyu  annemle  babama  duyuran  kişinin  Savelyiç olduğundan  kuşkum  yoktu.  İçimde  büyük  bir  öfkenin  kabardığını  hissediyordum.  Daracık odamı bir aşağı bir yukarı arşınladım. İhtiyar lalamın karşısında durdum, onu şöyle bir süzüp, korkunç bir sesle: </p>
<p class="calibre1">-  Senin  yüzünden  yaralanışım  bir  ay  ecelle  pençeleşmemi  yeterli  bulmamışa  benziyorsun, dedim. Annemi de öldürmek istediğin anlaşılıyor. </p>
<p class="calibre1">Savelyiç, gözyaşları neredeyse boşanıverecekmiş gibi: </p>
<p class="calibre1">-  İnsaf  edin  efendim,  dedi,  ne  demek  istiyorsunuz?  Yaralanmanız  benim  yüzümden  oldu  ha? </p>
<p class="calibre1">Kendi  göğsümü  siper  ederek  seni  Aleksey  İvaniç'in  kılıcından  kurtarmaya  koştuğumu  Tanrı biliyor! Kör olası ihtiyarlık aman vermedi. Peki, annene ne yapmışım? </p>
<p class="calibre1">-  Daha  ne  yapacaksın,  dedim.  Hakkımda  jurnaller  düzenlemeni  kim  istedi  senden?  Yoksa bunun için gizli buyruk mu aldın? </p>
<p class="calibre1">Savelyiç artık gözyaşlarını tutamayarak: </p>
<p class="calibre1">-  Ben  ha?  Hakkında  jurnaller  düzenlemişim  ha,  diye  inledi.  Hey  yüce  Tanrım!  Öyleyse beyefendinin bana neler yazdığını bir okuyuver. Seni nasıl jurnallediğimi göreceksin. </p>
<p class="calibre1">Bunu söyleyip bir mektup çıkardı cebinden. Şu aşağıdaki satırları okudum: </p>
<p class="calibre1">''Utan,  ihtiyar  köpek!  Verdiğim  sıkı  buyruklara  aldırmayıp,  oğlum  Pyotr  Andreyeviç'in davranışlarını  bildirmedin  bana.  Haylazlıklarını  yabancılar  duyurmak  zorunda  kaldılar.  Sen görevini,  bey  buyruğunu  böyle  mi  yerine  getirirsin?  Gerçeği  ört  bas  ettiğin,  toy  bir  çocuğa yardakçılık için,  seni, ihtiyar  köpeği,  domuz  çobanı  yapacağım.  Bu  yazdıklarımı  okur  okumaz bana hemen onun sağlık durumunu bildirmeni emrediyorum. Düzeldiğini yazıyorlar, doğru mu? </p>
<p class="calibre1">Yarasının nerede olduğunu, tedavisinin iyi yapılıp yapılmadığını özellikle bildir.'' </p>
<p class="calibre1">Savelyiç'in haklılığı, kuşkularımla ve çıkışımla onu boş yere incittiğim ortadaydı. Özür diledim. </p>
<p class="calibre1">Fakat ihtiyarcık bir türlü avunamıyordu. </p>
<p class="calibre1">- Meğer bugünleri de görecekmişiz, diye tekrarlayıp duruyordu. Efendilerimizden görmediğimiz bir bu lütuf kalmıştı! Ben ihtiyar köpek, ben domuz çobanı... Üstelik senin yaralanmana da ben yol açtım, öyle mi? Yok, iki gözüm Pyotr Andreyiç. Suç benim değil, o körolası mösyönündür. </p>
<p class="calibre1">Demir  şişleri  birbirine  çarpıp  tepinmeyi  ondan  öğrendin.  Sanki  çarpıp  tepinmekle  elin kötüsünden korunacaksın! Mösyö tutup, boş yere para harcamak çok gerekliydi de!.. </p>
<p class="calibre1">Fakat Savelyiç değilse kimdi beni babama jurnalleyen? General mi? Görünüşe göre onun beni umursadığı  yoktu  pek.  İvan  Kuzmiç'e  gelince,  düelloyu  yukarıya  iletmeyi  gerekli  bulmamıştı. </p>
<p class="calibre1">Aklıma  bir  sürü  olasılık  geliyor,  hiçbirinde  karar  kılamıyordum.  Kuşkularım  Şvabrin  üzerinde toplanıyordu.  Beni  jurnallemekten  bir  onun  çıkarı  vardı.  Böylelikle  kaleden  uzaklaştırılabilir, yüzbaşının ailesiyle ilişkilerim kesilebilirdi. Her şeyi olduğu gibi Marya İvanovna'ya bildirmeye gittim. Merdiven başında karşıladı beni. Daha yanına yaklaşırken: </p>
<p class="calibre1">- Ne oldu sana böyle, dedi. Betin benzin kül gibi olmuş! </p>
<p class="calibre1">- Her şey bitti, diye karşılık verdim. (Ve babamın mektubunu uzattım ona.) Sararma sırası ona gelmişti. </p>
<p class="calibre1">Mektubu okuyup bitirdikten sonra titreyen bir elle geri verdi, titreyen bir sesle: </p>
<p class="calibre1">-  Yazgım  böyleymiş  demek...  dedi.  Yakınlarınız  aralarında  istemiyorlar  beni.  Her  şeyde Tanrı'nın  dediği  olur!  Bize  gerekli  olan  şeyi  o  bizden  daha  iyi  bilir.  Elden  ne  gelir  Pyotr Andreyiç? Hiç değilse siz mutlu olun... </p>
<p class="calibre1">Ellerine sarıldım: </p>
<p class="calibre1">-  Hayır,  olamaz  bu,  diye  haykırdım.  Sen  beni  sevdikten  sonra  ben  her  şeye  hazırım.  Gidip seninkilerin  ayaklarına  kapanalım.  Kendi  halinde,  sade  insanlardır  onlar;  katı  yürekli,  kibirli kimseler  değillerdir.  Onların  onayını  alalım,  nikâhlanalım;  zamanla  babamın  da yumuşayacağına eminim. Annem bizden yana çıkacaktır; o, yumuşak kalplidir... </p>
<p class="calibre1">Maşa: </p>
<p class="calibre1">-  Hayır,  Pyotr  Andreyiç,  diye  karşılık  verdi.  Annenle  babanın  onayı  olmadan  varamam  sana. </p>
<p class="calibre1">Onlar  bunu  istemedikçe,  sen  de  mutlu  olamazsın.  Tanrının  istemine  boyun  eğelim.  Günün birinde  kendine  yeni  bir  yavuklu  bulursan,  bir  başkasını  seversen,  bahtın  açık  olsun  Pyotr Andreyiç; ben ikiniz için de dua edeceğim... </p>
<p class="calibre1">Bu  sözleri  söylerken  gözyaşları  boşanıverdi,  koşarak  ayrıldı  yanımdan.  Onun  ardı  sıra  odaya girmek istediysem de, kendimde olmadığımı hissederek eve döndüm. </p>
<p class="calibre1">Oturmuş  kara  kara  düşünürken,  Savelyiç  birden  bire  düşüncelerimden  ayırdı  beni.  Yazılı  bir kâğıt uzatarak: </p>
<p class="calibre1">-  Oku,  efendim,  dedi.  Efendimin  jurnalcısı  mıyım,  babayla  oğulun  arasını  bulandırmak  mı istiyorum, gör! </p>
<p class="calibre1">Kâğıdı aldım. Savelyiç'in babama yanıtıydı bu. Mektup sözcüğü sözcüğüne şöyleydi: </p>
<p class="calibre1">''Devletli Andrey Petroviç, </p>
<p class="calibre1">İyiliksever babamız! </p>
<p class="calibre1">Lütfen  göndermiş  olduğunuz  mektubunuzu  aldım.  Beni,  kulunuzu,  bey  buyruklarını  yerine getirmemekle  suçluyor,  azarlamak  lütfunda  bulunuyorsunuz.  Fakat  ben,  ihtiyar  köpek  değil, sizin sadık kulunuz, bey buyruklarını her zaman dinlemiş, size her zaman canla başla hizmet ederek  saçımı  sakalımı  ağartmışımdır.  Pyotr  Andreyeviç'in  yaralandığını  sizi  üzmemek  için yazmamıştım.  Şimdi  hanımefendinin,  annemiz  Avdotya  Vasilyevna'nın,  kaygıdan  yatağa düştüğünü öğrenmiş bulunuyorum. Onun sağlığı için Tanrı'ya dua edeceğim. Pyotr Andreyeviç, sağ  omzunun  altından,  tam  göğsünün  üstündeki  kemikçikten,  bir  ya  da  bir  buçuk  santim derinliğinde  bir  yara  almıştı.  Kendisini  ırmak  kıyısından  komutanın  evine  taşıdık  ve  burada berber  Stepen  Karamonov  tarafından  tedavi  edildi.  Çok  şükür  sağlığına  kavuşmuş </p>
<p class="calibre1">bulunmaktadır,  şen  ve  esendir.  Komutanlar,  söylendiğine  göre  çok  hoşnutlarmış  ondan. </p>
<p class="calibre1">Vasilisa Yegorovna'nın öz oğlu gibidir. Başına böyle bir iş geldi diye de kınamamalı delikanlıyı: At  bile  dört  ayaklı  olmasına  rağmen,  tökezler.  Bana  domuz  güttüreceğinizi  yazmak  lütfunda bulunmuşsunuz; buyruklarınız karşısında boynum kıldan incedir. Kölece selamlarımı iletirim. </p>
<p class="calibre1">Sadık uşağınız </p>
<p class="calibre1">Arhip Savelyev.'' </p>
<p class="calibre1">İhtiyarcığın yazdıklarını okurken birkaç kez gülmekten kendimi alamadım. Ben babama mektup yazacak durumda değildim. Annemi yatıştırmak için de Savelyiç'in mektubunu yeterli buldum. </p>
<p class="calibre1">O günden sonra durumum değişti. Marya İvanovna benimle hemen hemen hiç konuşmuyor, ne zaman  karşılaşsak  bir  fırsatını  bulup  uzaklaşıyordu  yanımdan.  Komutanın  evinden  soğumaya başlamıştım.  Yavaş  yavaş  tek  başıma  evde  oturmaya  alıştım.  Vasilisa  Yegorovna  ilkin  birkaç kez  sitem  etti.  Fakat  ayak  dirediğimi  görünce,  üstelemedi.  İvan  Kuzmiç'le  görevimiz gerektirdikçe  görüşüyorduk.  Şvabrin'le  pek  seyrek  karşılaşıyor,  istemeye  istemeye selamlıyorduk  birbirimizi.  Onun  bana  karşı  gizli  bir  düşmanlık  beslediğini  seziyor,  bu  da kuşkularımı  doğruluyordu.  Fakat  gitgide  çekilmez  olmaya  başlamıştı.  Yalnızlıkla,  işsizlikle beslenen,  karanlık  bir  umursamazlığa  gömüldüm.  Bu  yalnızlık  içinde  aşkım  büsbütün alevleniyor,  gitgide  daha  dayanılmaz  oluyordu.  Kitap  okumaya,  edebiyata  olan  ilgimi  de yitirdim.  İçim  karardıkça  kararıyor,  aklımı  kaçırmaktan  ya  da  kendimi  haytalığa  vurmaktan korkuyordum. Fakat tam o sırada ortaya çıkan beklenmedik olaylar, hayatımın gidişi üzerinde önemli etkiler yaptı. Ansızın güçlü ve hayırlı bir sarsıntı yarattı ruhumda. </p>
</body></html>
