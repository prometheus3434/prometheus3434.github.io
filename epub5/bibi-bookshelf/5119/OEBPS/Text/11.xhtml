<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" type="text/css" rel="stylesheet"/>
</head>

<body>
  <h1>11. MADDENİN TEMEL YAPISI</h1>

  <div class="epigraf">
    <span>“Gittikçe daha küçük birimlere giderek, temel birimlere veya bölünemeyen birimlere ulaşmıyoruz ama bölünmenin bir anlamının kalmadığı bir noktaya geliyoruz.”</span> <cite>Werner Heisenberg</cite> <span>“Birleşik alan kuramına ulaşma yönünde yapılan günümüzdeki denemeler gerçekten olağanüstü derece basittir.”</span> <cite>I.M. Singer</cite>
  </div>

  <div style="clear: both;"></div>

  <p class="nonindent">Bilimin mümkün olmasının sebebi basit matematik yasalarla uyumlu düzenli bir evrende yaşamamızdır. Bilim insanının görevi doğadaki düzenliliği çalışmak, listelemek ve aktarmaktır, onun kökenini sorgulamak değil. Fakat teologlar eskiden beri hep fiziksel dünyanın düzeninin Tanrı’nın varlığının kanıtı olduğunu ileri sürmüşlerdir. Bu doğruysa eğer bilim ve din Tanrı’nın yaptıklarını açığa çıkarma gibi bir ortak bir hedefe sahiptirler. Hatta Batıdaki bilimsel kültürün ortaya çıkışını tetikleyen şeyin aslında Tanrı’nın kâinatı maksatlı düzenlemiş olduğuna (rasyonel bilimsel incelemeden faydalanılarak anlaşılabilen bir düzenleme) yaptığı vurguyla Hıristiyan-Yahudi geleneği olduğu ileri sürülmüştür. Bu felsefeyi Stephen Hales’in (1677-1761) satırlarında görebiliyoruz:</p>

  <blockquote>
    <p>Her şeyi bilen Yaratıcının her şeyi meydana getirirken sayı, ağırlık ve ölçümlerde en doğru oranları yerine getirdiğinden emin olduğumuz için, bu parçaların yaradılışının doğasını anlamanın gözlemlerimiz çerçevesindeki en iyi yolu mantık gereği sayma, tartma ve ölçme olmak zorundadır.</p>
  </blockquote>

  <p>Evrenin düzenli olduğu açık gibi görünüyor. En uzaktaki galaksilerden atomun en derin kovuklarına dek baktığımız her yerde karmaşık bir organizasyon ve nizamla karşılaşıyoruz. Madde veya enerjinin kaotik biçimde dağıldığını gözlemiyoruz. Aksine bir yapı hiyerarşisi içerisinde düzenlenmişler: Atomlar ve moleküller, kristaller, canlılar, gezegen sistemleri, yıldız kümeleri vs. Dahası fiziksel sistemlerin davranışı rastgele değil, yasalara uygun ve sistematik. Bilim insanlarının doğanın ince bir zekâyı yansıtan bu güzellik ve zarafeti karşısında bir huşu ve hayret duygusu yaşadıkları çok sık görülür.</p>

  <p>Farklı düzen türleri arasında bir ayrım yapmak faydalı olacaktır. İlk akla gelen basitliğin düzenidir; örneğin güneş sisteminin intizamında veya bir sarkacın periyodik salınımlarında görülür. Bir de karmaşıklığın düzeni vardır, Jüpiter’in türbülanslı atmosferindeki gazların düzeni veya canlı bir mahlûkun karmaşık düzeni gibi. Buradaki ayrım indirgemecilik ile bütüncülüğün karşı karşıya gelmesinin bir başka örneğidir. İndirgemecilik karmaşık yapıların içerisindeki basit öğeleri ortaya çıkarmaya çalışır, bütüncülük ise karmaşıklığı bir bütün olarak ele alır. Karmaşıklığın düzeni çok sayıda kişide, bir sistemin bileşenlerinin belirli bir sonuca ulaşmak için işbirliği içerisinde uyumlu biçimde yerlerine oturması nedeniyle amaç unsurunu akla getirir. Bu bölümde basitliğin düzenine bakacak ve temel fizikteki en son gelişmelerin doğadaki hayati süreçleri matematiksel nizamın kontrol ettiğini nasıl doğruladığını göreceğiz. Bir sonraki bölümde de karmaşıklığın düzenini ele alacağız.</p>

  <p>Kant insan zihninin dünyaya anlam kazanabilmesi için kaçınılmaz bir düzen dayattığını öne sürmüştü fakat çoğu fizikçinin bu savdan etkilenmediği düşüncesindeyim. Kant örneğin atomların ve çekirdeklerin yapısı hakkında hiçbir şey bilmiyordu, yine de atom alanında yapılan çalışmalar güneş sisteminin düzeninde gerçekleşenlerle aynı türden matematiksel düzenliliklerin varlığını açığa çıkardı. Bunun çok şaşırtıcı bir olgu olduğu kesin ve bizim dünyayı algılama biçimimizle bir ilgisi yok. Üstelik çekirdek altı maddelerin bazı basit ve güçlü simetri ilkelerine dayandığını da göreceğiz. Örneğin temel kuvvetlerin bazılarının işleyişinde sol ve sağ el simetrisinin varlığının insan zihninin düzenli doğasına bir hayranlık yaratma haricinde hiçbir önem taşımadığına ikna olmak çok zor.</p>

  <p>Doğadaki basitliğin düzeni geleneksel olarak bilimsel indirgemecilik yoluyla açığa çıkarılır: Karmaşık sistemleri daha basit bileşenlerine ayırmak ve bu bileşenleri ayrı olarak incelemek gerekir. Maddenin az sayıda temel birimden oluştuğu fikri (orijinal “atomlar”) klasik Yunan felsefesine dayansa da, teknolojinin atom süreçlerinin ayrıntılı olarak araştırılıp anlaşılacağı noktaya dek ilerlemesi ancak bu yüzyılda olmuştur. Yirminci yüzyılın hemen başında esasen Lord Rutherford’un çalışması sayesinde gerçekleşen ilk keşiflerden biri atomların temel parçacık olmadığı, iç parçaları olan bileşik yapılar olduğunun bulunmasıydı. Atom kütlesinin çoğu, santimetrekarenin sadece trilyonda biri büyüklüğündeki çok küçük bir çekirdeğin içerisinde yoğunlaşmıştır. Çekirdeğin etrafı daha hafif parçacıklardan (elektronlar) oluşan ve muhtemelen bir santimetrenin milyarda biri kadar bir uzaklığa kadar uzanan bir bulutla çevrilidir. Dolayısıyla atomun çok büyük çoğunluğu boş uzaydır. Buna bir de kuantum faktörünün elektronlar için kesin yörünge yollarını engellediği gerçeğini eklediğimizde, atom dışarıdan gayet bulanık ve gerçek olamayacak türde bir varlık olarak görünmeye başlar.</p>

  <p>Elektronlar çekirdeğe elektrik kuvvetlerle bağlanmıştır. Çekirdek artı yüklüdür ve eksi yüklü elektronları tuzağına düşüren bir elektrik alanla çevrilidir. Bundan çok daha önce çekirdeğin de bileşik bir yapıya sahip olduğu ve iki tür parçacık içerdiği bulunmuştu: Artı yükü taşıyan protonlar ve nötron denen elektriksel açıdan yüksüz parçacıklar. Protonlar da, nötronlar da elektronlardan yaklaşık 1800 kat daha ağırdır.</p>

  <p>Bu temel yapı anlaşıldıktan sonra fizikçiler kuantum kuramını atoma uygulamayı ve bu sayede dikkat çekici bir uyumun varlığını açığa çıkarmayı başardılar. Elektronların esas itibarıyla dalgaya benzeyen doğası kendisini elektronların yerleştiği “enerji düzeylerinin” veya belirli “sabit durumların” varlığında göstermektedir. Enerji fotonlar biçiminde soğurulur veya yayılırsa düzeyler arasında geçişler olabilmektedir. Bu yüzden düzeylerin varlığı ışığın enerjisinde görünür olmakta ve frekansından (renginden) çıkarsanmaktadır. Bu sebeple atomların soğurduğu veya yaydığı ışığın analiz edilmesi sonucunda spektral çizgiler veya ayrık frekanslar dizisi biçiminde bir renk tayfının varlığı açığa çıkar. En basit atom hidrojendir ve bir proton (çekirdek) ile bir elektron içermektedir. Enerji düzeyleri basit bir formülle gösterilir:</p>

  <div class="block">
    <p class="center">1/n<sup>2</sup> - 1/m<sup>2</sup></p>
  </div>

  <p class="nonindent">sabit bir enerji birimi ile çarpılır; n ve m 1, 2, 3… gibi tamsayılardır. Bu tür kısa aritmetik ifadeler, basit sayısal bağlantılarla da ifade edilebilen bir müzik tınısı taşırlar (bir org veya gitar telindeki uyumlu notalar gibi). Bu tesadüf değildir. Bir müzik aletindeki frekanslar nasıl ses titreşimlerine verilen yanıtsa, bir atomdaki enerji düzeylerinin düzeni de kuantum dalga titreşimlerine verilen bir yanıttır.</p>

  <p>Fakat hidrojen atomu içerisindeki elektronu protona bağlayan kuvvet de matematiksel olarak basit olmasaydı atomik uyum bu kadar zarif olamazdı. Hatta atomların varoluşunun bile buna dayandığını söyleyebiliriz. Bu elektriksel çekim, ters kare yasası adıyla bilenen ünlü fizik yasasına uygundur. Bu, proton ile elektron arasındaki ayrılma iki katına çıkarsa kuvvetin değerinin dörtte birine düşeceği anlamına gelir; üç katına çıkarsa kuvvet dokuzda biridir vb. Bu, kütleçekim kuvvetinde de görülen bir matematik düzendir: Örneğin gezegenler ile güneş arasındaki çekim. Dolayısıyla ters kare yasası, tutulmaları ve diğer göksel olguları tahmin etmemizi sağlayan formüllerin çıkartılabilmesinde açıkça gördüğümüz güneş sisteminin meşhur düzenine neden olur. Atomlar düzeyinde düzen, kuantum doğası taşır: Yayılan ışığın frekans tayfı ve enerji düzeylerinin taşıdığı düzen. Her ikisi de ters kare yasasının basitliğinden türemektedir.</p>

  <p>Çekirdeğin yapısı ortaya çıkmaya başlar başlamaz fizikçiler onu içeride bir arada tutan nükleer kuvvetleri merak etmeye başladılar. Kütleçekim kuvveti çok zayıftır ve aynı yükler arasındaki elektrik kuvvetleri iticidir, bu durumda her biri artı yüklü olan protonların birbirlerinden uzağa itilmekten nasıl kurtulduğu bir bulmaca olarak karşımıza çıkar.</p>

  <p>Bu elektrik itkinin hakkından gelecek güçlü bir çekim kuvvetinin var olması gerektiği açıktır. Deneyler nükleer kuvvetin elektrikten çok daha güçlü olduğunu ve protondan belli bir uzaklıkta olduğunda aniden canlılığını yitirdiğini göstermiştir. Bu mesafe çok kısadır (çekirdeğin büyüklüğünden daha azdır) dolayısıyla sadece en yakın komşu parçacıklar onun etkisinde kalır. Nötronlar da protonlar da nükleer kuvvetin etkisi altında kalmaktadır. Kuvvet yeğin olduğu için çekirdeklerin çoğunun parçalanması için çok büyük bir enerji gerekir ancak bu yapılabilmektedir. Ağır çekirdekler daha az kararlıdır ve bir enerjinin serbest kalmasıyla sonuçlanacak şekilde kolayca bölünebilirler.</p>

  <p>Nükleer parçacıklar da ayrık kuantum enerji düzeyleri biçiminde bir yerleşime sahiptir fakat burada atomik uyumun basitliği bulunmamaktadır. Çekirdek karmaşık bir yapıya sahiptir, bunun nedeni sadece parçacıkların çokluk ve çeşitliliği değil aynı zamanda nükleer kuvvetin basit ters kare formuna uymamasıdır.</p>

  <p>Fizikçilerin 1930’lu yıllarda nükleer kuvveti kuantum kuramı bağlamında araştırmaları sırasında kuvvetin doğasının parçacıkların yapısından ayrı ele alınamayacağı ortaya çıkmıştır. Gündelik deneyimimizde madde ve kuvveti birbirinden ayrı kavramlar olarak düşünüyoruz. Kuvvet maddi cisimler arasında kütleçekim veya elektromanyetik etkiler aracılığıyla veya doğrudan fiziksel temas yoluyla etkiyebilir, öte yandan madde kuvvetin aktarımı için bir araç olarak değil, kuvvetin kaynağı olarak görülür. Bu yüzden güneş, boş uzay içerisinden geçerek dünya üzerinde bir kütleçekim etkisi uygular ve bu alanların diliyle betimlenebilir: Güneşin aksi halde görünür ve maddi olmayan kütleçekim alanı dünyayla etkileşime geçer ve bir kuvvet uygular.</p>

  <p>Kuantum etkilerinin önemli olduğu atomaltı dünyada kullanılan dil ve betimlemeler tamamen değişir. Enerjinin ayrık öbekler veya kuanta şeklinde iletilmesi kuantum kuramının temel özelliğidir ve kurama ismini<a class="noteref" href="#f9" id="fref9">9*</a> vermiştir. Bu yüzden örneğin fotonlar elektromanyetik alanın öbekleridir. İki elektrikli parçacık birbirine yaklaştığında karşılıklı olarak birbirlerinin elektromanyetik alanlarının ve aralarında etkin olan kuvvetlerin etkisine girerler. Kuvvetler parçacıkların hareketlerinde sapmaya sebep olur. Fakat bir parçacığın diğerine alanı üzerinden verdiği rahatsızlık foton formunda iletilmek zorundadır. Bu yüzden yüklü parçacıklar arasındaki etkileşim kesintisiz bir süreç olarak değil, bir veya birden fazla fotonun aktarımı nedeniyle oluşan ani bir itki olarak düşünülebilir.</p>

  <div class="picture">
    <img src="../Images/r23.jpg" alt=""/> 

    <div class="caption">
      Şekil-23: Kuantum düzeyinde yüklü A ve B parçacıkları arasındaki elektromanyetik kuvvetler fotonların değişimi veya aktarımı olarak değerlendirilir. A parçacığının izlediği yol foton salındığında bir geri tepme gösterir. Daha sonra da B soğurma tarafından yolundan saptırılır. Parçacıklar arasındaki kuvvetler bu şekilde başka parçacıklar tarafından (bu örnekte fotonlar) iletilmiş olur. Aslında bu betimleme biraz basitleştirilmiştir. İletimi sağlayan, her iki yönde hareket eden aynı zamanda her biri tek tek A’nın ve B’nin etrafında vızıldayan kısa ömürlü (veya “sanal”) parçacıklardan oluşan karmaşık bir ağdır. Doğanın diğer temel kuvvetleri için de benzer türde bir betimleme yapılabilir. Diyagramlar atomaltı süreçleri çok büyük bir doğrulukla hesaplamak için kullanılabilen soyut matematiksel terimlerin sembolik bir temsilidir.
    </div>
  </div>

  <p>Bu tür süreçlerin betimlenmesinde Richard Feynman’ın icat ettiği diyagramları kullanmak faydalı olmaktadır. Şekil-23 tek bir fotonun bu sürecin sonunda birbirlerinden uzağa saçılacak olan iki elektron arasındaki aktarımını göstermektedir. Bu etkileşim mekanizması, davranışları topun karşılıklı olarak atılmasıyla eşleşmiş olan iki tenis oyuncusuna benzetilebilir. Fotonlar kurye gibi davranırlar, yüklü parçacıklar arasında ileri geri sekerek onlara diğer yüklü parçacığın nerede olduğunu söyler ve bir yanıt sağlarlar. Bu fikirleri kullanarak fizikçiler atomik düzeyde birçok elektromanyetik sürecin etkilerini hesaplayabilmektedirler. Her durumda deneysel sonuçlar ile hesaplanan öngörüler birbirleriyle şaşırtıcı bir doğrulukta uyuşmaktadır.</p>

  <p>Elektromanyetik alanların kuantum kuramı öylesine başarılıydı ki 1930’larda fizikçilerin bunu nükleer kuvvet alanına da uygulaması çok doğaldı. Bunu başaran Japon fizikçi Hideki Yukawa protonlarla nötronlar arasındaki kuvvetin de mesajcı kuantumların, ama bildiğimiz fotonlardan çok farklı bir doğaya sahip kuantumların değişimiyle modellenebileceğini keşfetti. Çok kısa erimli bir kuvvetin etkilerini yeniden üretmek için Yukawa’nın kuantumlarının kütle sahibi olmaları gerekiyordu.</p>

  <p>Bu kolay algılanmayan ancak önemli bir noktadır. Bir parçacığın kütlesi, onun eylemsizliğinin ya da harekette değişime direncinin ölçütüdür. Hafif bir parçacık verili bir kuvvet tarafından ağır bir parçacığa göre daha kolay hareket ettirilir. Bir parçacık aşırı hafif hale gelirse herhangi bir başıboş kuvvet onu hızlandırabilecek ve böylece çok hızlı gitmeye meyledecektir. Kütlenin giderek küçülerek sıfıra yaklaştığı durumdaysa parçacık mümkün olan en yüksek hızda hareket eder ve bu ışık hızıdır. Fotonlarda durum budur, dolayısıyla fotonlar kütlesiz parçacıklar olarak görülebilir. Öte yandan Yukawa’nın kuantası kütle sahibidir ve ışıktan daha yavaş hareket ederler. Yukawa bunlara mezon adını vermiştir, ancak artık pionlar olarak adlandırılıyorlar.</p>

  <p>Pionlar çekirdeğin içerisinde nötronlar ile protonlar arasında ileri geri uçuşarak onları nükleer kuvvetle birbirlerine yapıştırırlar. Normalde görünmeden hareket ederler çünkü ortaya çıktıkları anda hemen başka bir nükleer parçacık tarafından soğurulurlar. Ancak sisteme enerji pompalanırsa bir pion yalıtık halde incelenecek şekilde uçup kurtulabilir. Bu iki proton yüksek hızda çarpıştığında gerçekleşir (bu sürece 3. bölümde kısaca değinmiştik). Pionlar İkinci Dünya Savaşından kısa bir süre sonra bu şekilde ilk kez keşfedildiğinde bu Yukawa’nın kuramının parlak bir doğrulaması oldu ve pionun keşfi kuramsal fiziğin genel bir zaferi ve özelde de kuantum alanlar kuramının zaferi olarak takdirle karşılandı. Pionların bir diğer ayırt edici özelliğiyse son derece kararsız olmaları ve neredeyse derhal daha hafif parçacıklara bozunumlarıydı. Bozunum ürünlerinden biri olan müon elektronla kütle hariç her yönden özdeştir. Elektrondan çok daha ağırdır ve aynı zamanda hızla bozunur.</p>

  <p>Fizikçiler yüksek hızlı atomaltı parçacıkların çarpıştırılması yoluyla tamamen yeni madde parçacıkları oluşturabildiklerini anlamalarının ardından hemen bu iş için kullanılacak dev hızlandırıcı makineler inşa etmeye başladılar. Bu makineler her türden atomaltı kırıntısını ışık hızına yakın hızlara çıkarabiliyor ve en küçük boşluklarda çarpışmalardan doğan patlama sarsıntıları yepyeni bir dünyanın, çekirdek altı hareketlilik dünyasının kapılarını açıyordu. Bu makineler yapıldıktan hemen sonra onlarca yeni ve o zamana dek varlığı tahmin edilmemiş parçacık ortaya çıktı. Fizikçilerin onlara verecek isim bulamamaya başlamaları bunun bir göstergesidir. Bir süre için parçacıklardaki tür bolluğu düzensiz bir hayvanat bahçesini akla getiriyordu. Daha sonra yavaş yavaş bu çekirdek altı enkaz içerisinde düzene benzer bir şeyler bulmaya başladıkça fizikçilerin şaşkınlığı azalır. Kalıplar ortaya çıkmaya başlamıştır.</p>

  <p>Aslında bir değil iki nükleer kuvvet olduğu 1930’lu yıllardan beri bilinmektedir. Yeğin kuvvet nükleer parçacıkları bir arada tutar ama ondan çok daha zayıf bir kuvvet daha vardır. Zayıf kuvvet bazı kararsız nükleer parçacıkların bozunumuna sebep olmaktadır: Örneğin pionlar ve müonlar zayıf kuvvetin etkisiyle parçalanmaktadır. Bazı parçacıklar hem yeğin hem zayıf kuvveti hisseder fakat diğerleri yeğin kuvveti hissetmez. Bu ikinci türden parçacıklar genellikle daha hafif olur ve müonlar, elektronlar ve nötrinoları kapsamaktadır. Nötrinoların en az iki çeşidi vardır ve bilimin gördüğü yakalanması en zor nesnelerdir. Diğer maddelerle öylesine zayıf etkileşirler ki katı kurşunun içini girmeleri birkaç ışık yılı sürer!</p>

  <p>Zayıf etkileşen hafif parçacıklara genel olarak leptonlar denir. Yüklü leptonlar, örneğin elektronlar hem zayıf kuvveti hem de elektromanyetik kuvveti hisseder fakat yüksüz nötrinolar elektromanyetizmadan etkilenmez. Yeğin biçimde etkileşen daha ağır parçacıklara hadronlar denir ve bunlar iki aileye ayrılır. Protonlar ve nötronlar ve onlara bozunan çok sayıda daha ağır parçacık bu ailelerden birini oluşturur. Bunlara baryonlar denir. Geri kalanlara da mezonlar denmektedir ve pionlar da mezonlara dahildir.</p>

  <p>Bu geniş aile gruplandırması içerisinde birçok alt grup tespit edilebilir. Belli bir alt grubun üyeleri kütle, elektrik yük ve başka daha teknik nitelikler gibi özellikler taşır ve bunlar bir üyeden diğerine sistematik farklar gösterir. Kuramcılar 1960’lı yıllarda bu adım adım sistematikleşen özelliklerin grup teorisi adlı bir matematik dalı aracılığıyla son derece şık bir biçimde gösterilebileceğini keşfettiler. Bunun altında yatan temel ilke simetri kavramıdır ve atomaltı simetri fikri nihayet doğduktan sonra fizik camiasının bir daha arkasına bakmadığını söylemek muhtemelen doğru olur.</p>

  <p>Simetrinin doğa dünyasının düzeninde hayati bir rol oynadığı her zaman bilinirdi. Güneşin küresel biçimi, bir kar tanesi veya kristalin düzenliliği hepimizin bildiği örneklerdir. Fakat bütün simetriler geometrik değildir. Erkek ile kadın arasındaki veya artı ile eksi elektrik yükler arasındaki simetri dediğimiz zaman da kavramı yerinde kullanmış oluruz ancak buradaki simetriler soyut bir doğaya sahiptir. Baryon ve mezon yığınları arasında da bu tip soyut simetrilerin varlığı keşfedilmiş ve belirli bir gruplaşmanın üyelerinin birbirlerine basit bir matematiksel şemayla yakından bağlantılı olduğu görülmüştür. Söylenenler hakkında bir fikir vermek için bize daha yakın geometrik simetrilerden bir benzetme kurabiliriz. Herkes aynada sol elin sağ el olarak yansıdığını bilir. Sol ve sağ eller iki bileşenli bir simetrik sistem oluştururlar: Ardı ardına iki yansıma yeniden özgün duruma ulaşmanızı sağlar. Bir proton ve bir nötronu bir sol el ve bir sağ ele benzetebiliriz. “Yansıma” altında bir nötron bir protona dönüşür, tersi de geçerlidir. Yansıma elbette gerçek uzayda bildiğimiz türden bir yansıma değildir, ama sanal bir uzayda (alanda buna izotopik spin uzayı deniyor) bir tür soyut bir yansıma olduğu söylenebilir. Simetri soyut olsa da matematik betimlemesi geometrik bir simetriyle özdeştir ve bu simetrinin görülmesi yeterince gerçektir. Bu simetri saçılmalı deneylerde protonların ve nötronların taşıdığı özelliklerde ve diğer parçacıkların dikkatlerini üzerlerine çekme biçimlerinde karşımıza çıkar.</p>

  <p>Daha karmaşık simetri grupları sadece proton ve nötronla sınırlı kalmayıp daha geniş parçacık aileleri için bir birleşik betimleme sağlar. Bu ailelerden bazıları sekiz, on veya daha fazla parçacık içerir. Bazı simetriler karmaşık etkiler onları maskelediği için kimi zaman ilk bakışta görünmez, ancak matematiksel analiz ile dikkatli deneylerin birleşik çabasıyla açığa çıkarılabilir.</p>

  <p>Bu soyut simetrilerin maddenin iç işleyişini açığa çıkartışındaki ustaca zarafetten büyülenmeyen pek az fizikçi bulunur. Çekirdek altına yönelik çalışmaların tümü bütün bu doğal karmaşıklığın kalbinde basitliğin yattığına dair kararlı bir inancın üzerinde yükselir. Sekiz mezonluk bir yığın içindeki saklı simetriyi keşfeden kişiler olan Yuval Ne’eman ve Murray Gell-Mann yeni ilkelerine “sekiz katlı yol” adını verirken Buda’nın bir sözünden yola çıkarlar: “Bu Sekiz Katlı Asil Yol şudur: Doğru zihniyet, doğru amaç, doğru söz, doğru davranış, doğru yaşam, doğru çaba, doğru uyanıklık, doğru düşünme.”</p>

  <p>Bulunan simetriler çoğaldıkça fark etmenin emek gerektirdiği bu düzenlilik parçacık fizikçilerini daha da derinden etkiledi; kadim zamanlardan bu yana atomun derinliklerinde gömülü bir giz olarak kalmışlardı. Şimdi ilk kez insanlık gelişmiş teknolojinin göz kamaştırıcı aletlerinin yardımıyla varlıklarına şahit oluyordu.</p>

  <p>Fizikçilerin simetrilerin arkasında yatan anlamı merak etmeye başlamalarından bu yana fazla bir süre geçmedi. Önde gelen bir kuramcı bunu “doğa sanki bize bir şey söylemek istiyor gibiydi” diyerek vurgular. Bu noktada yeniden matematik analizin gücü açığa çıktı. Grup teorisi hepsinin altında yatan, tek, büyük bir simetrinin bütün aile simetrilerinin doğal kökeni olabileceğini ileri sürdü. Daha yüksek simetrilerin hepsinin çok basit bir düzenlemenin kombinasyonlarından kurulabileceği ortaya çıktı. Parçacıkların diline çevirirsek matematik, hadronların da temel parçacık olmadığını ve yine çok daha küçük parçacıkların bir bileşiği olabileceğini ortaya attı.</p>

  <p>Tekerleklerin içerisinde tekerlekler! Atomlar çekirdekler ve elektronlardan oluşur, çekirdekler protonlar ve nötronlardan oluşur, protonlar ve nötronlar nelerden oluşur? Atomların üç düzey altındaki yeni yapıtaşları için bir isim bulunması gerekiyordu. Gell-Mann kuark sözünü ortaya attı ve bu ifade tutuldu. Hadronlar kuarklardan oluşur. Antik Yunanların bütün maddelerin az sayıda gerçekten temel parçacıktan (“atomlarından”) oluştuğu biçimindeki büyük ilkesinin dolambaçlı bir yol izlediği kanıtlandı. Çekirgenin sıçraması burada duruyor mu, yoksa kuarklar da mı bileşik nesne? Bu soruya kısa bir süre sonra döneceğiz.</p>

  <p>Kuarklar iki gruplaşma şeklinde bir arada bulunur: İkili ve üçlü. İki kuarkın birleşmesi bir mezon, üç kuarkın birleşmesi bir baryon oluşturur. Kuarklar da kuantum enerji düzeylerine yerleşirler ve enerji yeme yoluyla daha yüksek düzeylere uyarılmış hale gelebilirler. Uyarılmış hadronların görünümü diğer hadronlar gibidir ve daha önceden ayrı olduğu düşünülen parçacıkların çoğunun artık tek bir kuark kombinasyonunun uyarılmış durumları olduğu görülmektedir.</p>

  <p>Bilinen bütün hadronları açıklayabilmek için kuark türlerinin birden fazla olduğunu varsaymak gerekir. 1970’li yılların başında bu iş için garip isimlere sahip üç kuark “çeşnisi” yeterliydi: “Yukarı,” “aşağı” ve “acayip.” Ardından başka hadronlar bulundu ve bunlara bir dördüncüsü eklendi: “Tılsım” kuark. Son dönemde daha da başka parçacıklar ortaya çıktı ve iki yeni kuark daha, “üst” ve “alt” kuarklar gerekli oldu. Her şeye karşın kuark şemasının başarısı çok çarpıcıdır. Parçacık süreçlerinin devasa bir kısmı artık ayrıntılı kuark hesaplamalarına başvurularak sistematik bir biçimde anlaşılabilmektedir.</p>

  <p>Kuark kuramının altında yatan temel varsayım kuarkların gerçekten yapısız, temel parçacıklar, iç parçaları olmayan noktaya benzer cisimler olduklarıdır. Bu açıdan leptonlara benzemektedirler; leptonlar kuarklardan oluşmaz ve kendi başlarına temel bir varlık görünümündedirler. Aslında kuarklar ile leptonlar arasında bize doğanın işleyişi konusunda çok ilginç bir kavrayış sağlayan doğal bir karşılıklı uygunluk vardır. Bağlantı Tablo-1’de şematik olarak gösterilmiştir. Sağ sütunda kuark çeşnileri, soldaysa bilinen bütün leptonlar gösterilmektedir. Leptonların zayıf kuvveti, kuarkların yeğin kuvveti hissettiğini hatırlatalım. Diğer bir fark leptonların elektrik yükünün ve bir birim yükünün olmayışıdır, kuarklardaysa üçte bir ya da üçte iki birim yükü vardır.</p>

  <div class="block">
    <p class="center">Tablo-1</p>

    <table>
      <tbody>
        <tr class="borderall">
          <td style="text-align: center;" colspan="3" class="td-right">
            LEPTONLAR
          </td>

          <td style="text-align: center;" colspan="2">
            KUARKLAR
          </td>
        </tr>

        <tr class="borderall">
          <td></td>

          <td><strong>
            isim
          </strong></td>

          <td style="text-align: right;" class="td-right"><strong>
            yük
          </strong></td>

          <td><strong>
            isim
          </strong></td>

          <td style="text-align: right;"><strong>
            yük
          </strong></td>
        </tr>

        <tr class="borderall">
          <td rowspan="2" class="td-right">
            I
          </td>

          <td>
            elektron (e)
          </td>

          <td style="text-align: right;" class="td-right">
            -1
          </td>

          <td>
            yukarı (u)
          </td>

          <td style="text-align: right;">
            +1
          </td>
        </tr>

        <tr class="borderall">
          <td>
            elektron-nötrino (v<sub>e</sub>)
          </td>

          <td style="text-align: right;" class="td-right">
            0
          </td>

          <td>
            aşağı (d)
          </td>

          <td style="text-align: right;">
            -1
          </td>
        </tr>

        <tr class="borderall">
          <td rowspan="2" class="td-right">
            II
          </td>

          <td>
            müon (μ)
          </td>

          <td style="text-align: right;" class="td-right">
            -1
          </td>

          <td>
            acayip (s)
          </td>

          <td style="text-align: right;">
            -1
          </td>
        </tr>

        <tr class="borderall">
          <td>
            müon-nötrino (v<sub>μ</sub>)
          </td>

          <td style="text-align: right;" class="td-right">
            0
          </td>

          <td>
            tılsım (c)
          </td>

          <td style="text-align: right;">
            +1
          </td>
        </tr>

        <tr class="borderall">
          <td rowspan="2" class="td-right">
            III
          </td>

          <td>
            tau (τ)
          </td>

          <td style="text-align: right;" class="td-right">
            -1
          </td>

          <td>
            üst (t)
          </td>

          <td style="text-align: right;">
            +1
          </td>
        </tr>

        <tr class="borderall">
          <td>
            tau-nötrino (v<sub>τ</sub>)
          </td>

          <td style="text-align: right;" class="td-right">
            0
          </td>

          <td>
            alt (b)
          </td>

          <td style="text-align: right;">
            -1
          </td>
        </tr>

        <tr class="borderall">
          <td></td>

          <td>
            ?
          </td>

          <td style="text-align: right;" class="td-right">
            ?
          </td>

          <td>
            ?
          </td>

          <td style="text-align: right;">
            ?
          </td>
        </tr>
      </tbody>
    </table>
  </div>

  <div class="caption">
    Atomaltı parçacıklar iki büyük sınıfa ayrılabilir: Leptonlar ve kuarklar. Kuarklar tekil olarak bulunmaz, ikili veya üçlü gruplarda birleşik olarak bulunurlar; kesirli elektrik yükleri vardır. Bildiğimiz maddenin hepsi I. düzey parçacıklardan oluşur. II. ve III. düzeyler I. düzeyin basit kopyası gibidir, yalnız buradaki parçacıklar son derece kararsızdır. Henüz daha keşfetmediğimiz başka düzeyler de olabilir.
  </div>

  <div class="caption">
    Mesajcı parçacıklar bu şemada gösterilmemiştir: Fotonlar, gravitonlar, gluonlar ve zayıf nükleer kuvvetin aracıları olan W ve Z.
  </div>

  <p class="extract">Bu farklara rağmen kuarklarla leptonları tabloda düzeyler itibarıyla birbirine bağlayan daha derin matematiksel simetriler vardır. İlk düzeyde sadece dört parçacık vardır: Yukarı ve aşağı kuarklar, elektron ve onun nötrinosu. Bildiğimiz maddenin hepsinin sadece bu dört parçacıktan yapılmış olması çok ilginçtir. Protonlar ve nötronlar üçlüler şeklinde birleşmiş yukarı ve aşağı kuarklardan oluşur, elektronlar da ihtiyaç duyulan diğer tek atomaltı parçacıktır. Nötrinolar evrenin içerisine savrulurlar ve maddenin toplam yapısında bir rol oynamazlar, bütün diğer parçacıklar birdenbire ortadan kaybolsalar bile evren tahminen pek az bir değişime uğrar.</p>

  <p>Parçacıkların bir sonraki düzeyi parçacıkların biraz daha ağır olması haricinde ilk düzeyin kopyasıdır. Ancak hepsi (nötrino hariç) son derece kararsızdır ve oluşturdukları çeşitli parçacıklar hızla I. düzey parçacıklara ayrışır. Üçüncü düzey aynı hikâyenin sadece bir tekrarıdır.</p>

  <p>Bu düzeylerin nereden çıktığı sorusunun uyanması kaçınılmazdır. Doğa onlara neden gereksinim duymaktadır? Evrenin şekillenmesinde hangi rolü oynamaktadırlar? Fazla bavul durumu mu söz konusudur yoksa gizemli ve henüz aydınlatılmamış bir yapbozun içerisine mi oturmaktadırlar? Daha da rahatsız edici bir soru ama sadece üç düzey mi var, yoksa gelecekte giderek daha yüksek enerjili parçacık hızlandırıcılara sahip oldukça daha fazlasının da (belki de sonlanmayan bir dizi şeklinde) ortaya çıkmasını bekleyebilir miyiz?</p>

  <p>Kafaları daha da bulandıran bir başka sorun daha vardır. Kuantum fiziğinin temel bir ilkesiyle çelişmemek için her kuark çeşnisinin “renkler” adı verilen üç ayrı biçim içerisinde olduğunu varsaymak gerekmektedir. Belirli bir kuark zihinlerde “kırmızıdan” “yeşile” oradan “maviye” (mecazen söylersek) sürekli yanan bir tür (yine mecazen söylersek) çok renkli üst üste binme durumunda canlandırılmak zorundadır. Her şey yeniden bir hayvanat bahçesi gibi korkunç gözükmeye başlar. Fakat yardım hemen yakındadır. Simetri bu kez daha derinde ve zor görülen bir biçimde olsa da süpersimetri formuyla yardıma koşar.</p>

  <p>Süpersimetriyi anlamak için bu analizdeki diğer tarafı kavramamız gerekir: Kuvvetleri. Parçacıkların hayvanat bahçesi ne kadar karmaşık olursa olsun sadece dört temel kuvvet tipi var gibi görünüyor: Gündelik yaşamdan da aşina olduğumuz kütleçekim ve elektromanyetizma ile zayıf ve yeğin nükleer kuvvetler. Nötronlar ile protonlar arasındaki yeğin kuvvet elbette temel olamaz, çünkü bu parçacıkların kendisi temel değil, bileşiktir. İki proton birbirine çekildiğinde aslında etkileşime giren altı kuarkın bileşik etkisini görürüz. Temel kuvvet kuarklar arasındaki bu kuvvettir. Kuarklar arası kuvveti elektrik yükünün rolünü rengin oynamasıyla elektromanyetik alan cinsinden betimlemek mümkündür. Fotonun muadili gluondur; gluonun işi kuarklar arasında bir oraya bir buraya sürekli sektirilerek kuarkları daha önce betimlediğimiz “mesajcılar” misali birbirine yapıştırmaktır. Fizikçiler bu “renk” üretilen kuvvet alanına elektrodinamikle benzerlik kurarak renk dinamiği adını verirler. Kromatik süreçler elektromanyetik muadillerine oranla iki nedenle daha karmaşıktırlar. Çünkü birincisi tek bir elektrik yük türü yerine üç renk vardır; bu, tek bir foton türüne karşılık toplam sekiz ayrı gluon türüne neden olur. İkincisi gluonlar da renk taşır ve bu sayede birbirleriyle yeğin biçimde etkileşime girerler, ancak fotonlar yüksüzdür ve diğer protonlara karşı ilgisizdirler.</p>

  <p>Bundan yirmi yıl önce kimi uzak görüşlü kuramcıların aklına doğada dört temel kuvvetin fazla olduğu ve belki de her birinin gerçekten bağımsız olmayabileceği geldi. Zaten 1860’lı yıllarda Maxwell elektrik ile manyetizmayı tek bir elektromanyetizma kuramı içerisinde birleştiren bir matematiksel betimleme üretmemiş miydi? Belki de daha ileri bir sentez mümkündü.</p>

  <p>Başa bela olmaktan bir türlü vazgeçmeyen bazı matematiksel dertler de bu fikre güç verdi. Kuantum alan kuramı en basit süreçler haricinde nereye uygulanırsa ulaşılan sonuçlar hep sonsuz, dolayısıyla anlamsız oluyordu. Elektromanyetik alan özelinde yapılan ustaca bir el çabukluğuyla sonsuzluklardan kaçmak mümkün oluyor ve kuram olası bütün elektromanyetik süreçler için öngörü gücünü koruyordu. Fakat aynı numara diğer üç kuvvet üzerinde iş görmüyordu.</p>

  <p>Bir umut elektromanyetik kuvveti bir şekilde diğer üçüyle birleştirerek tek bir betimleyici şema elde etmekti, böylece onun matematiksel açıdan uyumlu davranışı diğer kuvvetlere geçebilir ve sonuçta makul bir formülasyon elde edilebilirdi.</p>

  <p>Bu tutkulu hedefin gerçekleşmesi yönünde ilk adımı 1967 yılında Steven Weinberg ve Abdus Salam attı. Elektromanyetik ve zayıf nükleer kuvvetlerin matematiksel betimlemelerini değiştirerek bu iki kuvvetin bütünleşmiş bir matematiksel betimlemede birleştirilmesini başardılar. Kuramları elektromanyetik ve zayıf kuvvetleri normalde ayrı (özellikleri yönünden de oldukça farklı) olarak algılamamızın şu anki deneylerimizde kullanılan aşırı derecede düşük enerjiler yüzünden olduğunu açığa çıkardı. Elbette buradaki “düşük” göreli bir ifadedir: Mevcut makineler bir çarpışmaya, aslında bir proton yerine bir bilardo topuna uygulansa açığa çıkacak enerjinin ortalama bir eve milyonlarca yıl yetecek kadar olacağı ölçüde bir güç sağlamaktadır! Bununla beraber Weinberg-Salam kuramının içinde var olan enerji birimine şu anki teknolojiyle yeni yeni erişilmektedir ve “düşük” adlandırmasının yapılması bu ölçümlemeye göredir.</p>

  <p>Weinberg-Salam kuramını destekleyen deneysel kanıtlar 1970’li yıllar boyunca ağır ağır birikti ve 1980’de çalışmaları nedeniyle Nobel ödülüne layık görüldüler. Kaygı verici sonsuzlukların umut edildiği üzere birleşmede ortadan kalktığı 1971 yılında gösterildi ve fizikçiler artık dört değil üç temel doğa kuvvetinden bahsetmeye başladılar.</p>

  <p>Bu başarı büyük oranda birleşik kuramda yeni soyut simetri gruplarının ortaya çıkmasından kaynaklanmaktaydı. Maxwell’in güzel elektromanyetik kuramının gücünü ve zarifliğini matematiksel betimlenişinde görülen denge ve simetriye borçlu olduğu çok önceden beri bilinmekteydi. Ayar simetrisi olarak bilenen bu simetri yine gündelik yaşamı hatırlatan ancak soyut bir simetridir.</p>

  <p>Ayar simetrileri dağın zirvesine çıkma örneğiyle anlatılabilir. Bir sarp kayalığın dibinden tepesine tırmanmak enerji harcatır. Fakat hangi strateji daha verimlidir, kısa yoldan giderek önden dik olarak tırmanmak mı yoksa daha uzun ama düşük eğimli patika yolu izlemek mi? (<em>bkz</em>. Şekil-24) Yanıt (sürtünme gibi durumu güçleştiren ilgisiz şeyleri göz ardı ettiğimizde) iki rotanın da aynı enerjiyi gerektirdiğidir. Gerçekten de dağı tırmanmak için gereken enerjinin tutulan yoldan tamamen bağımsız olduğu kolaylıkla gösterilebilir. Bu bir ayar simetrisidir.</p>

  <p>Verilen örnek kütleçekim alanının ayar simetrisine yöneliktir çünkü dağın tepesine ulaşmak için savaşmak zorunda olduğunuz kuvvet kütleçekim kuvvetidir. Elektrik alanlarda da aynı simetri geçerlidir, manyetik alanlarda da buna benzer ama biraz daha karmaşık bir simetriyle karşılaşırız.</p>

  <div class="picture">
    <img src="../Images/r24.jpg" alt=""/> 

    <div class="caption">
      Şekil-24: Bayır yürüyüşü örneği soyut “ayar simetrisi” kavramını açıklayıcıdır. Bayırın tepesine ulaşırken harcanan toplam enerji, ister kısa zorlu dik rota ister uzun kolay zikzaklı rota seçilsin aynıdır. Bu kütleçekim alanının derin ve tesirli simetrisini yansıtır. Birleşik alan kuramlarının son dönemdeki matematik formülasyonları sayesinde doğanın diğer kuvvet alanlarında da benzer ama daha karmaşık simetrilere ulaşılmıştır.
    </div>
  </div>

  <p>Böylece elektromanyetik alanının ayar simetrisinin fotonun kütlesiz karakteriyle yakından alakalı olduğu ve kuramın feci sonsuzluklardan kaçınmasında hayati bir rol oynadığı ortaya çıktı. Birleşik kuramlarının içerisine daha kapsamlı bir ayar simetrisi ekleyen Weinberg ve Salam zayıf kuvveti terbiye etmeyi ve elektromanyetizmayla birleştirmeyi başardılar.</p>

  <p>Birleşik ayar kuramlarının başarısının teşvikiyle fizikçiler artık dikkatlerini diğer nükleer kuvvete, kuarklar arası renk dinamiği kuvvetine vereceklerdi. Bir renk ayar kuramı icat edilmeden kısa bir süre öncesinde bütün her şeyi birleştirecek daha da kapsamlı bir ayar simetrisi kullanarak elektrozayıf kuvveti renk kuvveti ile tek bir “büyük birleşik kuramda” (GUT) birleştirme çabaları başlamıştı bile. Şimdilik GUT’un başarısını değerlendirmek için çok erken ama en azından bir öngörüsünün (protonların çok zayıf biçimde kararsız oldukları ve son derece geniş bir süre sonrasında kendiliğinden bozunuma uğradıkları) şu an test ediliyor olduğunu söyleyelim.</p>

  <p>Geriye kütleçekim kalıyor. Sonsuzluk problemi kütleçekimin başına son derece şiddetli bir biçimde bela oluyor ve genel görüş giderek ancak ve sadece süpersimetri içeren bir süper-birleşik kuramın sorunu çözeceği fikrine doğru kayıyor. Neredeyse bir ordu dolusu matematikçi ve fizikçi şu anda bu tip bir kuram üretme denemeleriyle uğraşıyor. Kuram amaç olarak son derece baştan çıkarıcı olan birleşik bir alan kuramı rüyasını benimsemiş durumda: Doğanın bütün kuvvetlerini; kütleçekim, elektromanyetizma ve iki nükleer kuvveti kendisinde birleştiren tek bir kuvvet alanı. Fakat hikâyenin hepsi bu değil. Kuantum parçacıkları ile onlar arasında etki eden kuvvetler arasındaki temel bağlantının varlığı, kuvvetler kuramının aynı zamanda bir parçacıklar kuramı olması anlamına geliyor. Buradan hareketle bir süper birleşik kuramın bütün kuark ve leptonların tam bir betimlemesini sağlaması ve Tablo-1’de neden üç düzey olduğunu da açıklaması bekleniyor.</p>

  <p>Kimi yerlerde bu göz kamaştırıcı başarıya erişmenin temel fiziğin zirvesi olacağı belirtilir; çünkü böyle bir kuram indirgemeci bir biçimde olsa da bütün maddelerin hareket tarzı ve yapısını açıklama gücüne sahip olacaktır. Doğanın bütün sırlarını tek bir denklemle, bir tür evrensel temel formül şeklinde kâğıda dökmemizi sağlayacaktır. Böylesi bir başarı evrenin tek bir, basit, nefes kesici zariflikte matematik ilkeye göre işlediği şeklindeki cesur inancı doğrulayacaktır. Bu nihai amaca ulaşma yükümlülüğü John Wheeler tarafından şu şekilde dile getirilmiştir: “Bir gün bir kapı kesinlikle açılacak ve dünyanın ışıl ışıl parlayan ana mekanizmasını bütün güzelliği ve basitliğiyle gözler önüne serecek.”<a class="noteref" href="../Text/notlar.xhtml#n111" id="ref1">1</a></p>

  <p>Peki bu entelektüel Nirvana’ya ulaşmaya ne kadar yakınız? Kuramcılar bu aralar umutlarını <em>süperkütleçekim</em> adı verilen bir kurama bağlamış durumdalar. Bu yaklaşımın ana özelliği uzayzamanın karekökü olarak gizemli biçimde betimlenen acayip türde bir süpersimetridir. Bunun anlamı iki süpersimetri işleminin birbirleriyle çarpıldığında örneğin uzayda yana doğru bir kayma gibi sıradan bir geometrik simetri işleminin elde edilmesidir.</p>

  <p>İlk bakışta bu soyutlama pek umut verici görünmeyebilir ama daha dikkatli bir analiz süpersimetrinin bir parçacığın sahip olabileceği en temel niteliklerden biriyle çok yakından bağlantılı olduğunu açığa çıkartıyor: Spin. Bütün kuarklar ve leptonların ayrıntılarına burada girmeyeceğimiz anlaşılmaz bir spin hareketine sahip oldukları bilinmektedir. Özü şu: “Mesajcı” parçacıklar (gluonlar, fotonlar ve kütleçekim ile zayıf kuvvetin karşılıkları) ya spine sahip değiller ya da pek öyle anlaşılmaz değil normal bir spine sahipler. Süpersimetrinin önemi, tıpkı protonların nötronlarla izotopik spin simetrisi aracılığıyla bağlantılı oldukları şekilde, anlaşılmaz spine sahip parçacıklar ile diğerlerini birbirine bağlamasıdır. Bu yüzden bir süpersimetri işlemi spine sahip bir parçacığı spini olmayan bir parçacık haline getirebilir. Elbette bu “işlemler” matematiksel işlemlere karşılık gelir. Nasıl bir sol eli sağ ele dönüştüremiyorsak, spinli bir parçacığı da spinsiz bir parçacığa dönüştürmek gerçekte mümkün değildir.</p>

  <p>Süpersimetrik çerçevede bir kütleçekim kuramı inşa edilirken kütleçekimsel mesajcı parçacık (graviton olarak adlandırılır) “gülünç” türde spine sahip eşlikçi parçacıklar (bunlara da gravitinolar denir) edinir, diğer parçacıklarda da aynısı olur. Parçacıklardaki bu çoğalmanın kurama dahil oluşu korkunç sonsuzlukların bastırıldığının açık bir göstergesidir ve şu ana dek kuramla yapılan somut hesaplamaların hepsi sonlu sonuçlar sağlamıştır.</p>

  <p>En umut vaat eden süperkütleçekim modelinde parçacık süper ailesindeki üye sayısı yetmişi bulur. Kuramdaki parçacıkların çoğu gerçek dünyadaki bilinen parçacıklarla eşleşmektedir. Diğerleriyse var olabilecek ama henüz keşfedilmemiş parçacıklara karşılık gelir. Bu kuramın şimdiye dek temel olduğu düşünülen parçacıklardan daha fazlasını barındırıp barındıramayacağı konusunda halen farklı görüşler vardır. Bazı kuramcılar haddinden fazla kuark olduğunu ve daha derine inerek bu parçacıkların daha da küçük parçacıklardan oluşup oluşmadığını görmenin zamanının artık geldiğini düşünmektedir. Daha alt bir yapı düzeyinin varlığına karşı çıkan görüşlerden biri, kuarkların zaten atom çekirdeğinden yaklaşık on beş kuvvet daha küçük bir dünyayı mesken edindiği ve bunun uzayın anlamını yitirdiği en uç boyuta çok yakın olduğudur. Kuram kütleçekimin kuantum etkilerinin uzayzamanı uzunluk ölçeğinde çekirdekten yaklaşık on üzeri yirmi kat daha küçük bir köpüğe dek küçülttüğünü ve bu noktada bir şeylerin başka bir şeylerin “içinde” olmasından bahsetmenin anlamsız olduğunu öne sürmektedir. Dolayısıyla çalışmalar bu çerçevede devam etmektedir.</p>

  <p>Şu an maddenin en uç yapısını açığa çıkarmak için kabataslak da olsa yürüyen bu özenli ve zorlu çalışmanın en azından modern fiziğe bir araştırma şevki sağlayacağı umulmaktadır. Bir fizikçi konusuna büyük bir saygıyla yaklaşır, kendisini doğanın matematiksel güzellik ve basitliğine inanmaya mecbur hisseder ve maddenin iç kısımlarına doğru daha da fazla inerek araştırdıkça birliğin ortaya çıkacağına inanır. Şu ana kadar elde edilen deneyim hep araştırılan sistem ne kadar küçükse keşfedilen ilkelerin o kadar geniş kapsamlı olacağını göstermiştir. Bu felsefeye göre dünyanın gündelik incelemede görünen karmaşıklığının çoğu, bizim görece düşük enerjili örnek fiziksel sistemlerimizden kaynaklanmaktadır. İncelenen süreçlerin enerjisi yükseldikçe birlik ve basitliğin daha fazla görünür olacağına inanılmaktadır. Aşırı yüksek enerjili parçacık hızlandırıcılarının yapımına bu kadar çok para ve emek harcanmasının nedeni de bu basitlik düzenine ulaşmanın önündeki engelleri temizlemektir.</p>

  <p>Gelgelelim bu ayrıksı düzenin doğal olarak açımlandığı bir çağ da yaşanmıştır. Bu evrenin patlayarak var olmaya başladığı Büyük Patlamanın ilk yarım saniyesinde gerçekleşti. Bu süre zarfında basitlik rejimini incelemek için gereken muazzam enerjiye denk düşen milyar çarpı milyar çarpı milyar derece sıcaklıklar hüküm sürdü. Fizikçiler bu dönemi GUT devri olarak adlandırırlar, çünkü bu kesitin fiziğine temel kuvvetlerin büyük birleşik kuramınca öngörülen süreçler hükmetmekteydi. Daha sonra 3. bölümde bahsettiğimiz kritik dengesizlik (maddenin karşı-maddeye oranla çok az daha fazla olmasına yol açan dengesizlik) oluştu. Ardından evrenin soğumasıyla beraber birleşik kuvvet bugün görece soğuk evrenimizde algıladığımız üç ayrı kuvvete ayrıldı: Elektromanyetizma, zayıf ve yeğin kuvvetler.</p>

  <p>Günümüzün karmaşık fiziğinin ilksel ateşin basit fiziğinden çıkarak “donduğu” fikrinin ikna edici bir zarafeti var. Doğanın en yüksek ilkesi (Wheeler’in peşinde olduğu “ışıl ışıl parlayan ana mekanizması”) kendisini bizden enerji yoksulluğu sayesinde saklıyor. Bu fikirleri GUT devrinden önceki kesitleri kapsayacak şekilde zamanın daha önceki mikro-alt ayrımlarına ve daha da yüksek sıcaklıklara doğru genişletirsek süperkütleçekim rejimine ulaşırız. Bu uzay ve zamanın temel kuvvetlerle iç içe geçerek kaynaştığı, varoluşun ilk eşiğine karşılık gelmektedir. Fizikçilerin çoğu, uzayzaman kavramının süperkütleçekim dönemi içerisine dek uzatılamayacağına inanmaktadır. Hatta uzay ve zamanın pregeometrik öğelerin ilksel çorbasından “donup” çıkan alanlar olarak ele alınması yönünde bir ima da vardır. Bu yüzden bu yüce çağda doğanın dört temel kuvveti birbirinden ayırt edilemez ve uzayzaman da henüz tutarlı bir biçim kazanmamış olacaktır. Evren son derece basit bileşenlerin, Tanrı’nın bütün uzay, zaman ve maddeyi yarattığı hammaddelerin bir toplamı olacaktır.</p>

  <p>Bu bölümde aktardığımız temel kuvvetler fiziğinde yaşanan son gelişmeler, fizikçiler ve gökbilimciler arasında hızla taraftar bulan tamamen yeni bir doğa perspektifi yarattı. Evren, okyanusun özelliksiz basitliğinin donarak karmaşık bir buz akışına dönüşmesine benzer bir şekilde, basitlikten donarak doğan bir karmaşıklık olarak algılanmaya başlandı. Bilimsel camia içerisinde bir taraftan kozmolojinin konularının diğer taraftan maddenin içerisindeki temel kuvvetlerin bir araya gelerek kâinatın birleşik bir betimlemesini sağladığına dönük bir his doğdu. Bu betimlemeye göre maddenin ultramikroskobik yapısı evrenin küresel yapısıyla çok yakından bağlantılıdır ve her biri diğerinin gelişimini zarif ve karmaşık bir tarzda etkilemektedir.</p>

  <p>Bu bölümde aktardığımız başarılar listesi hiç kuşkusuz modern fizikte indirgemeci düşünüşe dayalı fikirlerin bir zaferine işaret etmektedir. Maddeyi nihai yapıtaşlarına (leptonlar, kuarklar ve mesajcı parçacıklar) indirgemeyi deneyerek fizikçiler maddenin yapı ve hareketini şekillendiren kuvvetleri kontrol eden, dolayısıyla evrenin temel özelliklerinin çoğunun açıklanmasını sağlayan temel yasayı görür gibi olmaya başladılar.</p>

  <p>Buna rağmen bu tür bir algılanabilir nihai gerçek yaklaşımı hikâyenin ancak yarısı olabilir. Önceki bölümlerde indirgemeciliğin kolektif veya bütüncü karakterde olduğu gözlemlenen çok sayıda olguyu açıklamayı başaramadığını görmüştük. Örneğin kuarklar üzerinden giderek bilinci veya bir canlı hücreyi, hatta hortum gibi bir cansız sistemi bile açıklamaya çalışmak komik olacaktır.</p>

  <p>Bu bölümde şu ana dek kullanılan dilde fizikçilerin yapıyla ilgili sahip olduğu anlaşılması güç kavramsallaştırmaya fazla girmedik. Bir fizikçi bir proton “kuarklardan oluşur” dediğinde bu ifadeyi gerçek anlamıyla kullanmaz. Örneğin bir hayvan hücrelerden oluşur veya bir kütüphane kitaplardan oluşur dediğimizde bir hücreyi, bir kitabı veya söz konusu daha büyük sistemden herhangi bir şeyi koparıp alarak onu ayrı olarak inceleyebilirsiniz. Kuarklarda böyle olmaz. Şu an bilebildiğimiz kadarıyla bir protonu parçalarına ayırmak ve kuarklarını yerinden sökmek olanaksızdır.</p>

  <p>Parçalarına ayırma konusunda saygı duyulması gereken bir geçmişe sahibiz. Atomlar gerçek anlamıyla rutin olarak parçalarına ayrılmaktadır; atom çekirdeklerinin parçalanması daha zordur ama yüksek enerji etkisi altında onlar da parçalarına ayrılmaktadır. Buradan hareketle protonların veya nötronların üzerine yüksek hızlı cisimler ateşlemenin onları kuark bileşenlerine ayıracağı düşünülebilir. Fakat bu durumda bambaşka bir şey olmaktadır. Yüksek hızlı noktasal bir elektron, protonun iç kısmını yararak geçip içerideki kuarklardan birini şiddetle dışarı sektirecek ve bu sayede içerilerde bir yerlerde kuarkların gerçekten var olduğuna emin olmamızı sağlayacaktır. Fakat protona bir kurşunla değil de bir balyozla vurulduğunda (başka bir protonun çarpmasını kastediyoruz) enkazdan etrafa kuarkların değil sadece daha fazla hadronun (protonlar, mezonlar vs) yayıldığını görürüz. Kısacası kuarklar asla izole biçimde dışarı çıkmazlar. Görünüşe göre doğa sadece her zaman birbirine bağlı kalan kuark yığınlarının (ikili veya üçlü) varlığına izin vermektedir.</p>

  <p>Dolayısıyla fizikçiler bir protonun kuarklardan oluştuğunu söylediklerinde bu esrarengiz bileşenlerin tekil olarak gösterilebileceğini kastetmezler. Kastettikleri protonunkinden bir şekilde daha temel olan bir <em>betimleme düzeyidir.</em> Kuarkları yöneten matematik yasaları proton yasalarından daha basit ve daha temeldir. Bu anlam bir kütüphanenin bileşik olmasıyla aynı anlamda olmasa da, proton <em>bir anlamda</em> temel değil bileşiktir.</p>

  <p>Kuantum faktörüyle hesaba katıldığındaysa daha da büyük zorluklar ortaya çıkar çünkü 8. bölümde gördüğümüz gibi ister kuark ister başka bir şey olsun atomaltı parçacıkların hiçbiri gerçekte kelimenin kullanılagelen anlamıyla parçacık değildir. Hatta bir “şey” bile olmayabilirler. Tekrarlayalım, maddenin şu şu parçacıkların bir toplamı şeklinde betimlenmesi aslında matematikçe desteklenmiş betimleme düzeyleri olarak görülmek zorundadır. Fizikçilerin maddenin yapısına ilişkin yaptıkları kesin betimlemeler ancak ileri soyut matematik vasıtasıyla mümkündür ve sadece bu bağlamda indirgemeci “oluşmaktadır” ifadesinin anlamı konusunda kesin konuşulabilir.</p>

  <p>“Neyin neyden oluştuğu” konusuna kuantum faktörünün eklediği zorluklar konuya Heisenberg belirsizlik ilkesi yönünden yaklaşılarak görülebilir. Bu kez dikotomi dalga ile parçacık veya konum ile hareket arasında değil, enerji ile zaman arasındadır. Bu iki kavram anlaşılmaz bir uzlaşmazlıkla eşleşmektedir: Birini bilirsen diğerini bilmezsin. Bu yüzden bir sistem çok kısa bir süre için bile olsa incelenmişse sistemin enerjisi delice dalgalanacaktır. Gündelik yaşamımızda enerji her zaman değişmez biçimde sabittir; enerjinin korunumu yasası klasik fiziğin temelidir. Fakat kuantum mikro dünyasında enerji kendiliğinden ve öngörülemez biçimde bir anda ortaya çıkabilir ve ortadan kaybolabilir.</p>

  <p>Einstein’ın ünlü <em>E</em> = <em>mc<sup>2</sup></em> formülü hesaba katıldığında kuantum enerji dalgalanmaları karmaşık yapılara dönüşür. Bu formül enerji ve kütlenin eşdeğer olduğunu veya önceki bölümlerde bahsettiğimiz bir olgu olan enerjinin madde yaratabileceğini söylemektedir. Orada enerji dış kaynaklardan edinilmekteydi. Burada dışarıdan bir girdi olmadan maddi parçacıkların kuantum enerji dalgalanmalarından yaratılmasını tartışmak istiyoruz. Heisenberg ilkesi bir enerji bankası gibi işler. Enerji hızla geri ödenmesi koşuluyla kısa bir süre için ödünç alınabilir. Süre ne kadar kısaysa açılan kredi o kadar büyüktür.</p>

  <p>Mikro dünyada ani bir enerji yükselmesi örneğin bir elektron-pozitron çiftinin kısa süreli olarak ortaya çıkışına neden olabilir. Geçici varoluşunu finanse eden Heisenberg kredisidir. Hiçbir zaman bir saniyenin milyar çarpı trilyonda birinden fazla sürmez ama böylesi sayısız “hayalet” parçacığın yığılgan etkisi boş uzaya belli belirsiz ve zayıf olsa da bir tür değişken kıvam verir. Ve atomaltı parçacıklar bu biteviye hareketlilik denizinin içerisinde yüzmek zorundadır. Sadece elektronlar ve pozitronlar değil, protonlar ve karşı-protonlar, nötronlar ve karşı-nötronlar, mezonlar ve karşı-mezonlar (doğada algılanabilen tüm parçacıklar) bu itiş kakış içerisinde yerini alır.</p>

  <p>Kuantum açısından bakıldığında bir elektron basitçe bir elektron değildir. Etrafında değişken enerji örüntüleri titreşerek parıldamakta ve fotonların, protonların, mezonların, hatta diğer elektronların öngörülemeyen ortaya çıkışını finanse etmektedir. Kısacası atomaltı dünyanın bütün öteberisi bir elektrona elle tutulamayan ve kısa sürede yok olan bir pelerin, kovanın etrafına üşüşen hayalet arıların oluşturduğu bir örtü gibi bağlanmıştır. İki elektron birbirine yaklaştığında örtüleri birbirine dolaşır ve etkileşim gerçekleşir. Örtüler daha önce kuvvet alanları olarak görülen şeyin kuantum ifadesinden başka bir şey değildir.</p>

  <p>Elektron hiçbir şekilde hayalet parçacıklar heyetinden ayrılamaz. “Bir elektron nedir?” sorusunu sorduğumuzda yanıt sadece merkezi parçacık değildir; kuvvetleri üreten refakatçi hayalet parçacıklar dahil olmak üzere bütün paketi birden satın almak zorundayız. Sıra bir iç yapıya sahip olan hadronlara gelince parçacığın kimliği daha da bulanık bir hal alır. Bir proton nasıl oluyorsa kuarkları içermektedir, kuarklar da gluonlarla bağlanmışlardır. Burada da bir çeşit garip döngü söz konusu: Kuvvetler parçacıklarca üretilir ve bu parçacıklar da kuvvetleri üretmektedir…</p>

  <p>Foton gibi bir parçacık söz konusu olduğunda bu döngüsellik fotonun çok farklı yüzlere sahip olabilmesi anlamına gelir. Enerji ödünç alarak kısa süreliğine bir elektron-pozitron çiftine veya bir proton/karşı-proton çiftine dönüşebilir. Onları bu esnada yakalama amaçlı deneyler bile yapılmıştır. Yine burada da bu karmaşık dönüşümler ağından asla “saf” bir foton damıtılamaz.</p>

  <p>Parçacıkların çok büyük bir bölümü kararsızdır ve yalnızca saniyenin çok küçük bir kesri boyunca yaşarlar. Onlar için “gerçek” ile “hayalet” arasındaki ayrım bulanıklaşır. Örneğin bir saniyenin milyar çarpı trilyonda biri içerisinde bozunan Ψ parçacığının gerçek, ama benzer bir ömre sahip Heisenberg finansmanlı bir elektron-pozitron çiftininse sadece bir hayalet olduğunu söylemek kimin haddine düşebilir?</p>

  <p>Birkaç yıl önce Amerikalı bir fizikçi, Geoffrey Chew gölgeler içinde hiç kesilmeyen bu dönüşüm dansını bir demokrasiye benzetti. Bir parçacığı sabitleyip onun falanca bir varlık olduğunu söyleyemeyiz. Bunun yerine her bir parçacığı sonsuz bir garip döngü içerisinde bir şekilde diğer her bir parçacıktan oluşmuş olarak düşünmeliyiz. Hiçbir parçacık diğerinden daha temel değildir. (Bu 4. bölümde kısaca bahsettiğimiz “önyükleme” fikridir.)</p>

  <p>Maddenin doğasına kuantum yaklaşımının güçlü bir bütüncü tada sahip olduğu görülüyor: Her şeyin bir şekilde başka şeylerden oluşmasıyla betimleme düzeylerini birbirine kenetliyor ve buna rağmen hâlâ bir yapı hiyerarşisi sergiliyor. Fizikçiler maddenin nihai bileşenlerini ve nihai bir birleşik kuvvet arayışlarını bu her şeyi kucaklayan bütünlük içerisinde yürütüyorlar.</p>

  <div class="footnotes">
    <p class="footnote" id="f9"><a class="backref" href="#fref9">9*</a> Latinceden gelen ve sözlük anlamıyla öbek ya da paket anlamına gelen kuantum kelimesinin çoğulu kuanta’dır—çn.</p>
  </div>
</body>
</html>