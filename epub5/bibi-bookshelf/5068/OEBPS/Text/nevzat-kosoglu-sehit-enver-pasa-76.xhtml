<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>nevzat-kosoglu-sehit-enver-pasa-76</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="nevzat-kosoglu-sehit-enver-pasa" xml:lang="tr-TR">
  <div class="_idGenObjectStyleOverride-1">
    <p class="baslik_Bolum_no" id="_idParaDest-66"><span class="baslik_Bolum_no_i _idGenCharOverride-7">Lüzumsuz Şiddeti Bırakın</span></p>

    <p class="Temel-Paragraf_g"><span class="_idGenDropcap-2">P</span><span class="metin_normal _idGenCharOverride-1">AŞA, kardeşi Kâmil’e yazdığı 26 Mart tarihli mektubunda, mektuplarının hariciye tarafından açılıp okunduğunu bildirir; gidip görüşün, der,</span> <span class="metin_normal_i _idGenCharOverride-1">“Eğer böyle güvensizlik varsa, bari açık olarak gönderseniz.”</span> <span class="metin_indentmetin_n _idGenCharOverride-8">(A. İnan,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.80)</span> <span class="metin_normal _idGenCharOverride-1">Aynı mektupta, İngilizlerin elinde bulunan ve Divan-ı Harp’te yargılanma ihtimali olan</span> <span class="metin_normal_i _idGenCharOverride-1">“Eski İstanbul iaşe bakanı Kara Kemal ile vali vesaireden idama mahkûm olmaları muhtemel olanlardan bazılarını ve eski Sofya sefiri Ali Fethi Beyi kaçırmak mümkünse, teşebbüs edilsin.”</span> <span class="metin_normal _idGenCharOverride-1">Bunun neye mal olabileceğini de bana bildirin ve elli bin marka kadar harcayın, diyor.</span></p>

    <p class="Temel-Paragraf"><span class="metin_normal _idGenCharOverride-1">30 Mart 1921 İnönü Savaşı’ndan sonra Yunan kuvvetleri kendisini hızla toparlayarak Eskişehir ve Kütahya’yı düşürmüş, Sakarya boylarına dayanmıştır. Ankara’nın çok sıkıntılı anlar yaşadığı, Meclis’in taşınmasının tartışıldığı günlerdir. Sonucu, Sakarya boyundaki savaş belirleyecektir. Yabancı istihbarat birimleri bu kritik dönemde, Türk genel kurmayının en üst düzeylerinde bile Enver’in gelmesinin konuşulduğunu merkezlerine bildirirler.</span></p>

    <p class="Temel-Paragraf"><span class="metin_normal _idGenCharOverride-1">Enver henüz Moskova’dadır ve ancak Temmuz sonlarına doğru Batum’a geçecektir. Enver Paşa, 9 Nisan tarihli mektubunda,</span> <span class="metin_normal _idGenCharOverride-1">Talat Paşa’nın ailesi ile ilgilenilmesini ve durumları iyi değilse, Teşkilatın parasından her ay elli lira verilmesini bildirir.</span> <span class="metin_indentmetin_n _idGenCharOverride-8">(A. İnan,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.82)</span></p>

    <p class="Temel-Paragraf"><span class="metin_normal_i _idGenCharOverride-1">Vahdet Gazetesi</span><span class="metin_normal _idGenCharOverride-1">nde çıkan yorumu okuduğunu söylüyor:</span> <span class="metin_normal_i _idGenCharOverride-1">“Yine ölmüşüm!”</span></p>

    <p class="Temel-Paragraf"><span class="metin_normal _idGenCharOverride-1">Berlin’de teşkilatın ilk kongresi yapılır. Bu arada Halil Paşa, Karadeniz yoluyla ve sağlık nedenleriyle Trabzon’a geçer. Ancak,</span> <span class="metin_normal _idGenCharOverride-1">Ankara buna razı olmaz. Bakanlar Kurulu</span> <span class="metin_normal_i _idGenCharOverride-1">“Bolşeviklere mensup oluşum ve Enver Paşa ile de gizli bir cemiyet kurduğum tahakkuk ettiğinden, sizi kabulümüz, muhalifler ve düşmanlarca İttihat ve Terakki’nin manevrası başladığı fikrini tevlid edeceğinden”</span> <span class="metin_normal _idGenCharOverride-1">Trabzon yerine havası daha ılıman olan Batum’da oturmasına karar verir.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.81-82, 8 Nisan 1921)</span> <span class="metin_normal _idGenCharOverride-1">Trabzon halkı ve ileri gelenleri haberi alınca milis kuvvetlerle Halil Paşa’nın oturduğu evi sarar ve kendisini her türlü tehlike karşısında koruyacaklarını bildirirler. Halil Paşa hatıratında şöyle yazar:</span></p>

    <p class="temel_indentmetin_tek"><span class="metin_minion _idGenCharOverride-9">“Sakarya’daki düşman orduları ile boğuşulurken, bir yandan benim yüzümden Trabzon-Erzurum cephesinde birliği bozabilecek bir hadiseyi aklım ve vicdanım kabul edemezdi. İntihar ederdim, buna sebep olmazdım.”</span> <span class="metin_indentmetin_n _idGenCharOverride-1">(Halil [Kut],</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., s. 275)</span></p>

    <p class="Temel-Paragraf"><span class="metin_normal _idGenCharOverride-1">Mustafa Kemal Paşa’ya bir telgraf çekerek, bu hareketi doğru bulmadığını, düzeltilmesini ister. Kendisine bir cevap verilmez ama, bir daha da rahatsız edilmez. Eşi ve çocukları da gelir; üç ay kadar dinlenir. Halil Paşa daha sonra ünlü Kâhya Yahya ve Trabzon halkının ısrarlarına rağmen, Trabzon’da kalmayıp bir motorla Rusya’ya geçecektir. Enver Paşa, amcası Halil Paşa’ya yazdığı 19 Nisan 1921 tarihli mektupta, Trabzon’da uğradığı muamelenin haksız ve ileri sürülen gerekçelerin yersiz olduğunu söyler.</span> <span class="metin_normal_i _idGenCharOverride-1">“Mesele daha ziyade şahsî düşüncelere dayanmaktadır. Bu kabil düşüncelere mahal olmadığını defaatle izah etmiştik.”</span> <span class="metin_normal _idGenCharOverride-1">Arkadaşlarla görüşerek en uygun kararı alın.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s. 187)</span></p>

    <p class="Temel-Paragraf"><span class="metin_normal _idGenCharOverride-1">Mayıs 1921’de Küçük Talat Bey de tutuklanarak yurt dışına çıkartılır. (Yamauchi,</span> <span class="metin_normal_i _idGenCharOverride-1">a.g.e.,</span> <span class="metin_normal _idGenCharOverride-1">s.205) Nuri Paşa da Erzurum’da tutuklanır. Enver Paşa, Mustafa Kemal Paşa’ya</span> <span class="metin_normal_i _idGenCharOverride-1">“Akraba ve arkadaşlarımın maruz olduklarını doğru bulmuyorum.”</span> <span class="metin_normal _idGenCharOverride-1">diyen uzun bir mektup yazar. Yurt dışına çıktıklarından itibaren neler yaptıklarını ve ne yaptılarsa Anadolu’ya destek için yaptıklarını; ama asla Anadolu’nun bir temsilcisi gibi davranmadıklarını bildirir.</span> <span class="metin_normal_i _idGenCharOverride-1">“Anadolu’ya imdadın ancak Rusya’dan geleceğini anlayarak, buradakilerle anlaşıp, Baha Beyle Rusya’ya hareket ettim.”</span></p>

    <p class="Temel-Paragraf"><span class="metin_normal _idGenCharOverride-1">Enver Paşa’nın bu mektupta M. Kemal Paşa’ya söyledikleri, tam da onun söyleyecekleridir:</span></p>

    <p class="temel_indentmetin_ilk"><span class="metin_minion _idGenCharOverride-9">“Yalnız bir ricam var: Vehim ve hislere kapılmayınız. Sizden, cidden sizi seven bir kardeş gibi rica ediyorum. Şimdi başarılarınıza bakarak sizi iğva edenlere uyup memlekette bir şahsın veya yalnız bir kesimin tahakkümüne doğru gitmeyiniz. Yoksa yine lüzumsuz tazyikler ve bunlar neticesi feveranlar ortaya çıkabilir. Bu gün emin olunuz ki, vatanı seven herkes, olup biten her şeye rağmen sizin başarınız için çalışıyor. Çünkü, başarınız Anadolu’nun başarısı demektir. Fakat eğer siz şimdiden kanunsuz hareketler ve lüzumsuz şiddetlere girerseniz, korkarım ki hayırlı sonuçlar vermez. Millet Sultan Hamit idaresi zamanındaki millet değildir. Artık tahakküm ve tecebbüre çok dayanmaz.</span></p>

    <p class="temel_indentmetin"><span class="metin_minion _idGenCharOverride-9">“Bak, şimdi bütün arkadaşlarım adına temin ederim. Bizim hiçbir mevkide ve memuriyette gözümüz yok. Bana gelince, ben yalnız bir ideal takip edeceğim. O da İslâmı ezen Avrupa canavarları ile pençeleşmek için Müslümanları harekete geçirmek. Bunun için siz çekinmeyin, vehme düşerek düşmanlarınıza, memlekette yeni bir mücadele çıkacak ümidini vermeyin. Lüzumsuz şiddeti bırakın... Şimdi sen, ben başta olmak üzere arkadaşların memlekete gelmesini istemiyorsun, değil mi? Sebebi de, güya bizim gelmemizle memlekette bir ikilik çıkacak, diyorsun; öyle mi? Halbuki, ben ve arkadaşlarım o kanaatteyiz ki, eğer memlekette bulunsaydık, belki de bu gün devam eden gereksiz baskılara hiç hacet kalmayacaktı. Çünkü herkes görecekti ki, biz baskı yapacak ve daha kolay birlikte yürütecektik. Mamafih şimdilik Moskova’da bulunarak hariçten yine memlekete yardım edebilmeye devam ettiğimizden gelmiyoruz. Fakat, bunu da itiraf etmemiz lazım gelir ki, her ne sebepten, kanunsuz olarak memleket haricine sürgün şeklindeki arzunuza, ilelebed tahammül, hakikaten pek ağır ve sefilane gelir.</span></p>

    <p class="temel_indentmetin"><span class="metin_minion _idGenCharOverride-9">“Mamafih, vatan için buna da şimdilik katlanıyoruz. Binaenaleyh dışarıda kalmanın, umumî maksadımız olan, başta Türkiye olmak üzere, kurtarmaya çalıştığımız İslâm âlemi için durumun çaresiz, belki de tehlikeli olduğunu hissetiğimiz anda, memlekete geleceğiz.</span></p>

    <p class="temel_indentmetin"><span class="metin_minion _idGenCharOverride-9">“İşte size açıkça vaziyeti anlattım. Benim açık sözlü olduğumu bilirsin. Eğer başka bir fikrin bulunmuyorsa, seni sevenlere inanırsın. İşte bu kadar.</span></p>

    <p class="temel_indentmetin_sb"><span class="metin_minion _idGenCharOverride-9">“Yine kemal-i hürmetle gözlerinden öper, Cenab-ı Hakka senin için yücelikler ve İslâm ve vatana faydalı büyük mevkiler dilerim; kardeşim efendim.”</span> <span class="metin_indentmetin_n _idGenCharOverride-1">(Yamauchi,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, s. 205-208, Mayıs 1921)</span></p>

    <p class="Temel-Paragraf"><span class="metin_normal _idGenCharOverride-1">Görüldüğü gibi Enver Paşa’nın mektubu pek sert, yukarıdan ve çok açıktır. Aynı yılın 27 Mayıs’ında Cavit Bey’e yazdığı mektupta da, Mustafa Kemal’in şahsî diktatörlüğe gittiğini söyler:</span></p>

    <p class="temel_indentmetin_tek"><span class="metin_minion _idGenCharOverride-9">“Arkadaşlar şimdilik bir an önce Anadolu’ya giderek, oradaki fırka ile birlikte çalışmak ve bunda ilk önce, halkın savaşa devam kabiliyetini güçlendirmek hedefini takip edeceklerdir. Anadolu’nun son zamanlardaki halini hiç beğenmedim. Hiç hoşuma gitmedi.... Ankara son şekliyle şahsî diktatörlüğe ve büsbütün Rus istikametine atıldı. Bununla Rusları da memnun edemeyecek, belki de korktuğum şekle doğru atılacaktır.”</span> <span class="metin_indentmetin_n _idGenCharOverride-1">(Aydemir,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, c.3, s.592)</span></p>

    <p class="Temel-Paragraf"><span class="metin_normal _idGenCharOverride-1">Ankara şahsî diktatörlüğe kaysa da, Rus istikameti konusunda Enver Paşa’nın endişeleri yersizdir ve bu konuda Mustafa Kemal Paşa son derece dikkatli yürümektedir.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa, Mustafa Kemal Paşa’nın bu karşı tutumları karşısında da tavrını değiştirmez: “Mamafih buna rağmen, bütün arkadaşlar kat’iyen</span> <span class="metin_normal _idGenCharOverride-1">Anadolu’da bir tefrikayı mucip olacak hareketlerde bulunmamayı kararlaştırdık.” dedikten sonra, fakat, diyor Mustafa Kemal bizi Anadolu’ya sokmayacağı gibi, dışarıda başarılı olmamızı da istemiyor.</span> <span class="metin_indentmetin_n _idGenCharOverride-8">(H. Cahit,</span> <span class="metin_indentmetin_i _idGenCharOverride-8">Gizli Mektuplar</span><span class="metin_indentmetin_n _idGenCharOverride-8">, s.83, Cemal Paşa’ya 29 Haziran 1921)</span> <span class="metin_normal _idGenCharOverride-1">Dr. Nazım da Cavit Beye yazdığı mektuplarda, “Hemşerimiz Sarı” dediği Mustafa Kemal Paşa’nın kendilerini Millî Mücadeleden sonra da içeri sokmayacağını söyler. “Bu adamlar bizi dâhilde ve hariçte çalışmaktan menetmek için başvurmadıkları çare bırakmıyorlar.”</span> <span class="metin_indentmetin_n _idGenCharOverride-8">(H. Cahit,</span> <span class="metin_indentmetin_i _idGenCharOverride-8">Gizli Mektuplar</span><span class="metin_indentmetin_n _idGenCharOverride-8">, s.134)</span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Yıkılmış bir devletin, dünyaya savrulmuş, parçalanmış insanlarından yeniden bir teşkilat kurmak kolay değildir. Hele, kimi yorgun, kimi âtıl, kimi yanlış yollara sapmış bir İslâm dünyasını ayağa kaldırmak üzere bir teşkilatlanma olursa... Bir kere hepsi maaşsız ve parasızdır; hepsinin aile sorumlulukları vardır. Para yokluğu yahut kısıtlı olan ve zorlukla temin edilebilen paranın paylaştırılması da ayrı bir huzursuzluk kaynağı olmaktadır. Kardeşi Kâmil’in bu hususlardan yakınan mektupları çoktur. Enver Paşa, Türkistan’a gittikten sonra bile, para meselesine çareler aramaktan geri durmamış, hatta Berlin’deki Merkez-i Umumî kasasına bazı eşyalar göndererek bunların satılmasını istemiştir:</span> <span class="metin_normal_i _idGenCharOverride-1">“Bunları tedricen ve güya Sultan Efendi’ye aitmiş gibi sattırarak parasını depo edersiniz.”</span> <span class="metin_normal _idGenCharOverride-1">Fiyatların düşmemesi için hep birden satılmamasını da öğütlediği mektupta, % 20-25 kâr edileceğini ummaktadır.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.319, belge.191)</span> <span class="metin_normal _idGenCharOverride-1">Sultan Efendi’ye aitmiş gibi satın denildiğine göre, kürk cinsinden bir şeyler olmalıdır.</span></p>

    <p class="Temel-Paragraf"><span class="metin_normal _idGenCharOverride-1">İttihatçıların yurt dışına çıkarken külliyetli miktarda para götürdükleri yolunda yürütülen propagandalar pek inandırıcı olmamıştır. Esasen yurt dışındaki hayatları bunun yeterince delilidir. Talat Paşa’nın Berlin’deki hayatı ve arkadaşlarıyla elbiselerini paylaşacak noktadaki parasızlığı bilinmektedir. Enver Paşa’nın da dışarı çıkarken, eski İzmir valisi Rahmi Bey’den üç bin lira borç aldığı bilinmektedir. İttihatçıların mal varlıkları İngilizlerin de ilgisini çekmiş, İngiliz İstihbaratı uzun süren bir araştırma sonunda, dikkati çeken hiçbir dengesizlik yahut zenginleşme olmadığı hakkında rapor vermiştir. Masayuki’nin tespitlerine göre, Sovyetlerin yaptığı yardım, Kâmil ve Ziya Beyler tarafından Cemiyet çevresindeki topluluk için kullanılmıştır. İslam İhtilal Cemiyetleri Birliği için Afgan Kralı Emanullah Han’ın yaptığı dört bin sterlinlik yardım da yine bu maksat için harcanmıştır. Enver Paşa’nın ailesi ise, Kâmil Bey’in yönetimindeki Deniz Ticaret Şirketindeki hisseleri ve Büyükdere’deki çiftliğinin gelirleriyle geçimini sürdürmektedir. Paşa’nın zaman zaman buraların idaresi veya kiraya verilmesiyle ilgili olarak Kâmil Bey’e talimatlar verdiği olur. 29 Temmuz 1921 tarihli mektubunda, değirmenin suyu duracak gibidir, der,</span> <span class="metin_normal_i _idGenCharOverride-1">“Ne yaparsan yap idarenin yoluna bak. Olmazsa Cicimin lüzumsuz bazı şeylerini satar Eylülü getirirsiniz. Mamafih belki sanatoryum kadına biraz hayreder. Sonra bu ay elbise parası on altı bin mark diyorsun. Kimin elbisesi anlayamadım. Pek rica ederim, bunu bildir. Çıldıracağım.”</span> <span class="metin_indentmetin_n _idGenCharOverride-8">(</span><span class="metin_indentmetin_n _idGenCharOverride-8">İnan,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.101)</span></p>

    <p class="Temel-Paragraf"><span class="metin_normal _idGenCharOverride-1">Her biri farklı karakterlerdedir. Bütün farklılıkları yok ederek birliği sağlamak, ancak güçlü, ümit veren bir ülkü ve Enver-Talat gibi kişilikleri yüksek liderlere inançla olabilmektedir. Talat Paşa şehit edilmiştir ve dünyadaki gelişmeler bu insanların lehine değildir.</span></p>

    <p class="Temel-Paragraf"><span class="metin_normal _idGenCharOverride-1">Türkiye Büyük Millet Meclisi Hükûmeti güçlenip İngiltere ve Rusya gibi devletlerin doğrudan muhatabı haline geldikçe, Enver Paşa ve arkadaşlarının ve Birliğin, ilişkilerde aracı olma işlevi de azalmaktadır. Sovyetler Enver Paşa ile olan ilişkilerini giderek gevşetmektedir.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, s.195-6 )</span> <span class="metin_normal _idGenCharOverride-1">Nihayet, İslâm dünyasını, ortak düşman Batı emperyalizmine karşı ayağa kaldırma projesi, Sovyetlerin maddî desteğine bağlıdır ve doğal olarak en büyük sorun da buradadır. Kızıllarla birlikte görünmek, siyasi bir dayanışma da olsa, esasen çoğunu rahatsız etmektedir. Bu yardım istenilen boyutlarda olmadıkça, bu görüntünün bir anlamı da kalmamaktadır.</span> <span class="metin_indentmetin_n _idGenCharOverride-8">(Örnek olarak, Birliğin Arap üyelerinin tutumu hakkında bkz: Masayuki Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, s. 190 ve devamı, 89. mektup)</span></p>

    <p class="Temel-Paragraf"><span class="metin_normal _idGenCharOverride-1">Bütün bu şartlara rağmen Enver Paşa’nın M. Kemal Paşa’ya bu mektubu yazabilmesi, onun yalın ve pervasız kişiliği ile ilgilidir ve geçmiş yaşadıklarıyla da çelişmez. Trablusgarp’a bir bedevi kıyafetiyle girip İtalyanlara karşı mucizeler yaratan komutan odur. Mütareke sonrasında, Trablusgarp’ta mücadeleye devam eden mücahitler uzun zaman Enver’i yine gelecek diye beklemiş, bir buçuk yıldan çok bu ümitle direnişlerini sürdürmüşlerdir.</span> <span class="metin_indentmetin_n _idGenCharOverride-8">(Bkz: Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.232, 116. mektup)</span></p>

    <p class="Temel-Paragraf"><span class="metin_normal _idGenCharOverride-1">Enver Paşa’nın İslâm dünyasındaki prestiji hakikaten biraz şaşırtıcıdır. Buna zaman zaman kendisi de hayret eder. O günlerde Afgan Kralı Emanullah Han, Enver Paşa’ya gıyabında, sadece kayınpederi ve eniştesinin sahip olduğu Serdar-ı âlâ rütbe ve nişanı vermiş ve onu Afgan prensi derecesine çıkarmıştır. Durumu bildiren beratı Paşa’ya gönderirken bir de fotoğrafını ekler ve arkasına</span> <span class="metin_normal_i _idGenCharOverride-1">“Aziz ve Muhterem Kardaşım Enver Paşa’ya yadigârımdır.”</span> <span class="metin_normal _idGenCharOverride-1">diye yazar. Enver Paşa,</span> <span class="metin_normal_i _idGenCharOverride-1">“Tuhaf!”</span> <span class="metin_normal _idGenCharOverride-1">diyor,</span> <span class="metin_normal_i _idGenCharOverride-1">“Afganistanlıların orada tahta çıkış donanması yapıldığı zaman, benim resmimi Emîr’in resmiyle beraber asmakta olduğunu söylüyorlar. Cidden tuhaf bir iş...”</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, s.187, 19 Nisan 1921 tarihli, Moskova’da Enver Paşa’dan Berlin’deki kardeşi Kâmil’e mektup)</span></p>

    <p class="Temel-Paragraf"><span class="metin_normal _idGenCharOverride-1">Mağlubiyete rağmen, Enver Paşa’nın İslam dünyasında sarsılmayan bu “kahraman” imajının, yabancılar da farkındadır ve fiilen hiçbir gücü olmasa da onu ciddiye almak gereğini duymaktadırlar. Zamanın Sovyet Dışişleri Bakanı</span> <span class="metin_normal _idGenCharOverride-1">Çiçerin, Ankara’daki temsilcisine yazdığı mektupta, Paşa’dan</span> <span class="metin_normal_i _idGenCharOverride-1">“Müslüman bir kahraman”</span> <span class="metin_normal _idGenCharOverride-1">diye söz eder.</span></p>

    <p class="Temel-Paragraf"><span class="metin_normal _idGenCharOverride-1">Yabancılar Enver Paşa’nın İslam dünyasındaki bu şöhretini değerlendirmekte yanılmamaktadırlar. Birkaç ay sonra Türkistan’a gittiğinde, oradaki Sovyet gözlemcisi, merkezine şunları yazacaktır:</span></p>

    <p class="temel_indentmetin_tek"><span class="metin_minion _idGenCharOverride-9">“Bizi korkutan, ilişkinin askerî yönü değil, daha çok siyasi yönüdür. Enver Paşa’nın geçmiş zaferleri, bir Müslüman devlet adamı olarak, hâlâ ücra bölgelerdeki cahil çiftçi kalabalıklarını etkileyebilmektedir.”</span> <span class="metin_indentmetin_n _idGenCharOverride-1">(Yamauchi,</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., s.73)</span></p>

    <p class="Temel-Paragraf"><span class="metin_normal _idGenCharOverride-1">O dönem Azerbaycan Cumhuriyetinin devlet adamlarından N. Şeyhzamanov’un bir cümlesi, bu tesptin doğru olduğunu, ama ‘cahil çiftçi kalabalıklarıyla’ sınırlı olmadığını, çarpıcı bir biçimde anlatmaktadır. Şeyhzamanov diyor ki:</span> <span class="metin_normal_i _idGenCharOverride-1">“Göyde Allah, yerde Enver Paşa”</span> <span class="metin_indentmetin_n _idGenCharOverride-8">(Nerimanoğlu, “Enver Paşanın Çizmeleri”,</span> <span class="metin_indentmetin_i _idGenCharOverride-8">Düşünce</span><span class="metin_indentmetin_n _idGenCharOverride-8">, 525. gazet, 20. 9. 2007, Bakü)</span></p>

    <p class="Temel-Paragraf"><span class="metin_normal _idGenCharOverride-1">O günlerde, esaretten kurtulan, ama Türkiye’ye gelemeyip Taşkent’te öğretmenlik yaparak, ailelerine kavuşabilecekleri günü bekleyenlerden bir mektup gelir. Öğretmenler, Türkistan’da kalışlarını şöyle anlatırlar:</span></p>

    <p class="temel_indentmetin_tek"><span class="metin_minion _idGenCharOverride-9">“Yolumuz Türkistan’a düştü... Bu yurt bizim vatana doğru devam eden hareketimize izin vermedi. Dağları, ovaları etrafımızı sardı; ayaklarımıza kapandı, ağladı, gitmeyin, dedi. Tamamiyle kandık; işte vatanımıza geldik, dedik. Güzel Türkiye’ye kavuşmak, hayalimizden silindi. Burası da oradan farksız; belki, bazı halleriyle daha kutsî idi. Yıllarca vücutlarımıza sarılan zincir kırıldı. Her bir vicdan, yüce bir gaye için bizi buraya bağladı. İşte, bir iki yıldan beri burada, bu atalar ocağında hizmet ediyoruz. Her birimiz için vatanımızda bizi bekleyen varlık ve mutluluğumuza veda edip, burada sade, bazen sefalet denilebilecek bir hayat içinde şimdiye kadar hizmet edegeldik.”</span> <span class="metin_indentmetin_n _idGenCharOverride-1">(</span><span class="metin_indentmetin_n _idGenCharOverride-1">Yamauchi,</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., s.226-7, 107. mektup)</span></p>

    <p class="Temel-Paragraf"><span class="metin_normal _idGenCharOverride-1">Öğretmenler, kendi sefaletlerini duymasalar da, vatanda bıraktıkları çoluk çocuklarının hasret ve acılarına dayanamaz hale geldiklerini, hiç olmazsa, aileleriyle tamas imkânının sağlanmasını, o sırada Moskova’da olan “Büyük Paşa”larından istemektedirler.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa’nın, Osmanlı mülkü içinde de ulaşılmaz bir sevgi ve saygınlığı vardır. Mektuplarını yayımlayan tarihçi Şükrü Hanioğlu, Paşa’nın, İttihat Terakki’nin liderlerinden biri olmasının yanında, “Kahraman-ı hürriyet” olmak karizmasıyla, Cemiyet yahut Partinin fiilî gücünün ötesinde bir bir güce sahip olduğunu yazar.</span> <span class="metin_indentmetin_n _idGenCharOverride-8">(Hanioğlu,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.19)</span> <span class="metin_normal _idGenCharOverride-1">Daha sonra buna Trablusgarp direnişi,</span> <span class="metin_normal _idGenCharOverride-1">Edirne’nin kurtarılışında öncülük gibi kahramanlıklar da eklenince, Enver Bey’in yükselişi önlenemez olmuş ve gücü, temsil ettiği Partinin gücünden daima daha ilerde bulunmuştur. Hanioğlu, Gazi Osman Paşa ve Gazi Ahmet Muhtar Paşa’nın da, halk içinde benzeri bir sevgi ve saygınlığa sahip olduklarını söyler. Osmanlı halkı kahramanlara susamıştır.</span><span class="metin_dipnot _idGenCharOverride-6"><a class="_idFootnoteLink" href="#footnote-238-51" id="footnote-238-51-backlink">51</a></span></p>

    <p class="Temel-Paragraf"><span class="metin_normal _idGenCharOverride-1">Buna, Enver Bey’in Savaş Bakanı olarak, Orduyu gençleştirmesi, yeniden düzene sokması, o güne dek görülmemiş bir disiplin kurması ve askerliği siyasetten arındırması gibi, altından kolay kalkılamayacak başarıları da eklenince, Enver Paşa, geçekten ulaşılmaz bir sevgi halesi ve güce kavuşmuştur.</span></p>

    <p class="Temel-Paragraf"><span class="metin_normal _idGenCharOverride-1">Dr. Nazım’ın anlattığına göre, Mustafa Kemal Paşa Ali Fethi Beyi Ardahan’dan milletvekili adayı yapar. Karşısında ise İttihatçı olarak tanınan Hilmi Bey vardır. Taraftarları, Fethi Beyin, Enver Paşa’ya silah çekmiş adamdır diye yiğitliğinin propagandasını yaparlar. Fakat bu propaganda geri teper, Enver Paşa’ya silah çeken adam ancak üç oy alır. Hilmi Bey seçilir.</span> <span class="metin_indentmetin_n _idGenCharOverride-8">(H. Cahit,</span> <span class="metin_indentmetin_i _idGenCharOverride-8">Gizli Mektuplar</span><span class="metin_indentmetin_n _idGenCharOverride-8">, s.136)</span> <span class="metin_normal _idGenCharOverride-1">Nitekim, Hakimiyet-i Milliye gazetesinde Enver Paşa aleyhindeki yayın ters tepmeye başlayınca telgraflar çekilerek toplatılır.</span></p>

    <p class="Temel-Paragraf"><span class="metin_normal _idGenCharOverride-1">1916 savaş yılında Enver Paşa Medine’ye kadar uzanan bir denetleme gezisine çıkar. Halep, Şam, Cebel-i Lübnan, Beyrut, Filistin, Kudüs üzerinden devam eden yolculukta, şehirlerde konaklar, askerî birlikleri, kışlaları, okulları, medreseleri ve hastahaneleri ziyaret eder. Gittiği her yerde olağanüstü bir heyecanla karşılanır; şehrin ileri gelenleri, halk, memurlar, ulema ve öğrenciler sokakları doldururlar. Yol boyunca devam eden bu görülmemiş karşılama ve coşkunluk, sadece Anadolu halkının değil, bütün İslam milletlerinin böyle bir kahramanın bekleyişi içinde olduğunu gösterir. Geçtiği bütün şehirlerde, kendisi için yazılmış sayısız kasideler okunur. Arap geleneğinde önemli bir yeri olan bu kasidelerde, akıl almaz teşbih ve mübağalarla onu yüceltirler. Şam’da, kendisini, İslam milletlerini dirilten bir ruh, mücedditlerin en ulusu ilan ederler. Dönemin gazetecisi, O’nun Halebe gelişini şöyle anlatır:</span></p>

    <p class="temel_indentmetin_tek"><span class="metin_minion _idGenCharOverride-9">“İslam âleminin büyük lideri Enver Paşa’yı taşıyan tren güneşin batışıyla birlikte Halep şehrine ulaştığında, onun gelişi memlekette çoktan genel bir bayram havası oluşturmuş bulunuyordu. Müslümanların, nasıl ki bayram yapabilmek için hilali görmeleri gerekiyorsa, aynı şekilde, bu bayramı da kutlamak için hilalleri Enver Paşa’yı görmeleri gerekiyordu. Bu sebeple, bu mübarek kişinin şehirlerine gelişi şerefine, karşılama komiteleri kurup, kutlama hazırlıkları yapılmaya başlandı. Bunların içinde mülkî ve askerî erkândan başka halk, ilim ve din adamları, medrese öğrencileri bulunuyordu. Hepsi de, O yüce insanı karşılamak için can atıyorlardı.”</span> <span class="metin_indentmetin_n _idGenCharOverride-1">(Kürt Muhammet Ali,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">,s.13)</span></p>

    <p class="Temel-Paragraf"><span class="metin_normal _idGenCharOverride-1">Beyrut’ta verilen ziyafette, yemekler,</span> <span class="metin_normal _idGenCharOverride-1">Anafartalar çorbası, Seddülbahir balığı, Börek, Dardanel kebabı, Kanal muhallebisi adlarıyla sunulur.</span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Sovyetlerin, ciddi bir iş yapmaktan çok, gelişmelere göre sadece tavır göstermeleri ve Talat Paşa’nın şehadeti, Birlik’te giderek heyecanın düşmesine yol açar. Arap üyeler, parasal sorunların ağırlığı ve kişisel bazı geçimsizliklerin de katkısıyla, Cemiyet Merkez-i Umumîsi’nde Türk üyelerin çokluğunu ve millîcilik yapıldığını ileri sürmeye başlar ve cemiyetten çekilirler. Abdülaziz Çaviş ve Emir Şekip Aslan gibi en sadık Osmanlı milliyetçileri, Enver Paşa’ya büyük bağlılıklarına rağmen, artık ilimle uğraşmaya karar verdiklerini bildirirler.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, s. 223-6)</span></p>

    <p class="Temel-Paragraf"><span class="metin_normal _idGenCharOverride-1">Şekip Aslan, Paşa’ya, Bolşeviklerin kendisine güvenmeyeceklerini, bunun için de hiçbir yardımda bulunmayacaklarını, Ruslarla arası daha fazla açılmadan Moskova’yı terk etmesi için ısrar eder. Ruslar,</span> <span class="metin_normal_i _idGenCharOverride-1">“Kendisiyle İngilizleri tehdit etmek ve Mustafa Kemal’le aralarında rekabet yaratarak dengelemek istiyorlar.”</span> <span class="metin_indentmetin_n _idGenCharOverride-8">(Cihangir,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s. 87)</span></p>

    <p class="temel_tp_sb"><span class="metin_normal _idGenCharOverride-1">Bu arada Hacı Sami’nin Anadolu’ya girdiği ve bazı birlikleri kışkırtıp işleri karıştırdığı haberini alır. Enver Paşa Moskova’dan kardeşi Kâmil’e yazdığı mektupta,</span> <span class="metin_normal_i _idGenCharOverride-1">“Anadolu işini Sami, elhamdülillah öyle karıştırmış ki, işin içinden çıkana aşk olsun. Kışkırttığı alaylar Garp Cephesine gitmiş. Hükûmet hemen alenen aleyhimizde...”</span> <span class="metin_normal _idGenCharOverride-1">diyor.</span> <span class="metin_normal_i _idGenCharOverride-1">“Bakalım Fuat Paşa işi düzeltebilecek mi?”</span> <span class="metin_normal _idGenCharOverride-1">dedikten sonra ekliyor,</span> <span class="metin_normal_i _idGenCharOverride-1">“Hoş o da samimi değil.”</span> <span class="metin_normal _idGenCharOverride-1">Paşa bu mektubunda Dr. Nazım’ın Anadolu’ya karşı çalışmak istediğini yazıyor. Dr. Nazım ise 13 Temmuz tarihli,</span> <span class="metin_normal _idGenCharOverride-1">Ankara’da Eyüp Sabri Bey’e gönderdiği mektupta, Millî Mücadele için duadan ve elimizden gelen hizmetten geri durmayacağız.</span> <span class="metin_normal_i _idGenCharOverride-1">“Eğer bizi muhalif göstermede vatan için bir faide umuluyorsa, bundan dolayı da kendilerine müteşekkir kalacağım. Memleket kurtulsun da, millet bize isterse lanetler yağdırsın...”</span> <span class="metin_normal _idGenCharOverride-1">demektedir.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.230 )</span></p>

    <p class="otuken_resim"><span class="metin_indentmetin_n _idGenCharOverride-8"><img alt="" class="_idGenPageitem-28" src="../Images/s.430.jpg" /></span></p>

    <p class="otuken_resim_aciklama"><span class="metin_resim_n _idGenCharOverride-3">Başkumandan Vekili Enver Paşa’nın Suriye seyahatinde Adana’ya gelişi</span></p>

    <p class="otuken_resim_aciklama"><span class="metin_resim_n _idGenCharOverride-3">Gnkur.ATASE Bşk.lığı Arşivi Fotoğraf Koleksiyonu,</span></p>

    <p class="otuken_resim_aciklama_sb"><span class="metin_resim_i _idGenCharOverride-3">Birinci Dünya Harbi (BDH) Albüm No:5., Fotoğraf No: 128.</span></p>

    <p class="Temel-Paragraf"><span class="metin_normal _idGenCharOverride-1">Bu mektuplardan da, Paşa’ya ulaşan haberlerin her zaman gerçeğe uygun olmadığı ve çok çeşitli dedikoduların ortalıkta dolaştığı anlaşılmaktadır. 13 Temmuz 1921 tarihli, kardeşi Kâmil’e yazdığı mektupta, Sami ve Halil’in saçma ve matluba uymayan hareketlerinden söz etmektedir.</span> <span class="metin_indentmetin_n _idGenCharOverride-8">(İnan,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.97)</span> <span class="metin_normal _idGenCharOverride-1">Halbuki, Halil Paşa’nın Anadolu aleyhine hiçbir harekete girmediğini biliyoruz. Hacı Sami’nin bazı kıtaları kışkırttığına, hatta Anadolu’ya girdiğine dair herhangi bir bilgi yoktur. Kıtaların batıya gönderilmesi ise, Enver Paşa’nın Anadolu’ya girme ihtimaline karşı, ona yakınlığı açık olan komutan ve birliklerinin, Ankara’nın emri üzerine yer değiştirilmesiyle ilgilidir.</span></p>

    <p class="Temel-Paragraf"><span class="metin_normal _idGenCharOverride-1">Bu sırada</span> <span class="metin_normal_i _idGenCharOverride-1">Hâkimiyet-i Milliye</span> <span class="metin_normal _idGenCharOverride-1">gazetesinde Enver Paşa hakkında bir yazı çıkar; onun Bolşeviklerden kişisel çıkar sağladığından söz edilir. Paşa’nın canı sıkılır; Mustafa Kemal Paşa’ya 17 Temmuz 1921 tarihli ağır ve öfkeli bir mektup yazar: Daha önce durumunuz kritikti; Yozgat, Konya isyanları vardı ve tutumunuzu anlayışla karşıladım.</span> <span class="metin_normal_i _idGenCharOverride-1">“Şimdi muvaffakiyet belirince tabii maksadınızı gösterdiniz. Beni ve arkadaşlarımı şahsî emellerinize engel sayıyorsunuz. Pekâlâ! Fakat bunun için yalan söylemeye veya söyletmeye neden kendinizi mecbur görüyorsunuz? Paşa hazretleri, ben Bolşeviklerden şahsî bir menfaat teminine çalışsaydım, sizlerin Bolşevik olduğunuz zaman, ben Bakü’da hakikati ve ne olduğumu âleme ilan ederek, hatta orada bazılarının manasız taarruzuna uğramayı da göze almazdım.”</span> <span class="metin_normal _idGenCharOverride-1">Şimdi aleyhimde propaganda yaptırıyorsun.</span> <span class="metin_normal_i _idGenCharOverride-1">“Bununla matteessüf, Trablus’tan beri bildiğim şahsî ahlakınızın, bugün vardığınız mevkide bile değişemediğini görüyorum.”</span> <span class="metin_normal _idGenCharOverride-1">Mektup şöyle bitiyor:</span> <span class="metin_normal_i _idGenCharOverride-1">“Bütün bu şahsî hırslarınıza rağmen, Cenab-ı Hakkın şimdiye kadar yaver olan talihinizi yine vatanın selametine hadim kılmasını diler, fakat sizi, şahsî hırsınıza mağlup olarak bu kadar küçülmüş gördüğümden dolayı teessüf ederim. Allah hepimizi doğruluktan ve iyilikten ayırmasın.”</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s. 233-4)</span></p>

    <p class="Temel-Paragraf"><span class="metin_normal _idGenCharOverride-1">Aynı dedikodularla ilgili olarak,</span> <span class="metin_normal_i _idGenCharOverride-1">Liva-yı İslam’</span><span class="metin_normal _idGenCharOverride-1">da da “Redd-i erâcif ve İzah-ı hakikat” başlığıyla bir yalanlama yayımlanır ve Enver Paşa ile Mustafa Kemal Paşa arasında bir anlaşmazlık olmadığı, her ikisinin de Millî Mücadelenin başarısı için uyum halinde oldukları vurgulanır.</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">Bekirağa Bölüğünden Türkistan’a Yaver Muhittin Beğin Hatıralarında Enver Paşa’nın Son Yılları,</span> <span class="metin_indentmetin_n _idGenCharOverride-8">Haz. Dr. Yusuf Gedikli, İstanbul 2003, s. 67)</span> <span class="metin_normal _idGenCharOverride-1">Yalanlamada şöyle denilmektedir:</span></p>

    <p class="temel_indentmetin_tek"><span class="metin_minion _idGenCharOverride-9">“Enver Paşa ve arkadaşları Kuvay-ı Milliyenin başlangıcından beri tereddüt ve şüpheye düşmemişlerdir. Şunun bunun aydınlatma ve uyarılarından uzak olan bu zevat kendilerine yabancı olmayan Mustafa Kemal Paşa ile mülkî ve askerî arkadaşlarının hamiyet ve dirayetlerinden, şecaat ve fedakârlıklarından, Anadolu dilaverlerinin yiğitlik ve kahramanlıklarından emindirler. Düşmanın mukaddes vatandan kovulup çıkartılmasına ve Misak-ı Millî’nin tamamlanmasını ve uygulanmasını gönül rahatlığı içinde beklemektedirler. İçerde ve dışarda sevgili vatan için her vakit kendimizi feda etmeyi bir vazife ve şeref bilir, memlekette ikilik çıkarmaya çalışanları takbih ve telin ederiz.”</span></p>

    <p class="Temel-Paragraf"><span class="metin_normal _idGenCharOverride-1">Görülüyor ki, Kâzım Karabekir Paşa’nın Mustafa Kemal Paşa’dan istediği, Enver hakkında açık propaganda başlamıştır. Şevket Süreyya Bey, Mustafa Kemal’in endişeleri hakkında diyor ki,</span> <span class="metin_normal_i _idGenCharOverride-1">“Onun o günlerdeki bütün hesaplarına damgasını vuran ve belki hiç kimseye açamadığı derin bir kuşku, içindeydi: Enver Paşa kuşkusu.”</span> <span class="metin_indentmetin_n _idGenCharOverride-8">(Ş. S. Aydemir,</span> <span class="metin_indentmetin_i _idGenCharOverride-8">Tek Adam</span><span class="metin_indentmetin_n _idGenCharOverride-8">, İstanbul 1967, c.2, s.407)</span></p>

    <p class="Temel-Paragraf"><span class="metin_normal _idGenCharOverride-1">Savaş mağlubiyetine rağmen Enver Paşa’ya duyulan sevgi ve saygı, ordu üzerindeki hâkimiyeti Mustafa Kemal Paşa’nın kaygılarını büyütüyor ve Enver konusunda çevresindeki kimseye güvenemiyordu. Bu yüzden de meseleyi açıkça konuşamıyordu. Ruslarla ilişkiler konusunda her yolu denemiş, en yakınlarından Fevzi Çakmak, İnönü, Celal Bayar’ın da katıldığı Türkiye</span> <span class="metin_normal _idGenCharOverride-1">Komünist Fırkası’nı kurdurmuş, Dr. Tevfik Rüştü Aras’ı Moskova’ya göndermişti; ama, iki taraflı tereddüdü devam ediyordu: Moskova, Enver’i kendisine karşı tercih etmeye devam edecek mi? Enver bir şekilde Türkiye’ye girerse, ona karşı durabilecek mi? Ordu ne yapar? Gerçekten çok kritik anlar yaşamakta ve en yakınlarına bile yeterince açılamamaktadır. Çünkü onlar da askerdir ve orduda Enver’e bağlılık devam etmektedir. Mustafa Kemal Paşa endişelerinde haklı ve hiçbir şeyi raslantıya bırakmayacak kadar tedbirli idi.</span></p>

    <p class="Temel-Paragraf"><span class="metin_normal _idGenCharOverride-1">Mektubundan anlaşıldığına göre, Enver Paşa artık ilişkiyi bütünüyle koparmıştır. Bu mektubundan iki gün sonra, amcası Halil Paşa Kafkasya’dan gönderdiği mektubunda, istediğin zaman, istediğin yerden seni Türkiye’ye geçirebiliriz; orada silahlı bir gücün korumasında istediğin kadar kalabilirsin, demektedir.</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.234)</span> <span class="metin_normal _idGenCharOverride-1">Enver Paşa ise Kâbil’deki</span> <span class="metin_normal _idGenCharOverride-1">Cemal Paşa’ya yazdığı 22 Temmuz 1921 tarihli mektupta, Rusların Afganistan’a yardımda da kendilerini oyaladığını, Almanya’dan temin edilecek yardımların naklinde bile zorluk çıkardıklarını yazar. Açık açık anlatmasına rağmen, Mustafa Kemal’in kendisini rakip olarak görmesinden yakınır. Bu tutumu sadece bana karşı değil, bütün arkadaşlarımıza karşı aynıdır. Allah vere de memleket bir zarar görmese. Biz açıktan olmasa bile gizliden yine desteklemeye ve çalışmaya devam edeceğiz...</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s. 235)</span></p>

    <p class="Temel-Paragraf"><span class="metin_normal _idGenCharOverride-1">Yapılan propagandalarda Paşa’nın komünist olduğu teması da vardır. O sıralarda Marksist ihtilalin havası, özellikle Rusya’da bulunan bir kısım Osmanlı subaylarını da etkilemiştir. Onlar ayni zamanda Türkistanlı aydınlar gibi bu yoldan bağımsızlığa kavuşulabileceğini düşünmüşlerdir. Ancak Enver Paşa bunlardan değildir. Nutukları ve Livay-ı İslam incelendiğinde Komünizme hiç meyletmediği, ancak İslam milletlerini sömürge olarak tutmaya çalışan batılı güçlere karşı Rusya’nın ihtilalci gücünden yararlanmak istediği görülür.</span></p>

    <p class="Temel-Paragraf"><span class="metin_normal _idGenCharOverride-1">İslam İhtilal Cemiyetleri Birliği de bu maksada dönüktür. 2 Haziran-12 Temmuz 1921 tarihleri arasında Moskova’da düzenlenen Üçüncü Enternasyonal’de yaptığı konuşmada Fas, Cezayir, Tunus, Trablusgarp, Mısır, Arnavutluk, Yemen Suriye, İrak, İran ve Hindistan’ın bu birliğe dahil olduklarını ve buralardaki anti emperyalist mücadelelerdeki gelişmeleri anlatır. Şöyle konuşur: “</span><span class="metin_normal_i _idGenCharOverride-1">Arkadaşlar! İşte biz bu mesaimizle bizi ezen ayni emperyalistlere karşı mücadelede sizinle beraber olduğumuzu ifade ediyor ve sizleri saygıyla selamlıyorum.</span><span class="metin_normal _idGenCharOverride-1">” Paşa konuşmasını, “</span><span class="metin_normal_i _idGenCharOverride-1">Üstün olan Hak’tır, Hak’tan üstün yoktur.</span><span class="metin_normal _idGenCharOverride-1">” diyerek bitirir.</span> <span class="metin_indentmetin_n _idGenCharOverride-8">(Aydın İdil, a.g.e. s.294)</span></p>

    <p class="Temel-Paragraf"><span class="metin_normal _idGenCharOverride-1">Enver Paşa 30 Temmuz 1921’de Moskova’dan ayrılır ve on gün sonra Batum’a gelir. Paşa’nın bu gidiş gelişleri Ankara’yı tedirgin eder; Moskova’nın Enver’i Anadolu’ya karşı kullanmak istediğinden şüphelenilmektedir. Enver Paşa, hareketinden önce, Sovyet Dışişleri Bakanı</span> <span class="metin_normal _idGenCharOverride-1">Çiçerin ile görüşmüştür. Paşa, dışarıdaki İttihatçıları bir araya toplamaya çalışırken de, onları Anadolu’daki mücadeleyi desteklemeye teşvik eder ve Ağustos ayı boyunca hiçbir teşebbüste bulunmaz. Olaylar geliştikçe, Enver Paşa’nın Anadolu’ya girip, Millî Mücadele’nin başına geçeceği yorumları artar; Enver’in ordu içinde daha birleştirici olacağı fikri yaygınlaşır. İttihatçıların da, gizli açık bunu istedikleri muhakkak gibidir.</span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Paşa çocuklara çok düşkündür; iki kızı vardır ama, Naciye Sultan’ın söylediğine göre bir erkek çocuk hasreti içindedir. Bu hasretini bazen büyük kızı Mahpeyker’e erkek elbiseleri giydirerek oyalamaya çalışırmış. Sonunda, oğlu Ali, 29 Eylül 1921’de Berlin’de doğar; ancak Enver Paşa Ali’yi hiç göremeyecektir. Enver Paşa o günlerinde, sevdiği eşiyle ve çocuklarıyla sade bir ev hayatı yaşamayı derinden arzular; hassasiyetleri artar. Böyle bir birlikteliğin onun düşünce ve kararlarını da etkileyeceğini söyler. Belli ki çok sıkıntı içindedir:</span> <span class="metin_normal_i _idGenCharOverride-1">“Ah, Naciyeciğim! Hani şöyle ikimiz başbaşa verip de, ciddi düşüncelerimizi birbirine katarak yaşarsak, öyle geliyor ki, şimdikinden bin kat daha doğru düşünecek, bin kat daha doğru kararlar vereceğim. Yok, yok, haydi gel Naciyem, beraber bulunalım. Evet. Şimdiye kadar gelmeni istemiyordum; ama şimdi... en güzel varlığım olan seni sıkıntıya sokmaya çalışıyorum. Evet, ben eskiden daha hodbin oldum. Ama, yalnız ikimizin arasındaki hodbinlik olsa, gene üstesinden gelirim. Fakat, şimdi kurtarılacak koca bir İslam âleminin, işe daha kuvvetli, daha canlı sarılmama yardım edeceğini düşünmemden doğan hodbinlik, beni bu kadar ileri vardırıyor...”</span> <span class="metin_indentmetin_n _idGenCharOverride-8">(Ş. Süreyya,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., c.III, s. 610-12)</span></p>

    <p class="Temel-Paragraf"><span class="metin_normal _idGenCharOverride-1">Görülüyor ki Paşa, en duygulu, en hasretli zamanlarında bile, hayalinden büyük iddiaları silemeyen, hayallerini kişiselleştiremeyen bir yapının insanıdır.</span> <span class="metin_normal_i _idGenCharOverride-1">“Haydi gel Naciyem, beraber bulunalım</span><span class="metin_normal _idGenCharOverride-1">.</span><span class="metin_normal_i _idGenCharOverride-1">”</span> <span class="metin_normal _idGenCharOverride-1">arzusu onu yaksa da, kurtarılacak koca bir İslam âlemi vardır ve bu duyarlıklar onu yolundan edecek niteliktedir. Aynı mektubunda, bu isteğinden vazgeçer; yeni doğan oğlu Ali’yi araya sokar:</span> <span class="metin_normal_i _idGenCharOverride-1">“Fakat acaba mini mini aslancığımız sana gelmen için izin verecek mi? Yok; bak, ondan izin almadan hiçbir kararımız olamaz. O, biliyorsun ya; o, biz ihtiyarladığımız zaman, başladığımız işi ileri götürecek! O, İngilizlerin, Fransızların lâşeleri üzerinden, İslâm bayrağını ileri götürecek! Bütün Doğuyu, Batıyı kurtaracak. İşte, o büyük adamın sözünü, sen de, ben de hürmetle dinlemeye mecburuz. Her yerde onun sözü yürüyecek; o saygı görecek, ün alacak. O değil yalnız bizim, ailemizin, belki bu gün ben hiçbir iş yapmaya muvaffak olamadığım halde, beni yine kurtarıcı gibi seven dört yüz milyon Müslümanın gözbebeği olacak... İşte Naciye, o büyük adam eğer izin verirse gel! ... Bana can ver, kuvvet ver, hepsinden daha önemlisi ümit ver. Gene seni üzdüm. Fakat beni affet. Sana derdimi dökmezsem, kime dökebilirim...”</span> <span class="metin_normal _idGenCharOverride-1">Osmanlı Sarayında yetişmiş Naciye Sultan O’nu anlasa da, seven bir kadındır ve sevdiği insanı yanında istemektedir...</span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Batum’a hareketinden bir hafta kadar önce kardeşi Kâmil’e yazdığı 22 Temmuz 1921 tarihli mektupta şunları söyler:</span> <span class="metin_normal_i _idGenCharOverride-1">“Moskova’da memleket ve maskadımıza faydalı olmakta devam imkânı oldukça burada kalacağız. Fakat bu imkân kalmazsa, o vakit memlekete gitmek fikrindeyiz. Tabii bununla, aynı zamanda bizim, öyle halka telkin edilmek istendiği gibi, Mustafa Kemal Paşa aleyhinde bir hareket değil, bilakis olumsuz olan arkadaşları da teskin ederek daha çok birliğe çalışmaktan başka bir yol takip etmeyeceğimizi göstermek için, bir de, hariçte de bizim</span> <span class="metin_normal_i _idGenCharOverride-1">Anadolu’ya karşı olacağımıza ümit bağlayanların ne kadar yanlış düşündüklerini anlatmış olacağız. Mamafih, bu dahile gidişimiz de duruma bağlıdır.”</span> <span class="metin_indentmetin_n _idGenCharOverride-8">(Yamauchi,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s. 235)</span></p>

    <p class="Temel-Paragraf"><span class="metin_normal _idGenCharOverride-1">Paşa’nın, duruma bağlıdır dediği, beklenen Sakarya Savaşı’nın sonucudur. Bu noktayı 29 Temmuz tarihli mektubunda Kâmil’e açık olarak bildirir:</span></p>

    <p class="temel_indentmetin_tek"><span class="metin_minion _idGenCharOverride-9">“Ben şimdi Rüstem ve Dr. Raik Beyle güneye gidiyorum. Batum’da bulunarak memleketin durumunu yakından göreceğiz. Sonra da, eğer memleket savunmada devam edebilecek haldeyse, belki memlekete girmekte fayda olmazsa vazgeçeceğiz. Yok eğer, ordu, gelen haberler gibi yenilmiş, memleket yardıma muhtaç ise, memlekete gireceğiz. Şimdilik kesin bir şey yoktur.”</span> <span class="metin_indentmetin_n _idGenCharOverride-1">(A. İnan,</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., s.102, Yamauchi,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, s.237)</span></p>

    <p class="Temel-Paragraf"><span class="metin_normal _idGenCharOverride-1">Paşa bu mektubunda dertlenir:</span></p>

    <p class="temel_indentmetin_tek"><span class="metin_minion _idGenCharOverride-9">“Herhalde memleketin başarmış bulunmasını ve benim de Eylül’de aranızda olmak istediğimi söylemeyi fazlalık sayarım. Hele Türkân’ın boksunu seyretmek pek hoş olacak. İşte siz öyle gülüp oynarken, ben burada bin dert içinde yalnız başıma uğraşıp duruyorum. Etrafımdakilerin derdini dinliyorum. Ne vakit bu halin sona ereceği de belli değil.”</span></p>

    <p class="Temel-Paragraf"><span class="metin_normal _idGenCharOverride-1">Paşa’nın, çocuklarının hasretini çektiği bellidir; ama, Eylül, beklediği gibi gelse de, vuslatın bir başka bahara erteleneceği de belli gibidir.</span></p>

    <p class="Temel-Paragraf"><span class="metin_normal _idGenCharOverride-1">Kütahya ve Eskişehir’in düşmana terk edilip Sakarya boyuna çekildiğimiz o günlerde Batum’a gelişini Cemal Paşa’ya da şöyle yazar:</span></p>

    <p class="temel_indentmetin_tek"><span class="metin_minion _idGenCharOverride-9">“Eğer memlekette maazallah ordu çözülme derecesine gelir de her şey kaybedilir mütalaasına binaen hemen memlekete yaklaşmayı ve yakından durumu izlemeyi elzem görerek Batum’a geldik.”</span> <span class="metin_indentmetin_n _idGenCharOverride-1">(H. Cahit,</span> <span class="metin_indentmetin_i _idGenCharOverride-1">Gizli Mektuplar</span><span class="metin_indentmetin_n _idGenCharOverride-1">, s.98)</span></p>

    <p class="Temel-Paragraf"><span class="metin_normal _idGenCharOverride-1">Görülüyor ki Enver Paşa kolay başarılar yahut ün peşinde değildir; her şeyin bittiği noktada kendisini ortaya koymaya niyetlidir. Dr. Nazım da Batum’a gidişi Cavit Beye şöyle bildirir:</span></p>

    <p class="Temel-Paragraf"><span class="metin_normal _idGenCharOverride-1">“</span><span class="metin_normal_i _idGenCharOverride-1">Yunan taarruzunun aldığı şekil üzerine Ali Bey (Enver Paşa) memlekete yakın bulunmayı ve icap ederse mücadele eden askere –velev bir nefer suretinde olsun– katılıp, millî vazifesini yerine getirmeyi çok istedi.</span><span class="metin_normal _idGenCharOverride-1">” Karşı koyamadık diye devam eder.</span> <span class="metin_indentmetin_n _idGenCharOverride-8">(H. Cahit,</span> <span class="metin_indentmetin_i _idGenCharOverride-8">Gizli Mektuplar</span><span class="metin_indentmetin_n _idGenCharOverride-8">, s.135)</span></p>

    <p class="temel_tp_sb"><span class="metin_normal _idGenCharOverride-1">Halil İbrahim Göktürk, Sakarya Savaşı günlerinde Ş. Süreyya Bey’in, Hopa-Trabzon yoluyla Malatyaya kadar gidip döndüğünü yazar ve kendisinin de bunu bir macera olarak nitelediğini söyleyerek biraz kapalı bir üslupla, Enver Paşa adına Anadoludaki askeri durumu yerinde görmek üzere gelmiş olabileceğini yazar.</span> <span class="metin_indentmetin_n _idGenCharOverride-8">( H. İ. Göktürk,</span> <span class="metin_indentmetin_i _idGenCharOverride-8">a.g.e.</span> <span class="metin_indentmetin_n _idGenCharOverride-8">s.66)</span> <span class="metin_normal _idGenCharOverride-1">Enver Paşa’nın Batum’da bekleyişi ve arkadaşlarına yazdığı mektuplar da gözönüne alınınca, Şevket Süreyya Beyin, Sakarya Savaşının sonucunu almak ve ordunun durumunu değerlendirmek üzere gittiği makul görünmektedir.</span></p>

    <p class="Temel-Paragraf"><span class="metin_normal _idGenCharOverride-1">Kardeşi Kâmil’e yazdığı hemen her mektupta para sıkıntısı konusu vardır.</span></p>

    <p class="temel_indentmetin_tek"><span class="metin_minion _idGenCharOverride-9">“Ben buralarda badema hiç masraf etmeyeceğim; siz de orada son derece tasarruf ediniz.”</span></p>

    <p class="Temel-Paragraf"><span class="metin_normal _idGenCharOverride-1">Moskova, özellikle Kafkas halklarına, Anadolu hareketinin Bolşeviklere ihtiyacı olduğu propagandasını yapar. Kızılordu’nun Anadolu’ya yardım edeceği propagandası ile Kafkasya ve Azerbaycan’ın işgalinde direnişleri önlemek üzere zemin hazırlarlar.</span></p>

    <p class="Temel-Paragraf"><span class="metin_normal _idGenCharOverride-1">Moskova ile dayanışmalı olarak kurulan İslam İhtilal Cemiyetleri Birliği başlangıçta, İttihatçıların, Komünistlerin Batı emperyalizmine karşı işçi sınıfını kurtarmak, halkların bağımsızlıklarını sağlamak amacına katılarak ortaya çıkmıştı.</span> <span class="metin_normal_i _idGenCharOverride-1">“Bizim de bu emperyalizme karşı mücadele hududuna kadar yollarımız birleşmiştir. İslam âlemi Avrupa işçisinden bin kat daha fena vaziyettedir.”</span> <span class="metin_normal _idGenCharOverride-1">Paşa’nın kendi eliyle yazıp Konya’daki</span> <span class="metin_normal_i _idGenCharOverride-1">Öğüt gazetesi</span><span class="metin_normal _idGenCharOverride-1">’nin 21 Nisan 1921 tarihli nüshasında yayımlattığı yazı, aynı zamanda onun kişiliğini ortaya koyması bakımından anahtar niteliğindedir. Şöyle demektedir: Balkanlarda, Trablusgarp’ta, Birinci Dünya Harbinde takip ettiğim proje ne ise, bu gün de aynıdır ve basittir:</span></p>

    <p class="Temel-Paragraf"><span class="metin_minion _idGenCharOverride-5">“Avrupa ve Amerika’nın çalıştırılan işçisinden çok sıkılan, canı çıkarılırcasına çalıştırılan esir Şarkın içinde, bütün Avrupa nüfusuna denk olan dört yüz milyonluk İslamı kurtarmak için bu kitleyi harekete geçirmektir.”</span></p>

    <p class="Temel-Paragraf"><span class="metin_normal _idGenCharOverride-1">Şimdiye kadar Türkiye’ye bir zarar gelir endişesiyle böyle bir teşebbüsümüz olmadı. Ama Çarlığın yıkılmasıyla, Batı emperyalizminin kanlı bıçaklı bir düşmanı ortaya çıktı. Bizim bu çalışmalarımız</span> <span class="metin_normal _idGenCharOverride-1">Anadolu adına olmadığı için Türkiye’ye hiçbir zararımız dokunmaz. Paşa şunları da söyler:</span></p>

    <p class="temel_indentmetin_tek"><span class="metin_minion _idGenCharOverride-9">“Bu mücadele öyle bugün-yarın değil, belki beş on ve hatta elli sene sonra semeresini verecektir. Bundan dolayı da buna hayal diyenler bulunuyor. Fakat biz bu işe, biz görelim diye sarılmıyoruz.... İngiltere, Fransa ilh. gibi devletlerin tahakküm kâşanelerini en sonda çökertecek bir besleniş ve daimî ateş yakmak istiyoruz. İşte, bir çoklarının hayal sandığını biz hakikat diye görüyor ve iman ediyoruz. Akideleri uğrunda hakiki bir imanla çalışan kırk sahabe nasıl elli senede... harikalar göstererek dört yüz milyon halkı kurtuluşa götürdülerse, biz de şimdi bu dört yüz milyon Müslümanın kendisini bilmesini ve kurtarmasını istiyoruz.... Bu halkların, özellikle gençliğin bu bilgi ve imanla silahlanıp boynundaki esaret zincirlerini silkip atmasını istiyoruz.”</span></p>

    <p class="Temel-Paragraf"><span class="metin_normal _idGenCharOverride-1">Ne var ki, Bolşeviklere doğru attığı her adımda, bu hareketten Anadolu’ya destek de, bütün mazlum Müslümanların kurtuluşuna yardım da olmayacağını anlar. O zaman, Enver Paşa da, dönemin milliyetçilerinin düşüncelerine uygun olarak, her Müslüman milletin kendi öz gücü ile, üzerine çökmüş olan yabancı tahakkümünü söküp atması gerektiğini düşünür. İslam âlemi için biricik kurtuluş yolu budur.</span> <span class="metin_normal_i _idGenCharOverride-1">“Şu halde bize kalan yegâne yol, esir kardeşlerimizi de kurtarmaya savaşarak hep birlikte hakkımızı, hürriyetimizi geri almak ve korumaktır.”</span></p>

    <p class="Temel-Paragraf"><span class="metin_normal _idGenCharOverride-1">Rus emperyalizmi altında olanların da, mücadeleden başka çareleri kalmamıştır. Esasen Enver Paşa, Kırım, Azerbaycan, Kazan ve Türkistan gibi yörelerden gelenlerden buralardaki Bolşevik zulmünü dinledikçe, Ruslara karşı tavrı netleşmeye başlamıştır.</span></p>

    <p class="temel_indentmetin_tek"><span class="metin_minion _idGenCharOverride-9">“Bu Türk ve Müslüman memleketlerin hepsine bağımsızlık verilmesi vaad olunduktan sonra, Bolşeviklerin en gaddar ve vahşi hareketlerle yok edip, harap ettiklerini, böylece önceki katı Moskofluk politikasının daha şiddetlisine geçildiğini ve nefsine ağır gelecek bunlara benzer diğer oldu-bittileri Enver Paşa görüyordu.”</span></p>

    <p class="Temel-Paragraf"><span class="metin_normal _idGenCharOverride-1">Şekip Aslan şöyle devam eder:</span></p>

    <p class="temel_indentmetin_tek"><span class="metin_minion _idGenCharOverride-9">“Bu konular Enver Paşa’yı siyasetini değiştirmeye ve Bolşeviklerle iyi geçinmiş olmasından ötürü, zamanında kendisini kınamış ve uyarmış olan kardeşi Nuri Paşa’nın siyasetine dönmeye sürükledi. Artık Moskova’dan kurtulmak için fırsat kollamaya koyuldu.”</span> <span class="metin_indentmetin_n _idGenCharOverride-1">(Cihangir,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, s.88)</span></p>

    <p class="Temel-Paragraf"><span class="metin_normal _idGenCharOverride-1">Bu fırsatı bulduğunda</span> <span class="metin_normal_i _idGenCharOverride-1">“Enver Paşa adeta uçarak Batum’a inmişti.”</span></p>

    <p class="Temel-Paragraf"><span class="metin_normal _idGenCharOverride-1">O sıralarda Anadolu’da Enver Paşa’nın Yeşil Ordu ile Anadolu’ya gireceği söylentileri dolaşmaya başlar. Halil Paşa da Batum’dadır. Ankara iyice telaşlanır. Mustafa Kemal Paşa tedbirlerini alır. Genel Kurmay başkanı Fevzi Paşa, Doğu ordusu komutanı Kâzım Karabekir Paşa’ya gizli bir telgraf çekerek Enver Paşa’nın sınırı geçmesi halinde tutuklanarak Ankara’ya gönderilmesini, ayrıca, Enver’e bağlılıklarından şüphe edilen subayların cepheden uzaklaştırılmalarını emreder. Kurmay başkanı Albay Kâzım Özalp, 13. Tümen komutanı Yarbay Seyfi acele başka görevlere gönderilirler.</span><span class="metin_dipnot _idGenCharOverride-6"><a class="_idFootnoteLink" href="#footnote-238-52" id="footnote-238-52-backlink">52</a></span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Enver Paşa kimliğini gizleyerek yolculuk etmektedir. Batum’a, Dr. Nazım’la birlikte geldiklerinde, kendileri için yapılmış hiçbir hazırlık yoktur. İlk günlerini Batum garındaki boş bir vagonda geçirirler. Enver Paşa şöyle anlatır:</span> <span class="metin_normal_i _idGenCharOverride-1">“Hiçbir yere çıkamam. Görünemem. Yalnız geceleri el ayak çekilince, Batum İslam mahallesindeki işkembeci dükkânına gidebiliyorum. Gıdam bundan ibaret. Ama, bir gece bu mahallede de, beni eski bir Türk subayı tanıdı. Yani, artık tanındım, görüldüm...”</span> <span class="metin_indentmetin_n _idGenCharOverride-8">(Aydemir,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., c.3, s. 606)</span> <span class="metin_normal _idGenCharOverride-1">O günlerde Batum Ermeni çeteleriyle kaynamaktadır ve hepsi de İttihatçı önderlerin peşindedir.</span></p>

    <p class="temel_tp_sb"><span class="metin_normal _idGenCharOverride-1">Enver Paşa iki ay kadar Batum’da kalmıştır. Yaveri Muhittin Bey, Paşa’nın Batum’da bulunuşunu şöyle açıklar:</span></p>

    <p class="temel_indentmetin_son"><span class="metin_minion _idGenCharOverride-9">“Paşa’nın o havalideki geliş gidişleri tamamiyle Sakarya muharebesinin gidişine bağlı idi. Enver Paşa Sakarya’da düşmanla çarpışan kahramanların -talihin gereği bu idi- en gerisinde, tabir caiz ise bir nefer gibi hazır bulunmak istemişti. O kahramanlar hakları olan zaferi kazandılar ve Enver Paşa düşmanın bu çözülmesini gönül rahatlığı içinde görerek Gazi Paşa’ya başarılarının devamını dileyen bir mektup yazdı ve dediğim gibi Buhara seferine başladı.”</span></p>

    <div class="_idFootnotes">
      <div class="_idFootnote" id="footnote-238-51">
        <p class="temel_dipnot_p"><a class="_idFootnoteAnchor" href="#footnote-238-51-backlink">51</a> <span class="metin_normal_d _idGenCharOverride-1">Bu satırların yazarı, 1970 yılında genç bir avukat olarak gittiğim Hatay’da, epeyce yaşlı, meslektaşlarının çok sevip çevresinden ayrılmadıkları, kendisine “On dokuzuncu yüz yıldan” günlük haberler sorarak takıldıkları Mesut Fani Bey’le tanıştım. Beni, Türk Ocaklarının Genel Başkanı Rahmetli Prof.</span> <span class="metin_normal_d _idGenCharOverride-1">Osman Turan Hoca, Ocak’la ilgili bir iş için göndermişti. Orada Türk Ocağı’nın yerini ve yetkililerini sorarken, beni, “Geçen yüz yıldan kalma bir adam” nitelemesiyle O’na götürmüşlerdi. Kısa boylu, zayıf çehreli, sevimli ve vakur tavırlıydı. Türk Ocaklarından geldiğimi söyleyince beni hemen sahiplendi. İşimizi hallettikten sonra, Baro’ya götürdü, avukatların takılmaları, sevgi gösterileri arasında beni onlara takdim etti; fakat, kendisini sevgiyle çevreleyen bu insanlara uzakmış gibi bir hisse kapıldım. Sonra yazıhanesine götürdü. Eski dar sokaklardan bir süre yürüdükten sonra, bir aralıktan girip, belli ki, bir vakıf binasının kapısına geldik. Eski bir kapıyı anahtarla açtı; yanılmıyorsam kubbeli, cami avlusu gibi kocaman bir yere girdik. Yüksek duvarlar tavana kadar kitap doluydu; benim aklım gitti. Duvarların birinin dibinde, eski, işlemeli küçük masasına oturdu; kitaptan görünmez olmuştu. Ben, olduğum yerde dönerek kitaplara bakıyordum.</span></p>

        <p class="temel_dipnot_p"><span class="metin_normal_d _idGenCharOverride-1">Atatürk hakkında, Türkiye’de ilk kitabı kendisinin yazdığını, hatta bir nüshasını da Fransız Konsolosluğuna gönderdiğini söyledi; fazla kalın olmayan risale türü bir şeymiş. Fakat ben, içine girdiğim bu çok büyük medrese odasının ve nerdeyse üstüme abanan kitapların havasından kendimi kurtarıp, anlattıklarıyla fazla ilgilenememiştim. Bana, bir kere daha, Türk Ocağı’ndan mı görevlendirildiğimi; Ocak Genel Merkezinin gerçekten faal olup olmadığını sordu. Bu kaçıncı soruda, ben nihayet uyanmış, soru tekrarlarının yaşlılıkla ilgili olmadığını anlayabilmiştim. Bu sefer ben sormaya ve yüklenmeye başladım. Ondokuzuncu yüzyıla inmeden, Yirminci Yüzyılın ilk dörtte birinden soruyordum. Hiç birine cevap vermedi. Nereden yaklaşmaya çalıştıysam, ne sorduysam, kaçtı. Fakat, kalkıp gitmeme de izin vermiyordu...</span></p>

        <p class="temel_dipnot_p"><span class="metin_normal_d _idGenCharOverride-1">Sonunda beni, nehrin kenarında, büyük, güzel bir lokantaya götürdü. Yine içerdekilerin takılmaları ve sevgi gösterileri arasında dipte, sakin bir yerde oturduk. Hatay şubesi, genel merkezle hiçbir ilişkisi olmadan, bilemediğim bir zamandan beri eski bir binada o günlere kadar varlığını devam ettirmiş. Ben yolda, Ocak Genel Merkezinden, yeni şubelerden ve özellikle gençlerin çalışmalarından epeyce anlattım.</span></p>

        <p class="temel_dipnot_p"><span class="metin_normal_d _idGenCharOverride-1">Çorbayı içerken, direnci kırılmış yahut bana güvenmeye başlamış olmalı ki, konuşmaya başladı. Birinci Dünya Savaşı yıllarında, bugünkü Suriye sınırındaki dağ kasabalarından birinin çok genç kaymakamı imiş. Kanal Cephesi harekâtı için gönderilen Ordu Birlikleri hareket halindeymiş. Enver Paşa’dan bir emir gelmiş ki, bu birlikler en geç bir hafta içinde bu dağları aşmalı, öbür tarafa geçmeli imişler... Yol yok, iz yok; bu askerî birlikler, bütün ağırlıklarıyla bu dağlardan nasıl aşırılır?</span></p>

        <p class="temel_dipnot_p"><span class="metin_normal_d _idGenCharOverride-1">Genç Kaymakam yürümüş, gece dememiş, gündüz dememiş, birkaç gün içinde ova dememiş, dağ dememiş, tüm köyleri ayaklandırmış; kazma kürek, ordunun geçeceği güzergâha dökmüş. Türkmenler hırsla kayaları parçalayıp, yolları düzlemişler. Enver Paşa’nın askerleri üç gün içinde o dağları aşıp öte tarafa geçmişler.</span></p>

        <p class="temel_dipnot_p"><span class="metin_normal_d _idGenCharOverride-1">Bunları anlatırken, Ondokuzuncu Yüzyıldan kalma avukatın her yanı titriyordu. Ben kıpırtısız, dinliyordum.</span></p>

        <p class="temel_dipnot_p"><span class="metin_normal_d _idGenCharOverride-1">Bir ay kadar sonra Enver Paşa cepheye gitmek üzere bölgeye gelmiş; usul üzre, mülkî, askerî erkân kendisini Adana Garında karşılamışlar; genç kaymakam da oradaymış. Enver Paşa trenden inmiş, karşılayıcıların ellerini sıkıp yürürken, “O kasabanın kaymakamı kimdi?” diye sormuş. Genç Kaymakamı göstermişler. Paşa gelmiş; omuzlarından tutup, şöyle bir süzerek, alnından öpmüş ve “Sana verecek bir hediye getiremedim; şu saatimi hatıra olarak saklarsın.” diyerek, cep saatini çıkarıp vermiş.</span></p>

        <p class="temel_dipnot_p"><span class="metin_normal_d _idGenCharOverride-1">Yaşlı meslektaşım yelek cebinden çıkardığı köstekli saati, “Bu Enver Paşa’nın saatidir!” diyerek bana gösteriyordu. Ve çok güzel ağlıyordu... Bu ölçüde sevgi ve bağlanış, herhalde çok az insana nasip olmuştur.</span></p>

        <p class="temel_dipnot_p"><span class="metin_normal_d _idGenCharOverride-1">Okumuşsam da unutmuşum, Mesut Fani Bey’in Yüz Ellilikler’den olduğunu, çok sonraları öğrendim. Bir daha görüşmek nasip olmadı; vefat etmişti.</span></p>
      </div>

      <div class="_idFootnote" id="footnote-238-52">
        <p class="temel_dipnot_p"><a class="_idFootnoteAnchor" href="#footnote-238-52-backlink">52</a> <span class="metin_normal_d _idGenCharOverride-1">Burada ilgi çekici bir senaryo akla geliyor: Enver Paşa sınırı geçip, Kâzım Karabekir’in karargâhına gelseydi, ne olurdu? Karabekir’in yukarıda adı geçen kitabına bakılırsa, hemen tutuklanır ve</span> <span class="metin_normal_d _idGenCharOverride-1">Ankara’ya postalanırdı. Çünkü, bu kitapta yer yer, haksız ve mesnetsiz bir şekil ve üslupta Enver ve arkadaşlarına saldırmaktadır. Ama yine bu kitapta yazdıklarına göre, Enver’i biraz zor tutuklayıp gönderirdi. Çünkü, kendi beyanına göre Enver onun hayatını kurtarmış, askerlik mesleğini yeniden ona kazandırmıştı; Balkan Savaşı sonrasında Kâzım Karabekir hakkında verilen Divan-ı Harp kararını yırtıp atarak, Kâzım Bey’i görevinin başına göndermişti... “</span><span class="metin_normal_di _idGenCharOverride-1">Ben onu hâlâ severim ve hürmetim vardır.</span><span class="metin_normal_d _idGenCharOverride-1">” diyen Kâzım Paşa, Enver’i karşısında görseydi ne yapardı?</span></p>
      </div>
    </div>
  </div>
</body>
</html>
