<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>nevzat-kosoglu-sehit-enver-pasa-65</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="nevzat-kosoglu-sehit-enver-pasa" xml:lang="tr-TR">
  <div class="_idGenObjectStyleOverride-1">
    <p class="baslik_Bolum_no" id="_idParaDest-55"><span class="baslik_Bolum_no_i _idGenCharOverride-7">Almanlarla Gerginlik ve Bakü’de Türk Ordusu</span></p>

    <p class="Temel-Paragraf_g"><span class="_idGenDropcap-2">R</span><span class="metin_normal _idGenCharOverride-1">USYA’daki Ekim 1917 İhtilali’nden sonra, Rus ordusu dağılmaya, savaş gücünü kaybetmeye başlar. Rus birliklerinin çekildikleri yerleri İngilizlerin desteğindeki Ermeni kuvvetleri tutarlar. Doğu Anadolu’da Ermeni işgali ve zulmü giderek artar.</span></p>

    <p class="Temel-Paragraf"><span class="metin_normal _idGenCharOverride-1">Bitlis-Şirvan hattını tutmakta olan Vehip Paşa komutasındaki 3. Ordu 12 Şubat 1918’de ileri harekete başlar; soğuk ve yokluk içindeki birlikler adım adım ilerleyebilmektedir. Kâzım (Karabekir) Paşa komutasındaki 1. Kafkas Kolordusu 13 Şubat’ta Ermeni kuvvetlerini dağıtarak Erzincan’a girer ve Erzurum’a yönelir. Yakup Şevki Paşa komutasındaki 2.</span> <span class="metin_normal _idGenCharOverride-1">Kafkas Kolordusu bir koluyla Bayburt’a, diğer bir koluyla Rize’ye varır. 27 Şubat’ta Trabzon’a girilir.</span></p>

    <p class="Temel-Paragraf"><span class="metin_normal _idGenCharOverride-1">1. Kafkas Kolordusu 12 Mart 1918’de Ermenilerce tahkim edilmiş olan Erzurum Kalesi’ni düşürerek şehre hâkim olur. Türk birlikleri sahilden Hopa’ya ve doğuda Kars’a doğru ilerlemelerini sürdürürler. 2 Nisan’da Van, 6 Nisan’da Batum kurtarılır.</span></p>

    <p class="Temel-Paragraf"><span class="metin_normal _idGenCharOverride-1">Mayıs başında Doğudaki birliklerimiz 1877’deki sınırlarımızı geçerler. Kars, Ardahan ve Artvin alınır.</span></p>

    <p class="temel_yildiz"><span class="metin_normal _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Ruslar savaştan çekilinceye kadar, Osmanlı ile</span> <span class="metin_normal _idGenCharOverride-1">Almanya arasında kayda değer bir sürtüşme yaşanmamıştır. Bu gelişmede Enver Paşa’nın dürüst ve kararlı tutumunun büyük payı vardır. Daha önce de bir vesileyle dokunduğumuz gibi, Enver Paşa’nın uyumlu tavrını, onun Alman hayranlığı yahut ezikliği gibi kişilik zaaflarına bağlamak isteyenler olmuştur. Halbuki, konu açık ve askerîdir: İttifak halinde savaşan güçler, ne kadar organize ve uyumlu çalışırlarsa, o kadar başarılı olurlar. İttifak Devletlerinin güçleri bu uyum için ortak bir genel karargâh kurmuşlardır; İtilaf Devletleri ise kuramamış ve bundan sürekli şikâyetçi olmuşlardır. Biz kaderimizi Almanya ve Avusturya’nınkine bağladığımıza göre, Osmanlı güçlerinin Ortak Karargâhın uyum ve eşgüdümünde çalışmasında yadırganacak bir şey yoktur. Çok açık bir şekilde, sırf Alman Ordularının batı cephelerindeki yükünü hafifletmek için cephe açmanın da eleştirilecek bir yanı yoktur. Ayrıca, savaştaki büyük gücün Alman Ordusu olduğu ve savaşın sonucunun Avrupa cephelerinde alınacağı şüphesiz olduğuna göre, Genel Karargâh’ta asıl karar verici unsurun Almanlar olacağı da açıktır. Enver Paşa’nın Millî Mücadele’ye katılma ihtimalinin olduğu günlerde başlatılan propaganda yazıları hariç, yukarıdaki hususları eleştiren bir asker yoktur. Ordu içindeki Alman subayları ile bizim komutanların sürtüşmeleri ayrı bir konudur. Mustafa Kemal Paşa’nın Enver Paşa’ya Çanakkale’den yazdığı mektupta söyledikleri, duygularımızı okşamaktadır ve muhtemelen doğrudur; ama, Osmanlı subaylarının henüz sınavlarını tam vermediği bir dönemde, bir başkomutanın deneme yapmak lüksü yoktur.</span></p>

    <p class="Temel-Paragraf"><span class="metin_normal _idGenCharOverride-1">Savaş süresince, hangi cephenin yahut hareketin Genel Karargâhın isteği üzerine açıldığı, hangisinin Türk Karargâhının ilk kararı ile başladığı konusunda genellikle yorumlar yapılmaktadır. Yorum olunca da, Enver Paşa yahut Almanlar hakkındaki kanaatlere göre şekil alabilmektedir. En çarpıcı örneği Halil Paşa’nın ordusundan bir kolordunun alınarak İran içlerine gönderilmesinde görülmüştür. Enver Paşa’nın amcası ve en yakını olan Halil Paşa, bu hareketin yanlış olduğunu ve bunu Almanların istediğini açıkça söyleyerek, hatta istifa tehdidinde bulunmuş, Paşa’nın kesin talimatı üzerine yerinde kalmıştır. Almanlar ise aynı hareketi, Enver Paşa’nın Turancılığı ve hayallerine bağlayarak karşı çıkmışlardır. Sözü uzatmadan şöyle bağlayabiliriz: Enver Paşa’nın Alman Karargâhının etkisinde ne ölçüde kaldığını, insiyatif sahibi olup olamadığını en açık belirleyebilecek şey, Alman menfaat ve siyaseti ile Türk menfaat ve siyasetinin çatışma noktalarıdır. Savaşın sonlarına doğru bu çatışmalar yaşanmıştır; onlara ve Paşa’nın tutumuna kısaca dokunalım. Bunun için Almanların Doğu siyasetlerine de işaret etmek gerekir.</span></p>

    <p class="temel_yildiz"><span class="metin_normal _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Almanya, bir dünya gücü olmak iddiası ile Birinci Dünya Savaşına girerken, güttüğü siyasetin ilk hedeflerinden biri de İngiltere, Rusya ve Fransa’yı kendi sömürgelerinde vurmaktı. Bu noktada, Osmanlıların Hilafet-İslamcılık ve Türkçülük siyasetleri ile Alman politikası örtüşmüştür. Çünkü bu ülkelerin sömürgelerinde büyük ölçüde Müslümanlar yaşamakta idi ve Rusya’dakiler ise aynı zamanda Türk kavimlerindendi. Bu menfaat ve siyaset örtüşmesi, malum devletlerin Osmanlı’yı bölüşme planlarına karşı,</span> <span class="metin_normal _idGenCharOverride-1">Almanya’nın güçlü bir Osmanlı istemesine yol açmıştır. Ancak Osmanlı vasıtasıyla Türkistan, Afganistan ve Hindistan’a ulaşabilecektir ve İtilaf devletlerini arkadan vurabilecektir. Osmanlı, yüz yıllık derdi olan ülke bütünlüğü garantisini, ancak bu sıralarda imzalattığı anlaşmalarla Almanya’dan alabilmiştir. İtilaf devletleri bu garantiyi Osmanlı’ya vermemek için, onun Alman saflarına katılmasına razı olmuşlardır. Alman karargâhı ve gizli servisi, savaşın başından beri Kafkasya ve İran üzerinde Osmanlılarla beraber özellikle Teşkilat-ı Mahsusa elemanlarıyla propaganda ve karşı hareket çalışmaları yapmış, bu hareketlerin bütün malî yükünü karşılamıştır. Bu çalışmalarda Brest-Litovsk Anlaşması bir dönüm noktası olmuştur.</span></p>

    <p class="Temel-Paragraf"><span class="metin_normal _idGenCharOverride-1">18 Aralık 1917’de Erzincan’da Rus-Osmanlı ateşkes anlaşması imzalanır ve</span> <span class="metin_normal _idGenCharOverride-1">Ruslar işgal ettikleri yerlerden süratle çekilmeye başlarlar. Onların yerini kırk-elli bin civarındaki Ermeni birlikleri almaya başlar. Osmanlı 3. Ordusu Erzincan’ın batısındadır. İngiliz ve Fransızlar, Ermeni birliklerine bir ordu düzeni vermeye çalışırken, Enver Paşa Erzincan Anlaşmasına, Ermeni mezaliminin engellenmesi maddesini de koydurmak ister; ancak, Ruslar sözlü olarak kabul etmekle birlikte yazıya dökmezler. Bunun üzerine Enver Paşa, Ermeniler daha fazla kuvvetlenmeden, 3. Ordunun harekete geçerek Ermenileri durdurmasını ister. Alman Genel Karargâhı Paşa’nın bu kararına karşı çıkmaz ve Brest-Litovsk görüşmelerini engelleyici görmez.</span> <span class="metin_indentmetin_n _idGenCharOverride-8">(Çolak,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.223)</span></p>

    <p class="Temel-Paragraf"><span class="metin_normal _idGenCharOverride-1">13 Şubat 1918’de, 3. Ordu komutanı Vehip Paşa, Rusların ateşkese uymadığı, Ermeni mezalimini engelleyemediği gerekçesiyle harekete geçer.</span></p>

    <p class="Temel-Paragraf"><span class="metin_normal _idGenCharOverride-1">Ruslarla 3 Mart 1918’de Brest-Litovsk anlaşması imzalanır.</span></p>

    <p class="Temel-Paragraf"><span class="metin_normal _idGenCharOverride-1">Görüşmelerde, Osmanlı Hükûmeti, Çarlık Rusyası çöktüğüne göre, Karadeniz’deki Rus donanmasının savaş ganimeti olduğunu ve kendilerine de pay verilmesi gerektiğini ileri sürer. Almanlarla yapılan ittifak anlaşmasına ek olarak yapılan 28 Eylül 1916 tarihli bir ek anlaşma daha vardır ki, orada şöyle denilmektedir:</span> <span class="metin_normal_i _idGenCharOverride-1">“Müşterek bir amacı gerçekleştirmek üzere bütün imkânlarıyla savaşan Osmanlı İmparatorluğu ve Alman İmparatorluğu, düşmanlardan elde edilecek her türlü faydalardan, kendi gayretleri, uğradıkları zararlar ve katlandıkları fedakârlıklar ölçüsünde pay almak hakkına sahip olacaklardır.”</span> <span class="metin_indentmetin_n _idGenCharOverride-8">(Bayur,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., c.3, kıs.3, s.478)</span> <span class="metin_normal _idGenCharOverride-1">Almanya, bu isteği, Rusların ilan ettiği “İlhaksız ve tazminatsız barış” ilkesine aykırı bularak yanaşmaz ve</span> <span class="metin_normal _idGenCharOverride-1">Karadeniz’de ele geçecek bütün gemi ve tesislerin Ukrayna Cumhuriyetinin malı olduğunu söyler. Almanlar o sıra, Bolşeviklere karşı Ukrayna’ya yardım etmektedir. Almanlar’la aramız gerilmeye başlar.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa bu anlaşma görüşmelerine Padişah temsilcisi olarak katılan Zeki Paşa’ya gönderdiği 21.12.1917 tarihli gizli yazıda, genel barış halinde Batı Trakya meselesinin bizim lehimize halledileceği doğal olmakla birlikte, halen toprakları işgal altında olan tek İttifak ülkesi biziz; Padişah’ın, Hükûmetin ve kendisinin durumunun halk nezdinde kuvvetlenmesi için,</span> <span class="metin_normal_i _idGenCharOverride-1">“Rusya ile olan Kafkas hududumuzda ufak bir düzeltme isteğinde bulunmak zorunluluğu hâsıl olmuştur. Bu taleple de biz, hiçbir surette toprak işgali ve genişlemesi hedefi izlemiş olmayacağız.”</span> <span class="metin_normal _idGenCharOverride-1">demekte ve bu konuya çok önem verdiğimizin bildirilmesini</span> <span class="metin_normal_i _idGenCharOverride-1">“Ancak bu hususu uygun bir zamanda açarak, Almanları birdenbire ürkütmememizi, ilaveten rica ederim.”</span> <span class="metin_normal _idGenCharOverride-1">diye bitirmektedir. Ruslar Ekim İhtilali ile</span> <span class="metin_normal_i _idGenCharOverride-1">“İlhaksız ve tazminatsız barış”</span> <span class="metin_normal _idGenCharOverride-1">ilkesini ilan etmişlerdir.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa’nın sözünü ettiği düzeltme, 93 Savaşı sonunda, savaş tazminatı karşılığı olarak Ruslara terkedilmiş olan Kars, Ardahan, Artvin ve Batum’un alınması idi ve Brest-Litovsk Anlaşmasının ek maddeleriyle bu sağlanmıştır.</span><span class="metin_dipnot _idGenCharOverride-6"><a class="_idFootnoteLink" href="#footnote-238-40" id="footnote-238-40-backlink">40</a></span> <span class="metin_normal _idGenCharOverride-1">Paşa ayrıca, Kafkas Müslümanlarının bağımsızlıklarının Rusya’ya tanıtılmasını istemektedir. Almanlar bu görüşmelerde, Rusları savaş dışı bırakmakla büyük ölçüde rahatlayacaklarını düşündüklerinden, Rus menfaatlerini de gözetmeye, onları ürkütmemeye çalışıyorlardı.</span></p>

    <p class="Temel-Paragraf"><span class="metin_normal _idGenCharOverride-1">Vehip Paşa kuvvetleri 5 Nisan’da Sarıkamış’a, 15 Nisan’da Batum’a ve 25 Nisan’da Kars’a girer. 22 Nisan 1918’de bağımsızlığını ilan eden Trans Kafkasya Hükûmeti (</span><span class="metin_normal _idGenCharOverride-1">Gürcistan ağırlıklı, Ermenistan ve Azerbaycan) Türk ilerleyişinin durdurulması için Alman Ordusunun müdahalesini ister.</span></p>

    <p class="Temel-Paragraf"><span class="metin_normal _idGenCharOverride-1">Alman Genel Komuta Konseyi Başkanı General Ludendorf ve Enver Paşa’nın Kurmay Başkanı general Seeckt Türk isteklerini desteklemekte ve Kafkasya’da Türk hâkimiyetinin, Almanya’ya Afganistan ve Hindistan yolunu açacağını söylemektedirler.</span> <span class="metin_normal_i _idGenCharOverride-1">“Eğer biz bir dünya gücü olmak istiyorak, güçlü bir Türkiye’ye ihtiyacımız olduğunu dikkate almalıyız.”</span> <span class="metin_normal _idGenCharOverride-1">derler.</span> <span class="metin_indentmetin_n _idGenCharOverride-8">(Çolak,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.248)</span> <span class="metin_normal _idGenCharOverride-1">Enver Paşa, durumu değerlendirerek</span> <span class="metin_normal _idGenCharOverride-1">Ahıska ve Ahılkelek’in de bize verilmesi gerektiğini söyler. Ludendorf, oralarda sadece Türklerin yaşamadığını, bu yüzden, Erivan ve Azerbaycan’dan bazı yerler verilebileceğini öne sürer.</span></p>

    <p class="Temel-Paragraf"><span class="metin_normal _idGenCharOverride-1">11 Mayıs 1918’de Batum’da Trans Kafkasya Hükûmeti ile yapılan konferansta Osmanlı Ahıska, Ahılkelek,</span> <span class="metin_normal _idGenCharOverride-1">Gence bölgesi ve Kars-Culfa demiryolunun denetimini ister ve kabul edilmeden askerî hareket başlatır. Bu hareketle Türkiye, 3 Mart 1918’de kabul edilen Brest-Litovsk Anlaşmasınının sınırlarını aşmış, ancak bu durum Alman Genel Karargâhı tarafından kabul edilmiş oluyordu. Fakat, Trans Kafkasya Hükûmeti varlığını devam ettiremez ve dağılır. 26 Mayıs 1918’de Almanya’nın desteğiyle Gürcistan, 28 Mayıs’ta, Gence’de Nazım Bey komutasındaki dört yüz kişilik Osmanlı askerinin desteğinde</span> <span class="metin_normal _idGenCharOverride-1">Azerbaycan ve ardından Ermenistan bağımsızlıklarını ilan ederler. Türk birliklerinin ilerlemesi karşısında Ermeniler de Alman desteği isterler.</span></p>

    <p class="Temel-Paragraf"><span class="metin_normal _idGenCharOverride-1">Almanya, Kafkasya’nın petrol ve sair yeraltı zenginliklerine şiddetle ihtiyaç duymakta, bunlara sahip olmadan 1919’da savaşı sürdüremeyeceğini düşünmektedir. Bunun için, ayrıca Kafkasya demiryollarını denetiminde tutması gerekmektedir. Bu bakımdan, Türkleri küstürmek istemese de, bölgenin denetimini tek başına elinde tutmak istemektedir. Bakü’nün Almanlar için neden bu kadar önemli olduğunu, Şark Orduları Grup Komutanı Halil Paşa’nın bir telgrafı çok açık ve sade bir şekilde ortaya koymaktadır:</span></p>

    <p class="temel_indentmetin_tek"><span class="metin_minion _idGenCharOverride-9">“Bugün Bakü’deki mahzenlerde toplanmış olan petrol ve mazotun, bugünkü fiyatlara göre değeri, yüzlerce milyon lirayı bulmaktadır. Tanrı’nın bir lütfu olarak elde ettiğimiz bu kaynak, bütün malî sıkıntımızı karşılayacak mahiyettedir. Ancak Tiflis murahhasımız Abdülkerim Paşa’dan aldığım bir telgrafta, dost ve komşu hükûmetlerin bu hazine üzerinde eşit hak iddiasında bulundukları, hatta bu arada Azerbaycan’ı hiç hesaba katmadıkları anlaşılmaktadır. Bütün bu işlerin Almanlar tarafından çevrilmekte olan fırıldaklardan başka bir şey olmadığını dikkatinize arzederim.”</span> <span class="metin_indentmetin_n _idGenCharOverride-1">(Aydemir,</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., s.448)</span></p>

    <p class="Temel-Paragraf"><span class="metin_normal _idGenCharOverride-1">Bu bilgi, aynı zamanda, Sarıkamış Harekâtını düzenleyen Enver Paşa’nın, ikmalimizi ileriden, zaptettiğimiz yerlerden yapacağız sözlerinin de dayandığı gerçeği göstermektedir. Sarıkamış Harekâtı başarılı olsaydı, daha savaşın başında Kafkasya ile kurulan irtibat bizim bütün malî sıkıntılarımızı çözecekti ki, o zaman Alman baskısı da fazla hissedilmeyecekti demektir.</span></p>

    <p class="Temel-Paragraf"><span class="metin_normal _idGenCharOverride-1">Alman Dışişleri başından beri Türkiye’nin Kafkaslardaki istekleri ve ilerlemesine karşı çıkmaktadır. Gürcistan bağımsızlığını ilan edince, Gürcistan hükûmetiyle istediği anlaşmaları imzalar. Bu durumda, Alman Genel Karargâhının da Türk isteklerine karşı tavrı değişmeye başlar. Almanya, kendi menfaatlarını koruyarak ve taraflardan hiçbirini küstürmeden sonuca ulaşmanın ve Türk ilerleyişini durdurmanın hesaplarını yapmaya başlar. Osmanlı Dışişleri Bakanı Halil Bey ise, Azerbaycan’la ikili anlaşmalar yapmaktadır.</span></p>

    <p class="Temel-Paragraf"><span class="metin_normal _idGenCharOverride-1">Almanlar 23 Mayıs 1918’de gönderdikleri nota ile Türk askerî harekâtının hemen durdurulmasını isterler. Ancak, Enver Paşa da karar vermiştir; amcası Halil Paşa’nın kuvvetleri Ermenileri Aras vadisinden atarak Haziran ayında Nahcıvan’a girer. Nuri Paşa (Enver’in kardeşi) Trablusgarp’tan getirtilerek İslam Ordusu kurmakla görevlendirilmiş ve Padişah fermanıyla mirliva (tuğgeneral) yapılarak bu ordunun başına geçirilmiştir. V.</span> <span class="metin_normal _idGenCharOverride-1">Kafkas Kolordusu da emrine verilen Nuri Paşa, diğer kuvvetlerini bölgedeki gönüllülerden kuracaktır.</span></p>

    <p class="Temel-Paragraf"><span class="metin_normal _idGenCharOverride-1">Nuri Paşa Haziran 1918 başlarında İran’dan Gence’ye geçerek burayı karargâh yapar. Kuracağı ordu Ermenilerle, daha önce Bakü’yü işgal etmiş olan İngilizlerle ve gizli-açık Osmanlının buralara girmesini istemeyen Almanlar’la savaşacaktır... Almanlar Gürcistan ve Ermenistan’ın bağımsızlıklarını tanıdığı halde Azerbaycan’ı tanımamaktadır. Bizim Brest-Litovsk Anlaşmasını ihlal ettiğimizi ileri süren Alman Başkomutanlığı, Türkiye’yle ilişkilerini keseceklerine dair tehditlerde bulunur</span></p>

    <p class="Temel-Paragraf"><span class="metin_normal _idGenCharOverride-1">Halil (Kut) Paşa komutasındaki birlikler de Azerbaycan Türkleri’ne destek olmak üzere yürümüştür.</span> <span class="metin_normal _idGenCharOverride-1">Ermeni birlikleri temizlenerek 8 Haziran’da Tebriz’e girerler. Aras’ın kuzeyine atılan Ermeni kuvvetleri Nahcıvan bölgesinde direnirse de Ağustos içinde buradan da sökülürler.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa Almanların bu baskılarıyla uğraşırken, Nuri Paşa, Kafkas İslam Ordusunu kurmaya çalışır. Geri dönen Rus birliklerini taşıyan trenin önü kesilerek buradan elde edilen silahlarla gönüllü birlikler silahlandırılır. Sonunda, Gence’den yürüyen, Nuri (Killigil) Paşa’nın İslam ordusu Bakü’yü kuşatır. Halil Paşa Şark Orduları Grup Komutanlığına atanır. Görevi, Bakü üzerinden Hazar’ı denetime almak ve Bakü-Enzeli-Hemedan yoluyla Basra’ya inip İngilizleri arkadan çevirmektir. Böylece, İngilizlerin petrol kaynakları da ele geçirilmiş olacaktır.</span></p>

    <p class="Temel-Paragraf"><span class="metin_normal _idGenCharOverride-1">Almanlar, ellerinde bulunan</span> <span class="metin_normal _idGenCharOverride-1">Gürcistan demiryollarından yararlanmamıza izin vermezler.</span></p>

    <p class="Temel-Paragraf"><span class="metin_normal _idGenCharOverride-1">Siyasi görüşmeler istenen sonucu vermeyince, Alman Genel Karargâhından Ludendorf baskı yapmaya başlar ve Türk birliklerinin ileri hareketlerini durdurarak İran ve Mezapotamya üzerine kaydırılmasını ister. Osmanlı’nın 4-8 Haziran arasında yeni Kafkas devletleriyle ikili anlaşmalar yapması üzerine, Ludendorf 8 Haziran’da, doğrudan Enver Paşa’ya bir telgraf çekerek, Almanya’nın, kendisine sorulmadan yapılan bu anlaşmaları kabul etmeyeceğini bildirir ve askerî hareketin durdurulmasını ister. Enver Paşa Alman genel karargâhına gönderdiği 9 Haziran 1928 tarihli yazısında, Türk birliklerinin Kafkasya’da fütuhat için bulunmadığını, özellikle Ermeni katliamlarına karşı Müslüman halkı korumak istediğini bildirir. Nuri Paşa’nın Kafkasya İslam Ordusu Bakü’yü elinde tutan İngiliz kuvvetleriyle vuruşmaya başlar. Bir yandan da Ermenilerin silahlı birlikleri Osmanlı’ya karşı savaşmakta ve yerli Müslüman halkı katletmektedir.</span></p>

    <p class="Temel-Paragraf"><span class="metin_normal _idGenCharOverride-1">Hemen ertesi günü Hindenburg’un telgrafı gelir: Kafkaslardan tamamen çekilmemizi ve birliklerimizi Irak cephesine kaydırmamızı istemektedir.</span></p>

    <p class="Temel-Paragraf"><span class="metin_normal _idGenCharOverride-1">Mareşal Hindenburg, Müşterek Karargâhın Başkomutanıdır; Enver Paşa ya bu emri yerine getirecek ya da istifa edecektir. Bir istifa mektubu yazar: Hemen İstanbul’a dönüp, isteklerinizi Zât-ı Şahaneye bildireceğim ve</span> <span class="metin_normal_i _idGenCharOverride-1">“Beni başkomutanlık vekâletinden affeylemelerini istirham edeceğim. Doğu ve Kuzey Kafkasya Müslümanlarına vaad ve temin eylediğim yardımları geri almanın, bence imkânı yoktur.”</span> <span class="metin_indentmetin_n _idGenCharOverride-8">(Aydemir,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.447)</span><span class="metin_dipnot _idGenCharOverride-6"><a class="_idFootnoteLink" href="#footnote-238-41" id="footnote-238-41-backlink">41</a></span> <span class="metin_normal _idGenCharOverride-1">Ancak, Enver Paşa’nın Kurmay Başkanı olan ve başından beri Paşa’yı haklı bulan General Seeckt, araya girerek bu telgrafı göndertmez ve Hindenburg’a verdiği, Paşa’nın bu isteğe büyük ölçüde uyacağı yolundaki bilgilerle arayı yumuşatmaya çalışır.</span> <span class="metin_indentmetin_n _idGenCharOverride-8">(Çolak,</span> <span class="metin_indentmetin_i _idGenCharOverride-8">a.g.e,</span> <span class="metin_indentmetin_n _idGenCharOverride-8">s. 266)</span></p>

    <p class="Temel-Paragraf"><span class="metin_normal _idGenCharOverride-1">Tiflis’te bulunan Albay Kress’e Tiflis-Poti demiryolunu korumak üzere iki Alman taburu gönderilmiştir. Kress aynı zamanda bir Gürcü ordusu kurmaya çalışmakta ve sürekli yeni kuvvetler istemektedir. Bolşevikler de, Osmanlı’nın Bakü’ye girmesi halinde, Rusya’nın savaş ilan edeceğini bildirirler.</span> <span class="metin_indentmetin_n _idGenCharOverride-8">(Çolak,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.268)</span></p>

    <p class="Temel-Paragraf"><span class="metin_normal _idGenCharOverride-1">Enver Paşa, Alman Genel Karargâhının da en üst düzeyde baskılarını artırması karşısında, hareketin durdurulacağını söyler ama Nuri ve</span> <span class="metin_normal _idGenCharOverride-1">Halil Paşa’ya mutlaka Bakü’ye girilmesi emrini verir; zaman kazanmaya çalışmaktadır. 5 Ağustos’ta Nuri Paşa’nın bir saldırısı başarısız olur. General Ludendorf, hareket durdurulmazsa bütün Alman subaylarını geri çekeceğini bildirir. Enver Paşa, Nuri Paşa’nın hareketini durdurur. Ancak, bu durmanın, Alman baskısı görüntüsü altında, başarısız kalan Nuri Paşa kuvvetlerinin ikmalini tamamlamak için yapıldığı tahmin edilmektedir; nitekim, büyük ölçüde sağlanır da.</span></p>

    <p class="Temel-Paragraf"><span class="metin_normal _idGenCharOverride-1">Almanlar Ruslarla görüşmeler yaparak, 14 Ağustos 1918’de, İstanbul’a gönderilen bütün kömür ve sair malzemenin kesilmesine, Tiflis üzerinden Bakü’ye giden bütün ikmal yollarının kapatılmasına karar vererek Türk hareketini engellemeye çalışırlar. Fakat, bu arada beklenmedik bir gelişme olur, Almanlar Ruslarla görüşme halindeyken, Menşevikler 31 Temmuz’da bir darbe yaparak Bakü’yü Bolşeviklerden alır ve derhal</span> <span class="metin_normal _idGenCharOverride-1">İran’daki İngiliz kuvvetlerinden yardım isterler. İngiliz birlikleri 4 Ağustos’tan itibaren Bakü’ye girmeye başlar.</span></p>

    <p class="Temel-Paragraf"><span class="metin_normal _idGenCharOverride-1">Durum yeniden değişmiştir. General Seeckt Türklerin Bakü’ye girmesi için ısrar eder; Genel Karargâh da sıcak bakar, ama Alman Dışişleri kesinlikle buna karşı çıkar. Ruslar da Almanların girmesini istemektedir. General Ludendorf, General Seeckt’ten Enver Paşa’yı ikna etmesini ister, Tiflis’teki Albay Kress’e de, Bakü’yü almak için hazırlanmasını, emrine bir tugayın gönderileceğini bildirir. Albay</span> <span class="metin_normal _idGenCharOverride-1">Kress, İstanbul üzerinden Berlin’e gider. Emir gelse de, Türk askerinin geri çekilmeyeceğini ve onlarla birlikte olmadıkça Bakü’ye girilemeyeceğini söyler.</span></p>

    <p class="Temel-Paragraf"><span class="metin_normal _idGenCharOverride-1">Halil Paşa, yeğeni Nuri Paşa’ya takviye kuvvetler göndererek, kendisi de Bakü önlerine gelir. Gürcistan’daki Von Kress, Bakü üzerine yürüyen kuvvetlere bir Alman taburunun da katılmasını ister; Halil Paşa buna izin vermez. Bakü üzerine sabah başlayan taarruz akşama kadar sürer. Halil Paşa der ki,</span> <span class="metin_normal_i _idGenCharOverride-1">“Ve bu savaşta zaman zaman kendimi, elimde mavzer, ileri hatların arasında bulduğum zamanlar oldu...”</span> <span class="metin_indentmetin_n _idGenCharOverride-8">(Halil [Kut],</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.176)</span> <span class="metin_normal _idGenCharOverride-1">Bu arada kendisine yaklaşan bir er, yalvaran bir sesle</span> <span class="metin_normal_i _idGenCharOverride-1">“Kumandan Paşam, ben seninle başından beri, Arabistan ellerinden beri beraberimdir. ...bak gene kendini kollamamışsın... Kurşun değecek kumandan paşam, azıcık olsun başını kollasan.”</span> <span class="metin_normal _idGenCharOverride-1">Tutup, alnından öptüğü erin omuzundan kan aktığını görür.</span> <span class="metin_normal_i _idGenCharOverride-1">“Yaralısın oğlum!”</span> <span class="metin_normal_i _idGenCharOverride-1">“Unutmuşum kumandanım, dedi; sıçraya sıçraya ileri doğru kaydı; bir yandan da mavzerindeki kurşunları tamamlıyordu. Ve İmparatorluk destanla devam ediyordu...”</span> <span class="metin_indentmetin_n _idGenCharOverride-8">(Halil [Kut],</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.177)</span></p>

    <p class="Temel-Paragraf"><span class="metin_normal _idGenCharOverride-1">Ertesi gün son taarruz yapılacaktır.</span> <span class="metin_normal_i _idGenCharOverride-1">“ ... Rovelverimi temizledim.... Emir erim mavzerimin bakımını yaptı; aldım, kontrol ettim. İleri hatlara yürüdüm; ilk saldıracak birliğin başına geçtim; birlik komutanını çağırdım: ‘Bu birliğin komutasını alıyorum... Komutanlık karargâhı burasıdır. Emir subaylığı görevini aldınız..’ Sert bir selam verdi. Ölünceye kadar emrinizdeyim, der gibi gözlerimin içine dikti gözlerini....”</span></p>

    <p class="Temel-Paragraf"><span class="metin_normal _idGenCharOverride-1">Kafkas İslam Ordusunun çetin vuruşmalardan sonra 15 Eylül 1918’de Bakü’ye girdiği bildirilir:</span></p>

    <p class="Temel-Paragraf"><span class="metin_normal_i _idGenCharOverride-1">“Allah’ın yardımı ile Bakü şehri, otuz saat şiddetli çarpışmalardan sonra, 15.9.1334’te saat 9 öncesinde zaptedilmiştir. Bütün birlikler ve özellikle Binbaşı Fehmi Bey komutasındaki 56. Alayın kahramanlığı zikredilmeye değer. Geniş bilgi sunulacaktır.”</span></p>

    <p class="Temel-Paragraf"><span class="metin_normal _idGenCharOverride-1">Yeğeni Nuri Paşa, Halil Paşa’dan önce şehre girerek güvenlik için tedbirler almaya başlar.</span> <span class="metin_normal_i _idGenCharOverride-1">“Cengâver ruhlu ve büyük vatanperver Nuri Paşa’nın, bu, belki de hayatının en güzel günüydü.”</span> <span class="metin_indentmetin_n _idGenCharOverride-8">(Halil [Kut],</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.178)</span></p>

    <p class="temel_tp_sb"><span class="metin_normal _idGenCharOverride-1">Halil Paşa diyor ki,</span> <span class="metin_normal_i _idGenCharOverride-1">“Şehir İngilizlerin denetimi altındayken Ermeniler ve Bolşevikler yerli Türk halkına karşı geniş bir katliam hareketine girişmişler. Şehrin her mahallesinde Ermeniler, Türklerden ‘ceset kaleleri’ kurmuşlar... Ve bütün vahşetlerini ortaya koymuşlar. Küçük çocuklar kale burçları olmuş, kadınlar edep yerlerinden süngülenmiş ve bırakılmışlar. Şimdi sıra yerli halka gelmiş, onları durdurmak imkânsızdı...”</span> <span class="metin_indentmetin_n _idGenCharOverride-8">(Halil [Kut],</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.178-79)</span></p>

    <p class="Temel-Paragraf"><span class="metin_normal _idGenCharOverride-1">Şehrin her yanında güvenlik noktaları oluştururlar. O manzaraları yaşayan Halil Paşa, ayın sonuna doğru barış görüşmelerinde bulunmak üzere Ermenistan’a geçer. Orada, İstanbul’dan tanıdığı, tanımadığı bir takım Osmanlı Ermenilerini görür.</span> <span class="metin_normal_i _idGenCharOverride-1">“Taşnaksutyon Cemiyeti reisi ve sergerdesi, eski arkadaşım Aram vagona girdi. Ermenilerin Aram Paşa diye çağırdıkları eski dostum ağlayarak boynuma sarıldı.”</span> <span class="metin_normal _idGenCharOverride-1">Aram Paşa, Ermenistan İçişleri Bakanı’dır. Halil Paşa’nın otomobili sokaktan geçerken iki tarafı dolduran halkın coşkun alkışları ile karşılaşır. Aram Paşa, eski arkadaşından, ruhanî reislerinin bulunduğu Aşmetziyen Kilisesini ziyaret etmesini rica eder. Halil Paşa, olur, der. Giderler. Büyük bir halk kalabalığı toplanmıştır. Halil Paşa’nın konuşmasını isterler. Konuşur:</span></p>

    <p class="temel_indentmetin_tek"><span class="metin_minion _idGenCharOverride-9">“Zalim bir padişahı yıkmak için ve hür ve mutlu bir vatan kurmak için elbirliği ettiğim Ermeni milleti! Vatanımın en korkunç ve acı günlerinde vatanımı, düşmana esir olarak tarihten silmeye kalktıkları için, son ferdine kadar yok etmeye çalıştığım Ermeni Milleti! Bugün, Türk milletinin alicenaplığına sığındığı için huzura ve rahata kavuşturmak istediğim Ermeni milleti! Eğer siz Türk vatanına sadık kalırsanız, size elimden gelen her şeyi yapacağım. Eğer yine bir takım şuursuz komitacılara takılarak Türk’e ve Türk vatanına ihanete kalkarsanız, bütün memleketinizi saran ordularıma emir vererek, dünya üstünde nefes alacak tek Ermeni bırakmayacağım; aklınızı başınıza alın! Köylerinize, evlerinize, ailelerinizin saadeti için dönün ve çalışın. Zaman bugünkü yaraları siler.”</span> <span class="metin_indentmetin_n _idGenCharOverride-1">(Halil [Kut],</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., s. 189)</span></p>

    <p class="Temel-Paragraf"><span class="metin_normal _idGenCharOverride-1">Yolun kenarında dizilen askerlerin arkasında, muhaceret sebebiyle evlerinden olmuş binlerce Ermeni kilise meydanında düzlüklere serilmiş haldedir; perişandır.</span></p>

    <p class="temel_indentmetin_tek"><span class="metin_minion _idGenCharOverride-9">“Bu kötü manzara, her görende olduğu gibi benim de insanlık duygularım üzerinde acı bir iz bıraktı ve fakat, ne var ki, yaşadıkları devleti içinden yıkmaya çalıştıkları için, rahat ve kazanç dolu bir hayat yerine koca Türk Devleti’nin topraklarına ve malına göz diktikleri için bu hale düşmüş oldukları da bilinen bir gerçekti.”</span> <span class="metin_indentmetin_n _idGenCharOverride-1">(Halil [Kut],</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, s.190)</span></p>

    <p class="Temel-Paragraf"><span class="metin_normal _idGenCharOverride-1">Ruhanî Reis, bu perişan kalabalığı göstererek, biraz yardım etmeniz mümkün müdür? diye sorar. Halil Paşa, ordunun erzak durumunu görüştükten sonra, 9. Ordu Komutanı Şevki Paşa’ya bir telgraf yazarak 200 ton tahılın bu insanlara gönderilmesini emreder. Ermeniler sevinçten çılgına dönerler, Ruhanî Reis Katagigos ağlamaya başlar.</span></p>

    <p class="Temel-Paragraf"><span class="metin_normal _idGenCharOverride-1">Aynı yılın 12 Mart’ında, Erzurum’u kurtaran birlikler içinde olan Şevket Süreyya Bey şöyle anlatır:</span> <span class="metin_normal_i _idGenCharOverride-1">“Bu eserin yazarı, Erzurum’un kurtuluş günü, mesela Gürcü Kapı İstasyonunda, üç bin kadar tahmin edilen Türk ölülerini yığınlar halinde görmüştür. İşgal ettiğimiz binaların bodrumları da ölülerle doluydu. Erzurum’da öldürülen Türklerin sayısı çok büyük yekûna varır. Bu sahneleri, ileri harekâtta, bütün yol boyunca da aynen tespit ettik. Mütareke üzerine tahliye ettiğimiz Türk bölgelerinde ve bu arada Kars ve Aras boyu çevresinde de Türk kırımı devam etti.”</span> <span class="metin_indentmetin_n _idGenCharOverride-8">(</span><span class="metin_indentmetin_n _idGenCharOverride-8">Aydemir,</span> <span class="metin_indentmetin_i _idGenCharOverride-8">a.g.e.,</span> <span class="metin_indentmetin_n _idGenCharOverride-8">s.489)</span> <span class="metin_normal _idGenCharOverride-1">Bu kırımları yapanlar Ermenilerdi.</span></p>

    <p class="temel_tp_sb"><span class="metin_normal _idGenCharOverride-1">Türk birliklerinin Bakü’ye girmesi üzerine Almanlar bu sefer de şehrin güvenlik yönetiminin Alman birliklerine bırakılmasını istemiş ve bunun için iki tabur göndereceklerini bildirmişlerdir. Durumun kendisine bildirilmesi üzerine Enver Paşa, Şark Orduları Grup Komutanı Halil Paşa’ya şu telgrafı çeker:</span> <span class="metin_normal_i _idGenCharOverride-1">“Bakü’ye gönderilmek istenen Alman taburu hakkında, Nuri, merkez-i hükûmetten emir ve izin almadıkça buna onay veremeyeceğini General Von Kress’e bildirsin. Eğer bunu dinlemeyerek zorla kuvvet göndermeye kalkışırlarsa, bu durumda demiryolu köprüsünün attırılması ve her halde geçmelerine engel olunması uygundur.”</span></p>

    <p class="Temel-Paragraf"><span class="metin_normal _idGenCharOverride-1">Halil Paşa, bir köprüyü uçurarak Alman taburunun gelmesini önler.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa bu konuda çok titiz ve sert davranmaktadır. Aynı konuda Nuri Paşa’ya çektiği telgrafta, Kaymakam Goltz komutasında gelecek birliğin Bakü’ye sokulmamasını emreder.</span> <span class="metin_normal_i _idGenCharOverride-1">“Goltz şahsına mahsus bir iki hizmetçi ile gelebilir. Ama, az miktarda dahi asker getirmesine izin verilmesin. Ve Gence’de bırakılmasını yazdığınız Alman askeri dahi derhal geri gönderilsin....”</span></p>

    <p class="temel_tp_sb"><span class="metin_normal _idGenCharOverride-1">Enver Paşa Azerbaycan’a önemli miktarda para, silah ve cephane gönderir; bir kısım Osmanlı subaylarının Azerbaycan vatandaşlığına geçerek orada kalmalarını sağlar. Genç Cumhuriyeti ayakta tutmaya çalışır.</span></p>

    <p class="otuken_resim"><span class="metin_resim_n _idGenCharOverride-3"><img alt="" class="_idGenPageitem-23" src="../Images/s.306.jpg" /></span></p>

    <p class="otuken_resim_aciklama"><span class="metin_resim_n _idGenCharOverride-3">Enver Paşa’nın, Kafkas Ordusu Komutanı, kardeşi Nuri Paşa’ya, “Oyunu kaybettik” dediği çok gizli ve zata mahsus şifreli telgrafı:</span></p>

    <p class="otuken_resim_aciklama"><span class="metin_resim_n _idGenCharOverride-3">Müttefiklerimizle birlikte barış yapmaya mecbur olduk. Yakında görüşmeler başlayacak. Oyunu kaybettik. Azerbaycan’ın istiklalinin temini gayet mühimdir. Tahran’a bir delege göndersinler. İngiliz, Amerikan elçileriyle görüşerek tanınmak için uğraşsınlar. Tarafsız kalmak istediklerini söylesinler.</span></p>

    <p class="otuken_resim_aciklama_sb"><span class="metin_resim_i _idGenCharOverride-3">(T.T.K. Kâzım Orbay Arşivi, II. B.565)</span></p>

    <p class="Temel-Paragraf"><span class="metin_normal _idGenCharOverride-1">Bu sıralarda Alman-Rus anlaşması imzalanır; Ruslar Bakü petrollerinde Almanlara dörtte bir pay vermektedirler. Ama, Bakü ellerinden çıkmıştır ve kendileri de petrol alamamaktadır. Bu anlaşma bir gün sonra İstanbul’a bildirilir ve bomba gibi patlar. Başbakan Talat Paşa hemen Berlin’e gider. Almanya ile 23 Eylül 1918 gizli protokolü imzalanır. Buna göre, Kafkas devletleri Almanya tarafından tanınacak, Bakü petrolleri İttifak devletleri tarafından birlikte kullanılacak, Kırım ve Rusya Müslümanlarının milliyet haklarını</span> <span class="metin_normal _idGenCharOverride-1">Almanya tanıyacak, Rusya’nın Karadeniz filosu sorununun çözümünde, Osmanlı donanmasının güçlenmesi dikkate alınacak.</span></p>

    <p class="Temel-Paragraf"><span class="metin_normal _idGenCharOverride-1">Bu protokol şüphesiz ki, Türk askerinin Bakü’de olmasının kazandırdığı siyasi bir başarı idi.</span></p>

    <p class="temel_yildiz"><span class="metin_normal _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Romanya’nın barış istemesi üzerine Mart 1918 başında toplanan Bükreş Konferansı’nda, Enver Paşa, Alman genel karargâhındaki Zeki Paşa vasıtasıyla Alman dostlarımızdan, Batı Trakya’nın ve savaşın başında geçici olarak Bulgaristan’a bırakılan toprakların bize iadesini ister. Bu konferansa katılan Başbakan Talat Paşa da, sert üsluplarla batıdaki sınırımızın Mesta-Karasu olması gerektiğini savunur. Ancak, Almanlar bu isteklere hiç de sıcak bakmazlar. Enver Paşa, doğrudan Bulgar Kralına yazarak, savaştan sonraki dostlukların da gelişmesi için bu yerlerin Osmanlı’ya bırakılmasına yardımcı olmasını ister; ama, olmaz.</span> <span class="metin_indentmetin_n _idGenCharOverride-8">(Aydemir,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.413)</span> <span class="metin_normal _idGenCharOverride-1">Yedi, sekiz ay sonra, Bulgaristan çökünce, her şey başladığı yere döner.</span></p>

    <p class="temel_yildiz"><span class="metin_normal _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">1917 yılının Nisan ayında savaşa İtilaf devletleri yanında giren Amerika Birleşik Devletlerinin Başkanı Wilson, 8 Ocak 1918’de muhtemel barışın şartlarını açıklar:</span></p>

    <p class="temel_tp_sb"><span class="metin_normal _idGenCharOverride-1">Wilson’un dünya milletlerine ilan ettiği barış şartlarının, özellikle Türkiye’yi ilgilendiren maddeleri şöyledir:</span></p>

    <p class="temel_indentmetin"><span class="metin_normal _idGenCharOverride-10">- Milletler arasında gizli anlaşmalara son verilerek açık diplomasi yönteminin uygulanması.</span></p>

    <p class="temel_indentmetin"><span class="metin_normal _idGenCharOverride-10">- Karasuları dışındaki denizlerde gerek savaş halinde, gerek barış halinde trafiğin kesin olarak serbest olması.</span></p>

    <p class="temel_indentmetin"><span class="metin_normal _idGenCharOverride-10">- Ekonomik engellerin imkân derecesinde kaldırılması ve ticarî meselelerde bütün milletler arasında eşitlik kurulması.</span></p>

    <p class="temel_indentmetin"><span class="metin_normal _idGenCharOverride-10">- Her milletin silahlanmayı iç güvenliğini sağlamaya yetecek dereceye indirmesi.</span></p>

    <p class="temel_indentmetin"><span class="metin_normal _idGenCharOverride-10">- Sömürgelere ait bütün isteklerin, hâkimiyet meselesinin, ilgili halkın yararları ve hükûmetin haklı istekleri derecesinde geniş ve tamamiyle tarafsız bir fikir ile serbestçe münakaşa neticesinde çözümlenmesi.</span></p>

    <p class="temel_indentmetin"><span class="metin_normal _idGenCharOverride-10">- Halihazırdaki Osmanlı İmparatorluğunun Türk olan kısımlarına itirazsız bir hâkimiyet sağlanması; fakat, halen Türk boyunduruğu altında bulunan diğer milliyetlere salt güvenlik içinde varlıkları ve eziyetsiz olarak gelişmeleri imkânının garanti altına alınması.</span></p>

    <p class="temel_indentmetin"><span class="metin_normal _idGenCharOverride-10">- Çanakkale Boğazı’nın uluslar arası teminat altında bütün milletlerin ticaret gemilerinin serbestçe geçmesi için açık kalması.</span></p>

    <p class="temel_indentmetin"><span class="metin_normal _idGenCharOverride-10">- Kesin anlaşmalara dayanarak bütün devletlere eşit derecede karşılıklı siyasi istiklal, ülke bütünlüğü güveni sağlamak maksadiyle milletler arasında umumi bir cemiyet teşkili lüzumu.</span> <span class="metin_indentmetin_n _idGenCharOverride-1">(Sabahattin Selek,</span> <span class="metin_indentmetin_i _idGenCharOverride-1">Milli Mücadele, I Anadolu İhtilali,</span> <span class="metin_indentmetin_n _idGenCharOverride-1">İstanbul-1965, s. 31)</span></p>

    <p class="temel_indentmetin_sb"><span class="metin_normal _idGenCharOverride-10">- Bundan böyle devletler arasında açık anlaşmalar ve açık diplomasi hakim olmalıdır; Osmanlı İmparatorluğu’nun Türklerle meskûn olan kısımlarında egemenliği sağlanmalı, diğer bölgelere ise özerk gelişme imkânları tanınmalıdır.</span></p>

    <p class="Temel-Paragraf"><span class="metin_normal _idGenCharOverride-1">Almanlar batı cephesinde</span> <span class="metin_normal _idGenCharOverride-1">Belçika ortalarına kadar çekilmişlerdir ve karşı kuvvetler, yeni taarruz planları içindedir. Almanya’nın içi de savaş aleyhtarlığı ve sosyalist hareketlerle çalkanmaktadır. Avusturya cephesi ise İtalyan taarruzu ile yarılmıştır ve askerler silahlarını atıp kaçmaktadır. Bulgarların koruduğu Makedonya cephesi de Eylül ortasında yarılmıştır ve İtilaf devletleri birlikleri Trakya’ya doğru ilerlemektedir. Güneyde ise İngilizler 7 Mayıs 1918’de Kerkük’ü düşürmüş, Dicle boyundan Musul’a doğru yürümektedir.</span></p>

    <p class="Temel-Paragraf"><span class="metin_normal _idGenCharOverride-1">Bu durumda Enver Paşa silah altına alınmamış olan en son kuvvetleri de başkent İstanbul’un savunulması için toplamaya çalışır. Kafkasya cephesindeki birliklerin de İstanbul’a dönmelerini emreder.</span> <span class="metin_normal_i _idGenCharOverride-1">“Enver Paşa’nın fikrine göre, en hafif şartlı bir anlaşmanın gerçekleşmesi, Alman cephelerinde düşmana gösterilecek direnişe bağlıydı.”</span> <span class="metin_indentmetin_n _idGenCharOverride-8">(Emir Şekip Aslan,</span> <span class="metin_indentmetin_i _idGenCharOverride-8">Ölüme Giden Yolda Üç Osmanlı</span><span class="metin_indentmetin_n _idGenCharOverride-8">, İstanbul 2005, s.17)</span> <span class="metin_normal _idGenCharOverride-1">Ancak, bu direncin gösterilememesi, Enver Paşa’nın savaşa devam kararlılığını etkiledi. Esasen sosyalist hareketlerle sarsılmış olan Avrupa halkları Wilson prensipleri çerçevesinde bir barış istiyordu ve bu istekler Türkiye’de de konuşulmaya başlanmıştı.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa sona gelinmekte olduğuna karar verir; bu şartlarda, Azerbaycan Cumhuriyetinin durumunu sağlama almaya çalışır. Nuri Paşa’ya talimatlar gönderir:</span> <span class="metin_normal_i _idGenCharOverride-1">“Belki, görünüşte Azerbaycan ve Kuzey Kafkasya’dan çekileceğiz. Kuvvetlerimizi çekmiş görünmeye mecbur olacağız. Ve böyle bir durumda Azerbaycan ve Kuzey Kafkasya’nın, kendi kuvvetlerine dayanması gerekecektir.”</span> <span class="metin_normal _idGenCharOverride-1">Şimdiden ona göre tedbirlerinizi alın ve teşkilatlarınızı kurun.</span> <span class="metin_normal_i _idGenCharOverride-1">“Orada çalışacak olan subay vesaire, Azerbaycan uyruğu olarak kalsın. Ve hükûmet çekilme emri verirse bile, orada kalmak üzere tertibat alınsın. Rus silahı ve cephanesinden olmak üzere, Azerbaycan’a mümkün olduğu kadar çok silah ve cephane gönderilsin. Şark Orduları içinden, Nuri’nin adlî, maarif vesaire teşkilatı için gerekli memurlar gönderilsin...”</span> <span class="metin_indentmetin_n _idGenCharOverride-8">(Aydemir,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.469)</span></p>

    <p class="Temel-Paragraf"><span class="metin_normal _idGenCharOverride-1">3 Temmuz 1918 günü Sultan Mehmet Reşat Han, âlem-i bekaya göçer. Veliaht Mehmet Vahdeddin Efendi Osmanlı tahtına çıkar. 31 Ağustos 1918’de Osmanlı tarihinin son cülus töreni yapılır. Sultan V. Mehmet Han Dolmabahçe Sarayından çifte saltanat kayığına binerek Eyüp’e geçer. Saltanat kılıcını, Konya Mevlevi Çelebileri, Nakibü’l-eşraf yahut Şeyhülislam’ın kuşatması gelenek iken, Bingazi’den İstanbul’a gelmiş olan Şeyh Seyyit Ahmet Şerif Sünusî ilk ve son kez kuşatır. Törenden sonra “Padişahım çok yaşa!” sesleri arasında saltanat arabasına binen Vahdeddin Han Edirnekapı, Fatih yolundan Divanyolu’na gelerek, Sultan Fatih ve Sultan Mahmut türbelerinde fatiha okur ve Topkapı Sarayına iner. İstanbul Şehremini, gelenek üzre İstanbul’un anahtarlarını kendisine sunar.</span></p>

    <p class="Temel-Paragraf"><span class="metin_normal _idGenCharOverride-1">1918 Eylül ayında, Müttefikler savaşı kaybettiklerini kesin olarak anlar ve barış için aralarında görüşmelere başlarlar. Almanya, müttefiklerin kendi başlarına bir barış arayışına girmemelerini, barış teklifi için daha uygun bir zamanın beklenmesini ister. Avusturya acele eder. Bu sıralarda Talat Paşa</span> <span class="metin_normal _idGenCharOverride-1">Berlin’e gider. Talat Paşa ve Bulgar Kralı da Alman görüşünü destekler. Buna rağmen Avusturya İmparatoru 14 Eylül 1918’de barış teklifinde bulunur. İtilaf devletleri bu teklifi şüpheyle karşılayıp, bir süre cevap vermezler. Bulgar orduları ancak bir iki hafta daha dayanır. Talat Paşa İstanbul’a gelmeden de, bizim Filistin Cephemiz çözülür. Uygun zamanı bekleme imkânı kalmaz. Bulgar Kralı 26 Eylül’de barış ister. Bulgarlar 29 Eylül 1918’de</span> <span class="metin_normal _idGenCharOverride-1">Selanik’te İtilaf devletleriyle barış anlaşması imzalamış ve böylece Osmanlının batı yanı çökmüştür. İstanbul, Trakya üzerinden gelen düşmanın tehdidi altındadır.</span></p>

    <p class="Temel-Paragraf"><span class="metin_normal _idGenCharOverride-1">28 Eylül 1918’de Talat Paşa Berlin’e giderek olup biteni yakından görmek ister; Almanların direnme gücü kalmamıştır; artık sona gelinmiştir. Almanya bu durumda, barış için Türkiye ve Avusturya’yla yazışmaya girer ve 5 Ekim’de üç devletin barış teklifi Amerikan Cumhurbaşkanı Wilson’a ulaştırılır. Almanya,</span> <span class="metin_normal _idGenCharOverride-1">Avusturya ve Türkiye, Wilson’un 8 Ocak 1918’de açıkladığı ilkeler doğrultusunda barış istiyorlardı.</span></p>

    <p class="Temel-Paragraf"><span class="metin_normal _idGenCharOverride-1">Paşa, bir süre sonraki mektuplarında, barışa gitmek zorunda kaldıklarını, Kabinenin istifaya hazırlandığını, kendisinin de işsiz kalacağını ve sıkılacağını söyleyerek, oralara gitmeyi düşündüğünü, oraların “bir hayat eseri gösterip gösteremeyecekleri” hakkındaki düşüncelerini bildirmelerini Nuri ve Halil Paşalardan ister. Amcası Halil Paşa, Kafkasya’ya geçmemesini, buralarda beklediği hayatiyetin olmadığını, Nuri’nin kalmasının yeterli olduğunu söyler.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa,</span> <span class="metin_normal_i _idGenCharOverride-1">“Oyunu kaybettik.”</span> <span class="metin_normal _idGenCharOverride-1">der; savaşın sona erdiğini ordulara bildirir ve birliklere bir veda mesajı yayımlar.</span></p>

    <p class="Temel-Paragraf"><span class="metin_normal _idGenCharOverride-1">Osmanlının barış isteği de kolay olmamıştır; özellikle Enver Paşa’nın direnmeye devamda ısrarı, Talat Paşa’yı da tereddüte sevketmiştir. A. Fuat Türkgeldi’nin yazdığına göre, Talat Paşa’yı Sultan Vahdeddin, Enver Paşa’yı da Veliaht Efendi barışa razı etmiştir.</span> <span class="metin_indentmetin_n _idGenCharOverride-8">(Ali Fuat Türkgeldi,</span> <span class="metin_indentmetin_i _idGenCharOverride-8">Görüp İşittiklerim</span><span class="metin_indentmetin_n _idGenCharOverride-8">, Ankara 1951, s. 150)</span></p>

    <p class="Temel-Paragraf"><span class="metin_normal _idGenCharOverride-1">Aslında Türkiye zor durumda idi;</span> <span class="metin_normal _idGenCharOverride-1">Trakya sınırında üç İngiliz, üç Yunan, bir Fransız tümeni ve bir İtalyan tugayı İstanbul üzerine yürümek için İngilizlerle Fransızlar arasındaki komuta meselesinin çözümünü beklemektedir. Wilson’dan beklenen cevabın ne zaman geleceği de belirsizdir. İzmir Valisi Rahmi Bey aracılığı ile İngilizlere yapılan teklif, geri çevrilmiştir.</span></p>

    <p class="Temel-Paragraf"><span class="metin_normal _idGenCharOverride-1">8 Ekim 1918’de, Talat Paşa’nın sadrazam olduğu İttihat Terakki hükûmeti istifa eder. Osmanlı Meşrutiyetinin bilinen üslupsuz, sert muhalefeti, Kabinenin istifasından sonra açılan Millet Meclisinde iyice azgınlaşmış, azınlık milletvekillerinin İttihatçı adı altında Türklüğü aşağılamalarına varmıştı. Diğer siyasi parti mensupları, İttihatçılık aleyhinde dizginsiz sözler söylemeyi günün siyaseti haline getirmişlerdi. İttihat Terakki kongresi 1 Kasım 1918’de bu hava içinde toplanarak kendisini fesheder. Fazla öne çıkmamış olan İttihatçılar, Teceddüt Fırkası’nı kurarlar; İttihat Terakki’nin mameleki yeni partiye devredilir. Ancak, uzun sürmeyecek bu parti, Hükûmet tarafından kapatılarak kasasına el konulacaktır.</span></p>

    <p class="Temel-Paragraf"><span class="metin_normal _idGenCharOverride-1">Herkesin güven ve sevgisini kazanmış nadir şahsiyetlerden biri olan</span> <span class="metin_normal _idGenCharOverride-1">Ahmet İzzet Paşa yeni hükûmeti kurar. Savaş Bakanlığını da uhdesinde bulunduran Başbakan Ahmet İzzet Paşa, son olarak durumu Genel Kurmay İkinci Başkanı General Von Seeckt ile inceler. General,</span> <span class="metin_normal_i _idGenCharOverride-1">“Cephelerden alınan son haberlerin, birliklerimizin daha fazla savaşa devamla savunmayı sağlayamayacakları merkezinde olduğunu, müttefiklerimizin de bize askerî yardımda bulunma ihtimali görülmediğini ve devletimiz için barış aramaktan başka bir tedbir kalmadığını”</span> <span class="metin_normal _idGenCharOverride-1">söyler.</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">Rauf Orbay’ın Hatıraları</span><span class="metin_indentmetin_n _idGenCharOverride-8">, s.45)</span></p>

    <p class="Temel-Paragraf"><span class="metin_normal _idGenCharOverride-1">Osmanlı bir başına kalmıştır ve artık dayanacak gücü kalmamıştır; İspanya ve İsviçre aracılığıyla yapılan mütareke istekleri cevapsız bırakılır; İtilaf devletleri donanmalarının Çanakkale’de toplanmasını ve ordularının Trakya’da biraz daha ilerlemesini beklemektedirler. Nihayet, Kûtü’l-ammare’de esir edilen İngiliz generali Towshend’in araya girmesiyle, Limni’nin Mondros Limanında bulunan bir İngiliz zırhlısında ateşkes görüşmeleri başlar.</span></p>

    <p class="temel_yildiz"><span class="metin_normal _idGenCharOverride-1">* * *</span></p>

    <p class="temel_tp_sb"><span class="metin_normal _idGenCharOverride-1">30 Ekim 1918’de imzalanan Mondros Mütarekesi’nin yirmi beş maddesinin esasları şunlardır:</span></p>

    <p class="temel_indentmetin"><span class="metin_normal _idGenCharOverride-10">1. Karadeniz ve Çanakkale Boğazlarındaki istihkâmlar İtilaf devletlerince işgal edilecektir.</span></p>

    <p class="temel_indentmetin"><span class="metin_normal _idGenCharOverride-10">2. Hudutların ve güvenliğin korunması için gerekli olanın dışındaki bütün Osmanlı ordusu terhis edilecektir.</span></p>

    <p class="temel_indentmetin"><span class="metin_normal _idGenCharOverride-10">3. Osmanlı donanması teslim edilerek, limanlarda tutuklu bırakılacaktır.</span></p>

    <p class="temel_indentmetin"><span class="metin_normal _idGenCharOverride-10">4. Galip devletler, güvenliklerini tehlikeye düşüren bir durum çıktığında lüzum gördükleri stratejik noktaları işgal edebileceklerdir.</span></p>

    <p class="temel_indentmetin"><span class="metin_normal _idGenCharOverride-10">5. Galipler bütün Türk liman ve demiryollarından istifade edebilecek, telsiz ve telgraf haberleşmesini denetleyebileceklerdir.</span></p>

    <p class="temel_indentmetin"><span class="metin_normal _idGenCharOverride-10">6. Toros tünelleri galiplerce işgal edilecektir.</span></p>

    <p class="temel_indentmetin"><span class="metin_normal _idGenCharOverride-10">7. Kafkas Cephesinde Osmanlı ordusu 1914 sınırına çekilecektir.</span></p>

    <p class="temel_indentmetin"><span class="metin_normal _idGenCharOverride-10">8. Hicaz, Asir, Yemen, Suriye, Irak, Trablus ve Bingazi’deki Osmanlı birlikleri en yakın galip devlet komutanlığına teslim olacaklardır.</span></p>

    <p class="temel_indentmetin"><span class="metin_normal _idGenCharOverride-10">9. Ordunun terhisi ile geri kalan silah ve teçhizat galiplerin vereceği talimata tâbi olacaktır.</span></p>

    <p class="temel_indentmetin"><span class="metin_normal _idGenCharOverride-10">10. Vilayet-i Sitte denilen altı Doğu vilayetinde karışıklık çıktığı takdirde Müttefikler buraları işgal edebileceklerdir.</span></p>

    <p class="temel_indentmetin_sb"><span class="metin_normal _idGenCharOverride-10">11. Türk esirleri esarette kalmaya devam edecek, Müttefiklere ve Ermenilere ait esirler hemen serbest bırakılacaktır.</span></p>

    <p class="Temel-Paragraf"><span class="metin_normal _idGenCharOverride-1">Görüldüğü gibi, Osmanlı’yı, yaşadıklarından da zor günler beklemektedir.</span></p>

    <p class="temel_yildiz"><span class="metin_normal _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Osmanlı askerinin cepheden cepheye koşan bu büyük hikâyesini birkaç alıntı ile bitirmek istiyorum:</span></p>

    <p class="Temel-Paragraf"><span class="metin_normal _idGenCharOverride-1">Osmanlı ordusunun, bütün olarak savaşa yeterince hazırlanamadığı, buna zaman ve imkân bulamadığı bilinmektedir. Bunu Ali İhsan Sabis Paşa pek kısa ve güzel ifade eder:</span></p>

    <p class="temel_indentmetin_tek"><span class="metin_minion _idGenCharOverride-9">“Savaş, savaş zamanı kazanılmaz. Ancak, uzun barış yıllarında inceden inceye çalışarak, hazırlıklar yaparak kazanılır; bizzat savaş, bir ekin biçimidir. Barış zamanında ne ekilmişse savaş zamanında o biçilir. Osmanlı bu hazırlıkları yapabileceği uzun bir barış dönemini hiçbir zaman bulamadı.”</span></p>

    <p class="Temel-Paragraf"><span class="metin_normal _idGenCharOverride-1">Dr. Ramazan Balcı şu değerlendirmeyi yapar:</span></p>

    <p class="temel_indentmetin_ilk"><span class="metin_minion _idGenCharOverride-9">“Büyük bir harbin kapıya dayandığını gören Osmanlı Devleti, ilk planda her ne kadar kendisine doğrudan yönelen bir tehditle karşı karşıya değilse de, hayatının, savaşın galibi olan tarafın iki dudağı arasında olacağını biliyordu. Kendine ittifaklar arasında bir yer aramaya başladı. İttifak sözleşmelerini, daha çok Osmanlı topraklarından alacakları paylar üzerine kuran Fransa, Rusya ve İngiltere devletleri Osmanlı İmparatorluğunu kesin olarak aralarına almadılar. Savaş sonrası için de herhangi bir garanti vermediler. İtilaf devletlerinin ablukası altında bulunan Almanya ve Macaristan-Avusturya İmparatorlukları, bu ablukanın ancak Osmanlı İmparatorluğu ile yapılacak bir ittifakla kırılabileceğini görerek, Devlet-i Aliyye’yi aralarına aldılar. Ancak Osmanlı İmparatorluğu için bu ittifakın faturası ağırdı. Kafkasya’da Rusları, Süveyş’te İngilizleri üzerine çekecek, Müttefiklerin batı cephesindeki yüklerini hafifletecekti. Ne var ki, harp patladığı günlerde dünya kapitalizminin iki asırdır yağmasına uğrayan Osmanlı Devleti’nde yerinden kıpırdayacak kuvvet kalmamıştı... Devlet harbi kazanacak şartların hiç birisine sahip değildi...</span></p>

    <p class="temel_indentmetin"><span class="metin_minion _idGenCharOverride-9">“Anadolu’nun hayvan kaynakları ordunun ihtiyaç duyduğu malzemeyi istenen noktaya taşımak için yeterli değildi. Bu ihtiyaç öylesine şiddetliydi ki, menzil nakliye kolları gerekli hayvan sayısının ancak yüzde onunu toplayabildiler. Harp yılları boyunca ihtiyaç giderilemedi. Silah altına alınan askerin % 75’i ikmal kıtaları ve menzil nakliye kollarında çalıştırıldı. Yine bu sebeple, hiçbir cephede, savaşan asker sayısında üstünlük elde edilemedi. Orduların ikmal bölgelerinde yaşayan binlerce insanın da malzeme taşımaya katıldıkları dikkate alınırsa, erzak naklinde yaşanan sıkıntıların boyutları daha iyi anlaşılır. Doğu Cephesinde Ruslara karşı herhangi bir çatışmaya girilmese de, sağlık şartları ordu içinde benzeri bir tahribata yol açabilecek kadar kötüydü.</span></p>

    <p class="temel_indentmetin_sb"><span class="metin_minion _idGenCharOverride-9">“Rusya ve Almanya gibi ülkelerin, öncelikle savaşın getirdiği sıkıntılardan bunalan halkın isyankâr tutumları yüzünden savaşı kaybettikleri ya da bırakmak zorunda kaldıkları, buna karşılık Türk halkının çok zor geçen dört yıldan sonra bir de Kurtuluş Savaşı’nın zorluklarını göğüslediği düşünülecek olursa, halkın bu fedakârlığının adeta destanlaştığı kabul edilmelidir.”</span> <span class="metin_indentmetin_n _idGenCharOverride-1">(Balcı,</span> <span class="metin_indentmetin_i _idGenCharOverride-1">a.g.e.,</span> <span class="metin_indentmetin_n _idGenCharOverride-1">s.301-302)</span></p>

    <p class="Temel-Paragraf"><span class="metin_normal _idGenCharOverride-1">Zeki Velidi Togan, Birinci Dünya Savaşı’nın kazanan tarafı olmadığını ve bu sonucu da Türk Ordusunun sağladığını yazar.</span> <span class="metin_indentmetin_n _idGenCharOverride-8">(Z. Velidi Togan,</span> <span class="metin_indentmetin_i _idGenCharOverride-8">Türkili Türkistan Tarihi,</span> <span class="metin_indentmetin_n _idGenCharOverride-8">s.456</span> <span class="metin_normal _idGenCharOverride-1">)</span></p>

    <p class="Temel-Paragraf"><span class="metin_normal _idGenCharOverride-1">Savaş boyunca ve sonrasında Enver Paşa ile ordu ilişkilerini değerlendiren Şevket Süreyya şunları söyler:</span></p>

    <p class="temel_indentmetin_tek"><span class="metin_minion _idGenCharOverride-9">“Zaten şunu açık olarak belirtmeliyiz: Birinci Dünya Harbi boyunca, hatta Sarıkamış felaketine rağmen, Enver Paşa’nın orduda prestiji hiçbir zaman sarsılmadı. Harp boyunca orduda, ona karşı aktif bir çıkış ve kıpırdanışın misali yoktur. Mesela daha önce eserinden bazı parçalar verdiğimiz Kurmay Şerif Beyin Sarıkamış Harekâtı üzerinde toplanan yergilerini bir tarafa bırakırsak, hatta harpten sonra da Enver Paşa, ordu mensuplarının eser ve hatıralarında büyük tenkitlere uğramamıştır. Bu neticede onun, evvela 1908 ihtilalinden gelen efsanevi şöhretinin, kazandığı insan üstü saygının, sonra da Harbiye Nazırlığını ele aldıktan sonra, çok kısa bir zamanda başardığı Orduyu gençleştirme ve yeniden düzenleme başarısı, Enver Paşa 1 Ocak 1914’te Harbiye Nazırı olduğuna, Osmanlı Devleti de 2 Ağustos 1914’te Almanlarla ittifak bağlayıp, 29 Ekim 1914’te harbi başlattığına göre, bir yıldan daha az bir zamanda elde edilmiştir. Başarının yalnız bir kadro ve eğitim güçlendirilmesi değil, Ordu mensuplarının ruhunda yeni bir emniyet ve heyecan uyanışı ile beraber yürüdüğünü önemle belirtmek yerinde olur.”</span> <span class="metin_indentmetin_n _idGenCharOverride-1">(Aydemir,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, c.3, s.74-75)</span></p>

    <p class="Temel-Paragraf"><span class="metin_normal _idGenCharOverride-1">Yine Şevket Süreyya Bey, Sarıkamış Harekâtı sonrasında şöyle bir değerlendirme yapar:</span></p>

    <p class="temel_indentmetin_tek"><span class="metin_minion _idGenCharOverride-9">“Lakin bir gerçek var. Hatta buna, bütün kanlı kayıpları bir tarafa yazmakla birlikte, Enver Paşa’nın başarısı da diyebiliriz. Bu başarı, daha 1912-1913’te, daha doğrusu şu Birinci Dünya Harbinden bir süre önce cereyan eden Balkan Harbinde, Devletin en güçlü ordularının, hatta denebilir ki tek silah dahi patlatmadan Balkan orduları önünde birkaç gün içinde dağılıp perişan olmalarına karşılık, şu Sarıkamış muharebelerinde görülen tahammül, itaat, direniş ve sonuna kadar mücadele gücüdür. Halbuki Rus ordusu, Balkan ordularından çok daha güçlüydü. Hele aradaki silah farkı çok daha lehlerine idi. Kaldı ki, aynı dayanış ve direniş, daha sonraki bütün savaşlarda, mesela Irak’ta, mesela Suriye’deki Gazze savaşlarında, hele Çanakkale savaşında ve Avrupa cephelerine gönderilen Türk kolordularının muharebe kabiliyetlerinde, kendini en çetin sahnelerle gösterecektir. Ve Birinci Dünya Harbinde Osmanlı Ordusu, bütün yokluklara rağmen, bu harbin sonuna kadar tam dört yıl, tam on cephede, aynı güçle harbi sürdürecektir. İlk önce silah bırakan da Osmanlı Ordusu olmayacaktır. Bu tabloda Enver Paşa’nın Orduya getirdiği yeni ruhun, genç komuta kadrosunun ve en başta kendisinin temsil ettiği müsamahasız disiplinin rolü vardır. Paşa’nın ıslah ve teşkilat gücünün, kesin dikkate alınması gereken müdahalesi vardır.”</span> <span class="metin_indentmetin_n _idGenCharOverride-1">(Aydemir,</span> <span class="metin_indentmetin_i _idGenCharOverride-1">a.g.e.</span><span class="metin_indentmetin_n _idGenCharOverride-1">, c.3, s.156-157)</span></p>

    <p class="otuken_resim"><span class="otuken_logo _idGenCharOverride-1"><img alt="" class="_idGenPageitem-24" src="../Images/s.358.jpg" /></span></p>

    <p class="otuken_resim_aciklama_sb"><span class="metin_resim_n _idGenCharOverride-3">Kafkas Cephesinde kıt’alarımız Başkumandan vekilimizin nutkunu dinlerken.</span></p>

    <p class="Temel-Paragraf"><span class="metin_normal _idGenCharOverride-1">Ziya Nur Aksun Bey’in yorum ve yargısı şöyledir:</span></p>

    <p class="temel_indentmetin_ilk"><span class="metin_minion _idGenCharOverride-9">“Bu müşahedeler ve tespitler Birinci Dünya Harbindeki ordumuzun, ne derece bir ruh yüceliği ve insan üstü dayanma ve hamle gayreti gösterdiğini ortaya koymaktadır. Bunun hâkim sebebini ise, millî ideal haline gelmiş İslamî telakkide aramak lazımdır. Bu idealin başlıca mümessili, başlıca muharriki, derin bir itikat ve imanla dolu olan Enver’de temerküz eder gibidir. Harpten sonra, Yemen’de, Gazze’de, Kanal’da, Galiçya’da, İran ve Irak’ta çarpışmış subay ve komutanların bazılarının hatıralarını okudum. Bunların içinde yüksek bir idealle, derin bir iman ve şuurla, üstün bir İslamî cehtle harp ettiğini dile getiren adam yok gibidir. Bir çoğunun kanaati, ‘Oralar bizim değildi, boşuna harbettik.’ gibi, âdi ve pespaye bir görüşte toplanıyordu. Bu görüş, yalnız mağlubiyet kırıklığından doğmuyor, küçüklükten, alçaklığa gönüllülükten kaynaklanıyordu. Bu küçük adamları dahi uzak cephelerde dövüştüren, askerin muharebe gücünü artıran bir nevi ideal ve muharrik, bir ruhî cereyan ve müşevvik vardı. Herhalde İslam milletlerinin kurtuluşu idealine inanmış olan Enver, bunun müşahhas misalini vermiş görünmektedir. Büyük iman ve hareket adamı, etrafına ve zayıf nâsiyelere daima tesir eder. Bu adam ortadan kalkınca veya mağlup olunca, bu zayıf tavırlılar avareleşir. Ve daha evvelki hareketlerini bile tenkit eder bir ruh hali çöküntüsüne düşebilir. Bizde Harb-i Umumî’den sonra olan da budur. Böyle bir askerler grubu karşısında Enver, parlak bir ideal ve hatıra yıldızıdır. Bugüne kadar, bazı tatbikat kusurları bir tarafa bırakılırsa, onun seviyesinde bir ordu teşkilatçısı, onun derecesinde yüksek ideale sahip cesur ve enerjik bir asker maalesef gelmemiştir.</span></p>

    <p class="temel_indentmetin_sb"><span class="metin_minion _idGenCharOverride-9">“Daha açık konuşalım: Bizim millet ve devlet olarak son büyük harbimiz, Birinci Cihan Mücadelesidir. Sonraki İstiklal Harbi, ona nispeten cüz’î ve mahdut bir savaştır. Bugün, Türk ordusunun ve askerinin dünya kamuoyunda ve askerî mahfillerinde bir ismi varsa, bunu, Cihan Harbinde gösterilen harp gücüne ve kabiliyetine borçluyuz. Bu neticede ise, büyük bir imanla dolu olan Enver’in payını unutmamak gerekir. Onun yüksek imanını ve itikadını, Başkomutan Vekili olarak askere hitaben yayımladığı harp bildirisinde görüyoruz. ‘Arkadaşlar!’ hitabıyla başlayan bu bildiride, ‘Sevgili Başkumandanımız, Halife-i Zişan Efendimiz Hazretlerinin irade-i seniyelerini tebliğ ediyorum. Allah’ın inayeti, Peygamberimizin ruhanî yardımı ve mübarek Padişahımızın hayır duası ile ordumuz, düşmanlarımızı kahredecektir. Ancak, her subay, her asker unutmamalıdır ki, savaş meydanı fedakârlık meydanıdır. Tarih şahittir ki, Osmanlı askerinden sebatlı, Osmanlı askerinden fedakâr hiçbir asker yoktur. Hepimiz düşünmeliyiz ki, başımızın ucunda Peygamberimizin ve seçkin arkadaşlarının ruhları uçuyor. Şanlı ecdadımız, başlarımızın ucunda bizim ne yapacağımıza bakıyor. Onların hakiki evladı olduğumuzu göstermek, bizden sonra geleceklerin lanetlerinden kurtulmak istersek çalışalım. Zincirler altında inleyen üç yüz milyon İslâm ve eski tebalarımız hep bizim muzafferiyetlerimize dua ediyor. Ölümden kimse kurtulamayacaktır. Ne mutlu ileri gidenlere; ne mutlu din ve vatan yolunda şehit olanlara. İleri, daima ileri ki, zafer, şan, şehadet, cennet hep ilerde, ölüm ve aşağılanma geridedir. Mübarek ve mukaddes şehitlerimizin ruhuna fatiha. Padişahım çok yaşa!.’ cümleleri yer almaktadır. Bunlar Enver’in nasıl bir gaye ve yüksek idealle hareket ettiğini ve bunu emrindeki askere aşıladığını göstermektedir. Bildiriye göre Enver koyu bir Hilafet ve Saltanat taraftarıdır; hâr ve âteşîn bir İslâm vecdi içindedir. Üç yüz milyon Müslümanın kurtulmasını istemekte ve bunun için hareket etmektedir. Enver en ümitsiz zamanlarda bile İslam Dünyasının kurtulması davasından vazgeçmemiş, daima bunun için çalışmıştır. Hakkında anlatılanlar onun bu ideal ve imanda çok samimi olduğunda ittifak etmektedirler. Zaten samimi olmasaydı, emrindeki kuvvetlere tesir edemezdi.”</span> <span class="metin_indentmetin_n _idGenCharOverride-1">(Z. N. Aksun,</span> <span class="metin_indentmetin_i _idGenCharOverride-1">Enver Paşa ve Sarıkamış Harekâtı</span><span class="metin_indentmetin_n _idGenCharOverride-1">, s.47-50)</span></p>

    <p class="Temel-Paragraf"><span class="metin_normal _idGenCharOverride-1">Balkan Savaşında, felaketimize subayların yol açtığı, askerlerin her zamanki gibi görevlerini yaptıkları, yabancı müşahitlerin de kabul ettikleri bir tespittir. Aynı bakış açısını Birinci Dünya Savaşı ve Millî Mücadele için de uygulayabiliriz. Asker, yine her zamanki gibi görevini yapmıştır. Fakat, bu sefer komutanları farklıdır. Özellikle genç subaylar -ki ordunun neredeyse tamamı öyleydi- inanmış, hırslı, intikam isteyen, ülkücü insanlardı. Bu insanlar, askerlerini ölüme sürerlerken kendileri geride duramayacak bir heyecan içindeydiler. Başkomutanları Enver Paşa, Ordu Komutanı Hafız Hakkı Paşa idi. Hafız Hakkı Paşa’nın, elindeki tüfekle süngü hücumuna kalktığı anlatılır. Biraz yukarıda Ordular Grup Komutanı Halil (Kut) Paşa’nın cephedeki durumuna dokunmuştuk. En üst komutanların böyle olduğu bir orduda, daha aşağı kademelerdeki subayların nasıl olduğunu yahut olabileceğini anlamak zor değildir. Hiç şüphesiz ki, hepsi, birliklerinin önünde birer ateş parçası gibiydiler.</span></p>

    <p class="Temel-Paragraf"><span class="metin_normal _idGenCharOverride-1">Bu kahramanlık üslûbu, masa üstü planlarına ve kurmaylık öğretisine uymayabilir; ama, bizim insanımızın, bizim askerimizin can damarına dokunur ve onu yenilmez yapar.</span></p>

    <p class="Temel-Paragraf"><span class="metin_normal _idGenCharOverride-1">Ayrıca şu noktaya da dikkat etmek gerekir: Birinci Dünya Savaşı ve dönemin devlet adamları hakkında yazılanlar, Ziya Nur Bey’in de işaret ettiği gibi, genellikle yenilmiş adam psikolojisinde üretilmiştir. Bu kalemler, İmparatorluğun çöküşünü yaşamış insanlardır yani onlar da çökmüştür. Bu, genel insan doğasıdır; normal zamanlarda toplumsal rollerini yerine getirirler ama zor zamanlarda çözülürler. Bozgun döneminin acılarına kendini koyvermiş insan için, sağlıklı değerlendirmeler yapmak kolay değildir; yaşadığı ruh hali, bütün değerlendirme ve yorumlarına akseder. Yenilmiş insan, yüreği daralmış insandır; uzağı göremez, büyüğü kavrayamaz. Hele bütün bu kavgalar sonunda Cumhuriyet de Anadolu ile sınırlanınca, onların da bütün dünyası burayla sınırlanacak ve isimlendirmeseler de</span> <span class="metin_normal _idGenCharOverride-1">Anadolu’nun korkusunu yaşamaya başlayacaklardır. Anadolu’nun bir kısım yerlerinden daha önce Türk’ün vatanı olmuş Rumeli topraklarını hemencecik unuturlar. Babalarının yahut dedelerinin Üsküp gitti, biz nasıl yaşarız! Yahut Kırcali’siz memleket olur mu? diye günlerce ağladıklarını hiç hatırlamazlar. Buna, bir türlü üslubunu bulamamış bir siyasi mücadelenin ve Mütareke dönemi şartlarının yansımalarını da eklersek tablo tamamlanır.</span></p>

    <p class="temel_indentmetin_son"><span class="metin_normal _idGenCharOverride-10">Enver Paşa gibi, her şart altında dik durabilen insanlar çok değildir; şükür ki, o nesil içinde az da değildir. Bugünümüzü onlara borçluyuz. Ve bu ruhî çöküntüden -geç kalmış olsak da- kurtulmalıyız.</span></p>

    <div class="_idFootnotes">
      <div class="_idFootnote" id="footnote-238-40">
        <p class="temel_dipnot_p"><a class="_idFootnoteAnchor" href="#footnote-238-40-backlink">40</a> <span class="metin_normal_d _idGenCharOverride-1">Enver Paşa’yı hayallerle suçlayan Ş. Süreyya, Paşa’nın Zeki Paşa’ya yazdığı bu mektup üzerine olmadık hayalî yorumlar yapar; kardeşi Nuri Paşa’yı Azerbaycan’a padişah yapma isteğinden, kendisinin Osmanlı Padişahı olma imasına kadar bir şeyler uydurur. Paşa’nın, Almanları ürkütmeyelim uyarısını da, çok hazin olarak değerlendirir. Bu satırlar millî onur adına yazılsa da, nedense, Enver’in gerçekçi bir tutum içinde olduğu hiç aklına gelmez. Enver Almanları tanıyor, Almanlar Enver’i tanıyorlar ve karşılıklı hesap içindedirler. Enver’in Kafkasya ve Türkistan hesaplarına Almanların sıcak bakmayacağı doğal değil midir? Ve yine Ş. Süreyya da diğer birçokları gibi, savaşa hangi şartlar ve korkular içinde girdiğimizi ve kimin parası ve silahıyla savaştığımızı kolayca unutuvermekte ve söz konusu</span> <span class="metin_normal_d _idGenCharOverride-1">Almanlar olunca, çok yukarıdan konuşmaktadırlar. Elli yıl sonraki bu yorumları okuyunca Enver Paşa’nın ne ölçüde gerçekçi bir asker ve politikacı olduğu daha iyi anlaşılmaktadır. (Aydemir,</span> <span class="metin_normal_di _idGenCharOverride-1">a.g.e.</span><span class="metin_normal_d _idGenCharOverride-1">, s.392 vd.)</span></p>
      </div>

      <div class="_idFootnote" id="footnote-238-41">
        <p class="temel_dipnot_p"><a class="_idFootnoteAnchor" href="#footnote-238-41-backlink">41</a> <span class="metin_normal_d _idGenCharOverride-1">Şevket Süreyya Bey, bu telgrafın Hindenburg’a gönderilip gönderilmediği, gönderildiyse gelişmelerin nasıl olduğu bilinmemektedir, demektedir.</span></p>
      </div>
    </div>
  </div>
</body>
</html>
