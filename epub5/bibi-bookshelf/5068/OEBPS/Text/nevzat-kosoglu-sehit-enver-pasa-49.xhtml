<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>nevzat-kosoglu-sehit-enver-pasa-49</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="nevzat-kosoglu-sehit-enver-pasa" xml:lang="tr-TR">
  <div class="_idGenObjectStyleOverride-1">
    <p class="baslik_Bolum_no" id="_idParaDest-39"><span class="baslik_Bolum_no_i _idGenCharOverride-7">İttifak Arayışları</span></p>

    <p class="Temel-Paragraf_g"><span class="_idGenDropcap-2">İ</span><span class="metin_normal _idGenCharOverride-1">TTİHATÇI liderlerin Devleti ‘hiç yoktan’ bir savaşa sürükledikleri iddiası, kabullenilmesi zor bir gafletle, tarih kitaplarına kadar girmiş bir temelsiz hükümdür. Aynı kitaplarda, hem devletin ne ölçüde yalnız kaldığı,</span> <span class="metin_normal _idGenCharOverride-1">Rusya’nın açık emelleri karşısında hangi korkuların yaşandığı, yapılan bütün başvuruların geri çevrildiği, savaş öncesinde Osmanlının Asya topraklarının paylaşılması anlaşmalarının nasıl yapılmış olduğu anlatılmakta; ardından da bu mantıksız hüküm tekrarlanmaktadır. Cemal Paşa,</span> <span class="metin_normal_i _idGenCharOverride-1">“Kendini savunarak ölmekle, savunmasız ölmek arasındaki farkı anlayamayanlara sözümüz yok.”</span> <span class="metin_normal _idGenCharOverride-1">derken, ne kadar haklıdır...</span></p>

    <p class="Temel-Paragraf"><span class="metin_normal _idGenCharOverride-1">Şimdi biz, kısaca bu savaşa giriş sürecine dokunacağız; Avrupalı devletler Türkiye için ne düşünüyorlardı, Türkiye’nin imkânları neydi ve anlaşma arayışları nasıl oldu?</span></p>

    <p class="Temel-Paragraf"><span class="metin_normal _idGenCharOverride-1">Daha başlangıcında, büyük ya da küçük bütün Avrupa devletlerinin bize karşı soğuk olduklarını bilmeliyiz; bizi küçük görmekte, aşağılamaktadırlar.</span> <span class="metin_normal_i _idGenCharOverride-1">“1912’de uğradığımız felaketten beri Paris ve Londra ricali ve matbuatının sürekli olarak aleyhimizde savurdukları küfürler de millî izzet-i nefsimizi yaralıyordu. Londra Konferansında Türkiye aleyhinde gösterilmiş olan tarafgirlik ve bedhahlık ise, vatanımızın yakın zamanda ne gibi âkıbetlere maruz kalacağında şek ve şüphe bırakmıyordu.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e,</span> <span class="metin_indentmetin_n _idGenCharOverride-8">s.228)</span></p>

    <p class="Temel-Paragraf"><span class="metin_normal _idGenCharOverride-1">Amerika Birleşik Devletlerine başkan seçilen Wilson’a Türkiye’ye kimi elçi olarak atayacağını sorduklarında, şöyle der:</span> <span class="metin_normal_i _idGenCharOverride-1">“Türkiye yok ki elçi göndermeye ihtiyaç olsun.”</span> <span class="metin_indentmetin_n _idGenCharOverride-8">(Balcı,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.22)</span></p>

    <p class="Temel-Paragraf"><span class="metin_normal _idGenCharOverride-1">Daha sonra ittifakına girdiğimiz Alman Dışişleri Bakanının Türkiye hakkındaki değerlendirmesi ise şudur:</span> <span class="metin_normal_i _idGenCharOverride-1">“Türkiye kötü askerî durumu dolayısıyla, önümüzdeki yıllarda bir yük sayılmalıdır... İstanbul’a bir teklifte bulunmak lüzumsuzdur; hatta, tatmin edemeyeceğimiz karşı tekliflere yol açabileceği için zararlı bile olabilir.”</span> <span class="metin_indentmetin_n _idGenCharOverride-8">(Bayur,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, c.2, kıs.4, s.626-7)</span></p>

    <p class="Temel-Paragraf"><span class="metin_normal _idGenCharOverride-1">Alman Veliahdı, Türkiye’nin ittifaka alınması gerektiğini söylediğinde Başbakan şu cevabı verir:</span> <span class="metin_normal_i _idGenCharOverride-1">“</span><span class="metin_normal_i _idGenCharOverride-1">Almanya için bunu en büyük musibet addederim.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.133)</span></p>

    <p class="Temel-Paragraf"><span class="metin_normal _idGenCharOverride-1">Hikmet Bayur durumu şöyle özetler: Osmanlı hükûmeti yalnızlıktan kurtulmak istiyor; zaafı dolayısıyla da kimse onunla uzun vadeli ve belirli yakın bir amaç dışında bağlaşmak istemiyordu. İttihat ve Terakki’nin İngiltere ile ilk ittifak arayışı Maliye Bakanı Cavit Beyin, 1911 yılında İngiliz Denizcilik Bakanı Winston Churchill(Çörçil)’e yazdığı mektupla başlar. Cavit Bey bu mektubunda, Çörçil’in Türkiye ve genç Türklere beslediği samimi muhabbetten söz ettikten sonra şöyle der:</span> <span class="metin_normal_i _idGenCharOverride-1">“Meşrutiyetimizin başlangıcında ümit etmiştik ki, Türkiye ile İngiltere arasında sıkı bir dostluk kurulacaktır.”</span> <span class="metin_normal _idGenCharOverride-1">Bazı ufak tefek olaylar dolayısıyla bu mümkün olamadı. Şimdi iyi bir vasat vardır; çünkü İtalya’nın Trablusgarb’a saldırısı, halkımızı bu cepheden soğutmuştur.</span> <span class="metin_normal_i _idGenCharOverride-1">“Sizin İngiltere’de önemli mevkiiniz vardır. Siyasi dostlarınız üzerinde mühim bir nüfuza sahip bulunuyorsunuz. Bu gücünüzü dostluğumuzun yeniden ihyası için kullanmak isteriz.”</span> <span class="metin_normal _idGenCharOverride-1">Türklere ne ölçüde dost olduğunu bugün pekâla bildiğimiz Çörçil, cevabında,</span> <span class="metin_normal_i _idGenCharOverride-1">“Ne çare ki, tarafsızlığımızı ilan etmiş bulunuyoruz... Bunu bozacak ve politikamızın yolunu değiştirecek yeni kararlar vermemiz beklenmemelidir.”</span> <span class="metin_normal _idGenCharOverride-1">demekte ve sık sık deniz üstünlüklerinden söz ederek de, gözdağı vermektedir.</span> <span class="metin_indentmetin_n _idGenCharOverride-8">(Bayur,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., c.IV, s.1328, 1329)</span></p>

    <p class="Temel-Paragraf"><span class="metin_normal _idGenCharOverride-1">En son, Cemal Paşa’nın Fransızlar nezdindeki girişimleri sonuçsuz kalmış, hatta Fransa tarafından ciddiye alınmamıştı. Ali Fuat Erden, bu seyahatinden sonra, Cemal Paşa’nın da arkadaşlarına katıldığını yazar.</span> <span class="metin_indentmetin_n _idGenCharOverride-8">(</span><span class="metin_indentmetin_n _idGenCharOverride-8">Erden,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.8)</span> <span class="metin_normal _idGenCharOverride-1">Osmanlı yetkilileri, İngiltere, Fransa ve Rusya’ya, aralarına girebilmek için uzunca dil dökerler; çok güçlü ve kandırıcı konuşmalar yaparlar. Fakat, onlar kararlıdır. Osmanlı hükûmeti, denizde üstünlüğü olan İngiltere’ye karşı savaşa girmek istemiyordu; çünkü, iki bin mili aşan deniz sınırları vardı ve bunları savunacak güçlü bir donanması yoktu. Ayrıca, Almanya’nın yanında gözüken İtalyanlarla aynı safta olmak istemiyordu; çünkü, Enver Paşa’nın kardeşi Nuri Paşa öncülüğünde Trablusgarp’taki mücadele devam ediyordu. İtalyanlar 26 Nisan 1915’te İngilizlerle gizli bir anlaşma imzalayarak İtilaf devletleri safında savaşa gireceklerdir. Fakat, Cemal Paşa’nın dediği gibi,</span> <span class="metin_normal_i _idGenCharOverride-1">“Bizi istemeyen devletlerle ittifakımız ne suretle mümkün olabilirdi ki biz de ittifak edelim?”</span> <span class="metin_normal _idGenCharOverride-1">Bu arada Osmanlı hükûmeti İngiliz ve Fransız şirketlerine, bir ittifak yolu açabilmek için bolca ihaleler verir; fakat bir faydası olmaz.</span></p>

    <p class="Temel-Paragraf"><span class="metin_normal _idGenCharOverride-1">Hükûmetin ruhî durumunu Talat Paşa’nın aşağıdaki sözleri açık olarak ortaya koymaktadır:</span> <span class="metin_normal_i _idGenCharOverride-1">“Hepimiz şu kanaatte idik ki, varlığını koruyabilmek için Türkiye’nin böyle bir Avrupa devleti ile ittifak etmesi elzemdi ve Türkiye ancak ilim, sanat, sanayi ve ticaret bakımından bu derece ilerlemiş bir devletin yardımı ile varlığını ve gelişmesini sağlayabilirdi.”</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">Talat Paşa’nın Hatıraları,</span> <span class="metin_indentmetin_n _idGenCharOverride-8">İstanbul 1958, s.20-21)</span></p>

    <p class="Temel-Paragraf"><span class="metin_normal _idGenCharOverride-1">Görülüyor ki, dönemin yöneticileri, değil bir savaşa girmeyi, varlığını koruyabilmek için bile, bir büyük devlete yaslanmak gerektiğini düşünmektedirler. Bu korkunun temeli Rusya kaynaklı idi ve çok da gerçekçiydi; bunu da en iyi o insanlar biliyorlardı.</span> <span class="metin_normal_i _idGenCharOverride-1">“Büyük devletler arasında bizim için en az tehlikeli olanlar Almanya ve Avusturya, en çok korkulacaklar da İngiltere ve Rusya idi. Doğu meselesinin alacağı şekil ise en ziyade bu son iki devletin gaye ve görüşlerine tâbi idi.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.233-34)</span></p>

    <p class="Temel-Paragraf"><span class="metin_normal _idGenCharOverride-1">Rus Çarı, Türk-Rus savaşının, Büyük Petro’nun programının gerçekleştirilmesi ile biteceğine dair bir beyanname yayımlar.</span><span class="metin_dipnot _idGenCharOverride-6"><a class="_idFootnoteLink" href="#footnote-238-25" id="footnote-238-25-backlink">25</a></span> <span class="metin_normal _idGenCharOverride-1">Ardından Rus Dışişleri Bakanı Sazanof, Fransız büyükelçisi Paleolog’a şunları söyler:</span> <span class="metin_normal_i _idGenCharOverride-1">“İstanbul’a gelince, ben şahsen Türklerin oradan kovulmalarını istemiyorum. Onlara, eski Bizans kentini, etrafında bir sebze bahçesiyle birlikte bırakmaya razı olabilirim; fakat, fazlasına değil!”</span> <span class="metin_indentmetin_n _idGenCharOverride-8">(Bayur,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, c.3, kıs.I, s.347)</span> <span class="metin_normal _idGenCharOverride-1">Rus dışişleri bakanının bu lütufkâr düşüncelerini, değil Osmanlı hükûmeti, bilmeyen Osmanlı yoktur...</span></p>

    <p class="Temel-Paragraf"><span class="metin_normal _idGenCharOverride-1">O günlerde, İngilizler, bölüşme anlaşmalarına da uygun olarak, Rusların İran’a sarkmalarını engelleyip bütün güney Orta Doğu ve Mısır’da egemenliklerini kurmak planında olduklarından, Boğazlar’daki Rus hâkimiyetine sıcak bakmaktadırlar. İngiltere Kralı Rus büyükelçisine şunları söyler:</span> <span class="metin_normal_i _idGenCharOverride-1">“İstanbul’a gelince, apaçıktır ki, o sizin olmalıdır.”</span></p>

    <p class="Temel-Paragraf"><span class="metin_normal _idGenCharOverride-1">Şunu da belirtmeliyiz ki, Rusların İstanbul’a egemen olma ülküsü, sadece hariciyecilerin oynadığı bir dış politika oyunu değildir; bütün Rus aydınlarının ve hatta halkının heyecan kaynağıdır. Nitekim Ruslar zaman zaman bu kaynağı kullanmaya çalışmışlardır. Savaşın başlarında Alman cephelerinde bir başarı gösteremeyen Rusları karamsarlık sardığında, İstanbul’a ulaşmak hayali alevlendirilerek yeni bir hamle gücü oluşturulmak istenmiştir. Fransa’nın Moskova sefiri şöyle anlatır:</span> <span class="metin_normal_i _idGenCharOverride-1">“Moskova’da İmparatora yaklaşan herkes İstanbul üzerine konuştu ve hepsi de aynı şeyi söyledi: Boğazların ele geçirilmesi İmparatorluk için bir ölüm-kalım işidir ve</span> <span class="metin_normal_i _idGenCharOverride-1">Almanya ile Avusturya’dan elde edilebilecek bütün toprak menfaatlarından önce gelir... Boğaziçi ve Çanakkale’nin tarafsızlaştırılması yarım, piç ve ilerisi için tehlikelerle dolu bir çözüm biçimidir... İstanbul bir Rus kenti olmalıdır... Karadeniz bir Rus gölü olmalıdır.”</span> <span class="metin_indentmetin_n _idGenCharOverride-8">(Bayur,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, c.3, k.1, s.470)</span></p>

    <p class="Temel-Paragraf"><span class="metin_normal _idGenCharOverride-1">Muhtemelen diğer İtilaf devletleri gibi Rusya da, Türkiye’nin Almanya’dan önce çökeceğini ve savaşı bırakacağını düşünmekteydi. Aşağıda, çok kısa satırlar vereceğimiz, Rus hükûmeti için hazırlanan raporlardan da bu anlaşılmaktadır. Nemiç raporu’nda şöyle denilmektedir:</span></p>

    <p class="temel_indentmetin_tek"><span class="metin_minion _idGenCharOverride-9">“Rusya ister istemez tarihî görevini yerine getirmeye mecburdur. Bunu yapabilmesi için zorunlu olan şartlardan biri, onun Boğazlara ve İstanbul’a sağlam biçimde yerleşmesidir. Biz bu savaştan, her Rus’un gönlüne hitap eden bir şey kazanmış olarak çıkmalıyız; yoksa bu hayretler verici savaş bizde birlik değil ayrılıklar doğurur.”</span> <span class="metin_indentmetin_n _idGenCharOverride-1">(Bayur,</span> <span class="metin_indentmetin_i _idGenCharOverride-1">a.g.e</span><span class="metin_indentmetin_n _idGenCharOverride-1">., c.3, k.1, s.464)</span> <span class="metin_minion _idGenCharOverride-9">Rapor, Almanya yenilse bile Türkler İstanbul’u savaşmadan bırakmazlar; onun için, bu muhtemel savaşın planlarını şimdiden hazırlanmalıyız, diye devam eder.</span></p>

    <p class="Temel-Paragraf"><span class="metin_normal _idGenCharOverride-1">Neratof raporunun ilk maddesinde şöyle yazar:</span> <span class="metin_normal_i _idGenCharOverride-1">“</span><span class="metin_normal_i _idGenCharOverride-1">İstanbul ve Boğazlara yalnız diplomasi yolu ile kavuşamayız. Savaş Almanya ve Avusturya’nın yenilgisi ile sonuçlansa bile, Türkiye bize savaşmadan İstanbul ve Boğazları vermez. Dolayısıyla oraları fiilen almamız gerekecektir.”</span> <span class="metin_normal _idGenCharOverride-1">Rapor daha sonra, İstanbul üzerine askerî hareketin hangi yollardan düzenlenebileceğinin ayrıntılarına geçer.</span></p>

    <p class="Temel-Paragraf"><span class="metin_normal _idGenCharOverride-1">Prens Trubetzkoy raporunda ise şöyle değerlendirme yapılır:</span> <span class="metin_normal_i _idGenCharOverride-1">“İstanbul ve Boğazların alınması bağlaşıklarımız için genel askerî hareketler arasında bir vasıtadır. Öylelikle deniz yolu ile gidiş geliş sorunu çözülür ve Romanya ve</span> <span class="metin_normal_i _idGenCharOverride-1">Bulgaristan üzerinde ağır bir baskıda bulunulabilir... Ancak, Boğazlar bizim için yalnız bir vasıta değildir. Onlar aynı zamanda bugünkü savaşı ve onun yüklediği fedakârlıkları meşru kılan ülküdür.”</span> <span class="metin_indentmetin_n _idGenCharOverride-8">(Bayur,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., c.3, k.1, s.468)</span></p>

    <p class="Temel-Paragraf"><span class="metin_normal _idGenCharOverride-1">İttihatçıların amansız muhalifi olan, -eski Denizcilik Bakanı- zamanın Berlin sefiri Mahmut Muhtar Paşa, İtilaf devletlerinin Osmanlının başvuruları karşısındaki iki yüzlülüklerini ayrıntılarıyla anlatır.</span> <span class="metin_normal_i _idGenCharOverride-1">“Gerçekten iş başında bulunan Sait Halim Paşa Kabinesi üyeleri içinde, İtilaf Devletlerinin hayli taraftarı vardı. Bu devletler o tarihte, mesela Yunanistan’la müzakere ettikleri zemin ve şartlar çerçevesinde Türkiye ile de müzakerelerde bulunarak, milletler arası hukuktan tam manasıyla istifade etmesine muvafakat etseydiler, tarafsızlığını olsun temin edebilirlerdi.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.234)</span> <span class="metin_normal _idGenCharOverride-1">Ancak yine Mahmut Muhtar Paşa’nın tespitine göre, bu devletlerin tarafsızlıktan anladıkları, ‘Bizim dediklerimizi yapın.’ anlamında idi. Cemal Paşa’nın İngiliz elçisine yaptığı tekliflere Sir Grey’in Ağustos 1914 sonunda verdiği cevapta,</span> <span class="metin_normal_i _idGenCharOverride-1">“Ticaret gemilerinin muslihane ve fasılasız geçişlerinin kolaylaştırılacağına dair teminat istemiş olması da hep tarafsızlık sütresi altında Türkiye’nin, İtilaf Devletlerinin emellerine boyun eğmesini hedeflediğini ispat eder.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.240)</span></p>

    <p class="Temel-Paragraf"><span class="metin_normal _idGenCharOverride-1">Enver Ziya Karal’a göre de İttihatçılar savaşa girmek niyetinde değillerdir; içerideki işleri bitirmeden böyle bir badireye atılmak istemezler. Ancak, tarafsız kalmak için üçlü İtilaf devletlerine başvurmuş ve reddedilmişlerdir. Alman elçisi de, Osmanlının savaşa girmektense ordu ve memleketin iç işlerini düzene sokmasını tavsiye eder. Enver Paşa, “</span><span class="metin_normal_i _idGenCharOverride-1">Sözü edilen ıslahatın, Türkiye’nin dıştan gelebilecek saldırılara karşı bir büyük devlet tarafından korunması ile mümkün olabileceğini, bu nedenle de, Üçlü Antlaşma’ya girmek istediğini söyler.”</span> <span class="metin_indentmetin_n _idGenCharOverride-8">(E.Ziya Karal,</span> <span class="metin_indentmetin_i _idGenCharOverride-8">Osmanlı Tarihi,</span> <span class="metin_indentmetin_n _idGenCharOverride-8">c.IX, Anaka-1996, s.379)</span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Almanya ile ittifak anlaşmasının gelişmeleri şöyle olur: Enver Paşa 22 Temmuz 1914’te Alman büyükelçisiyle görüşerek, Almanya ile ittifaka girmek istediklerini bildirir. Ertesi gün Başbakan Sait Halim Paşa Avusturya büyükelçisiyle görüşerek aynı talebi iletir. Bilindiği gibi Avusturya-Almanya, İttifak devletlerini oluşturmaktadır. Bu isteğe iki taraftan da olumsuz cevap gelir. Osmanlı Başbakanı, sadece Ruslar’a karşı (İngiltere ve Fransa hariç tutularak) ittifak yapılmasını ister; bu da kabul edilmez.</span></p>

    <p class="Temel-Paragraf"><span class="metin_normal _idGenCharOverride-1">Görüldüğü gibi, Osmanlı devlet adamları, hatta bütün okumuşları İngiliz emellerini pekâlâ bildikleri halde, sadece Ruslara karşı bir korumayı bile, anlaşmak için yeterli bulmaktadırlar.</span> <span class="metin_normal_i _idGenCharOverride-1">Tanin</span> <span class="metin_normal _idGenCharOverride-1">başyazarı Muhittin Birgen’in naklettiği, bir Macar gazetecisinin yorumu ilgi çekicidir. Diyor ki: Bu savaşın kahramanları Macaristan ve Türkiye’dir. Çünkü, Almanya, dünya siyaseti için kavga ediyor. Yenilse de, ufak tefek kayıpları olur; ama, kolay toparlar.</span> <span class="metin_normal_i _idGenCharOverride-1">“Biz mağlup olursak, siz de, biz de, Avusturya da, Panislavizm tarafından parça parça edileceğiz. ... Savaş, Almanya için bir dünya siyasetidir; bizim için yaşamak yahut yaşamamak meselesidir.”</span> <span class="metin_indentmetin_n _idGenCharOverride-8">(Birgen,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.188)</span> <span class="metin_normal _idGenCharOverride-1">Macar gazetecinin korktuğu Birinci’de değilse de, İkinci Dünya savaşında başlarına gelmiştir.</span></p>

    <p class="Temel-Paragraf"><span class="metin_normal _idGenCharOverride-1">Benzeri bir değerlendirmeyi de, Kanal Harekâtında Osmanlı subay ve erlerinin canını dişine takmış mücadelelerini görünce gözleri yaşaran ve</span> <span class="metin_normal_i _idGenCharOverride-1">“Yarabbi! Şu zavallı milletin yeniden dirilmek ve istikbalini kazanmak için katlandığı şu fedakârlıklara acıyıp da onu, masum emellerine eriştirmezsen, senin adaletinden şüphe ederim.”</span> <span class="metin_normal _idGenCharOverride-1">diyen IV. Kolordu kurmay başkanı Von Frankenberg yapar:</span> <span class="metin_normal_i _idGenCharOverride-1">“Bu savaş Almanya için fütuhat harbi olsa da, Osmanlı Devleti için bağımsızlık savaşıdır.”</span> <span class="metin_indentmetin_n _idGenCharOverride-8">(Erden,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.119)</span></p>

    <p class="Temel-Paragraf"><span class="metin_normal _idGenCharOverride-1">Alman hariciyesi, Osmanlı hakkında sürekli olumsuz raporlar vermektedir. Alman sefiri kendi Dışişleri bakanlığına gönderdiği bir yazıda,</span> <span class="metin_normal_i _idGenCharOverride-1">“Türkiye Üçlü ittifak yanı olunca, Rusya’nın açık düşmanlığını göze almak gerekir. Türkiye’nin doğu sınırı üçlü ittifakın stratejik durumunun en zayıf noktası olacaktır. İttifak devletleri, şüphesiz kendilerine muadil bir yardım gösteremeyecek Türkiye için yeni külfetlere katlanmakta tereddüt edeceklerdir.”</span> <span class="metin_normal _idGenCharOverride-1">der. Bir iki ay sonraki raporuna da,</span> <span class="metin_normal_i _idGenCharOverride-1">“Ordusu kesinlikle değersizdir.”</span> <span class="metin_normal _idGenCharOverride-1">notunu düşer.</span> <span class="metin_indentmetin_n _idGenCharOverride-8">(E. Gen. Doğan Hacipoğlu,</span> <span class="metin_indentmetin_i _idGenCharOverride-8">Osmanlı İmparatorluğunun 1. Dünya Harbine Girişi</span><span class="metin_indentmetin_n _idGenCharOverride-8">, İstanbul 2003, s.49)</span> <span class="metin_normal _idGenCharOverride-1">Fakat, Alman İmparatoru öyle düşünmemektedir; bir raporun altına,</span> <span class="metin_normal_i _idGenCharOverride-1">“Biz Türkiye’yi asla reddedemeyiz.”</span> <span class="metin_normal _idGenCharOverride-1">notunu koyar.</span></p>

    <p class="Temel-Paragraf"><span class="metin_normal _idGenCharOverride-1">Alman ittifakı hemen ve kolayca oluvermemişti. Osmanlı ittifakına onlar da sıcak bakmıyorlardı. Daha 1914 yılının başlarında Osmanlı hükûmeti Almanya’ya ittifak teklif ettiğinde, Von</span> <span class="metin_normal _idGenCharOverride-1">Kress’in ifadesiyle,</span> <span class="metin_normal_i _idGenCharOverride-1">“Fakat o vakit, gerek İstanbul’daki Alman sefareti, gerekse Berlin’deki Hariciye Nezareti, bir ihtilal ve üç talihsiz savaş neticesinde zayıf düşmüş olan genç Türk hükûmetinin ittifak kudretinin yetersizliğini düşünerek, Türkiye ile bir ittifak akdinin reddedilmesini uygun görmüşlerdi. Fakat, imparatorun uzak görüşlülüğü sayesinde, bu husustaki bütün bağlar kopartılmamış ve uzatılan müzakerelerde, harp başlar başlamaz ittifakın yapılması yine mümkün olmuştur.”</span> <span class="metin_normal _idGenCharOverride-1">Von Kress, ordu ve memleketin yorgun ve Merkez Devletleri ile ittifaka hazır olmadığını, bunu Talat ve Enver Paşaların gerçekleştirdiklerini söyledikten sonra, şunları ekler:</span> <span class="metin_normal_i _idGenCharOverride-1">“Bunlar, daha o vakit, İtilaf devletlerinin zaferi ile bitecek bir harpten sonra Türkiye’nin aralarında taksim edileceğine ve bu ölümden kurtulabilmek için tek çarenin, vaktinde Merkez Devletlerine katılmakta olduğunu takdir eden pek az Türk politikacılarından idiler.”</span></p>

    <p class="Temel-Paragraf"><span class="metin_normal _idGenCharOverride-1">İmparator’un talimatı üzerine, Alman sefiri Osmanlı ile gizli görüşmelere başlar. Talat Paşa’nın yazdığına göre, Alman elçisi Wangenheim, Osmanlı Başbakanı Sait</span> <span class="metin_normal _idGenCharOverride-1">Halim Paşa’ya, Almanya’nın Türkiye ile eşit şartlarda bir ittifak yapmak istediğini söyler. Sait Halim Paşa, Talat Paşa, Enver Paşa ve Halil (Menteş) Beyi o akşam yalısına çağırarak teklifi bildirir ve görüşürler.</span> <span class="metin_normal_i _idGenCharOverride-1">“Biz derhal, bu teklifin bir savaş tehlikesinden doğmuş olduğunu anladık. Bir devletin zayıf Türkiye’yi ittifakına almak istemesi için bu derece önemli bir sebebin var olması gerekeceğini tabiî buluyorduk. Fakat bizim düşüncemiz, bir genel savaşın çıkmayacağı ve bizim de, bir kere bu ittifaka girmekle, artık devletimizi her türlü tehlikeden korumuş olacağımız merkezinde idi.”</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">Talat Paşanın Hatıraları</span><span class="metin_indentmetin_n _idGenCharOverride-8">, s.21)</span> <span class="metin_normal _idGenCharOverride-1">Bu ifadelerden, Almanların tekliflerinin savaştan epeyce önce olduğu düşünülebilir; gizli görüşmeler uzunca bir süre devam etmiştir.</span></p>

    <p class="Temel-Paragraf"><span class="metin_normal _idGenCharOverride-1">Varılan anlaşmanın birinci maddesine göre, her iki devlet de Avusturya-Sırbistan sürtüşmesinde tarafsız kalacaklar. İkinci maddeye göre, “Şayet Rusya fiilî askerî tedbirlerle işe karışır ve bu suretle Almanya için Avusturya-Macaristan hakkında kazus federis (savaşa katılma zorunluluğu) doğarsa, bu kazus federis Türkiye için de yürürlüğe girecektir.” Dördüncü maddesinde ise, Almanya’nın, Osmanlının ülke bütünlüğü tehlikeye düştüğünde onu gerekirse silahla koruyacağı söylenmektedir.</span></p>

    <p class="Temel-Paragraf"><span class="metin_normal _idGenCharOverride-1">Bu anlaşmadan birkaç gün sonra Alman büyükelçisi Wangenheim’dan, ittifak hükümlerini Türkiye lehine geliştiren bir taahhüt mektubu alınır. Mektupta kapitülasyonların kaldırılmasında Türkiye’ye yardım edileceği, doğu sınırlarının Müslüman unsurlarla doğrudan temas sağlanacak bir şekilde düzeltileceği (Azerbaycan’la sınırdaş olmak), Ege adalarının Türkiye’ye bırakılacağı ve işgal altında Osmanlı toprağı kaldıkça Almanya’nın savaşı bırakmayacağı taahhüt edilmektedir.</span> <span class="metin_indentmetin_n _idGenCharOverride-8">(Balcı,</span> <span class="metin_indentmetin_i _idGenCharOverride-8">a.g.e.,</span> <span class="metin_indentmetin_n _idGenCharOverride-8">s.38)</span></p>

    <p class="Temel-Paragraf"><span class="metin_normal _idGenCharOverride-1">Anlaşmanın, Rus-Alman savaşından önce hazırlandığı bir ve ikinci maddelerden de açıkça anlaşılmaktadır. Rus-Alman savaşı 1 Ağustos 1914 günü öğleden sonra saat 17’de ilan edilmiş, Alman-Türk ittifak anlaşması ise 2 Ağustos 1914 sabah saatlerinde imzalanmıştır. İttifak anlaşmasının imzalandığı saatte, Osmanlı devlet adamları muhtemelen, birkaç saat önce savaşın başlamış olduğunu biliyorlardı. Ancak, bilmeseler de önemli değildir; çünkü, her halükârda bir savaş ortamı yaşandığı açıktır ve Osmanlı Rusya’dan korkusu sebebiyle bu anlaşmayı yapmaktadır.</span></p>

    <p class="Temel-Paragraf"><span class="metin_normal _idGenCharOverride-1">Almanya ittifakının ertesi günü Osmanlı hükümeti, devam edecek savaşta silahlı tarafsızlık siyaseti takip edeceğini bildirdi. Osmanlı yöneticileri İttifak ülkelerine katılmakla rahatlamış olmakla birlikte, savaşa girişi mümkün olduğunca ertelemeye kararlıydılar. Yavuz ve Midilli’nin, Bulgaristan ittifak kuvvetlerine katıldığını açıklayana kadar Karadeniz’e çıkmasına izin verilmez. (19 Ağustos’ta Bulgaristan Osmanlı anlaşması imzalanır.)</span></p>

    <p class="Temel-Paragraf"><span class="metin_normal _idGenCharOverride-1">Enver Paşa kıvrak bir dış politika elamanı gibi, bir yandan Alman askeri yardımını almaya çalışırken, diğer yandan savaşa girmeyi geciktirmeye uğraşıyordu. Bunu Almanlara karşı değil, ordunun vazifesini yapabilmesi için gerekli hazırlıkların tamamlanması için yapıyordu. Bu konudaki tutumları, Enver Paşa’nın ayni zamanda iyi bir müzakereci olduğunu göstermektedir.</span></p>

    <p class="Temel-Paragraf"><span class="metin_normal _idGenCharOverride-1">Bu bağlaşmanın Almanların da işine yarayacağı doğaldır; hatta, onların da zannettiklerinin çok üstünde kendileri için faydalı olmuştur. Alman yönetimi, kendi işine yaramayacak bir bağlaşmayı sırf Osmanlının hatırı için imzalayacak kadar elbette ki saf değildir. Peki Türk hükûmeti mi o kadar saf yahut cahildi? Enver Paşa bütün bunları bilmiyor muydu, sırf Almanlara olan hayranlığı mı O’nu savaşa itti? Bu tür hükümler kahve sohbetleri için bile caiz değildir.</span></p>

    <p class="Temel-Paragraf"><span class="metin_normal _idGenCharOverride-1">Enver Paşa, henüz otuz yaşında bir subayken Trablusgarp’tan şunları yazıyordu:</span> <span class="metin_normal_i _idGenCharOverride-1">“Doğru, Avrupalı düşmanlarımdan nefret ediyorum, ama Hans ile münakaşa ederken, milletlerin arasında bir tek menfaatlar rol oynar, duyguların önemi yoktur, derken, söylemek istediklerimde haklı olduğumu bana gösterdikleri için de hayranlık duyuyorum onlara...”</span> <span class="metin_indentmetin_n _idGenCharOverride-8">(Hanioğlu,</span> <span class="metin_indentmetin_i _idGenCharOverride-8">a.g.e,</span> <span class="metin_indentmetin_n _idGenCharOverride-8">m.161)</span> <span class="metin_normal _idGenCharOverride-1">Aynı yıl yazdığı diğer bir mektupta</span> <span class="metin_normal _idGenCharOverride-1">Almanya’nın, neyin peşinde olduğunu bakın nasıl ifade ediyor:</span> <span class="metin_normal_i _idGenCharOverride-1">“... bütün Avrupa’nın, bizim zayıflamamız karşısında menfaati var... Almanya kendi cephesinden, Küçük Asya’ya el koyma vaktinin böylece daha da yaklaşacağını düşünüyor.”</span> <span class="metin_indentmetin_n _idGenCharOverride-8">(Hanioğlu,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, m.146)</span> <span class="metin_normal _idGenCharOverride-1">Bunları yazan insan mı dünya siyasetinden habersiz?</span></p>

    <p class="Temel-Paragraf"><span class="metin_normal _idGenCharOverride-1">Yine aynı yılın Ağustos ayında yazdığı bir mektup var ki, buradaki öngörüsünü, genç bir Osmanlı subayının siyasi dehası olarak değerlendirmek gerekir. Yukarıda dokunulduğu gibi, Alman hükûmeti Osmanlıyı kendinden uzak tutmak kararındadır. 1913 yılında, Alman kamuoyunda Osmanlıya karşı bir sempati doğduğunu yazan dostuna şu cevabı verir:</span> <span class="metin_normal_i _idGenCharOverride-1">“Özel Almanya’nın bize gösterdiği sempatiden çok duygulandım sevgili dostum. Ama, resmî Almanya aynı duyguları taşımıyor. Fakat, kendi menfaatini korumak için resmî Almanya da sonunda bizden yana olacaktır; bunu önceden görüyorum.”</span> <span class="metin_indentmetin_n _idGenCharOverride-8">(Hanioğlu,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, m.177)</span></p>

    <p class="Temel-Paragraf"><span class="metin_normal _idGenCharOverride-1">Bu genç Osmanlı subayının başka neler yazması gerekirdi?</span></p>

    <p class="Temel-Paragraf"><span class="metin_normal _idGenCharOverride-1">Ayni insan, Enver Paşa’nın, Süveyş Kanal hareketi için Almanların göndermek istediği mali yardımı az bulup reddederken yazdıkları, vicdanı ve idraki olan her insanı Enver Paşa ve arkadaşlarının tutumu hakkında aydınlatıcıdır. Paşa şöyle diyor: “</span><span class="metin_normal_i _idGenCharOverride-1">Almanya maddi ve mali bakımdan Osmanlı İmparatorluğunu desteklerse bunu kendi çıkarı için yapar. Osmanlı İmparatorluğu Alman yardımını kabul eder de, kendi kaderini Almanya’nın kaderine bağlarsa, o da bunu yalnızca kendi çıkarı için yapacaktır. Bu konuda hiçbir yanılsama olamaz.</span><span class="metin_normal _idGenCharOverride-1">” Aksakal’ın vardığı sonuç şudur: “</span><span class="metin_normal_i _idGenCharOverride-1">Osmanlılar savaş boyunca Almanya ile devam eden ittifakları süresince, ulusal çıkarlarını hassasiyetle koruduklarını açıkça ortaya koymuşlardır.</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(M. Aksakal,</span> <span class="metin_indentmetin_i _idGenCharOverride-8">Harb-i Umuminin Eşiğinde</span><span class="metin_indentmetin_n _idGenCharOverride-8">, İstanbul 2010, s.20 )</span></p>

    <p class="Temel-Paragraf"><span class="metin_normal _idGenCharOverride-1">Bugün, hükûmetlerin yalnızlık korkusu ve tarafsız kalınamayacağı gerçeği bilindikten sonra, sanki Osmanlı için her şey mümkünmüş gibi, geriye dönük hükümler vermek çok yersiz kaçmaktadır. Zamanın Millî Eğitim Bakanı Şükrü Bey’in yazdıkları çok açık ve günümüz için de düşündürücüdür:</span></p>

    <p class="temel_indentmetin_tek"><span class="metin_minion _idGenCharOverride-9">“Düvel-i muazzama arasında, Devlet-i Osmaniye’yi bölüşmek için bir çok müzakereler olmuştu. Bunun en mühim saiki Rusya idi. Binaenaleyh Rusya’nın olacak tecavüzlerine set çekecek kavâid-i esasîye sahip olabilirsek, memleketi kurtaracağımıza kani idik. ... Böyle bir kuvveti biz, inkılâptan beri (Meşrutiyetin ilanı) arıyorduk. Fakat, hiçbir zümre-i düveliye (İttifak devletleri-İtilaf devletleri) bizi kabul etmiyordu. ... Merhum eski başbakan Küçük Sait Paşa zamanında Rusya’ya bir teklif yapılmış ve buna da cevap gelmişti. Fakat Sait Paşa bunu hiçbir zaman görüşmeye açmadı. Çünkü Rusya’dan gelen cevap, ‘Himayem altına girmeyi kabul ederseniz, sizi ittifak çemberime alırım.’ şeklindeydi. Halbuki,</span> <span class="metin_minion _idGenCharOverride-9">Almanlar, bizi aşağılayacak hiçbir kayıt koymadan anlaşma yapmaya muvafakat etti ve bu başarı addedildi... İtilaf devletlerinin sefirlerinin sözlü garantileri hiç bir anlam ifade etmiyordu. Çünkü, memleketimizin, devletlerin teminatı altına alınması, Paris ve daha sonra Berlin anlaşmalarıyla yazılı olarak garanti edilmişken, o zamandan beri hiçbirine uyulmamış, sürekli olarak parçalanmıştı. Mesela bugün üç devlet ülke bütünlüğümüzü garanti etse, yarın bizi parçalamaya o anlaşma mani olmayacaktır. Bu garantiyi, bir çok devletlerin ortaklaşa imza ettikleri Berlin ve Paris anlaşmaları bile temin edememiştir.”</span></p>

    <p class="Temel-Paragraf"><span class="metin_normal _idGenCharOverride-1">Adliye Bakanı İbrahim Bey de, Sait Paşa hükûmeti zamanından beri İngiltere’nin bizim her ittifak teşebbüsümüzü, bizi aldatarak geri çevirdiğini yazar.</span> <span class="metin_normal_i _idGenCharOverride-1">“İşte İtilaf devletleri Türkiye ile açıkça ve tam bir dürüstlükle müzakerelere girişecekleri yerde, pek çekimser hareket ederek, dolambaçlı yollara sapmaktan geri kalmıyorlardı. Bu manevraların gayesi,</span> <span class="metin_normal_i _idGenCharOverride-1">Bâbıâli’ye karşı ferden müşkil bir mevkide bulunmamak ve müsaadeleri asgari haddine indirebilmek üzere müştereken hareket ederek Türkiye’yi bir devletler kitlesi karşısında bulundurmaktan ibaretti. Ara yerde tehditler de eksik olmuyor, mesela Sir Malet, Sadrazam’a ‘Eğer Türkiye İtilaf Devletlerine meydan okuyacak mertebede tedbirsizlikte bulunursa, bu hareket Osmanlı saltanatına hatime çeker.’ diyordu.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">., s.237)</span></p>

    <p class="Temel-Paragraf"><span class="metin_normal _idGenCharOverride-1">Bir Rus kurmay subayı olan N. Clado ise durumu şöyle değerlendirir:</span> <span class="metin_normal_i _idGenCharOverride-1">“Türkiye’nin çıkmaz bir yola girdiği inkâr edilemez... Almanların bu savaşta yenilmeleri kuvvetle muhtemel olmakla birlikte, Türkler için, onlardan başka el uzatılacak kimse yoktu. Türkler’in Avrupa’da kalması ve Boğazlara sahip olması yalnız Almanların işine yarar. Türkler de iyi anlamışlardır ki, Avrupa’daki topraklarını ve Boğazları korumak için biricik ümit, Almanya korumasıdır. Kendimizi Türklerin yerine koyarsak, o zaman bu büyük Dünya Savaşında, kesin bir tarafsızlıkla Türklerin ülke bütünlüğünün korunacağına inanmayacaklarını anlarız.”</span></p>

    <p class="Temel-Paragraf"><span class="metin_normal _idGenCharOverride-1">Bir diğer Rus, E. Adamov da, Türklere ülke bütünlüğü garantisi verilmeyişi karşısında Türklerin, inanabilecekleri tek devlet olarak Almanya’nın kaldığını söyler.</span></p>

    <p class="Temel-Paragraf"><span class="metin_normal _idGenCharOverride-1">Sait Halim Paşa, İttihat Terakki’nin 1916 Kongresinde şunları söyler:</span> <span class="metin_normal_i _idGenCharOverride-1">“Osmanlı Devleti şeklen istiklaline sahip görünse de, hakikatte vesayet altına girmiş, hükümranlık haklarının en önemlilerini yabancı devletlerin keyif ve hevesine emanet etmeye mecbur olmuştu.”</span> <span class="metin_indentmetin_n _idGenCharOverride-8">(Balcı,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.22)</span></p>

    <p class="Temel-Paragraf"><span class="metin_normal _idGenCharOverride-1">Osmanlı Başbakanı, gelinen noktada artık Devletin “tamamiyet-i mülkiye”sinin yani ülke bütünlüğünün pazarlık konusu olduğunu söylüyordu. Halbuki, Batılı devletlerin verecekleri ülke bütünlüğü güvencesinin, hele bunların sözlü olanlarının hiç bir anlamı yoktu.</span> <span class="metin_normal_i _idGenCharOverride-1">“Diplomasi sınıfının senetsiz sepetsiz sözlerle son Balkan Savaşı’nda başımıza getirdiği felaketin dumanı gözümüzün önünde hâlâ tütmekte bulunduğu bir zamanda, Bâbıâli’ye verilen sözlü öğütlerin yahut Londra’da, Paris’te sefirlerimize, maslahatgüzarlarımıza vaki olan sözlü garantilere dayanarak bir köşeye çekilmek, hiçbir hükûmetin, hiçbir devlet adamının kârı değildir.”</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">1. Dünya Savaşında Türkiye</span><span class="metin_indentmetin_n _idGenCharOverride-8">, s.61)</span></p>

    <p class="Temel-Paragraf"><span class="metin_normal _idGenCharOverride-1">O günlerde bir İngiliz diplomatı kendi dışişleri bakanına şunları yazar:</span> <span class="metin_normal_i _idGenCharOverride-1">“Durum çok güç. Bütün devletler, biz de dahil olmak üzere Türklerden daha çok şey kapmak istiyoruz. Hepimiz Türkiye’nin toprak bütünlüğünden söz ediyoruz, fakat pratikte hiç birimiz sözümüzü tutmuyoruz.”</span> <span class="metin_normal _idGenCharOverride-1">Diplomat diyor ki,</span> <span class="metin_normal_i _idGenCharOverride-1">“Başbakanın ve Talat’ın benim şahsıma, iyi niyetime ve İngiltere’nin samimiyet ve dostluğuna güvenmeleri yanında, Majeste’nin hükûmetinin Türkler aleyhinde sürekli kararlar alması, beni kısmen rahatsız ediyor...”</span> <span class="metin_indentmetin_n _idGenCharOverride-8">(Ulubelen,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, s.153)</span></p>

    <p class="Temel-Paragraf"><span class="metin_normal _idGenCharOverride-1">Avrupalı devletlerin hiç birinde siyasi ahlak olmadığını Fransız hukukçu Louis Renault’dan dinleyelim: “</span><span class="metin_normal_i _idGenCharOverride-1">Ne ilişkilerde güvence ve ne de verilen sözlerde hiçbir sadakat yoktur. Bu hükümetler Türkiye ile ittifak ilişkilerine girerken, hemen hemen ayni anlarda da Türkiye’nin parçalanarak yok olmasını amaçlayan başka ülkelerle ittifaklar kurmaktadır.</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(Djuvara,</span> <span class="metin_indentmetin_i _idGenCharOverride-8">a.g.e.</span> <span class="metin_indentmetin_n _idGenCharOverride-8">s.22)</span> <span class="metin_normal _idGenCharOverride-1">Yazar şöyle devam ediyor:</span> <span class="metin_normal_i _idGenCharOverride-1">“Osmanlı İmparatorluğunun geniş toprakları, bu topraklar içinde yaşayan halkın çıkar ve duyguları gözetilmeksizin dilimlere ayrılarak, cansız bir varlık gibi yıkıcıların, bölücülerin emrine sunulmuştur”</span> <span class="metin_normal _idGenCharOverride-1">Sadrıazam Sait Halim Paşa 1915’te bir Amerikalı gazeteciye verdiği beyanatta şunları söyler: “</span><span class="metin_normal_i _idGenCharOverride-1">Üçlü İtilaf güçlerinin Türkiye ile ilişkilerine damgasını vuran ikiyüzlülükten yorulduk.</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(Mustafa Aksakal,</span> <span class="metin_indentmetin_i _idGenCharOverride-8">Harb-i Umumi Eşiğinde, Osmanlı Devleti Son Savaşına Nasıl Girdi,</span> <span class="metin_indentmetin_n _idGenCharOverride-8">İstanbul-2010, s. 222)</span></p>

    <p class="Temel-Paragraf"><span class="metin_normal _idGenCharOverride-1">Bir Avrupalı yazar, 1878 Berlin kongresi milletlerin alınıp satıldığı bir bezirgân pazarına dönmüştü, der Osmanlılar ise anlaşmalarına daima sadıktır: “</span><span class="metin_normal_i _idGenCharOverride-1">Bu nokta Osmanlının başlıca meziyetlerindendir; tarih boyunca böyle olmuştur. Bu gerçeği, onlarla birlikte yaşayanlar ve onları yakından tanıyanlar ifade ederler.</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(Djuvara,</span> <span class="metin_indentmetin_i _idGenCharOverride-8">a.g.e.</span> <span class="metin_indentmetin_n _idGenCharOverride-8">s.194)</span></p>

    <p class="Temel-Paragraf"><span class="metin_normal _idGenCharOverride-1">Esasen,</span> <span class="metin_normal_i _idGenCharOverride-1">“Türkiye, tamamiyet-i mülkiye türünden güvencelerin ne demek olduğunu 1841’den beri pek âlâ anlamıştı.”</span> <span class="metin_indentmetin_n _idGenCharOverride-8">(M. Muhtar,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.236)</span> <span class="metin_normal _idGenCharOverride-1">Ayrıca biz biliyoruz ki, Almanya’nın da Orta Doğu’da hesapları olmakla birlikte, elli yıldan beri, milletlerarası arenada bize en yakın davranan ve yer yer destekleyen Almanya’dır; askerî ıslahat meseleleri, Makedonya ve Girit meselelerinde uygulanan baskılara katılmaması gibi. Ve bunu halk da böyle görmektedir ve Alman gücüne güvenen, yalnız Enver Paşa değildir. Talat Paşa şöyle yazar:</span> <span class="metin_normal_i _idGenCharOverride-1">“Bütün Osmanlılar, Türkiye’nin, yenilmeyen bir Almanya-Avusturya birliğinde varlığını ve bağımsızlığını koruyacağına kani idiler.”</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">Talat Paşanın Hatıraları</span><span class="metin_indentmetin_n _idGenCharOverride-8">, 27)</span></p>

    <p class="Temel-Paragraf"><span class="metin_normal _idGenCharOverride-1">İsmet İnönü, Enver Paşa’nın Alman ordusuna olan güvenini vurgular:</span> <span class="metin_normal_i _idGenCharOverride-1">“Enver Paşa Alman ordularının kudret ve kıymetine sarsılmaz hayranlık besliyordu.”</span> <span class="metin_indentmetin_n _idGenCharOverride-8">(İnönü,</span> <span class="metin_indentmetin_i _idGenCharOverride-8">a.g.e,</span> <span class="metin_indentmetin_n _idGenCharOverride-8">s.96)</span> <span class="metin_normal _idGenCharOverride-1">Askerî açıdan kaybedilmiş bir savaşa girdiğimizi ileri süren İnönü, Rusya, Fransa ve İngiltere’nin toplam güçlerinin sağlıklı değerlendirilemediğini ve Amerikan faktörünün hiç düşünülmediğini söyler.</span> <span class="metin_indentmetin_n _idGenCharOverride-8">(İnönü,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">, s.80)</span> <span class="metin_normal _idGenCharOverride-1">Bu eleştiriler elbette ki doğrudur; ama savaştan sonra yapılmıştır. Savaş öncesinde, İtilaf Devletleri taraftarı olanlar Bakanlar Kurulunda bile var idiyse de, bu tür bir değerlendirmeye yani askerî açıdan mukayeseli bir üstünlük tesbitine rastlamıyoruz. İsmet Paşa, savaşa hiç değilse gecikerek girmek konusunda daha ölçülü değerlendirmeler yapar; şöyle der:</span> <span class="metin_normal_i _idGenCharOverride-1">“Girmezdik de ne olurdu? Belki savaşa bu kadar erken değil, çok sonraları, savaşın sonuna doğru girerdik. Bunu yapabilir miydik? Belki evet, belki hayır.”</span> <span class="metin_indentmetin_n _idGenCharOverride-8">(İnönü,</span> <span class="metin_indentmetin_i _idGenCharOverride-8">a.g.e.</span><span class="metin_indentmetin_n _idGenCharOverride-8">, s.136)</span> <span class="metin_normal _idGenCharOverride-1">Savaş sonrasında, İngiliz, Fransız ve Rus bir çok devlet adamı ve yazar, Türklerin Almanya ittifakının zorunluluğu hakkında açıklamalar yapmışlardır.</span></p>

    <p class="Temel-Paragraf"><span class="metin_normal _idGenCharOverride-1">Ziya Nur Bey, Osmanlının savaşa girmeyebileceği yolundaki iddiaları, “Dayanaksız, boş ve kof” sözler olarak nitelemektedir.</span> <span class="metin_normal_i _idGenCharOverride-1">“Savaşta mağlup olunduğu, netice feci olduğu için, ucuz hükümler ve sebepler aranmıştır. Hele Enver, büyük gadre uğramış, zavallı İslam idealisti, kısa bir müddet sonra şehit olduğundan, ‘vur abalıya’ cinsinden ithamlara maruz kalmıştır. Bu ithamların, en yakın arkadaşları tarafından bile yapıldığını söylemek gerekir.”</span> <span class="metin_indentmetin_n _idGenCharOverride-8">(Z. N. Aksun,</span> <span class="metin_indentmetin_i _idGenCharOverride-8">Osmanlı Tarihi,</span> <span class="metin_indentmetin_n _idGenCharOverride-8">c.6, s.261)</span></p>

    <p class="Temel-Paragraf"><span class="metin_normal _idGenCharOverride-1">Harbe girişimiz konusunda en cahilce ve sokak üslubu hüküm, ne yazık ki Türk Devletinin Genel Kurmayı tarafından yayımlanan kitapta yer almıştır:</span> <span class="metin_normal_i _idGenCharOverride-1">“Almanya Marn muharebesinde kaybetmiş, buna rağmen Enver Paşa akıl almız bir sorumsuzluk duygusu ile Türkiye’yi vakitsiz</span> <span class="metin_normal_i _idGenCharOverride-1">Almanya yanında harbe sokmuştu. Bu savaşa giriş Enver’in isteğiyle olmuş; ancak Cemal Paşa ve Talat Beye haber vermiştir……. Bir diktatör gibi İmparatorluğu ve orduları büyük bir sorumsuzlukla yönetmeye kalktı</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(Emk. Tuğgen. Cemal Akbay, Birinci Dünya Harbinde Türk Harbi, 1. Cilt, “Osmanlı İmparatorluğu’nun Siyasi ve Askeri Hazırlıkları ve Harbe Girişi”, Ankara 1999, s.246)</span></p>

    <p class="Temel-Paragraf"><span class="metin_normal _idGenCharOverride-1">Ziya Nur beyin yazdıklarına, Türk Tarih Kurumu’nun ilk başkanı, tarihçi Yusuf Akçura’nın 1926’daki hükmünü de ekleyelim. 1918 İhtilali ile açılan Çarlık arşivlerini inceleyen Akçura, İstanbul’un işgali için Rusya’nın hazırladığı 130.000 kişilik özel ordunun Tuna ağzında bekletildiğini, Karadeniz’de mutlak üstünlüğün elde edilmesi için yeni gemilerin yapıldığını, bunların perde ardı uzun müzakerelerini, bu belgelerle açıkladıktan sonra, şu hükmü verir: “</span><span class="metin_normal_i _idGenCharOverride-1">İtilaf devletleri sefirlerinin tarafsız kalmamız için bize sözlü olarak verdikleri teminatlara inanmak fazla safderunluk olurdu………. Diğer Avrupa devletlerinin paylaşma plan ve anlaşmalarının hiç birini bilmese bile, Rusların bu işgal planları karşısında tarafsız kalınabileceğini düşünmek ahmaklıktır.</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(Yusuf Akçura, “Osmanlı Devleti Umumi Harpte Tarafsız Kalabilir miydi?”</span> <span class="metin_indentmetin_i _idGenCharOverride-8">Türk Tarih Encümeni Mecmuası,</span> <span class="metin_indentmetin_n _idGenCharOverride-8">11926, s. 7)</span> <span class="metin_normal _idGenCharOverride-1">Akçura, mütareke günlerinin ümitsizlik havası içinde İngiliz istihbaratının yaptığı propagandaların okumuş kesimleri etkilediğini ve savaşın sorumluluğunun İttihatçı liderlere yükletilmesiyle “</span><span class="metin_normal_i _idGenCharOverride-1">galip itilaf devletlerinin nazar-ı merhamet ve muhabbeti</span><span class="metin_normal _idGenCharOverride-1">” celbedilip, daha müsait şartlarda bir barış yapılabileceğini ümit ettiklerini ilave eder.</span></p>

    <p class="Temel-Paragraf"><span class="metin_normal _idGenCharOverride-1">Karman çorman hükümlerle dolu Genel Kurmay’ın yayını da -dayandığı kaynaktan olacak- savaşa girme konusunda, ikinci bölümün sonuç kısmında şöyle der: “</span><span class="metin_normal_i _idGenCharOverride-1">Harp gücünü teşkil eden faktörlerin her birinin ayrı ayrı incelenmesi şu gerçeği ortaya koyuyordu ki, Türkiye bu harp gücüne dayanarak herhangi bir harbe girmez ve gireceği harbi devam ettiremezdi. Ancak jeopolitik ve stratejik durumun incelenmesinde de açıklandığı üzere, Türkiye’nin politik ve stratejik durumu dolayısıyla, herhangi bir dünya harbinde tarafsız kalmasına da imkân görülemiyordu. Bu bakımdan, herhangi bir dünya harbinde yeterli bir dış yardımı esirgemeyen kuvvetli bir Avrupa devletine dayanmak uygun olurdu.”</span> <span class="metin_indentmetin_n _idGenCharOverride-8">(Cemal Akbay,</span> <span class="metin_indentmetin_i _idGenCharOverride-8">a.g.e.</span> <span class="metin_indentmetin_n _idGenCharOverride-8">s.140)</span></p>

    <p class="Temel-Paragraf"><span class="metin_normal _idGenCharOverride-1">Özellikle yabancı kaynaklara dayalı incelemelerinin ardından bir sonuç değerlendirmesi yapan Mustafa Aksakal şöyle söyler: “</span><span class="metin_normal_i _idGenCharOverride-1">Dolayısıyla Enver, yalnız kendisinin desteklediği bir politika izlemekten çok, Osmanlıda karar oluşturan elitlerin destekledikleri bir ittifek stratejisini müzakere eden başlıca isimdi.</span><span class="metin_normal _idGenCharOverride-1">”</span> <span class="metin_indentmetin_n _idGenCharOverride-8">(Mustafa Aksakal,</span> <span class="metin_indentmetin_i _idGenCharOverride-8">Harb-i Umuminin Eşiğinde</span><span class="metin_indentmetin_n _idGenCharOverride-8">, İstanbul 2010, s.222)</span></p>

    <p class="Temel-Paragraf"><span class="metin_normal _idGenCharOverride-1">Yazar, Osmanlı aydın ve subaylarının ve Meclis üyelerinin İngiltere ve Fransa’ya asla güvenmediklerini, Almanya taraftarı olduklarını tespit eder ve bu tutumun arkasında Balkan Savaşında aşağılanan Osmanlı gururunun, çekilen acıların ve korkuların intikamını almak duygusunun yattığını söyler.</span></p>

    <p class="Temel-Paragraf"><span class="metin_normal _idGenCharOverride-1">Mustafa Aksakal Enver Paşa’nın hayalperestliği yolundaki iddiaları da gerçekçi bulmaz. Alman-Osmanlı mlüzakerelerinin incelenmesi, Enver Paşa’nın “</span><span class="metin_normal_i _idGenCharOverride-1">Panislamist hayallerle gözleri kamaşmış bir savaş taraftarı olarak tanıtılmasının oldukça yanıltıcı olduğunu ortaya koymaktadır.”</span> <span class="metin_indentmetin_n _idGenCharOverride-8">(Mustafa Aksakal,</span> <span class="metin_indentmetin_i _idGenCharOverride-8">a.g.e</span><span class="metin_indentmetin_n _idGenCharOverride-8">. s 223)</span></p>

    <p class="Temel-Paragraf"><span class="metin_normal _idGenCharOverride-1">Yazarın vardığı sonuçlardan biri de şudur: “</span><span class="metin_normal_i _idGenCharOverride-1">Paşa savaşın içine atılmaya pek de hevesli değildi. Osmanlılar ancak üç ay (dört ay, N.K) süren ayak diremelerden, kandırmacalardan ve Berlin’le yürütülen uzatmalı pazarlıklardan sonra, Alman-Osmanlı ittifakı kopma noktasına geldiğinde savaşa girmişlerdi. Osmanlı liderleri 2 Ağustos 1914’te Almanya ile ittifakı garanti altına aldıklarında, silahlı tarafsızlıklarını ilan ettiler ve çabalarını askeri bir çatışmaya girmeme üzerinde yoğunlaştırdılar. Almanlar, özellikle Liman von Sanders, harekete geçilmesi konusunda İstanbul’a baskı yaptığında Osmanlılar, Bulgaristan’la bir ittifak kurmak gerektiği ve seferberlik çalışmalarını tamamlamak için daha fazla zamana ihtiyaç olduğu konusunda ısrar ettiler. Osmanlıları nihayetinde savaşa sokan, Almanya’nın daha fazla askeri yardımda bulunmayı reddetmesi ve Osmanlıları terkedip Rusya ile ayrı bir anlaşmaya varma tehdidinde bulunması oldu.”</span> <span class="metin_indentmetin_n _idGenCharOverride-8">(Mustafa Aksakal, a.g.e. s.223)</span></p>

    <p class="Temel-Paragraf"><span class="metin_normal _idGenCharOverride-1">Talat Paşa, Almanların mutlak galibiyetine inanılmasa da, hesapların bu galibiyet üzerine yapıldığını yazar. Savaş içinde</span> <span class="metin_normal_i _idGenCharOverride-1">“Hiç kimse savaşa girildiğinden dolayı pişmanlık hissetmiyordu. Padişah, Veliaht Vahdeddin, âyan ve milletvekilleri, subaylar, halk ve memurlar, memleketin kurtarılmış olduğuna kaniydiler. Fakat, savaşın dört yıl süreceğine ihtimal verilmemişti. Savaşın birinci ve ikinci yıllarında halk bütün yük ve külfetleri memnuniyetle taşıdı; malını ve canını severek verdi. Hiçbir yerden bir şikâyet işitilmedi. Subaylar ve memurlar şereflerini korudular.”</span> <span class="metin_indentmetin_n _idGenCharOverride-8">(</span><span class="metin_indentmetin_i _idGenCharOverride-8">Talat Paşanın Hatıraları</span><span class="metin_indentmetin_n _idGenCharOverride-8">, s.27-28)</span> <span class="metin_normal _idGenCharOverride-1">Şunu eklemek gerekir ki, savaşın sonucunun ağır olması ve İttihatçı liderlerin bu sorumluluğu derinliğine duyması sebebiyle, bulundukları şartlar içinde kendilerini ve politikalarını savunamamışlardır. Bazı konuların birkaç İttihatçı ileri gelen arasında kararlaştırılması da, bu savunmayı güçleştirmektedir ve beyanlar arasında yer yer tutarsızlıklara yol açmaktadır. Ancak, o günün şartları içinde bu gizlilikleri makul ve görüşmeleri yaygınlaştırmama tutumunu haklı görmek gerekir.</span></p>

    <p class="Temel-Paragraf"><span class="metin_normal _idGenCharOverride-1">Talat Paşa’nın bu tahlillerine şunu da eklemeliyiz ki, savaşın dört yıl sürmesi, galip-mağlup bütün tarafların toplumlarını çökertmiştir; Rusya’da ihtilal olmuş, Almanya, Fransa, İngiltere, ardı kesilmeyen çalkantılar içinde, dirençlerinin son noktalarına gelmişlerdir. İşin ilgi çeken yanı, toplumsal huzursuzluk ve çalkantılar açısından da, devletlerin en güçlüsü yine Türkiye çıkmıştır. Türk toplumu, yetmemiş gibi, bir de Millî Mücadeleyi verecektir. Bu gücü, Türkiye’nin maneviyat ve toplumsal dokusuna bağlamak gerekir.</span></p>

    <p class="temel_yildiz"><span class="metin_yildiz _idGenCharOverride-1">* * *</span></p>

    <p class="Temel-Paragraf"><span class="metin_normal _idGenCharOverride-1">Savaşın sorumlusu konusunda Talat Paşa’nın bir tahlilini de verelim:</span></p>

    <p class="Temel-Paragraf"><span class="metin_normal _idGenCharOverride-1">Talat Paşa, Harb-i Umuminin Menşe’leri isimli esere 1915 yılında yazdığı önsözde bu savaşa Rusların sebebiyet verdiklerini söyler: “</span><span class="metin_normal_i _idGenCharOverride-1">Üç büyük hakikat-i tarihiye tezahür ediyor: Birincisi,</span> <span class="metin_normal_i _idGenCharOverride-1">Japonya mağlubiyetinden beri Rusya’nın, daha doğrusu, Rusya’da gayre muayyen, gayri mes’ul bir zümre-i kalilenin, Şark-ı karib’de tavizat teşebbüsatıyle iştigal ederek, o zamandan bu ana değin Memalik-i Osmaniye üzerine yağan musibetlerin, Anadolu ve Rumeli vakalarının ve Makedonya karışıklıklarının, Yunan, Bulgar, Sırp ittifakının Balkan hailelerinin yegâne müsebbibi olduğu ve bugün Sırbistan’ı Avrupa’nın göbeğinde tehditkâr bir Rus kuvveti olarak saklamak için dünyayı ateşe vermekten çekinmediği……</span></p>

    <p class="Temel-Paragraf"><span class="metin_normal_i _idGenCharOverride-1">Bu hakikatlerin bugün bilinmesi, yarın okunmasından daha faydalıdır.”</span> <span class="metin_indentmetin_n _idGenCharOverride-8">(Helfry, Harb-i Umuminin Menşe’leri, Çevirenler, Şemsettin Sivasi ve Reşit Saffet, İstanbul 1915.)</span></p>

    <p class="Temel-Paragraf"><span class="metin_normal _idGenCharOverride-1">Savaşın başında Rus hükümetine bir rapor veren Yarbay Nemitz’in yazdıkları, Talat Paşa’nın yorumuyla örtüşmektedir: “</span><span class="metin_normal_i _idGenCharOverride-1">Rusya tarafından verilmiş olan bu karar, içinde bulunduğumuz savaşa takaddüm eden ağır, karışık ve siyasal anlaşmazlıkta, onun siyasetine kuvvet vermeye kayda değer derecede kuvvet vermişti. Gerçekten Rus siyasisi iyice anladı ki, Sırp işinde Avusturya ve Almanya’nın başarıları, Rusya’yı Boğazlar’a götüren yol üzerinde hemen hemen aşılmaz engeller koyacak ve onun Slav soyundan olan ulusların koruyuculuğu rolünü zorlaştıracaktı. Ve böylece Rusya Savaşı kabul etti.</span><span class="metin_normal _idGenCharOverride-1">” Bu ifadeler, Rusyanın, Sırbistan’ın ezilmesine müsaade etmemek için niçin bir Dünya savaşını çıkarmaktan çekinmemiş olduğunu ve bu dünya Savaşından neler beklediğini açıkça göstermektedir.</span> <span class="metin_indentmetin_n _idGenCharOverride-8">(Cemal Akbay, a.g.e, s.15)</span></p>

    <p class="temel_tp_son"><span class="metin_normal _idGenCharOverride-1">Avrupa’nın sanayii gelişmiş devletleri emperyalizm ile dünyayı paylaşmaya çalışırken, Rusya da, ırk, din gibi kavramlarla çevresinde genişliyordu. Onlar da Batılı devletler gibi Allah’ın kendilerine görev verdiğini söylüyorlardı. “</span><span class="metin_normal_i _idGenCharOverride-1">İstanbul bu emperyalizmin göz kamaştırıcı bir sembolünden başka bir şey değildi.</span><span class="metin_normal _idGenCharOverride-1">” Avrupalı düşünür Lebniçz, Türklerin tarihten silinmesi gerektiğini söylerken, Ünlü Rus yazarı Dostoyeski de 1877’de Rus ideallerini İstanbul merkezli olarak şöyle anlatmıştı “</span><span class="metin_normal_i _idGenCharOverride-1">Evet, İstanbul bizim olacaktır. Bizim olmalıdır. Yalnız çok önemli bir liman olduğu için değil, yalnız Rusya gibi dev bir devletin kapalı bulunduğu odadan çıkıp, açık denizlerin havasını teneffüs etmesi için değil, Doğu Hıristiyanlığının ve dünyadaki bütün Ortodoskluğun geleceği için, birliğini tamamlaması için bize lazımdır.”</span> <span class="metin_indentmetin_n _idGenCharOverride-8">(E. Ziya Karal, Osmanlı Tarihi, IX. Cilt, Ankara-1996, s.360)</span> <span class="metin_normal _idGenCharOverride-1">Dostoyevski, Batılı meslektaşları gibi Rusya’nın Doğuyu medenileştirmek görevi olduğunu bu Doğuya Türkiye ve İran’ın da dahil olduğunu söyler. Bu anlayış ve heyecanın kitleleri nasıl sardığını anlamak için, Büyük Savaşa girmeden önce sıkıntılı zamanlar geçiren Rus Çarı’nın, durumunu sağlamlaştırmak için Moskova’da binlerce insanın katıldığı İstanbul’u alma gösterisi yaptırdığını hatırlayalım. İstanbul’u alma hayali halkın Çar’ın zulmüne boyun eğmesine sebep olacak kadar güçlü idi…</span></p>

    <div class="_idFootnotes">
      <div class="_idFootnote" id="footnote-238-25">
        <p class="temel_dipnot_p"><a class="_idFootnoteAnchor" href="#footnote-238-25-backlink">25</a> <span class="metin_normal_d _idGenCharOverride-1">Bilindiği gibi İstanbul’u “Çarigrad” olarak gören ve buranın mutlaka alınmasını bir Rus ülküsü haline sokan, vasiyet eden, bizim Deli Petro dediğimiz, bu çardır.</span></p>
      </div>
    </div>
  </div>
</body>
</html>
