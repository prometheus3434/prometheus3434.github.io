<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p>Marguerite Duras, hastalığı nedeniyle uzun bir sessizlik döneminden sonra I990’da <i>Yaz Yagmuru</i>'nu yayımlamıştır. Romanın kahramanı Ernesto kalabalık ve yoksul bir ailede yaşamaktadır, ancak çevresi onun bir dahi olmasını engelleyemez. Ernesto ve kız kardeşi Jeanne yaşadıkları suç ortaklığını ensest ilişkiye dönüştürürler. Büyülenmenin ve çocukluğun sonu olan yaz yağmurundan sonra onları ayrılık beklemektedir.</p>

  <p><i>Marguerite Duras</i> 1914'de Çinhindi'nde dünyaya geldi. Orada babası matematik öğretmenliği, annesiyse ilkokul öğretmenliği yapıyordu. Çocukluğu boyunca, Fransa'da geçirdiği kısa bir süre dışında, on sekiz yaşına dek Saygon'dan hiç ayrılmadı. Paris'te hukuk, matematik ve siyaset bilimi okudu. İlk romanı Les Impudents'ı 1943 yılında yayımladı. Sevgili ile 1984'te Fransa'da Goncourt Ödülünü aldı. Bütün eserlerinde edebiyatı sorguladı. Duras 1996 yılının Mart aymda 82 yaşında öldü.</p>

  <p style="text-align: center;">* *</p>

  <p id="u9046cd1b-867f-44b3-a5a2-6d3081e6ae1e"><span style="font-style:italic;">Hervé Sors'a</span></p>

  <p>Kitapları banliyö trenlerinde buluyordu babam. Ayrıca ölümlerden ve taşınmalardan sonra hediye edilmiş gibi çöp tenekelerinin yanında da buluyordu. Bir keresinde <span style="font-style:italic;">Georges Pompidou'nun Hayatı'nı</span> bulmuştu. Bu kitabı iki kez okumuştu. Çöp tenekelerinin yanında paket edilip bağlanmış eski teknik yayınlar da bulurdu ama onları almazdı. <span style="font-style:italic;">Georges Pompidou'nun Hayatı'nı</span> annem de okumuştu. Bu <span style="font-style:italic;">Hayat</span> her ikisine de çok ilginç gelmişti. Daha sonra <span style="font-style:italic;">Ünlü Kişilerin Hayatları'nı</span> -dizinin adıydı bu- aramışlardı ama Georges Pompidou'nun hayatından daha ilginç bir hayata rastlayamamışlardı ve bunun nedeni de belki söz konusu insanların adlarını bilmemeleriydi. Kitapçıların önündeki "Ucuzluk" sergilerinden bu tür kitaplar çalmışlardı. Kitapçıların ilgilenmedikleri <span style="font-style:italic;">Hayatlar</span> çok ucuzdu.</p>

  <p>Baba ve anne Georges Pompidou'nun yaşamındaki olayların öyküsünü bütün romanlara tercih etmişlerdi. Bu adamla ilgilenmelerinin nedeni sadece şöhreti değildi, tersine bu kitabın yazarlarının anlattıkları bütün yaşamların ortak mantığından bakıldığında Georges Pompidou'nun yaşamı çizgi dışı ve olağanüstüydü. Baba, Georges Pompidou'nun, anne de karısının yaşamında buluyorlardı kendilerini. Onların yaşamları kendi yaşamlarına yabancı değildi ve hatta kendi yaşamlarıyla ilişkileri olan bir yaşamdı.</p>

  <p>Çocuklar hariç, diyordu anne.</p>

  <p>Doğru, diyordu baba, çocuklar hariç.</p>

  <p>Onların yaşam öyküleriyle ilgilenmelerinin nedeni yaşam içindeki zamanın doldurulmasının öyküsüydü yoksa yazgılar ya da felaketlerin yol açtığı özel olaylarla ilgilenmiyorlardı. Doğrusunu söylemek gerekirse bu yazgılar da çoğu zaman birbirinin aynısıydı. Baba ve anne, bu kitaptan önce kendi yaşamlarının başka yaşamlara ne kadar çok benzediğinin farkında değillerdi.</p>

  <p>Bütün yaşamlar birbirinin aynı, çocuklar hariç, diyordu anne. Çocuklar hakkında bir şey bilinmiyordu.</p>

  <p>Doğru, diyordu baba, çocuklar hakkında hiçbir şey bilinmiyor.</p>

  <p>Anne ve baba bir kitaba başladıklarında mutlaka bitirirlerdi onu... Kitap daha başında çok sıkıcı gelse de, okuma aylarını alsa da mutlaka bitirirlerdi... Edouard Herriot'nun <span style="font-style:italic;">La Foret Normande</span> adlı kitabı için de aynı şey söz konusu olmuştu; bu kitapta hiç kimsenin hayatı anlatılmıyor, baştan sona Normandiya ormanlarından söz ediliyordu.</p>

  <p>Anne baba Vitry'ye yaklaşık yirmi yıl (belki yirmi yıldan da fazla olmuştu) önce yerleşmiş yabancılardı. Vitry'de tanışmış ve orada evlenmişlerdi. Bir oturma izin belgesinden ötekine hâlâ geçici yerleşme hakkına sahip olarak yaşıyorlardı orada. Evet, çok uzun zamandan beri öyle yaşıyorlardı. Bu insanlar işsizdi. Hiç kimse onlardan yararlanmak istememişti kesinlikle çünkü kökenlerini bilmiyorlardı tam anlamıyla ve <span style="font-style:italic;">uzmanlıkları</span> yoktu. Onlar da ısrarcı olmamışlardı iş konusunda. Çocuklar da, ölen büyük çocukları da dahil olmak üzere orada doğmuşlardı. Bu çocuklar sayesinde başlarını sokacak bir yer bulmuşlardı, ikinci çocuklarıyla birlikte kendilerine yıkımı durdurulan bir ev verilmişti ve daha sonra bir toplu konuta taşınacaklardı. Ama bu toplu konutlar hiçbir zaman yapılamadı ve onlar bu evde kaldılar. Bir oda, bir mutfak, daha sonra -her yıl bir çocuk doğduğundan- belediye mutfaktan, dar bir koridorla ayrılan bir yatak odası yaptırdı. Bu koridorda yedi çocuğun en büyükleri Jeanne ve Ernesto yatıyordu. Öteki beş çocuk yatak odasında yatıyordu. Katolik Yardımı'ndan da oldukça iyi durumda gaz sobaları gelmişti.</p>

  <p>Çocukların okul sorunuyla ne belediye ne çocuklar ne de anne baba ciddi biçimde ilgilenmişlerdi. Bir keresinde anne baba çocukların eğitimi için eve bir öğretmen gönderilmesini istemişti ama "yok daha neler, çok şey istemiyor musunuz!" gibisinden bir cevap almışlardı. Evet aynen böyle... Belediyeyle ilgili bütün ilişkilerinde kötü niyetli davranışlarla karşılaşıyorlardı ve tuhaf bir inatlaşma içindeydiler görevliler.</p>

  <p>Sonuç olarak bu insanlar trenlerde, kitapçıların ucuzluk reyonlarında, çöp tenekelerinin yakınlarında buldukları kitapları okuyorlardı. Vitry belediye kütüphanesine giriş kartı talep etmişlerdi. Aldıkları cevap: "bir bu eksikti!" Onlar da ısrar etmemişti. Allahtan kitapları bulabilecekleri banliyö trenleri ve çöp tenekeleri vardı. Baba ve anne fazla çocuk sahibi olduklarından toplu taşıma araçlarından ücretsiz yararlanıyorlardı ve sık sık Paris'e gidiyorlardı. Paris'e gidip gelmeler özellikle bir yıl süren Georges Pompidou okumalarından sonra başlamıştı.</p>

  <p>Başka bir kitap hikâyesi daha yaşanmıştı bu ailede. İlkbahar başında çocuklar yaşamıştı bunu.</p>

  <p>O dönemde Ernesto on iki-yirmi yaş arasında olmalıydı. Ernesto okumayı bilmediği gibi yaşını da bilmiyordu. Sadece adını biliyordu.</p>

  <p>Olay bir ek binayı andıran komşu evin bodrum katında geçmişti; burası çocukların yararlanması için her zaman açık tutulurdu ve çocuklar her gün, soğuk ya da yağmurlu havalarda, güneş battıktan sonra ya da öğleden sonra yemek vaktine kadar orada vakit geçirirlerdi. Kitabı en küçük kardeşler bu bodrumda, kalorifer borularının geçtiği bir yerde, döküntüler arasında bulmuşlardı. Ve Ernesto'ya götürmüşlerdi bu kitabı. Ernesto uzun uzun bakmıştı kitaba. Çok kalın, siyah, deri kaplı bu kitabın sırtı kısmen yanmıştı... neyle yakıldığı anlaşılmıyordu ama güçlü bir alet olmalıydı bu... kuyumcu körüğü ya da ateşte kızartılmış bir demir çubuk... Yanığın oluşturduğu delik yusyuvarlaktı. Kitap bu deliğin çevresinde yakılmadan önceki gibiydi ve bu deliğin çevresindeki sayfalardan oluşan bölümün okunması gerekiyordu. Çocuklar kitapçı vitrinlerinde ve anne babalarının ellerinde kitaplar görmüşlerdi ama bu kadar kaba muameleye maruz kalmış bir kitaba ilk kez rastlıyorlardı. En küçük erkek ve kız kardeşler ağlamışlardı.</p>

  <p>Yakılan kitabın bulunmasından sonraki günlerde Ernesto bir suskunluk dönemine girmişti. Öğle sonraları elinde yanık kitapla sürekli bodruma kapanıyordu.</p>

  <p>Ernesto, daha sonra, birdenbire ağacı hatırlamış olmalıydı.</p>

  <p>Berlioz sokağı ve neredeyse her zaman boş olan bir sokağın, çok dik bir yokuşla otobana ve Port-à-l'Anglais de Vitry'ye kadar inen Le Camelinat sokağının köşesinde bir bahçe vardı. Bahçe özenle oluşturulmuş demir kazıklı tel bir çitle çevriliydi. Sokakta öteki bahçelerin yüzölçümleri ve biçimleri de bu bahçeninkiyle aynıydı aşağı yukarı ve bunlar da aynı şekilde çitlerle çevriliydi.</p>

  <p>Ama bu bahçede hiçbir ilginç şey, hiçbir çiçek tarhı, hiçbir çiçek, hiçbir bitki, hiçbir çalılık yoktu. Tek bir ağaç vardı. Bir ağaç. Bütün bahçe tek bir ağaçtan oluşuyordu.</p>

  <p>Çocuklar böyle bir ağaç görmemişlerdi kesinlikle. Vitry'de hatta Fransa'da bir eşi daha yoktu bu ağacın. Sıradan bir ağaç gibi gözüküyordu, farkedilmeyebiliyordu. Ama bu ağacı bir kez görenin onu bir daha aklından çıkarması mümkün değildi. Normal uzunlukta bir ağaçtı. Gövdesi beyaz kâğıt üstündeki bir çizgi gibi dimdikti. Kubbe biçimindeki yaprakları sudan yeni çıkmış gür ve güzel saçları andırıyordu. Ama bu yaprakların altında bahçe bir çöldü. Işıktan başka hiçbir şey bitmiyordu burada.</p>

  <p>Bu ağacın yaşı yoktu, mevsimlere, iklimlere kayıtsızdı, çaresiz bir yalnızlık içinde yaşıyordu. Bu bölgeyle ilgili kitaplarda adı geçmiyordu kesinlikle. Belki hiçbir yerde adı geçmiyordu.</p>

  <p>Kitabın bulunmasından günler sonra Ernesto ağacı görmeye gitmiş ve çevresindeki çitin tam karşısındaki bayırda oturup seyretmişti onu. Daha sonra her gün gitmişti oraya. Kimi zaman çok uzun süre kalıyordu ama hep yalmz gidiyordu. Bu ağaç ziyaretlerinden Jeanne dışında kimseye söz etmiyordu. İlginç bir biçimde burası erkek ve kız kardeşlerin Ernesto'yu aramaya gelmedikleri tek yerdi. Yanmış kitaptan sonra ağaç belki de onu delirtmeye başlayan şeydi. Erkek ve kız kardeşler böyle düşünüyorlardı. Ama nasıl bir deli... bunu sanki hiç anlayamayacaklardı.</p>

  <p>Bir akşam erkek ve kız kardeşler Jeanne'a bu konudaki düşüncelerini, ne düşündüğünü sordular. Jeanne'a göre Ernesto ağacın yalnızlığından ve de kitabın yalnızlığından etkilenmiş olmalıydı. Ona göre Ernesto kitabın kurbanlığını ve ağacın yalnızlığının kurbanlığını aym kader içinde birleştirmişti. Ernesto Jeanne'a yanmış kitabı bulduğunda yalnız ağacı hatırladığını söylemişti. Aynı anda iki şeyi düşünmüştü: bunların kaderlerini ilişkilendirmek, bunları kafasında ve bedeninde eritmek ve karıştırmak... Ernesto böylelikle tüm yaşamın bilinmezliğine yaklaşmak istiyordu.</p>

  <p>Ve şunu da eklemişti Jeanne: Ernesto beni de düşünmüştü.</p>

  <p>Ama erkek ve kız kardeşler Jeanne'ın söyledikerinden hiçbir şey anlamamışlardı ve yeniden uykuya dalmışlardı. Jeanne farketmemişti bunu ve ağacı ve Ernesto'yu anlatmaya devam etmişti.</p>

  <p>Ernesto bu şekilde konuşmaya başladıktan sonra Jeanne için yanmış kitap ve ağaç Ernesto'nun nesneleri olmuşlardı, Ernesto bulmuştu onları, elleriyle, gözleriyle, düşüncesiyle dokunmuştu onlara ve Jeanne'a sunmuştu sonra.</p>

  <p>Hayatının bu döneminde Ernesto okumayı bilmiyordu, herkes onun okumayı bilmediğini biliyordu ama o yanmış kitaptan bir şeyler okuduğunu söylüyordu. Ne düşündüğünü, ne yaptığını bilmeden söylüyordu bunları ve sonra, daha sonra, arkasından hiçbir şey sormamıştı kendisine bu konuyla ilgili olarak... yanılıp yanılmadığını, gerçekten okuyup okumadığını, hatta bunun okuma olup olmadığım, okumanın böyle mi yoksa başka türlü bir şey olup olmadığını.... hiç düşünmemişti. İlk başta şöyle bir deneme yapmıştı anlattığına göre: bir sözcüğün şekline tümüyle nedensiz ve keyfi bir düşünceyle bir anlam yüklemişti. Sonra aynı şeyi ikinci sözcük için yapmıştı, başka bir anlam vermişti ama birinci sözcüğe verdiği sözde anlama göre anlamlandırmıştı ikinci sözcüğü ve bütün cümleden bir anlam çıkarıncaya kadar devam etmişti bu. Böylece okumanın kendi bedeninde kendiliğinden yaratılmış bir hikâyenin bir tür sürekli akışı olduğunu anlamıştı. Kitaptan bu yöntemle bir şeyler çıkardığını sanmıştı... Uzun zaman önce Fransa'nın uzak köşelerinden birinde yabancı bir kral hüküm sürmüştü... Kralların hikâyelerini okumamıştı o, belli bir dönemde, belli bir ülkede yaşamış bir kralın hikâyesini okumuştu... öyle sanıyordu. Kitap yanmış olduğundan bu hikâyenin küçük bir bölümünü okumuştu... sadece bu kralın yaşamını ve yaptığı işlerle ilgili olarak bazı bölümleri okumuştu... Erkek ve kız kardeşlerine böyle söylemişti. Ama bu kitap konusunda kıskançlık içinde olan kardeşleri Ernesto'ya şöyle demişlerdi:</p>

  <p>-Sen bu kitabı nasıl okuyabilirsin, aptal herif, okumayı biliyor musun ki? Ne zaman öğrendin okumayı?</p>

  <p>Ernesto doğru söylediğini, okumayı bilmeden nasıl okuduğunu anlayamadığını söylüyordu. Kendisi de şaşkındı. Erkek ve kız kardeşlerine bunu da söylemişti.</p>

  <p>Bunun üzerine hep birlikte Ernesto'nun söylediklerini doğrulama kararı almışlardı. Ernesto okula yazılmış ve devam etmekte olan, tamı tamına on dört yaşındaki komşularının çocuğunun yanma gitmişti. Ve ondan, kitabın, kendisinin okumuş olduğunu sandığı bölümünü okumasını istemişti: burada, kitabın başında ne anlatılıyor?</p>

  <p>Ayrıca Vitry'deki bir ilkokul öğretmeninin yanma da gitmişti; bu kişinin de diplomaları vardı ve tamı tamına otuz sekiz yaşındaydı kendisi. Ve her ikisi de aşağı yukarı aynı şeyi söylemişlerdi ve ilkokul öğretmeni ayrıca hikâyesi anlatılan kralın Yahudi olduğunu eklemişti. İki okuma arasmdaki tek fark buydu. Daha sonra Ernesto babasına da doğrulatmak istemişti bunları ama babası tuhaf bir biçimde onu başından savmış, sorundan kurtarmıştı kendisini, öğretmenin anlattıklarına inanmak gerektiğini söylemişti. Daha sonra öğretmen, anne babayı ziyaret etmiş ve onlardan Ernesto ve kızkardeşini okula göndermelerini istemiş, böylesine akıllı ve bilgi açlığı içindeki çocukları evde tutmaya hakları olmadığını söylemişti.</p>

  <p>Ya erkek ve kız kardeşler? diye sormuştu Ernesto, onlarla kim ilgilenecek?</p>

  <p>Kendileri demişti anne.</p>

  <p>Anne öğretmenle hemfikirdi, bunun uygun olduğunu, tüm erkek ve kız kardeşlerin Ernesto'nun yokluğuna alışmaları gerektiğini, er geç Ernesto'dan vazgeçmeleri gerekeceğini, zaten günü geldiğinde herkesin birbirinden ebediyen ayrılacağını söylemişti. Bu kesin ayrılıklar önce kendi aralarmda olacaktı. Ve daha sonra kalanlar da uçup gidecekti. Hayat böyleydi. Ernesto'yu da okula göndermeyi unutmuşlardı, Ernesto konusunda bu tür unutmalar çok kolaydı ama onun da günün birinde erkek ve kız kardeşlerinden ayrılması gerekecekti. Hayat buydu işte, hayat böyleydi ve hayat bundan başka bir şey değildi. Aileden ayrılmak ya da okula gitmek aynı şeydi.</p>

  <p>Sonuçta Ernesto Vitry-sur-Seine Blaise Pascal belediye okuluna devam etmeye başlamıştı.</p>

  <p>Ernesto okula giderken erkek ve kız kardeşleri her akşam dönüşünü beklemişlerdi; onu beklerken belediyeye ait, eğreltilerle, çeşitli otlarla kaplı, eski oyuncakların, eski küçük oyuncak arabaların, eski çocuk arabalarının, eski üç tekerlekli bisikletlerin, atıldığı bir bahçede gizleniyorlardı. Ernesto okuldan ya da başka bir yerden döndüğünde erkek ve kız kardeşler peşine takılıyorlardı. Nereye giderse gitsin, nereden gelirse gelsin, vakit geç de olsa, hatta çok geç de olsa farketmiyordu... Ernesto suskunluğunu bozunca peşini hiç bırakmamışlardı. Ernesto, yan taraftaki bodrum katma indiğinde de peşinden gidiyorlardı. Orada hep birlikte akşam yemeği işaretim, babanın ıslığını bekliyorlardı. Ve onunla birlikte eve gidiyorlardı. Erkek ve kız kardeşler o olmadan eve girmiyorlardı kesinlikle.</p>

  <p>Ernesto'nun okul hapsi on gün sürmüştü. Hiçbir olay olmamıştı.</p>

  <p>Ernesto on gün büyük bir dikkatle öğretmeni dinlemişti.</p>

  <p>Soru sormamıştı.</p>

  <p>Ve sonra onuncu günün sabahında, okul hapsi bittikten sonra eve dönmüştü Ernesto.</p>

  <p>Sabahın erken vakti. Evin ana bölümü mutfak. Mutfakta uzun, dikdörtgen bir masa, banklar ve iki iskemle var. Anne orada duruyor. Oturan ve Ernesto'nun içeri girişini seyreden kadın o. Bakıyor ve daha sonra patates soymaya devam ediyor.</p>

  <p>Şefkat.</p>

  <p><span style="font-style:italic;">Anne:</span> Biraz öfkeli bir haldesin Emestino.</p>

  <p><span style="font-style:italic;">Ernesto:</span> Evet.</p>

  <p><span style="font-style:italic;">Anne:</span> Niçin... öfkenin nedenini bilmiyorsun. Her zamanki gibi.</p>

  <p>Sessizlik.</p>

  <p><span style="font-style:italic;">Ernesto:</span> Evet, bilmiyorum.</p>

  <p>Anne uzun bir süre bekler ve Ernesto içinden konuşur. Ernesto'yu çok iyi tanır o. içinden öfkelenir. Dışarıya bakar, annesini unutur. Ve sonra annesine döner. Birbirlerine bakarlar. Anne rahat bırakır onu. Ve Ernesto konuşur.</p>

  <p><span style="font-style:italic;">Ernesto:</span> Patates soyuyorsun.</p>

  <p><span style="font-style:italic;">Anne:</span> Evet.</p>

  <p>Sessizlik. Sonra Ernesto haykırır.</p>

  <p><span style="font-style:italic;">Ernesto:</span> Dünya orada, karşımızda, her tarafta, bir yığın olay oluyor, her çeşit şey... ve sen bütün gün, sabahtan akşama kadar patates soyuyorsun... Başka bir sebze olmaz mı yani?</p>

  <p>Anne. Bakıyor ona.</p>

  <p><span style="font-style:italic;">Anne:</span> Bu durum neredeyse ağlatacak seni, iyi değilsin bu sabah sen, deli misin nesin?</p>

  <p><span style="font-style:italic;">Ernesto:</span> Hayır.</p>

  <p>Şefkat geri gelir.</p>

  <p>Uzun bir sessizlik. Anne soymaya devam eder. Ernesto ona bakar.</p>

  <p><span style="font-style:italic;">Anne:</span> Okuldan biraz erken dönmedin mi sen Emestino?</p>

  <p>Anne cevap bekler. Ernesto susar. Sessizlik.</p>

  <p><span style="font-style:italic;">Anne:</span> Bir şeyler söyleyeceksin belki bana Ernesto, ha?</p>

  <p>Duraksar biraz, Ernesto.</p>

  <p><span style="font-style:italic;">Ernesto:</span> Hayır... Evet.</p>

  <p><span style="font-style:italic;">Anne:</span> Söyleyecek bir şeyin olabilir...</p>

  <p><span style="font-style:italic;">Ernesto:</span> Olabilir, evet.</p>

  <p><span style="font-style:italic;">Anne:</span> Diyordum ki... anlıyor musun...</p>

  <p><span style="font-style:italic;">Ernesto:</span> Evet.</p>

  <p>Sessizlik.</p>

  <p><span style="font-style:italic;">Anne:</span> Tersi de olabilir mi?</p>

  <p><span style="font-style:italic;">Ernesto:</span> Tersi de olabilir, evet.</p>

  <p><span style="font-style:italic;">Anne:</span> Nasıl istersen Ernesto.</p>

  <p><span style="font-style:italic;">Ernesto:</span> Evet.</p>

  <p>Sessizlik.</p>

  <p><span style="font-style:italic;">Anne:</span> Belki de bana söylemek istediğini söyleyemiyorsun...</p>

  <p><span style="font-style:italic;">Ernesto:</span> Evet, öyle, sana söyleyemiyorum...</p>

  <p>Ağırlık. Şefkat</p>

  <p><span style="font-style:italic;">Anne:</span> Niçin peki?</p>

  <p><span style="font-style:italic;">Ernesto:</span> Üzer seni, onun için söyleyemiyorum.</p>

  <p><span style="font-style:italic;">Anne:</span> Niçin üzecekmiş beni?</p>

  <p>Ernesto duraksar.</p>

  <p><span style="font-style:italic;">Ernesto:</span> Öyle. Hem sonra anlayamazsın sen benim söyleyeceklerimi. Anlayamayacağma göre söylememe gerek yok bunlan.</p>

  <p>Ernesto annesinin karşısında sessiz kalır.</p>

  <p><span style="font-style:italic;">Anne:</span> Neler anlatıyorsun sen bugün Vladimir?</p>

  <p><span style="font-style:italic;">Ernesto:</span> Seni üzecek olan söyleyeceklerim değil. Anlayamadığın için üzülürsün.</p>

  <p>Sessizlik. Anne oğluna bakar.</p>

  <p><span style="font-style:italic;">Anne:</span> Gene de anlat Vladimir...söylemene gerek varmış gibi söyle bana...</p>

  <p><span style="font-style:italic;">Ernesto:</span> Peki... Senin patates soymam seyrettiğim süre içinde olacak her şey, ne daha uzun ne daha az bir zaman ve sonra hemen söyleyeceğim, tamam mı (kısa bir süre). Sonra söylenmiş olacak her şey.</p>

  <p>Anne bekler. Sessizlik.</p>

  <p>Sonra haykırır Ernesto.</p>

  <p><span style="font-style:italic;">Ernesto:</span> 'Anne, söyleyeceğim, anne... söyleyeceğim işte... bir daha okula gitmeyeceğim çünkü okulda bana bilmediğim şeyleri öğretiyorlar. Söylenmiş olacak ve yapılmış olacak. İşte bu kadar.</p>

  <p>Anne patates soymayı bırakır. Sessizlik.</p>

  <p><span style="font-style:italic;">Anne</span> yavaşça tekrarlar söylenenleri: çün-kü-okul-da-bana bil-me-diğim şey-leri öğre-tiyor-lar...</p>

  <p><span style="font-style:italic;">Ernesto:</span> Evet.</p>

  <p>Anne düşünür. Sonra Ernesto'ya bakar. Sonra gülümser. Ernesto da gülümser.</p>

  <p><span style="font-style:italic;">Anne:</span> Bir bu eksikti işte.</p>

  <p><span style="font-style:italic;">Ernesto:</span> Evet.</p>

  <p>Ernesto kalkar, çekmecelerden birinden bir bıçak alır ve masaya geri döner.</p>

  <p>Anne uzun uzun oğlu Ernesto'yu seyreder.</p>

  <p>Sessizlik.</p>

  <p>Sonra ansızın ikisi birden gülmeye başlar... Gülerler. Patates soyarlar. Gene gülerler.</p>

  <p>Sessizlik.</p>

  <p><span style="font-style:italic;">Ernesto:</span> Söylediklerimi anlıyorsun anne.</p>

  <p>Sessizlik. Anne düşünür.</p>

  <p><span style="font-style:italic;">Anne:</span> Yani. Nasıl anladığımı söyleyemem...doğru mu, değil mi bilmiyorum... ama gene de evet, evet, bir şeyler anlıyorum galiba.</p>

  <p><span style="font-style:italic;">Ernesto:</span> Boş ver anne...</p>

  <p><span style="font-style:italic;">Anne:</span> Evet.</p>

  <p>Sessizlik.</p>

  <p>Anne yeniden patates soymaya başlar. Arada bir oğlu Ernesto'ya bakar.</p>

  <p><span style="font-style:italic;">Anne:</span> Sen kaç numarasın Vladimir?</p>

  <p><span style="font-style:italic;">Ernesto:</span> Öleni saymazsak bir numara (şefkat). Her gün aym soruyu sorup canımı sıkıyorsun anne. Kesinlikle kafana sokman gerekir artık bunu. En büyük benim... (bir el hareketi) 1+6=7... Bana hitap ettiğin gibi, Vladimir, nerden çıktı bu? Eski Rusya'yla mı ilgili?</p>

  <p>Sessizlik. Anne karşılık vermez.</p>

  <p><span style="font-style:italic;">Ernesto:</span> Söylediklerimi biraz anlayabildin mi anne?</p>

  <p><span style="font-style:italic;">Anne:</span> Bir şeyler anlıyorum... ama gene de çok ileri gitmemek gerekir...</p>

  <p><span style="font-style:italic;">Ernesto:</span> Haklısın, çok ileri gitmemek gerekir...</p>

  <p>Sessizlik. Sonra her ikisi de coşarlar ansızın. Birdenbire karşılıklı sevgileri neşe içinde patlar.</p>

  <p><span style="font-style:italic;">Anne:</span> Olacak şey değil, ne kadar geri zekâlı insanlar... bazen ne kadar geri zekâlı oluyorlar... öf...</p>

  <p><span style="font-style:italic;">Ernesto:</span> Evet ama bazen de değil... bazen akıllı oluyorlar... hem de nasıl...</p>

  <p><span style="font-style:italic;">Anne,</span> mutlu: Evet, doğru... bazen akıllı oluyorlar....</p>

  <p><span style="font-style:italic;">Ernesto:</span> Evet, evet! Bir yere kadar... farkında bile değil...</p>

  <p>Sessizlik. Patates soymaya devam ediyorlar. Rahatlamış durumdadırlar.</p>

  <p><span style="font-style:italic;">Anne:</span> Bana bak Emestino sen kardeşlerinin yanına gitsen iyi olur... baban gelir şimdi... verdiğin karan ona ben açıklayayım, böylesi daha doğru...</p>

  <p><span style="font-style:italic;">Ernesto:</span> Babam bana bir şey yapmaz, babam mert adamdır, çok mert adamdır...</p>

  <p><span style="font-style:italic;">Anne</span> yineler: Merttir... Mert adamdır... o kadar kesin şeyler söylememek gerekir bu konuda... göreceksin, şöyle diyecek sana: seni anlıyorum oğlum, son derece sakin bir tavır içinde olacak, fazla kurcalamayacak meseleyi ve sonra ansızın canına okuyacak, deli edecek seni.</p>

  <p>Sessizlik.</p>

  <p><span style="font-style:italic;">Anne,</span> şefkat: Sen kardeşlerinin yanına git, Ernesto, hadi... bana güven...</p>

  <p>Ansızın Ernesto'nun bakışlarında bir çekingenlik görüldü.</p>

  <p><span style="font-style:italic;">Ernesto:</span> Sahi nerede kardeşlerim şu anda...</p>

  <p><span style="font-style:italic;">Anne:</span> Nerede olacaklar, Prisu'de tabii...</p>

  <p><span style="font-style:italic;">Ernesto,</span> güler: Tezgâhların altında, yere oturmuş, albümlere bakıyorlardır...</p>

  <p><span style="font-style:italic;">Anne:</span> Evet. (Gülmez) Ne diyorsun sen, okumayı bilmiyorlarlar ki... ne okusunlar sence... Sen kralla ilgili o kitabı okuyalı beri onlar da Prisu'de okumaya çalışıyorlar sürekli... Ama okur gibi yapıyorlar... gerçek bu işte.</p>

  <p>Ernesto ansızın haykırır.</p>

  <p><span style="font-style:italic;">Ernesto,</span> bağırır: işte şimdi de kardeşlerim numara yapıyormuş!... Asla... anlıyor musun anne... o küçükler asla numara yapmazlar..</p>

  <p><span style="font-style:italic;">Anne,</span> bağırır: Bu da çok iyi. Ne okuyorlar peki? Okumayı bilmiyorlar! O zaman... ne okuyor bu çocuklar...?</p>

  <p>Ernesto'nun çığlıkları ve annesinin çığlıkları, aynı çığlıklar.</p>

  <p><span style="font-style:italic;">Ernesto,</span> bağınr: Ne istiyorlarsa onu okuyorlar tabii ki!</p>

  <p><span style="font-style:italic;">Anne,</span> bağırır: Yani bunlar sonuç olarak neyi okuyorlar? Nerede bunların okudukları yazı?</p>

  <p><span style="font-style:italic;">Ernesto:</span> Kitapta tabii ki o yazı!</p>

  <p><span style="font-style:italic;">Anne:</span> Yıldızları okuyorlar galiba!</p>

  <p>Alay eder gibi gülerler gene.</p>

  <p><span style="font-style:italic;">Ernesto,</span> rahatlamış durumda: Kardeşlerime sataşılmasından hoşlanmıyorum kusura bakma, anne...</p>

  <p>Ernesto kalkar ve çıkar.</p>

  <p>Anne hareketsizdir. Patates soymayı bırakır. Düşüncelidir. Aynı zamanda neşeli. Ve şaşkın.</p>

  <p>Anne çocukları için sadece patetes pişirirdi. Çocuklar soğanlı patatesi tercih ediyorlardı. Ara sıra içine toz biber serptiği et yahnisi yapardı ve bütün hafta yenirdi bu yemek. Kimi zaman tarçınlı sütlü pirinç hazırlardı ve bu yemek de ancak iki gün giderdi. Kimi zaman da otlu yılan balığı pişirirdi. Escaut ırmağının çaresiz insanlarını tanıdığını, bu bataklık bölgedeki balıkçıların otlu yılan balığı ve tarçmlı sütlü pirinçle beslendiklerini söylerdi. Biberli et yahnisinin ise hangi ülkeye ait olduğunu bilmiyordu. Çocuklar merakla annenin nereden geldiğinin öyküsünü dinliyorlardı. Anneleri, kendisini çocuklarının beklediği bu Vitry'ye gelmeden önce hangi ülkelerden, hangi bilinmeyen yerlerden geçmişti. Çocuklar annenin anlattıklarını hiç unutmuyorlardı.</p>

  <p>Mutfakta. Ernesto'nun olayı anlatmasının üstünden üç gün geçmiştir. Anne bu konuyla ilgili olarak kimseye bir şey söylememiştir. Anne mutfakta, tek başına, masada oturmaktadır. Önünde patatesler vardır. Elinde bir bıçak. Patates soymuyor. Bahçeye, uzaklara, ırmağa doğru, yeni kente bakıyor. Anne güzel bir kadın. Kumral ve kızıl. Gözleri yeşil. İri. Jeanne'ın gözleri annesine benziyor, saçları da. Daha kısa boylu. Anne çok az konuşuyor. Seyrediyor. Yürüdüğünde, bedeninde bir şeyler içinde taşıdığı bir yorgunluğu yansıtıyor: birçok analığın verdiği bir yorgunluk bu. Göğüsleri kesinlikle olması gerekenden çok daha ağır, gençlik zamanındakine göre daha aşağı sarkmış dürümdalar. Gene de güzelliği görülüyor, orada duruyor bu güzellik çünkü Emilio'nun her yıl neden olduğu doğumların yol açtığı yorgunluğa karşı anne hiçbir şey yapmamıştır. Bugün annenin üstünde belediyeden gelen koyu kırmızı bir giysi var. Belediye sosyal servisi anneye kimi zaman giysi gönderiyor ve bu giysiler bazen çok güzel, neredeyse yepyeni oluyor, belediye bazen çocuklar için de birçok şey gönderiyor: yün kazaklar, tişörtler. Anne bu konuda çok rahat, sorun Emilio. Belediye baba için hiçbir şey vermek istemiyor, çünkü hiçbir şeyi haketmediğini söylüyorlar. Bazen anne saçlarını koyveriyor, bugün de öyle yapmış, saçları omuzlarında, kumral-kızıl saçları koyu kırmızı giysisinin üstünde. Anne gençliğinde konuştuğu dili unuttu. Vitry'deki insanlar gibi aksansız konuşuyor. Sadece fiil çekimlerinde yanlış yapıyor. Geçmişinden kalan ve düzeltemediği bazı sesler, yuvarladığı, çok hoş sözcükler var... sesin içindeki ıslak şarkılar gibi ve bunlar kimi zaman kendisi farkında olmadan bazı sözcükleri çıkarıyor bedeninden, terkedilmiş bir dilin anısı ziyaret ediyor onu sanki...</p>

  <p>Emilio girer. Farketmez onun girdiğini. Son günlerde dalgındır anne.</p>

  <p><span style="font-style:italic;">Baba:</span> Patates mi soyuyorsun, ne yapıyorsun?</p>

  <p><span style="font-style:italic;">Anne:</span> Soyuyorum.</p>

  <p><span style="font-style:italic;">Baba:</span> Ben de diyorum ki hayır, hiçbir şey soymuyorsun.</p>

  <p>Sessizlik.</p>

  <p><span style="font-style:italic;">Baba:</span> Niçin böylesin sen?</p>

  <p><span style="font-style:italic;">Anne:</span> Ernesto yüzünden. Okula gitmek istemiyor artık. Artık yeter, diyor.</p>

  <p>Sessizlik</p>

  <p><span style="font-style:italic;">Baba</span> homurdanıyor: İşte... buyrun bakalım. (Sessizlik). Bak... ben onu anlıyorum, oğlumu anlıyorum. Onu çok iyi anlıyorum, hatta...</p>

  <p><span style="font-style:italic;">Anne:</span> Hayır.</p>

  <p><span style="font-style:italic;">Baba:</span> Evet. Benim esas anlamadığım şey bunu niçin söylediği. Bence hiçbir şey söylememeliydi. Okula gitmeyebilirdi ve hiçbir şey söylemeyebilirdi. Niçin söylüyor?</p>

  <p><span style="font-style:italic;">Anne:</span> Niçin söylemesin, onur kırıcı bir şey değil ki. Sessizlik</p>

  <p><span style="font-style:italic;">Anne:</span> Nasıl söyledi? Anlat bakalım.</p>

  <p>Sessizlik</p>

  <p><span style="font-style:italic;">Anne:</span> Artık okula gitmeyeceğim, çünkü, dedi.</p>

  <p><span style="font-style:italic;">Baba:</span> Çünkü ne?</p>

  <p><span style="font-style:italic;">Anne:</span> Çünkü.</p>

  <p><span style="font-style:italic;">Baba:</span> Çünkü hiç mi?</p>

  <p>Anne bağırır.</p>

  <p><span style="font-style:italic;">Anne:</span> Evet öyle.</p>

  <p>Baba kendini tutar.</p>

  <p><span style="font-style:italic;">Baba:</span> Dikkat et Nataşa... Sinirlenmeye başlıyorum... <span style="font-style:italic;">Anne:</span> Düşünüyorum.</p>

  <p>Anne yavaş yavaş hatırlar</p>

  <p><span style="font-style:italic;">Anne:</span> Dedi ki: ...çünkü okulda... bildiğim şeyleri öğretiyorlar bana... İşte böyle... aşağı yukarı böyle bir şey söyledi.</p>

  <p>Baba düşündü.</p>

  <p><span style="font-style:italic;">Baba:</span> Olmaz... anlamamışsın sen... Aptalca şeyler söylüyorsun... olmaz.</p>

  <p><span style="font-style:italic;">Anne:</span> Niçin olmasın?</p>

  <p><span style="font-style:italic;">Baba:</span> Çünkü Ernesto hiçbir şey bilmiyor.</p>

  <p><span style="font-style:italic;">Anne:</span> Ne olur bilmiyorsa?</p>

  <p><span style="font-style:italic;">Baba:</span> Ernesto hiçbir şey bilmediğine göre öğrenmekten şikâyetçi olamaz. Ernesto böyle bir şey söylemez.</p>

  <p>Anne hatırlar.</p>

  <p><span style="font-style:italic;">Anne:</span> Tersi olmalı... Evet, evet... tersi.</p>

  <p><span style="font-style:italic;">Baba:</span> Neyin tersi?</p>

  <p><span style="font-style:italic;">Anne:</span> Dur biraz..</p>

  <p>Sessizlik. Anne gene düşünür ve bulur.</p>

  <p><span style="font-style:italic;">Anne:</span> Şöyle dedi: artık okula gitmeyeceğim çünkü okulda bilmediğim şeyleri öğretiyorlar. İşte böyle dedi...</p>

  <p><span style="font-style:italic;">Baba:</span> Öyle mi... Bu daha hoşuma gitti... Çocuğumu buluyorum ben bu sözlerde biraz.</p>

  <p>Baba bir şey anlamadı. Anne onun hiçbir şey anlamamış olmasından kuşkulandı.</p>

  <p><span style="font-style:italic;">Anne:</span> Emilio emin misin ki...?</p>

  <p><span style="font-style:italic;">Baba:</span> Hayır... ama...</p>

  <p><span style="font-style:italic;">Anne:</span> Sen Ernesto'ya hiçbir zaman fazla yakınlık göstermedin Emilio.</p>

  <p><span style="font-style:italic;">Baba:</span> Hayır... hayır... o bilmiyor ama tam tersi durum..</p>

  <p>Sessizlik.</p>

  <p><span style="font-style:italic;">Baba:</span> Sen ne düşünüyorsun?</p>

  <p><span style="font-style:italic;">Anne:</span> Ben... Burada doğrudan doğruya anlaşılması gereken bir şey yok bence. Ama öte yandan da çok ilginç Emilio... Ernesto bunu söyledikten sonra ben sanki sürekli bu sözleri duyuyorum, bu sözleri... sanki gerçekten bir anlamı olmasını istiyorum bu sözlerin... nihayet bir anlamı da olmalı...</p>

  <p><span style="font-style:italic;">Baba:</span> Kötü niyetli bir anlam...</p>

  <p><span style="font-style:italic;">Anne:</span> Mutlaka öyle olması gerekmiyor... mutlaka değil Emilio.</p>

  <p><span style="font-style:italic;">Baba:</span> Yani demek istiyorsun ki Nataşa, Ernesto bu lafı söyleyeli beri sen böyle sanıyorsun.</p>

  <p><span style="font-style:italic;">Anne:</span> Evet o zamandan beri.</p>

  <p>Sessizlik.</p>

  <p><span style="font-style:italic;">Baba:</span> Demek senin küçük Ernesto'n bunları düşünüyordu. Ötekilerden çok farklı olmak, bunun mutlaka somutlaşması gerekiyordu.</p>

  <p>Kocasının kullandığı sözcükler şaşırtmıştı anneyi.</p>

  <p><span style="font-style:italic;">Anne:</span> Ötekilerden çok farklı olmak... Anlamıyorum...</p>

  <p><span style="font-style:italic;">Baba:</span> Nasıl anlamıyorsun...?</p>

  <p><span style="font-style:italic;">Anne:</span> Hiçbir farklılık çekmiyor dikkatimi... Belki anne sevgisi...</p>

  <p><span style="font-style:italic;">Baba:</span> Evet.</p>

  <p>Sessizlik.</p>

  <p><span style="font-style:italic;">Baba:</span> Sen Ernesto'nun ötekilerden farklı olduğunu farketmemiş miydin?</p>

  <p><span style="font-style:italic;">Anne:</span> Abartmamak gerekir... Aynı fikirde değilim... Tersi doğru daha çok... Şöyle söylenebilir: ötekilerle aynı, ama bir noktada...</p>

  <p><span style="font-style:italic;">Baba:</span> Hiçbir şeyin farkında değilsin sen o zaman.</p>

  <p><span style="font-style:italic;">Anne:</span> Belki ötekilerden biraz daha az yiyor, bu mu? Boyu...? Öyle mi? Boyu değilse nesi? Sen çocuğunu görmedin mi? Nasıl olduğunu görmedin mi? Müthiş! On iki yaşında! Hiç kimse inanmaz, bir papaz havası var onda.</p>

  <p><span style="font-style:italic;">Baba:</span> Biraz daha düşün Nataşa... Başka bir şey farketmedin mi? Hiç?</p>

  <p><span style="font-style:italic;">Anne:</span> Evet... evet... Ernesto hiç konuşmuyor. Hiç. Tamam...</p>

  <p><span style="font-style:italic;">Baba:</span> Tamam... Konuştuğu zaman da öyle "tuzu versene bana" falan gibi şeyler söylemiyor. Kendisinden önce kimsenin söylemediği şeyleri söylüyor... bunu bulmak gerekir... herkes gibi değil o...</p>

  <p>Ernesto'nun erkek ve kız kardeşleri... hepsi Ernesto'ya benziyorlardı. Anneye ve Ernesto'ya. Çocuklar çok küçükken babaya benziyorlardı. Sonra iki ya da üç yıl boyunca hiç kimseye benzemiyorlardı. Sonra birdenbire anneye ve Ernesto'ya benziyorlardı. Ama içlerinde gene kimseye benzemeyen biri vardı: Jeanne. Yaşı on bir-on yedi arasıydı. Anne Jeanne'ın güzel ve güzelliğine hiç aldırmayan bir kız olduğunu söylüyordu.</p>

  <p>Anneye göre Jeanne'ın Tanrı inancında kardeşi Ernesto'ya karşı hissettiklerinden de bir pay vardı. Aralarındaki böyle bir ilişkinin olması mutlu ediyordu anneyi daha çok. Yaşamının bu yanında hiçbir kötülük, hiçbir kötü şey olamazdı. Anne kendisiyle ilgili olarak bir körlük içindeydi: bu iki çocuğa benzediğinin farkında değildi.</p>

  <p>Jeanne küçükken çok fazla ateşe bakardı, ateş onu öylesine büyülerdi ki anne çocuğunu muayene için belediyeye götürmüştü. Kan tahlili yapılmıştı. Kan tahlilinden onun ateşli bir kız olduğu anlaşılmıştı. Ama bu aşk ateşi, bu önemsiz aşırılık dışında çok güzel bir kızdı, güçlüydü, anne erkek ve kız kardeşlere, iyi bakın ona demişti, sakınılması gereken tek şey onu ateşin karşısında yalnız bırakmaktır, çünkü o kendisindeki bu aşırılığı hissetmiyordu, güzelliği gibi, gülümsemesi gibi onu da hissetmiyordu. Ve bu durum, kendi evinde yangın çıkarmaya kadar gider, denmişti. Anne bunları anlatmıştı işte. Bu kadardı anlattıkları. Bu durum erkek ve kız kardeşlerin hem hoşuna gitmiş hem de korkutmuştu onları... hayran oldukları kız kardeşlerinde ateş gibi bir şeye karşı müthiş bir çekim gücü vardı. Erkek ve kız kardeşlerinin kendisiyle bu kadar ilgilenmeleri zevkten kıpkırmızı yapmıştı Jeanne'ı.</p>

  <p>Küçük kızda Ernesto aşkı ve ateş aşkı... anne bunları aynı korku içinde bir araya getirmişti. Ona göre Jeanne annesi dahil hiç kimsenin tanımadığı tehlikeli bir bölgede bulunuyordu ve annesinin bu bölgeye kesinlikle yanaşmayacağını hissediyordu. Annesi tanımıyor muydu bu bölgeyi? diye soruyordu kendi kendine. Emin miydi bundan? Evet anne o bölgeye, o sessiz bölgeye yanaşmayacağından emindi, Jeanne ve Ernesto'nun birlikte oluşturdukları bu ruha yanaşmayacaktı.</p>

  <p>Jeanne Ernesto'ya okulu nasıl terkettiğini, okulda neler olduğunu sormuştu. Kendisi de üç gündür okuldaydı ve günün birinde ayrılma dışında orada ne yapabileceğini pek kavrayamamıştı.</p>

  <p>Ernesto'ya okulu nasıl tertekttiğini, bütün aileye, erkek ve kız kardeşlerine, muhteşem annelerine anlatması gerektiğini söylemişti.</p>

  <p>Ernesto birçok kez reddetmişti bunu. Jeanne yalvarmıştı kendisine. Ve bir keresinde ona ağlayarak sarılmış, onun artık kendilerini sevmediğini söylemişti. Ernesto'nun yüzü ilk kez Jeanne'ın yüzüne değmişti, ilk kez çiçekli ve tuzlu deniz kokunusu almıştı onun.</p>

  <p>Ernesto'nun kolları Jeanne'ın bedenini kavramıştı. Gözleri yerde, sessiz kalmışlardı öylece, son gecenin ışıkları gibi kendilerinden bile gizlenerek.</p>

  <p>Uzun bir zaman geçmişti aradan ve bu zaman içinde artık unutulması mümkün olmayan sessiz bir tanışma istila etmişti onları.</p>

  <p>Birbirlerine bakmadan ayrılmışlardı.</p>

  <p>Jeanne Ernesto'dan bir daha aileye okuldan nasıl ayrıldığını anlatmasını istememişti.</p>

  <p>Ve o günün akşamında, yemekten sonra Ernesto okulun nasıl bırakıldığının hikâyesini anlatmıştı.</p>

  <p>Ernesto kiraz ağacının aydınlık gölgesinde yüksek tarafta ayakta durmaktadır. Masanın çevresindeki banklarda erkek ve kız kardeşler vardır. Anne her zamanki yerindedir. Emilio onun karşısındadır. Jeanne Ernesto'nun arkasındadır, kardeşinin arkasında, duvarın karşısında, yere uzanmıştır.</p>

  <p>Ernesto olayın nasıl olduğunu, okulu nasıl terkettiğini, her şeyin nasıl olup bittiğini anlatıyor-gerçekten istememiş gibi bunu sanki.</p>

  <p>Ernesto çok yavaş konuşuyor, kesinlikle çok açık seçik bir söylemi var. Sanki orada olmayan ya da kulakları iyi işitmeyen birine hitap ediyor. Bugün belki onun için, duvar boyunca uzanmış ve uyur gibi gözüken kızkardeşi için konuşuyor.</p>

  <p>O gün, diyor, Ernesto, bütün sabah sınıfta bekledim.</p>

  <p>Nedenini bilmiyordum.</p>

  <p>Teneffüs oldu.</p>

  <p>Sanki çok uzun sürdü</p>

  <p>Tekrar yalnız kaldım</p>

  <p>Teneffüste bağırtılar çağırtılar, sesler, gürültüler duyuyordum.</p>

  <p>Korktuğumu sandım.</p>

  <p>Nedenini bilmiyorum. Korku</p>

  <p>Sonra geçti.</p>

  <p>Gene bekledim.</p>

  <p>Daha beklemem gerekiyordu, nedenini bilmiyordum.</p>

  <p>Ve bir keresinde de yemekhaneye gittik.</p>

  <p>Tabak sesleri, başka sesler duyuyordum.</p>

  <p>Hoştu. Kaçmam gerektiğini unuttum.</p>

  <p>Yemekhaneden sonra olup bitti her şey. Birdenbire hiçbir şey duymaz oldum.</p>

  <p>O zaman olup bitti her şey.</p>

  <p>Kalktım.</p>

  <p>Yapamayacağımdan korkuyordum. Kalkamamak ve bulunduğum yerden dışarı çıkamamak.</p>

  <p>Başardım.</p>

  <p>Sınıftan çıktım.</p>

  <p>Bahçede yemekhaneden gelen öteki öğrencileri gördüm.</p>

  <p>Çok yavaş yürüdüm.</p>

  <p>Ve sonra kendimi okulun dışında buldum.</p>

  <p>Bir yolda.</p>

  <p>Korku geçmişti.</p>

  <p>Bir daha korkmadım.</p>

  <p>Su deposunun yanındaki ağaçların altında oturdum.</p>

  <p>Ve bekledim. Uzun ya da kısa bir süre, bilmiyorum.</p>

  <p>Uyudum galiba.</p>

  <p>Sessizlik. Ernesto gözlerini kapıyor ve hatırlamaya çalışıyor.</p>

  <p>Sanki bin yıl geçmişti.</p>

  <p>Sessizlik.</p>

  <p>Unutmuştur Ernesto sanki.</p>

  <p>Ve sonra hatırlar.</p>

  <p><span style="font-style:italic;">Ernesto:</span> Açıklamakta güçlük çektiğim bir şeyi anladım... Bunu doğru düzgün anlatabilecek kadar büyük değilim. Evrenin yaratılışı gibi bir şey. Adeta çivilenmiştim: karşımda birdenbire evrenin yaratılışım buldum...</p>

  <p>Sessizlik.</p>

  <p><span style="font-style:italic;">Baba.</span> Ernesto biraz daha uzaklara, eskilere git____</p>

  <p>Sessizlik.</p>

  <p><span style="font-style:italic;">Anne:</span> Evet bu konularda söyleyecek şeylerin vardır, değil mi Ernesto?</p>

  <p><span style="font-style:italic;">Ernesto:</span> Söyleyecek fazla şeyim yok.</p>

  <p>Sessizlik.</p>

  <p><span style="font-style:italic;">Ernesto:</span> Dinleyin... bir anda olup bitmiştir her şey büyük olasılıkla. Bir gecede. Sabahleyin her şey yerli yerindeydi. Bütün ormanlar, dağlar, küçük tavşanlar, her şey. Bir gecede. Birdenbire yaratıldı. Sadece bir gece içinde. Her şey hesaplanmıştı. Her şey doğruydu. Tek bir şey dışında. Tek bir şey.</p>

  <p><span style="font-style:italic;">Anne:</span> Bu şey ilk başta yoksa eğer, sonunda olup olmadığı da bilinemez değil mi...?</p>

  <p>Ernesto susar. Sonra tekrar başlar.</p>

  <p><span style="font-style:italic;">Ernesto:</span> Görülebilecek bir şey değildi Bilinen bir şeydi.</p>

  <p>Sessizlik.</p>

  <p><span style="font-style:italic;">Ernesto:</span> Ne olduğu söylenebilecek gibi bir şeydi bu, öyle sanılıyordu... bir yandan da söylenmesi mümkün olmayan bir şey... Kişisel... İnsanın bilebileceği... başaracağı bir şey gibi... ve sonra hayır....</p>

  <p>Anne birdenbire keyiflenir, güler.</p>

  <p><span style="font-style:italic;">Anne:</span> Ben eksik olan şeyi biliyorum. Rüzgârdı eksik olan.</p>

  <p><span style="font-style:italic;">Baba:</span> Hayır, rüzgâr da vardı. Rüzgâr vardı o anda, başlama gene Ginetta...</p>

  <p><span style="font-style:italic;">Ernesto:</span> Yani. Doğru düzgün söylemek mümkün değil neredeyse: her şey vardı ve hiçbir şeye gerek yoktu. Her şey, her şey, her şey.</p>

  <p>Sessizlik.</p>

  <p><span style="font-style:italic;">Baba:</span> Küçük şeyler de vardı...</p>

  <p><span style="font-style:italic;">Ernesto:</span> Evet. En küçük şeyler ve her çeşit, görünmeyen, küçük şeyler, küçük parçacıklar, her şey hesap edilmişti. Küçücük bir çakıltaşına kadar, küçük bir çocuğa kadar ve hiçbir şeye gerek yoktu. Bir yaprağa kadar. Her şey tamamdı.</p>

  <p>Sessizlik.</p>

  <p><span style="font-style:italic;">Baba:</span> Her şey tamamdı, hiçbir şeye gerek yoktu, diyorsun.</p>

  <p><span style="font-style:italic;">Ernesto:</span> Öyle diyorum.</p>

  <p><span style="font-style:italic;">Anne:</span> Saatlerce dinleyeceğiz anlaşılan senin hikâyeni.</p>

  <p>Sessizlik.</p>

  <p><span style="font-style:italic;">Ernesto:</span> Kıtalar, devletler, okyanuslar, ırmaklar, filler, gemiler, hiçbir şeye gerek yoktu.</p>

  <p><span style="font-style:italic;">Kızkardeş:</span> Müzik.</p>

  <p>Ernesto biraz duraksadı bu soruya cevap verirken.</p>

  <p><span style="font-style:italic;">Ernesto:</span> Gerek yoktu.</p>

  <p><span style="font-style:italic;">Baba:</span> Ne demek oluyor bu gerek yoktu, anlaşılmıyor pek.</p>

  <p><span style="font-style:italic;">Ernesto:</span> Anlatılamaz. Söylemeye de gerek yok.</p>

  <p><span style="font-style:italic;">Anne:</span> Okula da gerek yok mu?</p>

  <p><span style="font-style:italic;">Ernesto:</span> Gerek yok. Bunu herkesten daha iyi biliyorsunuz siz.</p>

  <p>Sessizlik.</p>

  <p><span style="font-style:italic;">Ernesto:</span> Yaşam kimin için gereklidir? Okul kimin için? Ne işe yarar? O zaman hiçbir şeye gerek yok.</p>

  <p>Sessizlik. Anne sinirleniyor.</p>

  <p><span style="font-style:italic;">Anne:</span> Kim söylüyor bunu, gerek olmadığını kim söylüyor?</p>

  <p><span style="font-style:italic;">Ernesto:</span> Hiç kimse.</p>

  <p><span style="font-style:italic;">Anne:</span> Aaa, olmaz bu, kesinlikle olmaz böyle... kesinlikle...</p>

  <p><span style="font-style:italic;">Baba:</span> Başlama gene Nataşa...</p>

  <p><span style="font-style:italic;">Anne:</span> Okul ve evren arasındaki bir ilişki yok mu peki?</p>

  <p><span style="font-style:italic;">Ernesto:</span> Çok sıkı bir ilişki.</p>

  <p><span style="font-style:italic;">Anne:</span> ilginç, biraz anlıyorum...</p>

  <p><span style="font-style:italic;">Ernesto:</span> Sen her zaman anladın, evrenin en akıllısı sensin...</p>

  <p><span style="font-style:italic;">Baba:</span> Gene de Ernesto... Gene de...</p>

  <p><span style="font-style:italic;">Anne:</span> Doğru, gene de... Babanın hakkı var.</p>

  <p><span style="font-style:italic;">Baba:</span> Öğretmen, gene de okula gitmek gerekir ama...</p>

  <p><span style="font-style:italic;">Ernesto</span> cevap vermez: Sevgili annem babam...</p>

  <p><span style="font-style:italic;">Anne:</span> Bu evde bu "sevgili annem babam" ifadesi tuhaf bir biçimde çınlıyor...</p>

  <p><span style="font-style:italic;">Baba:</span> Bana da öyle geldi.</p>

  <p>Gülmeler. Mutluluk</p>

  <p><span style="font-style:italic;">Anne,</span> çok kibar bir tavırla: Gene de. Ben hapse girmek istemiyorum.</p>

  <p>Baba var gücüyle bağırır.</p>

  <p><span style="font-style:italic;">Baba</span> Ernesto'ya: Kaç defa söylemek gerekiyor? Okuldan kaçanlar cezalandırılır. Önce anne baba cezalandırılır, onları hapse atarlar, sonra da çocuğu, çocuk da hapishaneye gider. Sonuç olarak hepsi hapishaneyi boylar. Ayrıca savaş dönemlerinde de idam edilirler. İşte böyle.</p>

  <p>Ernesto hafifçe ve tatlı bir şekilde gülmeye başlar.</p>

  <p><span style="font-style:italic;">Anne:</span> Yasalar konusunda yanılıyorsun Emilio, senin anlattığın şeyler mümkün olamaz...</p>

  <p><span style="font-style:italic;">Ernesto:</span> Siz de grip olduğumu söylersiniz, suçiçeği olduğumu, kızıl olduğumu falan söylersiniz...</p>

  <p><span style="font-style:italic;">Anne:</span> Öğretmen fiziki rahatsızlıklara inanmaz... Boş ver bunları... Ayrıca bu tür hastalıklar yok artık...</p>

  <p><span style="font-style:italic;">Baba:</span> Hem sonra senin bu konuşmaların herkesin kulağına gidiyor... Bütün mahallenin. Alay konusu burada, bunun bizim için hoş bir şey olduğunu sanıyorsan...</p>

  <p>Ernesto güler ve sonra sessizlik.</p>

  <p><span style="font-style:italic;">Ernesto,</span> çok şefkatli bir tavırla: Benim Prisu'ye gidip kardeşlerimi bulmam gerekiyor.</p>

  <p><span style="font-style:italic;">Anne:</span> Onlar şu sırada dünyanın sonuyla ilgili kitaplar okuyorlardır, değil mi?</p>

  <p>Annenin, çocukların bu kitapları okuduklarını düşünerek gülmesi...</p>

  <p>Ernesto güler. Jeanne da güler.</p>

  <p><span style="font-style:italic;">Ernesto</span> devam eder: Patlamalar, çatlamalar, bombardımanlar vb. Aman, aman... ben de okuyor gibiyim bunları sanki! Çocuklar orada reyonların altında... reyonlardaki görevliler albümleri uzatıyorlar onlara, öyle akıllı çocuklar ki bunlar...</p>

  <p>Anne babanın gülüşü.</p>

  <p><span style="font-style:italic;">Ernesto:</span> İyi bir eğitim gördük ve kitap okuyoruz. Son kitap Tin tin Prisu'de. Tintin'in okuduğu anlatılıyor kitapta... nerede? Prisu'de.</p>

  <p>Gülüşmeler.</p>

  <p><span style="font-style:italic;">Anne:</span> Peki söyle bakalım... Konu bulmak için yazarları taramıyorlar mı... Yani.</p>

  <p>Ve sonra tekrar enerji dolan baba yüksek sesle:</p>

  <p><span style="font-style:italic;">Baba:</span> Her halükarda kaçamayız, Öğretmen beyi görmemiz ve kendisine durumu anlatmamız gerekir. Böyle grip, su çiçeği numaralarına girmemek gerekir. Gerçeği söylemeliyiz. Oğlumuz Ernesto'nun artık okula gitmek istemediğinden haberdar etmeliyiz öğretmeni, işte bu kadar.</p>

  <p><span style="font-style:italic;">Anne:</span> Hepimizin kıçına tekmeler, senin Öğretmen beyin cevabı bu olacaktır!</p>

  <p><span style="font-style:italic;">Baba:</span> Mecburiyet yok... Ernesto'nun kararını anladığım, dikkate alacağım falan da söyleyebilir. Her halükarda görüşmemiz gerekir kendisiyle: çocukları okula göndermemiz için bizi sıkıştırırlarsa, okula gitmediklerinde bizim de onları sıkıştırmamız gerekir, nezaket bunu gerektirir.</p>

  <p>Beyaz kent basamak basamak yamaçlardan ırmağı çevreleyen muazzam otabana kadar iniyordu. Otobandan sonra, ırmaktan önce Vitry-ici'yle hiç ilgisi olmayan yeni Vitry kenti vardı. Vitry-ici'de küçük evler vardı. Ve yeni kentte de çok katlı modern binalar bulunuyordu sadece. Ama çocuklar özellikle ve sadece kentlerinin aşağısında otoban ve trenler bulunduğunu biliyorlardı. Bu trenlerden sonra ırmak vardı. Trenler ırmak boyu gidiyorlardı ve otoban tren yolu boyunca uzanıyordu. Trenlerden sonra ırmak vardı. Trenler ırmak boyu gidiyorlardı ve otoban tren yolu boyunca uzanıyordu. Ve böylelikle bir su baskım durumunda otabanda fazladan bir ırmak daha olacaktı.</p>

  <p>Ernesto'ya göre trenler saatte dört yüz kilometre hız yapıyordu. Bu ırmak Seine'di. Otoban Seine'den daha alçaktı. Bu nedenle çocukların otobanın bir kez bile olsa sular altında kaldığını görme düşlerinin altında bir şey yatıyordu. Ama asla olmamıştı böyle bir şey.</p>

  <p>Bu otoban betondu ve şimdi betonun üstünde siyah köpükler vardı. Birçok yerde çatlamıştı, çok derin delikler açılmıştı ve bu deliklerde iğrenç bir azgınlık içinde otlar ve bitkiler bitiyordu. Ama yirmi yıl sonra</p>

  <p>bunlar siyah ve sular sızdıran çimento otu ve bitkileri olmuşlardı.</p>

  <p>Bu otobanın ıssız olduğu bir gerçekti ve gerçek değildi çünkü zaman zaman arabalar geçiyordu üstünden. Kimi zaman rüzgârda göktaşları gibi uçup giden yeni arabalar görülüyordu. Kimi zaman, inanılmaz gürültüler çıkaran ve yavaş giden eski kamyonlar geçiyordu ve yolu ezberlemiş olan sürücüleri uyuyorlardı.</p>

  <p>Bu ailenin çocukları her gün oraya gidiyorlardı. Seyrediyorlardı, bakıyorlardı. Yürüyorlardı. Sokaklarda, yollarda koşuyorlardı, tepedeki patikalarda koşuyorlardı, ticaret merkezinde, bahçelerde, boş evlerin içinde koşuyorlardı. Çok koşuyorlardı. Tabii ki büyükler kadar hızlı koşmuyorlardı. Ve büyükler de onları kaybetmekten korkuyorlardı. Onlar da çocuklarla birlikte koşmaya başlıyorlardı ve sonra etraflarından dolaşarak onlara yaklaşıyorlardı. Ve küçükler büyükleri geçtiklerini sanıyorlardı ve büyük keyif duyuyorlardı bundan.</p>

  <p>Küçük erkek ve kız kardeşler büyükleri Ernesto ve Jeanne'ın hayatını her zaman zehir etmişlerdi ama farkında değillerdi bunun. Büyükler erkek ve kız kardeşlerini görmedikleri zaman endişeleniyorlardı. Bir sokağın köşesinde uzaklaştıklarını ya da kaybolduklarını gördüklerinde endişeleniyor, feryat ediyorlardı... sanki küçükler, günün birinde büyüklerini kaybettiklerinde başlarına gelecekleri biliyorlardı ve bu büyüklerin bundan haberleri yoktu... Erkek ve kız kardeşler için büyükler, küçükler ve tehlike arasındaki bir bariyer gibiydi. Ama büyükler de küçükler de biç söz etmiyorlardı bundan. Bu nedenle büyükler erkek ve kız kardeşlerini ne kadar sevdiklerini bilmiyorlardı. Çünkü onlar, büyükler, kardeşlerine katlanamamaya başlıyorlarsa bu demektir ki erkek ve kız kardeşlerinden ayrılamaz da değillerdir artık ve hep birlikte tek bir bütünlük oluşturamazlar, büyük bir yeme ve uyuma, bağırma, koşma, ağlama, sevme makinesi oluşturamazlar ve ölüm dışında kendilerini koruyabileceklerinden o kadar emin olamazlar.</p>

  <p>Onların ortak bir sırları vardı: onlara göre olaylar öteki çocukların sandıkları gibi kendiliğinden olup bitmiyordu. Onlar herkesin kendisi olduğunu biliyorlardı ve hep birlikte ailelerinin felaketini oluşturduklarını biliyorlardı. Büyükler bundan hiç söz etmiyorlardı artık, anne baba da aynı şekilde ama herkes farkındaydı bu durumun, en küçükler de en büyükler de... Anne baba alışverişe gönderdiğinde büyükler küçükleri kesinlikle yalnız bırakmıyorlardı. Özellikle en küçükleri kesinlikle yalnız bırakmıyorlardı. Onları kendileriyle birlikte eski çocuk arabalarında sürüklemeyi ya da kürk astarlı kazaklarının içinde uyutmayı tercih ediyorlardı. Dünyada en korktukları şey onları anneye bırakmak ve annenin de onları Sosyal Yardım kurumuna götürmesi ve o meşhur Çocukların Satışı evrakını imzalamasaydı. Sonra, bir daha onları geri almak mümkün değildi. Kendisi de alamazdı, hiç kimse alamazdı.</p>

  <p>Küçükler kaçıp kurtulma gücünü bulduklarında, babadan daha hızlı koşmaya başladıklarında, büyükler onlar için endişelenmiyorlardı artık çünkü ana babaların onları yakalamak için çok erken kalkmaları gerekirdi, bir çavlanda balık avlamaya çalışmak gibi bir şeydi bu. Beş yaştı bu yaş.</p>

  <p>Ernesto ve Jeanne annenin bu tür arzular beslediğini, terketme arzusu içinde olduğunu biliyorlardı. Dünyaya getirdiği çocukları terketmek. Sevdiği insanları terketmek. Yaşadığı yerlerden gitmek. Bırakmak. Çekip gitmek. Kaybolmak. Ve anne, o bilmiyordu bunu, Ernesto ve Jeanne bunu da biliyorlardı. Öyle sanıyorlardı çocuklar en azından. Özellikle Ernesto ve Jeanne annelerinin yerine bunu bildiklerini hatta ondan daha iyi bildiklerini sanıyorlardı.</p>

  <p>Ne Vitry'de ne yakın çevresinde hiç kimse annenin nereden, Avrupa'nın hangi tarafından geldiğini bilmiyordu, hangi ırka mensup olduğunu da bilen yoktu. Bu konuda sadece Emilio bir şeyler biliyordu, dahası annenin kendi yaşamıyla ilgili olarak bilmediği şeyleri de biliyordu. Herkes annenin daha önce, Vitry'den önce başka bir hayatı yaşamak zorunda kalmış olduğunu sanıyordu. Fransa'ya, bu tepeler kentine gelmeden önce...</p>

  <p>Anne hiçbir şey söylemiyordu, bu kadar basitti her şey, hiçbir şey söylemiyordu, hiçbir şey konusunda... Temiz olması dikkat çekerdi, anne bir genç kız gibi temizdi, her gün yıkanırdı ama hiç konuşmazdı. Çok zekiydi ama hiç kullanmak zorunda kalmamıştı zekâsını, hiçbir şey, ne iyilik için ne de kötülük için... Anne belki hâlâ uykudaydı, bir tür karanlık içindeydi, bu da mümkündü.</p>

  <p>Gene de kimi zaman bir şeyler anlatırdı. Her zaman, beklenmedik, çok ilginç şeylerdi anlattıkları. Çok eski olaylar. Hiç önemli şeyler değilmiş gibi gözükürdü anlattıkları. Ama her zaman akılda kalırdı. Hem kullandığı sözcükler hem hikâye. Gene böyle bir gece kent merkezindeki kafelerden dönüşte anne Jeanne ve Ernesto'ya bir konuşmanın hikâyesini anlatmıştı. Bunun, hayatının en açık seçik, en aydınlık anısı olduğunu ve hiç aklından çıkmadığını söylüyordu; çok eskiden, on yedi yaşmdayken, gece vakti, Sibirya içlerinde tesadüfen tanık olduğu bir konuşmaydı bu.</p>

  <p>Her yerde rastlanabilecek, sıradan görünümlü iki adamın yaptıkları bir konuşmaydı bu. Yolculuktan önce tanışmıyorlarauş bu adamlar, kesindi bu. Daha sonra da birbirlerini kesinlikle görmeyeceklermiş, bu da kesinmiş. Önce köylerinin birbirinden ne kadar uzak olduğunu keşfetmişler. Sonra genç olam işinden, devlet memurluğu görevinden ve o sırada yaşadığı hayatından söz etmiş. Geceden, soğuktan söz etmiş ve kuzey kutbunun güzelliklerine de değinmiş. Konuşma birdenbire kesintiye uğrar gibi olmuş. Genç adam karısı ve iki çocuğuyla yaşadığı mutluluğu anlatmayı beceremiyormuş. Öbürü, daha büyük olanı da kendisinden söz etmiş, o da Sibirya düzlüklerinde yaşayan hemen herkes gibi devlet memuruymuş, o da kuzey kutbunun sürekli karanlığından ve soğuktan söz etmiş. Onun da çocukları varmış. O da çekingen bir tavırla, bunlar ciddi konular değilmiş gibi, kutup karanlığının sessizliğinden, sessizlik ve soğuğun buluşmasmdan söz etmiş. Uç ay boyunca geceleri eksi altmış. Daha genç olanı bu kızaklar ve köpekler ülkesinde çocukların tuhaf mutluluğundan söz etmiş.</p>

  <p>Anneyi özellikle bu adamların olayları anlatma biçimi çok etkilemiş. Yolcuları rahatsız etmekten çekinerek alçak sesle konuşuyorlarmış, yolcuların onları ilgili bir şekilde dinlediklerinden haberleri yokmuş.</p>

  <p>Anne yıllar boyunca aklında tutmuştu köylerin adını. Şimdi unutmuştu bu adları. Uçsuz bucaksız karlar içinde Baykal gölünün mavi rengini hatırlıyordu.</p>

  <p>Söylediğine göre anne bu yolculuktan sonra Sibirya tren seferleriyle ilgili olarak bilgi edinmiş. Kim bilir, belki bir kez oraları görmeye gitmiş. Görmek diyordu. Genç adamın karısını, evini, karlar ve karlar çevresindeki taşlar, aylar boyunca ahırlara kapatılan hayvanlar ve kış içinde mahsur kalan gecenin kokusu...</p>

  <p>Vitry'de anne, VitryTilerle de kendi ailesinin bireyleriyle de konuşmak zorunda kalmak istemiyordu. Ernesto dışında, çevresinde yabancı biri gibi kalmak istiyordu, sevdiği Emilio da dahildi bu çevreye.</p>

  <p>Ernesto dışında.</p>

  <p>Annenin yaşamında unutamayacağı şeyler anlatılmaz bir mutluluğu taşıyan bu gece trenleri ve bu çocuk, Ernesto'ydu.</p>

  <p>Ernesto, annenin Tanrıyla ilgilenen tek çocuğuydu. Ernesto Tanrının adını hiç ağzına almamıştı ve anne Ernesto'nun bu tavnyla Tanrıyla ilgili bazı şeyler anlayabilmişti. Tanrı. Tanrı Ernesto için erkek ve kız kardeşlerine, anne ve babasına, ilkbahar ya da Jeanne'a baktığında ya da hiçbir şeye bakmadığında hiç eksik olmayan umutsuzluktu. Anne, Ernesto'nun umutsuzluğunu neredeyse hiç çaba harcamadan keşfetmişti, Ernesto bir akşam, karşısına geçmiş kendisine paramparça, kimi zaman boş gözleriyle bakarken keşfetmişti. O akşam anne Ernesto'nun sessizliğinin hem Tanrı olduğunu hem de Tanrı olmadığını, yaşama tutkusu ve ölme tutkusu olduğunu anlamıştı.</p>

  <p>Anne, kimi zaman uyandığında bu çocuğu ayak ucunda yatmış bulurdu. O zaman anlardı durumu: Vitry üstünde fırtına patlamıştı, çok şiddetli rüzgâr esmiş ve gökyüzündeki patlamalar korkunç gürültü çıkarmıştı. Ernesto, her fırtınada gece Tanrının yaptığı tahribatları bir kenara yazıyordu... Bir mahalle, bir yol, bir bina: Vitry'de taş üstünde taş kalmayacaktı, mahvolacaktı kent. Ernesto titriyordu. Bir keresinde çocuklara yasak olan eski otobanın üstünde gökyüzündeki patlamaları işittiğini söylemişti. Yemin etmişti, patlamalar oradan geliyordu.</p>

  <p>Yazın da kışın da anne yemek saatleri dışında çocuklarını mutfaktan kovardı. Çevrede birçok kez şikâyet konusu olmuştu onun bu tavn: Vitry'ye yeni gelenler onun çocuklarına bu şekilde muamele etmesini kabullenemiyorlardı. Çocuklar bütün gün dışarıdaydılar ve okula gitmiyorlardı. Ama bu şikâyetlere hiç kulak asmamıştı anne. Sosyal Yardım kurumuna mı göndereyim onları, bunu mu istiyorsunuz? diyordu. Bunun üzerine bu insanlar şaşkın ve ürkek bir tavırla özür dileyip gidiyorlardı.</p>

  <p>Küçük ve büyük, erkek ve kız kardeşlere göre anne açık ya da açık olmayan bir şekilde her gün bir şeyler kuruyordu içinde ve son derece önemliydi bu, dolayısıyla huzura ve sükûnete ihtiyacı vardı. Annenin bir yerlere doğru gittiğini herkes biliyordu. Onun eseri buydu, hareket halindeki bir gelecek, görünen ve görünmeyen ve ne olduğu bilinmeyen. Oylumunu kısıtlayan hiçbir şey yoktu çünkü onlara göre annenin yaptığı şeyleri tanımlamak mümkün değildi, çok özel şeylerdi bunlar. Bunları anlatabilecek sözcükler yoktu, çok erkendi henüz bunun için. Onun eserinin tam ve çelişkili anlamı yoktu, bunu anlatacak bir sözcük de yoktu. Ernesto'ya göre annenin sadece yaşamı başlı başına bir eserdi. Ve bu kaosu yaratan belki de sadece bu eserdi.</p>

  <p>Annenin yazıp zar zor becerebilmesi eserine bir sonsuzluk katıyordu. Yağmurların okyanuslara düşmesi gibi bütün büyüklükler annenin eserine doğru gidiyordu... satmak istediği bu küçük çocuklar gibi, yazmadığı kitaplar gibi, işlemediği suçlar gibi... Ve başka bir zamada, başka bir rus treninde kışın yitirilen ve şimdi unutmanın katlettiği o âşık.</p>

  <p>Evet, o başka yolculuk olmuştu, aynı şekilde Sibirya içlerinden geçen başka bir gece treninde başka bir zaman olmuştu. Böyle bir aşk olmuştu o zaman.</p>

  <p>Anne, o trende ne işi olduğunu unutmuştu. Ama o aşkın henüz tamamiyle unutulmamış olduğunu söylüyordu, tamamiyle unutulmamıştı o aşk, yüreğindeki bu acıyı hatırladıkça saklayacaktı, bedeninde de hissediyordu bu acıyı.</p>

  <p>Anne trene o adamdan önce binmişti. Yolculuk boyunca sevişmişlerdi. Anne o zaman on yedi yaşındaydı. O zaman Jeanne kadar güzel olduğunu söylüyordu. Birbirlerini sevdiklerini söylemişlerdi. Birlikte ağlamışlardı. Adam onu paltosunun içinde yatırmıştı. Kompartıman boş kalmıştı, hiçbir yolcu girmemişti içeri. Bütün gece bedenleri ayrılmamıştı birbirlerinden.</p>

  <p>Vitry barlarından dönerlerken söz etmişti anne bu seyahatten. Aylar hatta yıllar boyunca trendeki o adamla karşılaşmayı umut etmişti. Dahası bu bekleyişin, onunla tattığı mutluluğun bir parçası olduğunu düşünüyordu. O gece, hayaünın eşsiz, muhteşem gecesiydi. Anne öylesine güçlü bir aşk yaşamıştı ki bu aşkı o gece Vitry'de hatırladığında bile titriyordu.</p>

  <p>Çocuklar annenin anlatmış olduğu o anı hayatları boyunca unutmayacaklardı. O sırada hepsi oradaydılar, Jeanne ve Ernesto, erkek ve kız kardeşler. O anlatırken baba yatakta uyuyordu. Giyinik vaziyetteydi, ayağında yazlık ayakkabıları vardı, horluyordu, bir tarlada uyuyordu sanki.</p>

  <p>Tren, şafak vaktinden biraz önce küçük bir istasyonda durmuştu. Adam bir çığlıkla uyanmıştı, eşyalarını toplamış ve korku içinde inmişti trenden. Geri dönüp bakmamıştı kesinlikle.</p>

  <p>Tren tekrar hareket ederken aydınlık kapıda duran kadına doğru bakmıştı. Birkaç saniye sürmüştü bu. Daha sonra tren garda ezmişti onun görüntüsünü.</p>

  <p>Anne ve baba aile yardımlarını aldıktan sonra içki içmek için kent merkezine giderlerdi; Beaujolais ve Calvados içerlerdi. Gece yarısına, kent merkezindeki barların kapanış saatine kadar sürerdi bu. Sonra Port-â-l'Anglais'ye, Vitry rıhtımındaki bistrolara inerlerdi. Daha sonra kendilerini eve götürecek kimse bulamayınca kimi zaman Vitry tepelerini tırmanırlar, 7 numaralı otobandaki kamyoncuları bulurlardı. Her zaman olmazdı bu. Ama eve dönüş sabahın dördünde olurdu böyle günlerde. O zaman erkek ve kız kardeşler umutsuzluğa kapılırlardı. Ellerinde olmadan endişe ederlerdi ve korktuklarının başlarına geldiğini, hiçbir zaman olmamış olan ana babalarını bir daha göremeyeceklerini sanırlardı.</p>

  <p>Çocuklar için ölüm ana babaları bir daha görememekti. Ölüm korkularının nedeni buydu, onları bir daha asla görememek. Çocuklar açlıktan ölmeyeceklerini biliyorlardı. Çünkü kent merkezlerine yapılan bu gezilerde olsun, annenin birdenbire aldığı bir kararla yemek hazırlamadan yattığı akşamlarda olsun çocuklar Ernesto'nun hazırladığı Quaker OaPları yerlerdi ve Jeanne de onlara <span style="font-style:italic;">A la claire fontaine</span> şarkısını söylerdi. Ve Ernesto onlara "küçük budalalar boşuna ağlayıp sızladınız, ne oldu" derdi.</p>

  <p>Bazı geceler ölü gibi sarhoş olan ana babanın başına tuhaf, anlaşılmaz olaylar gelebiliyordu. Bir gün Porte de Bagnolet'de bulmuşlardı onları, niçin Porte de Bagnolet? Hiçbir zaman anlayamamışlardı bunu. Bir polis aracı Vitry'ye getirmişti onları. Bu olaydan sonra anne baba üç gün odalarından çıkmamıştı, kapılarını çocuklara açmak istemiyorlardı, cevap vermek de istemiyorlardı onlara. Jeanne ağlıyor, hakaret ediyordu onlara, ağlayarak onları öldüreceğini söylüyordu. Kapıyı açacak mısınız yoksa evi yakayım mı? Jeanne ciyak ciyak bağırıyordu, tahammül edilmez bir sesti bu. Çocukların hepsi ağlıyordu. Ernesto onları bodrum katına indirmişti. Sonunda baba açmıştı kapıyı. Jeanne'ın yüzünü elleriyle gizleyerek bodruma inmesi onu büyük bir umutsuzluğa düşürmüştü. Ernesto yanına gitmişti onun. Jeanne Ernesto'ya belki haksız olduklarını, eğer ana babası gerçekten, bu kadar ölmek istiyorlarsa onları kendi hallerine bırakmak gerektiğini söylemişti.</p>

  <p>Anne baba kimi zaman kent merkezine gitmiyor, odalarına kapanıyorlardı. Kesinlikle açıklanabilir bir nedeni yoktu bunun, son derece özel, kişisel bir olaydı. Ernesto'ya göre belki de ilkbaharın mayıs ayıydı nedeni. Bir önceki yıl ve daha önceki yılda da aynı şeylerin olduğunu hatırlamıştı. Anne çiçek açan kiraz ağacına, ilkbaharın aşırılığına tahammül edemediğini, bunları artık görmek istemediğini söylüyordu. İlkbaharın yeniden gelmesi ihtimali bunaltıyordu onu. Bütün Vitry halkı bu kadar güzel bir havadan, böylesi bir mavilikten büyük bir keyif duyuyordu, anne ise çiçek açmış kiraz ağacından nefret ediyordu. Pislik, diyordu ama bir yandan da ağacın budanmasını, mutfağı işgal eden dalların ucundaki küçük dalların bile kesilmesini yasaklıyordu.</p>

  <p>Bir keresinde Ernesto Jeanne'a belki de yanıldıklarını, ana babalarının belki de sevişmek amacıyla odalarına kapandıklarını söylemişti.</p>

  <p>Jeanne Ernesto'nun bu söylemiş olduklarından sonra sessiz kalmıştı. Ernesto uzun uzun kız kardeşine bakmış ve Jeanne da gözlerini kapatmak zorunda kalmıştı. Ve Ernesto'nun da gözleri kapanmıştı. Tekrar açtıklarında birbirlerine bakmak istememişlerdi. Daha sonraki günlerde konuşmamışlardı. Kendilerini yok eden ve konuşmaktan mahrum eden bu yeniliği adlandıramamışlardı.</p>

  <p>O günden kısa bir süre sonra Ernesto erkek kardeşlerine ve kız kardeşlerine yanmış kitaptan pasajlar okumuştu ve bu pasajlar Kudüs kralı Davud'un oğlunun yaptığı işlerle ilgiliydi.</p>

  <p>-Evler yaptım, diye bir cümle okumuştu Ernesto.</p>

  <p>-Bağlar yaptım.</p>

  <p>-Ormanlar, bahçeler oluşturdum. Her çeşit meyve ağaçları diktim, diye bir cümle okudu Ernesto.</p>

  <p>-Ve sonra göller oluşturdum.</p>

  <p>Ernesto bırakır okumayı. Kitap ellerinden kayar. Bırakır kitabı. Bitkin gözükür. Sonra tekrar okumaya başlar. Bu kez kitap yoktur elinde.</p>

  <p>-Ormanı sulamak için, diye devam eder Ernesto, meyve bahçelerini, bahçeleri, çayırları sulamak için göller yarattım.</p>

  <p>Ernesto durur, susar. Duvarın dibinde yatan Jeanne'a bakar. Gözlerini açan Jeanne da ona bakar.</p>

  <p>Sonra Jeanne gözlerini yere doğru çevirir. Gene Ernesto'yu bırakır sanki. Ama Ernesto bilir ki Jeanne'ın, gözkapaklarının altında gördüğü kendisidir ve yanmaktadır Ernesto için. Ernesto Jeanne'ın gene de kendisine baktığını bildiği kapalı gözlerini okur.</p>

  <p>-Öküz sürülerine ve koyun sürülerine sahip oldum, benden önceki Kudüs krallarından daha fazlaydı hayvanlarımın sayısı.</p>

  <p>Ernesto gözlerini açar.</p>

  <p>Uzanır. Bakışlarını duvarın dibindeki Jeanne'ın bedeninden çevirmek ister.</p>

  <p>-Altın ve gümüş biriktirdim, kralların ve prenslerin zenginlikleri kadar zenginlik biriktirdim, diye devam eder Ernesto.</p>

  <p>-Erkek ve kadın şarkıcılarım oldu, çok sayıda kadınım oldu.</p>

  <p>-Bütün İsrail krallarından büyük oldum, diye haykırır Ernesto ve zekâmı kendime sakladım.</p>

  <p>Uyumuş gibiydi Ernesto. Ama haykırır. Ernesto uyumuştu sanki ve uykusunda bağırıyordu.</p>

  <p>-Gözlerimin arzu ettiği her şeye sahip oldum, diye bağırır Ernesto.</p>

  <p>-Yüreğime hiçbir şeyi yasaklamadım, hiçbir aşkı, hiçbir zevki.</p>

  <p>Ernesto kalkar. Kitabı tekrar eline alır. Önce okumaz. Titrer. Ve sonra tekrar okumaya başlar.</p>

  <p>-Ve sonra, der Ernesto, ellerimin yaptığı bütün eserleri ve bunları yapmak için çektiğim zahmeti düşündüm.</p>

  <p>-Ve işte: her şeyin boş olduğunu anladım. Hiçbir şeyin hiçbir anlamı yok. Rüzgârın peşinden koşuyoruz.</p>

  <p>Çocuklar İsrail kralının yaptıklarını büyük bir dikkatle okuyorlardı. Bu insanların, İsrail krallarının şimdi nerede olduğunu sormuşlardı.</p>

  <p>Ernesto öldüklerini söylemişti.</p>

  <p>Nasıl? diye sormuştu çocuklar.</p>

  <p>Ernesto onların zehirli gazla boğulduklarını ve yandıklarını söyledi.</p>

  <p>Erkek ve kız kardeşler bu meseleyle ilgili bir şeyler duymuşlardı hiç kuşkusuz. İçlerinden bazıları 'ha, tabi, evet, biliyorduk bunu' dediler.</p>

  <p>Bazıları da kitabın bulunmasından sonra olduğu gibi ağlamışlardı.</p>

  <p>Sonra gene yağmura ve göllere dönmüşlerdi. En çok sevdikleri şeyler...</p>

  <p>Erkek kardeşlerden biri şöyle demişti: en hoşuma giden ormanlar oluşturmasıydı. İçinde suyu olan göllerin nasıl yapılacağını ise anlayamıyordu.</p>

  <p>Erkek kardeşlerden biri de yağmuru çok sevdiğini söyledi. Kralın göllere yağmur yağdırması ve daha sonra ormanları ve bahçeleri sulaması.</p>

  <p>Kralın zekâsı erkek ve kız kardeşleri büyülemişti.</p>

  <p>Boşluk, anlamsızlık, hiçlik. Erkek ve kız kardeşler tam olarak anlayamamışlardı bunu. Kızkardeşlerden biri çok güzel, çok çekici kıyafetleri düşünmüştü. Ama rüzgârın peşinden koşmayı anlayabiliyorlardı. Vitry tepelerinin altında, ıssız otoban dolayısıyla biraz biliyorlardı. Ernesto rüzgârın bilgi denen şeyden başka bir şey olduğunu söylemişti. Bilginin aynı zamanda rüzgâr olduğunu, hem otobanda esen, hem de zihinlerdeki rüzgâr olduğunu söylemişti.</p>

  <p>Büyük erkek kardeşlerden biri bilginin nasıl, hangi resimle düşünüldüğünü sormuştu.</p>

  <p>Ernesto'nun cevabı: Resmi yapılamaz onun. Çünkü hiç dinmeyen bir rüzgâr gibidir. Yakalanamayan bir rüzgâr gibi, hiç durmayan bir rüzgâr, sözcüklerden, tozdan oluşan... gösterilemez, yazılamaz, çizilemez.</p>

  <p>Jeanne Ernesto'ya bakar. O da güler. Jeanne gülünce bütün erkek ve kız kardeşler de güler.</p>

  <p>Çok var mı bunlardan, diye sorar çok küçük bir erkek kardeş.</p>

  <p>Epeyce, der Ernesto, öyle sanılıyor ama yanılıyorlar.</p>

  <p>Ne kadar, diye sorar küçük erkek kardeş.</p>

  <p>Hiç ve birçok, diye karşılık verir Ernesto.</p>

  <p>En küçük erkek kardeş kızar. Birini tanıdığını, Vitry'li küçük bir kızı tanıdığım, onun zenci olduğunu, Afrika'dan geldiğini bildiğini, adının Administrative Adeline olduğunu söyler.</p>

  <p>Ağlayan ve haykıran ortanca kardeşlerden biri:</p>

  <p>Tam bir delisin sen Ernesto.</p>

  <p>Ernesto güler. Sonra Jeanne güler. Ve sonra hepsi güler. Ve sonra Ernesto onlardan Vitry'deki son İsrail krallarını, ana babalarını unutmamalarını ister.</p>

  <p>İlkbahar geldiğinde çocuklar yaldızlı bir pembeliğe bürünüyorlardı ve saçları da aynı rengi alıyordu, kızıl, neredeyse pembe bir kumrallığa dönüşüyordu renkleri. Çok güzeldiler. Vitry'de bazı insanlar şöyle diyorlardı: yazık, bu kadar güzel çocuklar... insanın dili varmıyor... Neye dili varmıyor, diye soruyorlardı. Terkedilmiş olmaları, diye cevap veriyorlardı.</p>

  <p>Baba ve anne Vitry'de tanışmışlardı. Emilio Crespi İtalya'dan geldiğinde oraya yerleşmişti. Ve bir inşaat şirketinde duvara ustası olarak iş bulmuştu Vitry'de. Vitry'de kent merkezine yakm bir yerde İtalyanler Evinde kalıyordu.</p>

  <p>Emilio Crespi iki yıl boyunca yalnız yaşamıştı ve sonra çocukların anneleriyle tanışmıştı; anne de İtalyanlar Evinde her yıl yapılan şenliğe katılmak üzere yalnız gelmişti oraya ve yirmi yaşındaydı.</p>

  <p>Adı Hanska Lisovskaya'ydı. Polonya'dan geliyordu. Polonya'da doğmamıştı. Ailesinin Polonya'ya gitmesinden önce doğmuştu. Ukrayna ve Urallar arasında yaşayan karışık halkların içinde bir yerde, bir köyde doğduğunu söylemişti annesi, neresi olduğunu hiçbir zaman öğrenememişti.</p>

  <p>Krakov'da rastladığı bir Fransız Paris'e götürmüştü onu. Paris'e varır varmaz terketmişti kendisini ve nedenini de hiçbir zaman söylememişti. Ondan kaçmak için iki gün yürümüştü. Vitry'de bulmuştu kendini ve orada durmuştu. Dinlenmek ve iş bulmak için belediyeye gitmişti. Yirmi yaşındaydı, saçları kumraldı, kızıl bir kumrallık... gök mavisi gözleri vardı, teni de PolonyalIlara özgüydü. Hemen iş'bulmuştu.</p>

  <p>Emilio yakışıklıydı, esmerdi, inceydi, gözleri açık renkti, güler yüzlü ve sevecendi, çekiciydi. Şenlik akşamı, Emilio'nun odasına gitmişti. Bir daha hiç ayrılmamışlardı birbirlerinden.</p>

  <p>İlk çocuğunu doğuruncaya kadar belediyede temizlik işleri yapmıştı. Belediyedeki işinden sonra dışanda hiç çalışmamıştı. Emilio Crespi, üçüncü çocukları doğuncaya kadar duvarcı ustası olarak çalışmıştı. Daha sonra o da hiç çalışmamıştı.</p>

  <p>Mesele annenin güzel olması değildi, bu konuda kesin bir şey söylemek mümkün değildi, mesele buydu. Güzel olmak, bunu bilmek ve güzel olmayan biri gibi davranmak. Güzel olduğunu bildiğini unutmak, kendine karşı kötü davranmak, buna engel olamamak.</p>

  <p>Baba için, annenin geçmişini düşünmek, hayal etmek çok zor oldu. Hayatına bir yıldırım, bir ateş gibi, kraliçe gibi düşen, umutsuzluğa mahkûm çılgın bir mutluluk gibi gelen bu kadın kimdi. Evdeki bu insan kimdi? Yüreğinin karşısında? Bedeninin karşısında? Hiçbir şey... anne, gençliğini aydınlatabilecek hiçbir şey söylememişti hiçbir zaman, karanlık ve anlatılamayan bir eski yaşam... Anne günün birinde bu geçmişin büyük acılara ve sıkıntılara neden olacağını hiç bilememişti.</p>

  <p>Ve sonra, günün birinde çocuklar gelmişti. Çocukların her biri babanın sorusuna, bu kadının kim olduğu sorusuna bir cevap olmuştu. Bu kadın onların anneleriydi, aynı zamanda da babalarının karısıydı. Sevgilisi.</p>

  <p>Çocuklarının doğmasıyla birlikte acı terketmişti babayı. Ve sonra çocuklar babaya başka bir acı vermişlerdi. Bu acıyı, bu yeni acıyı kabullenmişti baba. Okul, sınıf, öğretmen. Masasında oturuyor. Yalnız. Öğrenci yok. Ernesto'nun annesiyle babası giriyorlar içeri. Günaydın diyorlar birbirlerine.</p>

  <p><span style="font-style:italic;">Hepsi:</span> Günaydın Mösyö. Günaydın Madam. Günaydın. Günaydın Mösyö.</p>

  <p>Sessizlik.</p>

  <p><span style="font-style:italic;">Baba:</span> Oğlumuz Ernesto'nun artık okula gelmek istemediğini haber vermek için geldik.</p>

  <p>Öğretmen anne babaya bakar, yorgun ve kayıtsız bir hali vardır. Baba devam eder konuşmaya.</p>

  <p><span style="font-style:italic;">Baba:</span> Onu okula göndermek gerektiğini bildiğimizden, buna mecbur olduğumuzdan, mecbur olduğumuzdan ve hapse atılmak istemediğimizden, size geldik ve vermek....</p>

  <p><span style="font-style:italic;">Anne:</span> Haber vermek için, demek istiyor, Efendim, size bilgi vermek. Sizi bilgilendirmek için.</p>

  <p><span style="font-style:italic;">Öğretmen:</span> Açık olun, Mösyö, rica ediyorum... Tekrar edelim: neyi söylemek için görmeye geldiniz beni?</p>

  <p><span style="font-style:italic;">Baba:</span> İşte ben de onu söylüyordum ya...</p>

  <p><span style="font-style:italic;">Öğretmen:</span> Yanlış anlamadıysam, oğlunuz Ernesto okula gelmek istemediği için.</p>

  <p><span style="font-style:italic;">Anne baba:</span> Evet, evet.</p>

  <p><span style="font-style:italic;">Öğretmen,</span> cafcaflı bir ifadeyle: Bakın mösyö, buradaki dört yüz seksen üç çocuktan hiçbiri okula gelmek istemiyor. Hiçbiri. Nereden biliyorsunuz ki?</p>

  <p>Anne baba susar. Öğretmenin bu cevabı vereceğini biliyorlardır. Öğretmen güler. Anne baba da güler. Susarlar. Şaşırmamışlardır. Öğretmenle birlikte gülerler.</p>

  <p><span style="font-style:italic;">Öğretmen:</span> Siz hiç okula gitmek isteyen bir çocuk tanıyor musunuz?</p>

  <p>Anna baba cevap vermez.</p>

  <p><span style="font-style:italic;">Öğretmen:</span> Zorluyoruz onları Mösyö, zorluyoruz, bağırıyoruz, çağırıyoruz, ısrar ediyoruz. (Ana baba karşılık vermiyor.) Söylediğimi anlıyor musunuz?</p>

  <p>Ana baba sakin ve huzurlu.</p>

  <p><span style="font-style:italic;">Anne:</span> Anlıyoruz ama biz çocukları zorlamıyoruz Mösyö.</p>

  <p><span style="font-style:italic;">Baba:</span> İlkelerimize ters, Mösyö. Kusura bakmayın.</p>

  <p>Öğretmen ana babaya bakar, şaşkındır, sonra gülmeye başlar çünkü çok sever bu ana babayı.</p>

  <p><span style="font-style:italic;">Öğretmen:</span> İşte buna diyecek yok, itiraf ediyorsunuz yani...</p>

  <p>Ana baba öğretmenle birlikte gülerler.</p>

  <p><span style="font-style:italic;">Anne:</span> Şunu belirtmemiz gerekir müdür bey, bu şartlarda hiç kimse bu çocuğu okula gitmeye zorlayamaz. Ötekiler için bir şey söylemiyorum ama bu çocuk, hayır, hiç kimse başaramaz bunu.</p>

  <p>Öğretmen ana babaya bakar. Komik bir öğretmendir bu. Birdenbire haykırır.</p>

  <p><span style="font-style:italic;">Öğretmen:</span> Peki bir çocuğa okula gitmesi için baskı yapılamamasının nedeni nedir? Nedir? Nasıl bir zaman kaybıdır bu biliyor musunuz... Deli oluyorum... Hoşuma gitmiyor bu... (sessizlik). Evet Madam, size söyledim, galiba...</p>

  <p><span style="font-style:italic;">Anne:</span> Özür dilerim, Mösyö, dinliyordum sizi...</p>

  <p>Öğretmen rahatlar ve keyiflenir.</p>

  <p><span style="font-style:italic;">Öğretmen:</span> Çocuklara baskı yapılamaz mı yani?</p>

  <p>Sessizlik. Ana baba birbirlerine bakarlar.</p>

  <p><span style="font-style:italic;">Anne:</span> Evet... Yani... o bir istisna... O çok büyük, çok büyük, çok güçlü...</p>

  <p><span style="font-style:italic;">Baba:</span> Yirmi yaşında gösteriyor ve on iki yaşında. Anlıyor musunuz.</p>

  <p><span style="font-style:italic;">Öğretmen:</span> Tabii... Allahallah... ne demek oluyor bu...</p>

  <p><span style="font-style:italic;">Baba:</span> Yani demek istiyoruz ki... Sözgelimi onu evden dışarı çıkaramayız. Fiziki bir imkânsızlık bu, Müdür bey.</p>

  <p>Uzun bir sessizlik. Genel bir şaşkınlık, Üçü de yorgun düşmüştür. Sessizlik.</p>

  <p><span style="font-style:italic;">Öğretmen</span> bitkin bir tavırla: Peki bunun dışında, iyi misiniz?</p>

  <p><span style="font-style:italic;">Anne:</span> İyi... Ya siz Mösyö?</p>

  <p><span style="font-style:italic;">Öğretmen:</span> Yani... Uğraşıyoruz işte... Başka ne gelir elimizden...</p>

  <p><span style="font-style:italic;">Anne baba:</span> Kesinlikle... uğraşıyoruz... işte... yaşıyoruz...</p>

  <p><span style="font-style:italic;">Öğretmen:</span> Öyle.</p>

  <p>Sessizlik. Öğretmenin aklına bir şey gelir.</p>

  <p><span style="font-style:italic;">Öğretmen:</span> Bu durumda iş çok kolay, bulunduğu yerde küçük bir okul yapanz ve o da orada bulunmak zorunda kalır.</p>

  <p>Üçü birden gülerler. Sonra üçü birden ciddileşirler gene.</p>

  <p>Anne önce kocasma, sonra da öğretmene döner.</p>

  <p><span style="font-style:italic;">Anne:</span> Aynca müdür bey, her şey size söylediklerimizden ibaret değil, çok daha önemli... başka bir şey var... Bahaneleri... Çok özel.</p>

  <p>Öğretmen sahte bir ciddi tavır alır gene.</p>

  <p><span style="font-style:italic;">Öğretmen:</span> Ah! Ciddi ve metodik olalım... yapacak başka işlerim var benim, bekleyen bir yığın insan var...</p>

  <p><span style="font-style:italic;">Anne baba:</span> Aman tanrım! Çok abartıyorsunuz...</p>

  <p><span style="font-style:italic;">Öğretmen:</span> Öncelikle: çocuğunuz Ernesto niçin okula gitmek istemediğini söylüyor mu?</p>

  <p><span style="font-style:italic;">Baba,</span> biraz düşündükten sonra: Tabii... evet... Her şey burada tıkanıp kalıyor. Eşimin de söylemek istediği buydu zaten... Çocuğumuz diyor ki mösyö, sıkı durun lütfen, diyor ki: artık okula gitmeyeceğim çünkü okulda bana bilmediğim şeyleri öğretiyorlar.</p>

  <p><span style="font-style:italic;">Öğretmen,</span> düşünür: tuhaf bir hikâye bu her şeye rağmen.</p>

  <p><span style="font-style:italic;">Anne baba:</span> Evet, tuhaf...</p>

  <p>Sessizlik.</p>

  <p><span style="font-style:italic;">Öğretmen:</span> Nasıl bir çocuk bu?</p>

  <p>Baba biraz sabırsızlanır.</p>

  <p><span style="font-style:italic;">Baba:</span> Dev gibi. Kaç kez söyleyeceğiz bunu size mösyö... Küçük ve dev gibi.</p>

  <p><span style="font-style:italic;">Öğretmen:</span> Affedersiniz...</p>

  <p><span style="font-style:italic;">Anne:</span> Esmer. On iki yaşında. Sessiz olduğunu da söylememiz gerekir.</p>

  <p>Öğretmen düşünür. Anne baba düşünürken seyrederler onu. Sessizlik.</p>

  <p><span style="font-style:italic;">Öğretmen:</span> Anlıyorum... vahşi hayvan gibi bir şey...</p>

  <p><span style="font-style:italic;">Anne:</span> Aman müdür bey yani, siz de, hiç alakası yok. Hiçbir şeye kızmaz o, görülmemiştir sinirlendiği... hiç onun kızdığını hatırlamıyorum... içindedir esas onun her şey, anlıyor musunuz... dış görünüş olarak öyledir... büyük gösterir ama aslında içi öyle değildir, çok derli topludur aslında... anlıyor musunuz müdür bey... öyle bir çocuktur ki....</p>

  <p><span style="font-style:italic;">Baba:</span> Siz müdür bey, sadece siz varsınız yani bu çocuğu anlama konusunda... Bu çocukla ilgili olarak bir komediye gerek yok yani... anlıyor musunuz...</p>

  <p><span style="font-style:italic;">Anne,</span> tekrar söze girer;... hiç bir şey kesinlikle etkileyemeyecektir Mösyö... gerçek olmayan bir şeye inandıramazsınız onu, mümkün değildir Müdür bey... ve ben öyle sanıyorum öldürmek sanki daha iyi, hemen yani...</p>

  <p><span style="font-style:italic;">Öğretmen:</span> N e dediniz madam?</p>

  <p><span style="font-style:italic;">Anne:</span> Hiç Mösyö, hiç... Artık konuşmamam gerekiyor, kapatalım bu konuyu. Ağlatacak beni bu çocuk...</p>

  <p><span style="font-style:italic;">Öğretmen:</span> Affedersiniz Madam...</p>

  <p><span style="font-style:italic;">Anne:</span> Kabahat bende Mösyö... Ernesto'yu bırakmak gerekir Mösyö.</p>

  <p>Öğretmen babaya ve annaye bakar.</p>

  <p><span style="font-style:italic;">Öğretmen:</span> Nereye bırakmak Madam?</p>

  <p><span style="font-style:italic;">Anne:</span> Olduğu yere Mösyö.</p>

  <p>Sessizlik. Sükûnet geri gelir.</p>

  <p><span style="font-style:italic;">Öğretmen:</span> Bunun dışında... Ernesto üzüyor mu sizi?</p>

  <p>Anne baba rahatlamışlardır biraz.</p>

  <p><span style="font-style:italic;">Baba:</span> Hayır, böyle bir şey söyleyemeyiz.</p>

  <p><span style="font-style:italic;">Baba,</span> anneye bakar: Öyle değil mi... Böyle bir şey söyleyemeyiz...</p>

  <p><span style="font-style:italic;">Anne:</span> Hayır yok böyle bir şey. Üzmüyor...</p>

  <p>Ana babanın konuşması öğretmeni etkilemiştir.</p>

  <p><span style="font-style:italic;">Öğretmen:</span> Yemek...? Çok yiyor mu?</p>

  <p><span style="font-style:italic;">Baba:</span> İştahı iyi, öyle değil mi Eugenia?</p>

  <p><span style="font-style:italic;">Anne:</span> Yani... yavrucak yemesi gerektiği kadar yemiyor... babası, annesi, erkek ve kızkardeşleri için fedakârlıkta bulunuyor... ama fena sayılmaz gene de...</p>

  <p><span style="font-style:italic;">Öğretmen:</span> Getirebilir misiniz buraya Ernesto'yu?</p>

  <p>Sessizlik. Ana baba birbirlerine bakarlar, yeniden endişelenirler.</p>

  <p><span style="font-style:italic;">Baba:</span> Ne yapacaksınız ona?</p>

  <p>Öğretmen babayla "erkek erkeğe" konuşma tavrına girer.</p>

  <p><span style="font-style:italic;">Öğretmen:</span> Konuşacağım. Akla davet edeceğim. Mantıklı olmasım isteyeceğim. Konuşmak. En önemlisi bu. Konuşmak. Krizi çözmek. Yönetmek.</p>

  <p>Baba önce bir şey söylemez. Anneyi gösterir.</p>

  <p><span style="font-style:italic;">Baba:</span> Siz onun söylediklerini hiç anlamadınız o halde...</p>

  <p><span style="font-style:italic;">Öğretmen:</span> Hiç.</p>

  <p>Anne baba yeniden endişeli bir halde birbirlerine bakarlar.</p>

  <p><span style="font-style:italic;">Baba,</span> kısa bir sessizlikten sonra: Ona kaba davranmamak gerekir, Mösyö, sinirlendirebilir bazen insanı... çünkü... o... çok kuvvetli, dirençlidir... ve tahammül edemez pek saldırılmasına...</p>

  <p><span style="font-style:italic;">Öğretmen:</span> Peki.</p>

  <p>Sessizlik. Öğretmen gülmez. Düşünür.</p>

  <p><span style="font-style:italic;">Öğretmen,</span> ana babaya bakar: nasıl olmuş da ben bu Ernesto'yu doğru dürüst farkedememişim, anormal boyuyla... anlamıyorum.</p>

  <p><span style="font-style:italic;">Anne:</span> Başkasıyla karıştırdınız belki, Mösyö...</p>

  <p><span style="font-style:italic;">Öğretmen:</span> Olabilir... Miyop muydu?</p>

  <p><span style="font-style:italic;">Anne:</span> Hayır, hayır, Mösyö gözleri açık renktir.</p>

  <p>Baba ve öğretmen aynı şekilde, aniden büyülenmiş gibi birbirlerine bakarlar.</p>

  <p><span style="font-style:italic;">Öğretmen:</span> Sizin gözleriniz gibi Madam.</p>

  <p><span style="font-style:italic;">Anne:</span> Evet Mösyö.</p>

  <p>Sessizlik. Anne yere bakar.</p>

  <p><span style="font-style:italic;">Öğretmen:</span> Ben galiba Vitry<sup>7</sup> deki haytalardan biriyle karıştırdım onu.</p>

  <p><span style="font-style:italic;">Anne:</span> Tamam işte... Daha ileri gitmenize gerek yok Mösyö... mesele budur.</p>

  <p>Sessizlik. Genel bir boşluk. Bakışırlar. Öğretmen söyleyeceğini unutur. Sonra zorla konuşmaya başlar.</p>

  <p><span style="font-style:italic;">Öğretmen:</span> Nerelisiniz siz?</p>

  <p>Baba karısını gösterir.</p>

  <p><span style="font-style:italic;">Baba: O</span> KafkasyalI, yani... oralardan... ben İtalyan. Po vadisinden... Evet... birçok kuşak... üzüm toplamak için gidiyorlarmış... Ya siz Mösyö?</p>

  <p><span style="font-style:italic;">Öğretmen</span> hiç duraksamadan: Seine-Maritime. Caux ülkesi. Brey havzasına yakın... biliyor musunuz...</p>

  <p>Anne baba birbirine bakar. Tanımazlar. Hiç tanımazlar. Bilmezler. Hiç bilmezler.</p>

  <p>Ana baba biraz daha bekler.</p>

  <p>Aradan zaman geçer. Hiç kimse hareket etmez.</p>

  <p><span style="font-style:italic;">Baba:</span> Bize ihtiyacınız yoktur artık herhalde Mösyö?</p>

  <p><span style="font-style:italic;">Öğretmen:...</span> hayır, hayır... yani... Hayır.</p>

  <p>Aradan gene zaman geçer.</p>

  <p>Öğretmem tam bir suskunluğa gömülür. Büinmez bir hikâyenin içine dalıp gitmiştir.</p>

  <p>Öğretmen sonra alçak ama anlaşılır bir sesle Alain Souchon'un şarkısını söylemeye başlar: <span style="font-style:italic;">Allo maman bo-bo.</span> Ana baba şaşkın bir halde sonuna kadar dinlerler şarkıyı. Aradan gene zaman geçer. Ve hiç kimse haraket etmez.</p>

  <p>Sonra öğretmen uyuya kalır.</p>

  <p>Ana baba onun uyumasını seyrederler. Ve sonunda kalkarlar. Çok sessiz hareket ederler, öğretmen farketmez onları. Ve okuldan çıkarlar.</p>

  <p>Çocukları güldüren babaydı.</p>

  <p>Akşam yemek vaktiydi. Baba bazı kelimeleri tekrarlayıp duruyordu. Nasıl gidiyor işler -ben sonuncudan doğmadım. Neyin sonuncusu? Unutmuştu. Babanın belki güldürecek bir şey söyleyebilecek olması güldürüyordu çocukları. Annenin sırtı dönük olduğunda babanın hali çocukları kırıp geçiriyordu. Bakışlarıyla anneyi bir sır ve bir felaket haline getiriyordu.</p>

  <p>Baba kendisini de annenin bir çocuğu gibi görüyordu.</p>

  <p>Baba çocukları güldürmeye başladığında çocuklar kendilerinden geçiyorlardı. Baba, onları güldürmek için ne yaparsa yapsın, katılıyorlardı çocuklar. Bir şey yapmasa da söylemese de kınlıyorlardı gülmekten çocuklar. Patates tavaları -"daha yok mu" diye soruyordu sanki-ve çocuklar katıla katıla gülüyorlardı. Böyle bir kez başladı mı ne yaparsa yapsın güldürüyordu.</p>

  <p>Anne bazen çocukları için mahsus Rus ninnisi <span style="font-style:italic;">La Neva'</span> yi söylüyordu. Anne <span style="font-style:italic;">La Neva'</span> nın sözlerinden neredeyse hiçbir şey hatırlamıyordu. Ve baba başlıyordu şarkıyı söylemeye yarım yamalak rusçasıyla. Bu kez de anne katıla katıla gülüyordu ve ne doğru ne de yanlış rusçadan haberleri olan çocuklar da başlıyorlardı gülmeye. Bu kalabalık ailede ne olup bittiğini görmeye gelen komşular da gülüyorlardı.</p>

  <p>Anne ninnisiyle böyle zamanlarda, çocuklar ve baba coşkunun doruklarındayken devreye giriyordu.</p>

  <p>Böyle gecelerde anne, çocukların mekânı ve kendi yaşamının zamanını doldurmalarından büyük keyif duyuyordu.</p>

  <p>Baba da gene böyle anlarda, anne ve bütün çocukları gülerken Ernesto'nun söylediklerine, Vitry'nin en mutlu insanları olduklarına inanıyordu. Babanın mutluluğu çocuklarının mutluluğuydu. "Bundan daha mutlu olamam" diyordu. Ve çocuklar da yeniden katıla katıla gülmeye başlıyorlardı ve baba gülerken ağlamaya başlıyordu zevkten.</p>

  <p>Ama baba bazen de İtalyan olduğunu, Po vadisinden olduğunu hatırlıyordu, -şöyle diyordu bazen: "Kimileri benim Popo vadisinden olduğumu anlayamıyorlar". Ve o zaman da birdenbire İtalyanca konuşmaya başlıyordu ama çocukların bilmediği bir İtalyanca... çok hızlı, bozuk, çok çirkin, çok kirli, çok kötü... bu İtalyanca onun ağzından yaşamının sonu gelmiş gibi çıkıyordu ve bu çocuk çağlayanından önceki başka yaşamından kalanları boşaltıyordu ve rahatlıyordu sanki. Böyle zamanlarda çocuklar endişeleniyorlardı, babalarının delirmesinden korkuyorlardı, üstüne atılıyorlardı ve kendilerini tanıyıncaya kadar vuruyorlardı ona. Kimim ben, söyle bakalım. Baba sonunda, sen üç numarasın, Paolo'sun sen, diyordu.</p>

  <p>Bunların dışında, baba hiçbir iş yapmıyordu. Her gün, durmaksızın soğanlı patates yiyordu. Aile yardımlarıyla ve işsizliğiyle uğraşıyordu. Ne anne ne komşuların söyleyebilecek bir şeyleri vardı onun bu müthiş tembelliğine.</p>

  <p>Baba çocuklarını çok seviyordu ama annenin kurmuş olduğu düzene de saygılıydı. Çocuklar asla kendiliklerinden eve giremezlerdi. Ernesto ve kız kardeşi Jeanne dışında. Çocuklara yemek vaktini haber verme görevi de babanındı. Islık çalıyordu ve çocuklar koşarak geliyorlardı. Ellerini yıkıyorlardı, anneleri kesinlikle isterdi bunu, sabahları da duş... Sonra ne varsa silip süpürüyorlardı. Kimi zaman anne acıkmış olmazdı. Baba her zaman çocuklarıyla birlikte yerdi, onlar kadar iştahlı olurdu.</p>

  <p>Vitry'de özellikle kadınlar ve anneler söz ederlerdi onlardan: bu insanlar günün birinde çocuklarını terkederler, diyorlardı: yazık, bu kadar güzel çocuklar... okula gitmiyorlar... eğitim yok... bir şey yok... evlat edinmek isteyenler var ama ana baba hiç kulak asmıyor... bu insanlar, aile yardımları, yardımlarla yaşıyorlar, anladınız mı beni...</p>

  <p>Bu sokak dedikoduları kimi zaman çocukların kulaklarına gidiyordu. O zaman Ernesto babanın inandığı şeyi tekrarlıyordu. Bırakın konuşup dursunlar, diye bağırıyordu Ernesto, Vitry'nin en mutlu çocukları biziz. Ve Ernesto'nun haykırdığı bu gerçek karşısında çocuklar o başdöndürücü mutluluklarına teslim oluyorlardı ve kafalarına, kanlarına bir hayvan saldırıyordu sanki. Ve hatta kimi zaman mutluluk, korkmadan kafa tutamayacakları kadar büyük olabiliyordu.</p>

  <p>Ernesto ve Jeanne evi yatak odasından ayıran ve belediyenin yaptığı o açık koridorda yatıyorlardı. Ernesto ve Jeanne birlikte yattıklarından erkek ve kız kardeşler uykularında onlarla birlikte olduklarına inanıyorlardı. Çünkü en küçüklerin annenin yapmasından korktukları şeyin adı terketme değil ayrılıktı... anneden ayrılma, babadan ayrılma, öteki çocuklardan ayrılma... Bir anlamda terkedilmişlerdi ve biliyorlardı bunu ama bu terkedilme durumu hepsinin ortak kaderiydi ve hepsi birlikte kalmışlardı ve bunu da biliyorlardı. Birbirlerinden ayrı olmayı düşünmek bile istemiyorlardı.</p>

  <p>Çocuklar böyleydi işte, terkedilmelerini anlıyorlardı. Anlamadan anlıyorlardı çocuklar. Terkedilmenin ne olduğunu anlamadan anlıyorlardı. Doğal bir şeydi sanki bu. Belli bir dönemde çocuklarm terkedilmesi, ellerin açılması ve onların bırakılması, doğal bir şeydi. Çocuklar en güzel bilyalarını yitiriyorlardı o zaman. Annelerine sarılmaları, onları bırakmak istememeleri de normaldi. Onların, erkek ve kız kardeşlerin kafalarındaki mekân duygusu yaşamlarının ilk yıllarındaki duyguydu. Sözgelimi karanlık mekânlar, kavranamayan, anlaşılamayan korkular, ıssız otobanlar, fırtınalar, karanlık geceler, rüzgâr. Rüzgârın kimi zaman ne söylemek istediğini, niçin bağırdığını anlamak mümkün müdür... Çocukların bütün korkularının kaynağı Tanrıydı ve düşünce, bu korkular yüzünden avunamıyordu çünkü düşünce de korkunun bir parçasıydı. Çocuklar kovulmalarını, mahrum edilmelerini kabulleniyorlardı, bunlara karşı söyleyecek bir şeyleri yoktu ve her şeyi oluruna bırakıyorlardı. Annenin acımasızlığını seviyorlardı. Anneyi seviyorlardı. Anne tarafından terkedilmeyi seviyorlardı. Anne korkularının çoğunun kaynağıydı, çocukların korkularının... Ernesto ve Jeanne... erkek kardeşler ve kız kardeşler, onları babaları ve anneleri kadar seviyorlardı ama onları çok iyi tanıyorlardı ve hiçbir biçimde korkmuyorlardı onlardan. Ernesto ve Jeanne ana babalarının yerini dolduramazlardı kesinlikle... özellikle bunlar çocuklarına kızdıklarında... neredeyse her gün... onları evi terketmekle tehdit ettikleri zaman... çocukların ulaşamayacakları bir yere gitmekle tehdit ettiklerinde... orada umutsuz ve her şeyden kurtulmuş bir halde yaşayabilecekleri tehdidini savurduklarında...</p>

  <p>Bu hikâyede bir de babanın, annenin evde ya da başka bir yerde, öğleden sonra bütün gün yalnız kalmasına tahammül edememesi vardı. Anneyi hiçbir yerde yalnız bırakmaya tahammül edemiyordu. Hep kaçmasından ve ortadan kaybolmasından korkuyordu, karanlık yerlere gitmesinden endişeleniyordu... Vitry limanındaki barlara... Fransa'nın doğusundaki, Almanya yollarına açılan yerlere, bu kadının kesinlikle gelmiş olduğunu sandığı Avrupa'nın merkezindeki karanlık ve kıyışız yerlere kaçıp gitmesindan korkuyordu...</p>

  <p>Anne de babayla ilgili olarak aynı endişeleri taşıdığından -o olmadan kaybolacağı endişesi- öğleden sonraları yalnızdılar ve evde birlikteydiler, bir anlamda birbirlerini kollamaya mecburdular. Ama kesinlikle farkında değildiler bunun.</p>

  <p>Kimi zaman, ansızın, özellikle kış günlerinde babaya kendi çocukları sıkıntı veriyordu ve onları görmeye, bodrum katındaki o yere koşuyordu... onların, içinde çocukların etkisiyle hayranlık uyandıran bir biçimde hassaslaşan Vitry'nin hafif ve kırılgan bir şekilde yüzdüğü banliyöler yumağında kaybolmalarından ve çok geç gelmelerinden korkuyordu. Ama çocuklar, kışın, soğuk, rüzgâr ve korku yüzünden hep bu bodrumdaydılar. Ve baba orada da terkedilmiş olduklarını görüyordu onların. Bu mekân terkedilmenin mekânıydı ve bu terkedilme durumundan baba sorumlu tutuyordu kendisini. Bazen ağlıyordu ve nedenini anlatıyordu onlara. Onları çok sevse de -baba biliyordu bunu- olabildiğince çok sevmiyordu... böyle diyordu. Bu kadın yüzünden, diyordu, güya bir Sibirya treninde rastladığı, verebileceği bütün aşkı almış olan anneleri yüzünden... Böyle konuştuğunda çocukları kesinlikle inanmıyorlardı ona ama çok uzun zamandan beri, Sibirya'daki o gece treninden çok daha öncesinden beri çılgınca sevdiği bu kadına sıkıntı vermeden edemiyordu. Baba tabii ki biliyordu bunu, çocukların sevgisi bir çocuk sevgisiyle, tek bir insan sevgisiyle aynı değildi ama, çocukları genel bir sevgi nostaljisi tattırmışlardı ona ve o şimdi, tercihini ezici bir biçimde bu kadın için kullandıktan sonra, kendisine karşı hiç tükenmeyen bir sevgi duymaya başladıktan sonra asla bulamayacaktı bu nostaljiyi. Öte yandan bu kadın, çocuklarının babası da olsa bir erkek tarafından bu şekilde sevilmekten hoşlanmıyordu çünkü biliyordu ki ve sadece o biliyordu ki hiçkimse, kim olursa olsun böyle bir sevgiyi hak etmiş bir insan yoktur. Baba sürekli, her fırsatta kendisine günün birinde, bir gün kendisinden kurtulacağını söyleyen bu kadını kaybetme korkusu içinde yaşıyordu. Baba biliyordu bunu, aradan bu kadar yıl geçtikten sonra biliyordu... Ernesto da biliyordu.</p>

  <p>Ve baba, anneyi hiç değişmeyen bir tutkuyla, genellikle başka bir objeye ayrılmış bir tutkuyla seviyordu... bu tutku kadını kaçırıyordu ve onu da öldürüyordu.</p>

  <p>Bu kadını bu kadar sevimli yapan, çekiciliğinin kesinlikle farkında olmamasıydı. Bu çekiciliğin kaynağı kadının kendisinin farkında olmamasıydı, bu nedenle onu sevmek umutsuz bir vaka oluyordu. Babanın katlanamadığı onun karşısında bu tutkuyla tek başına kalmasıydı ve bunu ona söyleyememesiydi. Çocuklar babanın, bu kadının, annelerinin karşısındaki kaderini sezmeye başlamışlardı yavaş yavaş.</p>

  <p>Bir keresinde, küçük erkek kardeşlerin bir büyüğü şöyle demişti babaya: anlattıkların doğru değil, sen annemizi bir Sibirya treninde bulmadın, o trende annemle karşılaşan başka biri, sen o zaman annemi tanıyordun, olur olmaz şeyler anlatıp duruyorsun sen... Baba hiç cevap vermemişti ama daha sonra annenin iğrenç ihanetinden tekrar söz etmeye başlamamıştı.</p>

  <p>Bir keresinde, çok uzun zaman sonra baba, Ernesto'ya, erkek ve kız kardeşleri mutlu etmek için yalanlar uydurduğunu söylemişti. Ernesto babasına inanmıştı.</p>

  <p>Anne bu seyahati çocuklara anlattıktan sonra Jeanne'a da anlatmıştı. Babasına bir gece treninde rastladığında çocukların henüz bebeklik çağında olduklarını söylemişti. Bu hikâyeyi dinlemek aylar boyunca en büyük arzuları olmuştu. Anne tereddüt etmişti bu konuda: çok tehlikeli demişti.</p>

  <p>Daha sonra baba bu tren hikâyesini tahrif etmişti ve bunu annenin karakterinin genel bir verisi olduğunu söyleyecek kadar ileri gitmişti, onun bir orospu olduğuna, onu öldürebileceğine, aşklarını öldürebileceğine, daha sonra da intihar edebileceğine inandırmak istemişti onu. Hiçbir şey önemli değildi artık. Çocuklar bile.</p>

  <p>Sonra günün birinde baba bundan hiç söz etmez olmuştu.</p>

  <p>Bodrum katındaki o mekânda babanın çocuklarından başka çocuklar vardı ve sadece annelerine sıkıntı veren çocuklar yoktu, başka, zengin çocuklar da vardı. Ama baba oraya gittiğinde bütün çocuklar mutlu oluyordu, kendi çocukları da başka çocuklar da... Ve hatta baba onların karşısında ağladığında çocuklar mutlu oluyorlardı, babalarının "mutsuz olduğunu görmenin" verdiği acı içinde bile mutlu olduklarını söylüyorlardı. Baba böyleydi, böyle yaşıyordu, çocuklarla derin bir ilişki içindeydi, onların acımasızlığı, sevgileriyle birlikte...</p>

  <p>Öğretmen anne babayı korkutmuştur. Emilio'ya göre devletin denetimindeki her otorite, en masumu, en zararsızı da olsa hukuksal bir otoritedir.</p>

  <p>Emilio buna o kadar inanmıştır ki sonunda anne de inanır.</p>

  <p>Dolayısıyla öğretmen istediğine göre Ernesto'yu göstereceklerdir ona. Çünkü öğretmen bir şey söylediğinde herkes inanır. Onları suçlasaydı da haklı olurdu, herkes hiçbir kanıt aramadan hak verirdi ona. Öğretmen okulun, araç gerecin ve çocukların sahibidir. Onun üstünlüğü kesinlikle inanmak istediği şeye inanmasıdır. Ernesto'nun okula gitmesine gerek olmadığını söylüyorsa böyle bir karar alabilir. Bu şansı tepmemek gerekir Nataşa.</p>

  <p>Ernesto'nun annesiyle babası okula gittiklerinde öğretmen, orada, büyük sınıftadır. Öğrencilerin oturduğu sıralardan birine oturmuştur. Güler yüzlüdür bu öğretmen.</p>

  <p>Baba, anne, Ernesto içeri girerler. Ve günaydın Mösyö, günaydın, günaydın, günaydın Madam, günaydın Mösyö diye karşılık verir öğretmen.</p>

  <p>Öğretmen bu insanlara bakar, unutmuştur onları. Şaşkın bir hali vardır. Ne için geldiklerini kestirmeye çalışır. Sonra, ansızın, öğretmen Ernesto'yu görünce hatırlar. Öğretmen ve Ernesto birbirlerine bakarlar.</p>

  <p><span style="font-style:italic;">Öğretmen:</span> Ernesto siz misiniz?</p>

  <p><span style="font-style:italic;">Ernesto:</span> Evet efendim.</p>

  <p>Sessizlik.</p>

  <p>Öğretmen çok dikkatli bir şekilde Ernesto'ya bakar. Hem hatırlar hem hatırlamaz.</p>

  <p><span style="font-style:italic;">Ernesto:</span> Sınıfın en arkasındaki sırada oturuyordum Mösyö.</p>

  <p><span style="font-style:italic;">Öğretmen:</span> Tabii... tabii... Tanımadım sizi ama... aynı zamanda da...</p>

  <p><span style="font-style:italic;">Ernesto:</span> Ben sizi tanıyorum Mösyö.</p>

  <p>Anne öğretmene Ernesto'yu gösterir, özür dileyerek ama riyakâr bir tavırla, aslında gurur duymaktadır çocuğuyla.</p>

  <p><span style="font-style:italic;">Anne:</span> Görüyorsunuz nasıl bir çocuk olduğunu öğretmen bey.</p>

  <p><span style="font-style:italic;">Öğretmen:</span> Görüyorum.</p>

  <p>Öğretmen gülümser.</p>

  <p><span style="font-style:italic;">Öğretmen:</span> Eee, eğitimi reddediyorsunuz Mösyö öyle mi?</p>

  <p>Ernesto öğretmeni uzun uzun süzdükten sonra konuşmaya başlar. Çok tatlıdır Ernesto...</p>

  <p><span style="font-style:italic;">Ernesto:</span> Hayır, öyle değil Mösyö. Okula gitmeyi kabul etmiyorum, Mösyö.</p>

  <p><span style="font-style:italic;">Öğretmen:</span> Niçin?</p>

  <p><span style="font-style:italic;">Ernesto:</span> Gerek olmadığı için diyelim.</p>

  <p><span style="font-style:italic;">Öğretmen:</span> Neye gerek yok?</p>

  <p><span style="font-style:italic;">Ernesto:</span> Okula gitmeye (sessizlik). Hiçbir yaran yok (sessizlik). Okula giden çocuklar, terkedilmiş çocuklar. Anne çocukları, terkedilmiş olduklarını öğrenmeleri için gönderiyor okula. Böylelikle geri kalan yaşamım onların sorunlarından kurtulmuş olarak geçiriyor.</p>

  <p>Sessizlik.</p>

  <p><span style="font-style:italic;">Öğretmen:</span> Siz, Mösyö Ernesto, öğrenmek için okula gitmeye ihtiyacınız yok mu?</p>

  <p><span style="font-style:italic;">Ernesto:</span> Var Mösyö, tabii. Her şeyi okulda öğrendim ben. Evde şaşkın annemin bitmek bilmeyen palavralarını dinliyordum. Sonra okulda gerçeğin karşısında buldum kendimi.</p>

  <p><span style="font-style:italic;">Öğretmen:</span> Yani...?</p>

  <p><span style="font-style:italic;">Ernesto:</span> Tanrının olmadığı.</p>

  <p>Uzun ve etkileyici bir sessizlik.</p>

  <p><span style="font-style:italic;">Öğretmen:</span> Dünya bitti artık, Mösyö Ernesto.</p>

  <p><span style="font-style:italic;">Ernesto,</span> sakin: Evet. Farkındasınız Mösyö, evet... bitti.</p>

  <p>Öğretmen muzipçe güler:</p>

  <p><span style="font-style:italic;">Öğretmen:</span> Bir dahaki sefere... Dünya bir dahaki sefere...</p>

  <p><span style="font-style:italic;">Ernesto:</span> Gerek yok bir dahaki sefere.</p>

  <p>Ernesto öğretmene gülümser.</p>

  <p><span style="font-style:italic;">Öğretmen:</span> Yani yanlış anlamıyorsam okula gitmeye de gerek yok öyle mi?</p>

  <p><span style="font-style:italic;">Ernesto:</span> Gerek yok Mösyö, öyle...</p>

  <p><span style="font-style:italic;">Öğretmen:</span> Niçin peki?</p>

  <p><span style="font-style:italic;">Ernesto:</span> Çünkü sıkıntı çekmenin bir anlamı yok.</p>

  <p>Sessizlik.</p>

  <p><span style="font-style:italic;">Öğretmen:</span> Nasıl öğreneceğiz peki?</p>

  <p><span style="font-style:italic;">Ernesto:</span> İnsan öğrenmek isteyince öğrenir Mösyö.</p>

  <p><span style="font-style:italic;">Öğretmen:</span> Ya öğrenmek istemeyince?</p>

  <p><span style="font-style:italic;">Ernesto:</span> Öğrenmek istemeyince öğrenmeye gerek olmaz.</p>

  <p>Sessizlik.</p>

  <p><span style="font-style:italic;">Öğretmen:</span> Tanrının olmadığını nerden biliyorsunuz Mösyö Ernesto?</p>

  <p><span style="font-style:italic;">Ernesto:</span> Bilmiyorum. Nasıl bilindiğini bilmiyorum, (sessizlik) Belki sizin gibi Mösyö.</p>

  <p>Sessizlik.</p>

  <p><span style="font-style:italic;">Öğretmen:</span> Sizin sisteminizde eğer öğrenme yoksa nasıl öğreniliyor?</p>

  <p><span style="font-style:italic;">Ernesto:</span> Tabii ki başka türlü yapmaya çalışmadan Mösyö... Nasıl oluyor, sanıyorum bir kez anlamış olmalıyım bunu. Sonra unuttum.</p>

  <p><span style="font-style:italic;">Öğretmen:</span> Anlamış olmalıyım ne demek?</p>

  <p>Ernesto bağırır.</p>

  <p><span style="font-style:italic;">Ernesto:</span> Nasıl bilebilirim Mösyö? Siz kendiniz bilmiyorsunuz... Bence siz aklınıza gelen her şeyi söylüyorsunuz...</p>

  <p><span style="font-style:italic;">Öğretmen:</span> Özür dilerim Mösyö Ernesto.</p>

  <p><span style="font-style:italic;">Ernesto:</span> Hayır, ben özür dilerim Mösyö...</p>

  <p><span style="font-style:italic;">Baba:</span> Nedir bu çocuk böyle? Nereden çıkıyor bu laflar böyle?</p>

  <p><span style="font-style:italic;">Anne:</span> Başlama gene Emilio.</p>

  <p><span style="font-style:italic;">Baba:</span> Hayır...</p>

  <p>Sessizlik.</p>

  <p>Öğretmen ve Ernesto ana babanın sözlerine gülerler. Sonra birdenbire bir çığlık atar öğretmen rolünü hatırlamış gibi.</p>

  <p><span style="font-style:italic;">Öğretmen,</span> bağırır: Eğitim zorunludur Mösyö! ZORUNLU.</p>

  <p><span style="font-style:italic;">Ernesto,</span> sevimli bir şekilde: Her yerde değil Mösyö.</p>

  <p><span style="font-style:italic;">Öğretmen:</span> Burada buradayız. Burası burasıdır. Her yer değil, BURASI.</p>

  <p><span style="font-style:italic;">Ernesto,</span> kibarca: Aynı şeyi iki kez söylemek gerekiyor size Mösyö... Nasıl her yer her yerse, burası da her yerdir, anlıyor musunuz...</p>

  <p><span style="font-style:italic;">Öğretmen:</span> Doğru.</p>

  <p>Sessizlik. Öğretmen ve Ernesto arasında gene anlaşma ve işbirliği. Şefkat.</p>

  <p><span style="font-style:italic;">Öğretmen:</span> Bunun dışında nasıl gidiyor?</p>

  <p><span style="font-style:italic;">Ernesto:</span> iyi.</p>

  <p><span style="font-style:italic;">Öğretmen:</span> Ya kızkardeşiniz? Kızkardeşiniz okula devam ediyor mu, yanılıyor muyum yoksa...</p>

  <p><span style="font-style:italic;">Ernesto:</span> Okula devam etti, Mösyö, yanılmıyorsunuz... Dört gün.</p>

  <p><span style="font-style:italic;">Öğretmen:</span> Güzel bir kız...</p>

  <p><span style="font-style:italic;">Baba:</span> Güzel...</p>

  <p>Sessizlik. Hoş bir hava eser. Ernesto cebinden çikletler çıkarır.</p>

  <p><span style="font-style:italic;">Ernesto:</span> Çiklet ister misiniz Mösyö?</p>

  <p><span style="font-style:italic;">Öğretmen:</span> Tabii... Teşekkür ederim Mösyö Ernesto.</p>

  <p>Ernesto annesiyle babasına ve öğretmene çiklet verir. Hepsi çiklet çiğnemeye başlar.</p>

  <p><span style="font-style:italic;">Anne,</span> çok üzgün: İşte böyle oldu... çok parlak bir çocuk...</p>

  <p>Anne gülmez.</p>

  <p>Ernesto, güler: Hayır anne. Haylaz değilim ben. Olmayacağım da. Niçin haylazın biri olacak mışım?</p>

  <p><span style="font-style:italic;">Anne:...</span> Ben başkaları için söylüyorum bunu. Senin haylaz olmadığını biliyorum.</p>

  <p>Sessizlik. Anne baba Ernesto'yla birlikte gülerler. Sonra birdenbire öğretmen de onlarla birlikte gülmeye başlar.</p>

  <p><span style="font-style:italic;">Baba:</span> Hayat değil bu seninkisi. Bizim için biraz olumlu düşünmen gerekir Nataşa.</p>

  <p><span style="font-style:italic;">Anne:</span> Her anlamda her şeyi denedim.</p>

  <p><span style="font-style:italic;">Baba:</span> Hiçbir şeyi denemedin sen, ben söyleyebilirim sana bunu.</p>

  <p><span style="font-style:italic;">Anne:</span> Ben denediğimi sanıyorum.</p>

  <p><span style="font-style:italic;">Ernesto:</span> Evet anne denedin, ben biliyorum bunu. Öğretmen yüzünden bir şey yapmamış gibi davranıyorsun ama yaptın anne...</p>

  <p>Sessizlik. Birbirlerine bakarlar. Sonra gözlerini yere çevirirler.</p>

  <p><span style="font-style:italic;">Öğretmen:</span> Sizler çok... çok... affedersiniz... çok... kibar insanlarsınız...</p>

  <p>Anne ve baba kuşkuyla birbirlerine bakarlar.</p>

  <p><span style="font-style:italic;">Baba:</span> Hayır Mösyö... Üzgünüm. Ne olduğumuzu bilmiyorum ama kibar olduğumuzu sanmıyorum...</p>

  <p><span style="font-style:italic;">Ernesto:</span> Önemli değil.</p>

  <p><span style="font-style:italic;">Öğretmen:</span> Doğru, önemli değil.</p>

  <p>Sessizlik. Birbirlerine bakarlar.</p>

  <p><span style="font-style:italic;">Öğretmen,</span> güler: Aynı zamanda tuhaf insanlarsınız siz...</p>

  <p><span style="font-style:italic;">Anne:</span> Yani, Mösyö, ne olacak böyle? Yedi. Yedi tane bunlar! Ve ben her gün ölmek istiyorum, anlıyor musunuz...</p>

  <p><span style="font-style:italic;">Öğretmen,</span> düşünceli: Evet... Ama bu Madam... Çok özel bir durum...</p>

  <p><span style="font-style:italic;">Baba,</span> uzlaşmacı bir tavırla: Bakın, hep aynı.</p>

  <p>Sessizlik. Hepsi çiklet çiğnerler.</p>

  <p><span style="font-style:italic;">Öğretmen:</span> Yani sadece bildiğini öğrenmek istiyen bir çocuk var karşımızda.</p>

  <p><span style="font-style:italic;">Baba:</span> öyle.</p>

  <p><span style="font-style:italic;">Anne:</span> Hayır, hiç böyle bir şey söylemedi. Kesinlikle her şeyi bilmek istiyor, her şeyi ama bilmediklerini, hayır, öğrenmek istemiyor.</p>

  <p>Ernesto da dahil olmak üzere hepsi belli bir gecikmeyle gülerler. Sonra gülmeyi bırakırlar. Sonra tekrar gülmeye başlarlar. Ve sonra gene gülmeyi bırakırlar. Ve sonra Ernesto kalkar. Ve öğretmen konuşur:</p>

  <p><span style="font-style:italic;">Öğretmen:</span> Ne güzel bir ilkbahar her şeye rağmen... değil mi...</p>

  <p><span style="font-style:italic;">Anne:</span> Hep öyle sanılır ama hep aynıdır, Mösyö.</p>

  <p><span style="font-style:italic;">Ernesto:</span> Gitmem gerekiyor Mösyö. Orada burada dolaşıp duran erkek ve kız kardeşlerim var, onları toparlamam gerekiyor. Affedersiniz. Mösyö... Bana ihtiyacınız yok artık, Mösyö.</p>

  <p><span style="font-style:italic;">Öğretmen:</span> Yani... hayır... yok... Ne istiyorsanız yapın Mösyö Ernesto... rica ederim...</p>

  <p><span style="font-style:italic;">Ernesto:</span> Teşekkür ederim. Görüşmek üzere Mösyö.</p>

  <p><span style="font-style:italic;">Öğretmen:</span> Görüşmek üzere Mösyö... Belki yeniden görüşme zevkini tadarız....?</p>

  <p>Ernesto gülümser.</p>

  <p><span style="font-style:italic;">Ernesto:</span> Belki... evet.</p>

  <p>Ernesto çıkar. Öğretmen anne babayla yalnız kalır. Birbirlerine gülümserler.</p>

  <p><span style="font-style:italic;">Öğretmen:</span> En azından hiç beklenmedik bir durum... Her zaman olmaz... Farklı....</p>

  <p><span style="font-style:italic;">Anne:</span> Siz de öyle Mösyö, şunu söylemem gerekir ki... Siz de az rastlanan... Bir öğretmenin... sizin gibi gülebileceğine... asla ihtimal vermezdim... Özür dilerim Mösyö...</p>

  <p>Anne öğretmene gülümser. Ve öğretmen de birden annenin güzelliğini farkeder, şaşırır.</p>

  <p><span style="font-style:italic;">Baba:</span> Ama bunlar bir tarafa Mösyö... Bu çocuklardan ne olur... ileride...</p>

  <p><span style="font-style:italic;">Öğretmen:</span> Sizin yaptığınız, Mösyö, istediklerini yapmalarma izin vermek.</p>

  <p>Anne baba dururlar. Susarlar. Öğretmen mutludur ve anne baba da orada bu öğretmenle birlikte olduklarından keyiflidirler sanki.</p>

  <p><span style="font-style:italic;">Öğretmen:</span> Tanışmamız iyi oldu... Ben çok mutlu oldum.</p>

  <p>Sessizlik. Anne baba anlamamışlardır. Karşılık vermezler öğretmene.</p>

  <p><span style="font-style:italic;">Anne:</span> Şimdi gördünüz onu Mösyö, Ernesto'yu, size bir şey sormak istiyorum...</p>

  <p><span style="font-style:italic;">Öğretmen:</span> Rica ederim, Madam...</p>

  <p><span style="font-style:italic;">Anne:</span> Bu hayvan gene de bir gün okumayı öğrenecek mi Mösyö... ötekiler gibi olmayı, yemeyi ve içmeyi?</p>
</body>
</html>
