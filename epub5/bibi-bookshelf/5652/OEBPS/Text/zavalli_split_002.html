<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>zavalli</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_1">1</h1>

  <p class="normal">Haydarpaşa İskelesi’nde on bir numaralı varupdan iniyordum. Akşam, pek yaklaşmıştı. Hava kararıyordu. Güneş hemen hemen batmak üzereydi. Biraz sonra battı. Şimdi güzün alabildiği her yer, siyah bir örtüye bürünmeye başlamıştı.</p>

  <p class="normal">Kalabalık içinden kendimi kurtarıp da iskele üzerinden geçerken; sevdiğim bir çehre gözüme takıldı. Kendi kendime, “Ferudun Necdet” dedim. Sevgili Necdet’in kim bilir, hikâye edecek ne hoş anıları vardır! Yanılmamışım. Kendimi büyük istele üzerine sağ salim attığım zaman eski dostumun, sınıf arkadaşımın koluna girdim.</p>

  <p class="normal">– Nereye, dedim.</p>

  <p class="normal">– Fener İstasyonu’na.</p>

  <p class="normal">– İsabet, vagonda görüşürüz.</p>

  <p class="normal">Biz kalabalık içinden, o sıkıntılı dar yoldan kurtulmak için biraz hızlıca yürüyorduk. İskeleden uzaklaşıp da istasyon yoluna girdiğimizde Necdet Ferudun’un yüzüne baktım. Beş dakikadır sessiz kalması bana garip görünüyordu. Pekâlâ bilirdim, hatta bundan emindim ki Necdet bu fırsatları kaçırmak istemez.</p>

  <p class="normal">O, kendi hissini, zevkini bilen eski bir arkadaşıyla karşılaşsın da uzun hikâyelerini, âşıkhane zaferlerini anlatmasın! Bu mümkün değildi.</p>

  <p class="normal">Okul sıralarında bulunduğumuz zamandan beri şu zavallının büyük bir merakla, tedavisi mümkün olmayan bir hastalığa yakalandığını bilirdik. Bu merak; aşk hastalığı idi. Ve bu hastalık şundan ibaretti: Meşgul olduğu veya takip ettiği her kadını kendine âşık sanmak.</p>

  <p class="normal">Necdet Feridun; yüzünün güzelliği ile doğanın cömertliğinin büyük bir iyiliğine sahip olmuş şanslı biriydi. Sarı lepiska saçları, küçük, uçları kıvrık bıyıkları, mavi büyük gözleri ile erkek güzelleri arasında ayrıcalıklı bir yer tutmuştu. Hele giyinmekteki zevki, kendisine şıklık açısından büyük bir değer, bir meziyet veriyordu. Maddi yönden de şanslı bulunuyordu.</p>

  <p class="normal">Okuldan çıktıktan sonra Necdet Feridun’u nadiren görebiliyordum. Şişli’de oturdukları için kış mevsimleri bazen Lüksemburg gazinosunun bilardo salonunda, Kongordiya tiyatrosunun sanatçılara has özel salonunda kendisine rastladığım zaman beni şen ve neşeli selamlar, şakalar eder; hikâyelerini anlatmak için eline geçirebildiğine çok memnun görünürdü. Ve işte o zaman duygusal zaferlerini sayar dururdu. Biz de uydurma hikâyeleri lezzetle ve zevkle dinlerdik. Oh! Âşıkane başarıları öyle bitmez tükenmez olaylar ortaya çıkarırdı ki... Necdet; bu sevda sahnelerinde büyük rolleri, fedakârlıkları kadınlara verirdi. Bir sevgi hikâyesini anlatmaya başlar başlamaz biz hemen anlardık ki, bu yeni aşk sahnesinde de ilk rolü alan Necdet değildir. Aşk, sevda belirtileri ilk defa olarak kız tarafından gelir ve fedakârlığı kız yapar. Yani bütün âşıkane olaylar da kahraman, hep kızlardır, kadınlardır. Kaç kez dinlemiştik. İsmini hatırlayamayacağım milyoner bir İngiliz Mis, Unıon Francaıs balosunda Necdet Feridun’a tesadüf eder, tanışırlar. Mis kendisini sever, o derece şiddetli bir şekilde sever ki gece bütün dansları ona verir. Zarif bir ipekli mavi kurdele ile asılmış olan karnede Feridun Necdet adı beş altı yerde görünür. Bu hâl genç kadını izleyen birtakım erkeklerin dikkatini çeker:</p>

  <p class="normal">– Bu kadar ilgi çeken bu Türk kimdir?</p>

  <p class="normal">Soruları her taraftan tekrarlanmaya başlanırdı. Meraklılar başları ve gözleriyle bu güzel muzaffer âşığı birbirlerine gösterirler. Evet, şimdi çok iyi hatırlıyorum. Necdet Feridun bu Mis hikâyesinin ortasına geldiği zaman başarısından ve o başarının kendisinde, bütün ruhunda ve kalbinde yarattığı gururla gülümserdi. Ve sonra çok memnun bir tavırla başını sallayarak:</p>

  <p class="normal">– Bu tablodaki insanlar, Misin zevk sahibi olduğunu onaylıyorlar ya, bu da başka konu, derdi. Kendisini sevmiş olan kadınlara hak verir onları iyi zevk sahipleri arasına yerleştirirdi. Ve bakışlarını üzerine çekmeye başaramadığı kadınları bu eksikliklerinden dolayı hiçbir zaman affedemezdi, ama bundan dolayı merak etmeye gerek yok. Çünkü Necdet Feridun bu güzel mahluklar içinde öyle hissiz, zevksiz birinin var olacağına mümkün değil ihtimal veremezdi.</p>

  <p class="normal">Bu Mis hikâyesi pek uzundur. Bunu işite işite artık ezberlemiş gibiydik. Bu genç güzel milyonlar sahibi Mis, o akşam şampanya buharlarının beyninde şiddetli etkileri yarattığı gözlerine aşkın, sevdanın tatlı, pek tatlı mahmurluğunu verdiği bir dakikada... Duygularının coştuğu, en zayıf olduğu anda, bir pembelikle sevda alevleri püskürdüğü bir sırada başını göğsü üzerine koyarak Necdet Feridun’a aşkını ilan ettiği zaman...</p>

  <p class="normal">İşte hikâyenin tam bu can alacak noktasında Necdet Feridun’un ufak bir dudak bükmesi, manalı bir hâli vardı ki bunu en iyi aktörler bile taklitten acizdir.</p>

  <p class="normal">Sonra yine hikâyesine devam eder, söyler, sonsuz fedakârlıklar... Bitmez tükenmez âşıkane teklifler... Önüne, ayakları altına demet demet serpilen aşk, sevda, muhabbet gülleri, çiçekleri...</p>

  <p class="normal">Ve o bu çiçeklerin içinden bazen açmaya yüz tutmuş beyaz bir zambak bazen gonca halinde henüz çıkmamış pembe bir gül halini alır, birkaç defa koklar ve sonra bırakırdı. Çünkü bu pembe güller, bu beyaz zambaklar renklerine, kokularına doyulmayan bu çok güzel, sevimli çiçekler önüne, ayakları altına serpilmeye devam ederdi.</p>

  <p class="normal">Necdet Feridun’un bu durumuna, huyundaki bu tuhaflığa biz bir nevi hastalık gözüyle bakardık. Gerçi o da bir hastalıktı ya... Bir kere anlatmaya başladı mı, artık o Mis hikâyesi bitmezdi. Çok defalar olmuştu, o uzun konuşmalar bizi tiyatroya yetişebilmekten, vaktinde yemek yemekten bile alıkoydu.</p>

  <p class="normal">Fakat o kadar garip hikâyeleri vardı ki... Kocasını terk ederek onunla beraber gitmeyi teklif eden genç madamlar, nişanlısı ile bozuşup kendisine gönül bağlayan güzel matmazeller, onun için bozulmuş evlilikler geri bırakılmış yolculuklar, hazırlanmış ziyafetler, geceler...</p>

  <p class="normal">Bu hikâyelerin her birinde birer (kahraman) var; onlarda tabii; güzellikleriyle ünlü matmazeller, madamlar olacak. Nihayet ufak bir sebep, önemsiz bir olay sonuçta bir hiç için Necdet Feridun onu terk ediverecek... İşte o uydurma hikâyeler böyle son bulurdu. Sözüne son vereceği zaman Necdet Feridun aşkının felsefesini genellikle şu sözlerle sona erdirirdi:</p>

  <p class="normal">– Budala! Hayatımı kendisine adayacağımı zannediyordu. Kadınlar, hakikaten akılsızdır.</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Haydarpaşa iskelesinden çıkıp da Necdet Feridun’un koluna girerek istasyona doğru yürüdüğümüz zaman aklımdan hep bu eski hikâyeler geçiyordu. Dayanamadım. Kendisine sordum:</p>

  <p class="normal">– Nasıl, yeni bir sevda macerası var mı?</p>

  <p class="normal">– Evet, var, var amma bu pek korkunç...</p>

  <p class="normal">–Tuhaf, dehşet neresinde?</p>

  <p class="normal">– Hele vagona girelim de, hikâyem bu sefer hüzünlü olmakla beraber uzun. Sonuç korkunç. Ah! Hayal edemezsin! Pek rahatsızım. Aklım, bedenim, bütün varlığım rahatsız...</p>

  <p class="normal">– Görüyorum, biraz bozulmuşsun! Neyin var?</p>

  <p class="normal">– Sinir rahatsızlığına tutuldum. Doktorlar ruhumun acısını duyamıyorlar. O ince noktalardaki yaraları tedavi edemiyorlar.</p>

  <p class="normal">– Adam sende. Merak edilecek bir şey değil!</p>

  <p class="normal">– İşte bu bir söz ki bin birinci defa olarak senden de işitiyorum. Merak edilecek bir şey değil. Pekâlâ! Pekâlâ, amma niçin zavallı insanlardan binlerce halk bu derde, bu acıya tutuluyor? Niçin buna sinir diyorlar? Demek ki bir şey var. Maddi, manevi bir şey var. Evet, var ki tedavisi zor, belki de olanaksız. Ah, anlatamıyorum, anlatamıyorum; kalbimin ince bir damarının koptuğunu, ruhumun bir acı bir keder, bir hüzün perdesi ile örtüldüğünü nasıl bir dille anlatayım? Kime anlatayım?</p>

  <p class="normal">Bence Necdet Feridun’u vagondan içeri iterken o sürekli</p>

  <p class="normal">– Anlatamıyorum ki, anlatamıyorum ki, diyordu.</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Kadife sedirlerden birinin üzerine yan yana oturduk; hemen kalkarak pencereyi açtı:</p>

  <p class="normal">– Bilmezsin, diyordu, içimde öyle bir sıkıntı var ki tarif edilemez. Sana hikâyemi anlatayım. Evet, itiraf ederim, kalbimi anlayan bir arkadaşa hikâyemi söylemekle üzerimden büyücek bir ağırlığın kalktığını hissediyorum. Zannediyorum ki felaketimi herkese özellikle sevdiklerime anlatmakla talihimi utandırmış olacağım. Bunu uğursuz kaderimden bir intikam alma gibi sayıyorum. Azizim! Çok büyük bir felakete uğradım. O kadar büyük ki şimdiye kadar kadınlar üzerindeki başarılarımın hepsine bedel bir felaket, mutsuz bıraktığım gönüllerin, âşık olarak terk ettiğim kadınların hepsinin intikamından dehşetli bir felaket darbesi... Nasıl anlatayım bilmem. Öyle dehşetli bir darbeye uğradım ki kalbimin en ince damarlarını kuruttu. Şimdi orada kadın aşkı yerine kezzap akıyor. Oh! Akan bu acı madde ruhumu yakıyor, ciğerlerimi yakıyor, bütün benliğimi yakıyor, Ben bunu hak ettim azizim! Mutsuz bıraktığım bu kadar kadın kalbinin feryatları, bu kadar kadınların gözyaşları sanki... Ah evet, sanki...</p>

  <p class="normal">Bundan fazla söylemeye başarılı olamadı. Elleri üzüntüyle titriyordu. Anladım, bu defa pek ciddi bir hikâye dinlemekte olduğumu fark ettim. Kendisine dedim ki:</p>

  <p class="normal">– Yoksa geçen duygusal başarılarından dolayı mutsuz musun?</p>

  <p class="normal">– Üzgün, mahzun... Halimi anlatabilmek için bu kelimeler yetmez. Bunlarla ruhumun üzüntüleri, acıları anlatılmaz. Azizim! Bu başka bir hal, garip bir macera, pek az tesadüf edilebilir bir felaket.</p>

  <p class="normal">Necdet Feridun, biraz durdu, bir şey düşünüyordu. Zayıf parmakları ile saçlarını karıştırdı. Zannederim, hikâyesinin neresinden başlamanın uygun olacağını düşünüyordu. Ben de utanç duyuyordum. Hikâye uydurmakta usta önemsiz bir ilişkiyi büyüten abartan, bu tecrübe sahibi arkadaşım; hakiki bir sevda macerasını anlatmakta bu kadar güçlük çekmesi beni hayretler içinde bırakıyordu. Bu hal buna şu gerçeği anlatıyordu. Bu defa dil söylemiyor, kalp söylüyordu.</p>

  <p class="normal">Beş on saniyelik bir sessizlikten sonra hikâyesinin neresinden başlamak gerektiğini düşünmüş olmalı ki gözlerinde bir parlaklık görür gibi oldum. Karşımızda bir şişman adam oturuyordu. Büyük karnı vücudundan yarım metre ileriye fırlamıştı. Dizlerimize dokunmamak için kendimizi biraz köşeye çektik. Koşmuş, yorulmuş olmalı ki geniş geniş nefesler aldığı sırada yeleğinin cebinden çıkardığı büyücek bir altın kutudan bir iki tutam enfiye çekti. Birkaç kere zevkle, lezzetle hapşırdı. Bu gamsız, kasvetsiz duygusuz, evet evet duygusuz adam, karşısında kimse bulunmuyormuş gibi kayıtsız duruyordu, o büyük vücudunu, o koca karnını güzelce yerleştirecek, dinlenecek yer arıyordu.</p>

  <p class="normal">Necdet Feridun o geçici suskunluğundan istifâde ederek adamı gözden geçirdiğim sırada Necdet yüzüme baktı. Acı bir gülüşle bana sanki şunu anlatmak istiyordu:</p>

  <p class="normal">“Beyinsiz, duygusuz olmaya da talih mi diyeceğiz? Bunun şu kayıtsız hâlini görüyor musun? Ben de şu hâli bulmak için dünyada her şeyi terk ederim...</p>

  <p class="normal">Necdet biraz bana eğildi. Yavaş konuşmaya mecburduk. Çünkü o şişman efendi rahatça derin bir uykuya dalmıştı.</p>

  <p class="normal">O, hikâyesine başladı:</p>

  <p class="normal">“Geçen yıl nisanın başında idi. Kız kardeşim, öfkeden rahatsız bulunuyordu. Doktorlar Kızıltoprak, Fener yolu semtlerini tavsiye ettiler; uygun bir köşk aradık, bulduk. Nisanın haftasında idi. Fenere taşındık. Ben bu tarafları pek sevmezdim. Her gün daireye gitmeye zorunluyduk. O halde bana yalnız bir cuma kalıyordu, bir gün nasıl olsa geçer. Kardeşimin rahatsızlığı için buna onay vermek lazım geldi. Köşke naklimizden sonra iki hafta geçtiği halde ehemmiyete değer hiçbir olay gerçekleşmedi. Ev halkı; köşkün tanzimiyle meşgul. Ben her nedense her yönden her şeyi kuru olan bu köyden bir zevk, bir tat almam. Onun için vakit geçirmek amacıyla her gün erkence İstanbul’a iniyordum. Kaleme biraz uğradıktan sonra kâh bir ayakkabı ısmarlamak için Birgui’ye, bazen yazlık bir giysi ısmarlamak için Boter’e uğrar vakit geçirirdim.</p>

  <p class="normal">Tam iki hafta sonra bir perşembe günü istasyona gitmek için köşkten çıktığım sırada yanımızda Pembe köşkün önünde eşya yüklü iki üç öküz arabasının durmakta olduğunu gördüm. Kendi kendime:</p>

  <p class="normal">–Yeni komşular; kim bilir nasıl adamlardır, dedim.</p>

  <p class="normal">Akşam köşke döndüğüm zaman bu yeni komşularımızın kim olduğunu sormak aklıma bile gelmedi. Kendilerine ne kadar önem vermiş olduğumu artık anlıyorsun ya?</p>

  <p class="normal">İki gün sonra bizim köşkün kapısından içeri girerken annem ile kız kardeşimin yanımızdaki Pembe köşkten çıkmak ta oldukları gözüme ilişti. O sırada onları kapıya kadar yolcu eden bir iki kadın yüzü, kıvrılmış saçları ile bir hayal gibi gözümün önünden geçti. Birkaç dakika sonra annem ile kardeşim geldi. Gülerek:</p>

  <p class="normal">– Yeni komşulardan mı? diyordum.</p>

  <p class="normal">– Bilsen Necdet bir kızları var ki, melek!</p>

  <p class="normal">– Bunlardan bana ne anneciğim?</p>

  <p class="normal">– Hele piyanosu olmaz şey, şimdiye kadar bu derece güzel piyano işitmemiştim. Ya annesi, hele kendisi o kadar nazik ki... Ama bilmem bunları niçin söylüyorum; doğru, hakkın var. Sen yaşadığın müddetçe bekâr kalacaksın değil mi oğlum?</p>

  <p class="normal">– Canım şimdi bunlara ne gerek var? Şu aralık evlenmeye niyetim yoksa ebediyen...</p>

  <p class="normal">Annem ile kardeşim gülmeye başladılar.</p>

  <p class="normal">O akşam Pembe köşkün güzeli aklımdan bile çıkmıştı. Ertesi günü pazardı. İstanbul’a inmeye üşendim. Bugün de bir süre gazetelerle, kitaplarla vakit geçiririm, akşamüzeri de Fener’e giderim dedim. Maupassant’ın Belleamie adındaki kitabını okuyordum. Birden bire kapı açılarak kardeşim içeri girdi:</p>

  <p class="normal">– Ağabey! İşitiyor musun, diyordu. Meliha hanımın piyanosunu işitiyor musun?</p>

  <p class="normal">– Meliha hanım kim oluyor?</p>

  <p class="normal">– Canım şu Pembe köşkte oturanların kızı.</p>

  <p class="normal">– Şimdi meşgulüm. Gevezelik etmeye vaktim yok, diye cevap verdim.</p>

  <p class="normal">Kardeşim üzgün bir şekilde odadan çekildi. Yalnız kaldığım zaman -bilmem nasıl oldu, anlayamadığım bir duygu ile- pencerenin panjurlarını açtım, piyano dinlemeye başladım. Aman Yarabbi! Ne işitiyordum: Mozart’ın bir valsı o derece sanatla öyle bir beceriyle çalınıyordu ki kendi kulaklarıma âdeta inanamayacağım geliyordu.</p>

  <p class="normal">İnce müzik sanatının bizim kadınlarda bu derece ilerleyişini mümkün değil, hayal edemezdim. Tatlı bir hayal içinde dinledim. Kendimden geçerek dinledim. Bütün benliğimi o nağmelere vererek dinledim.</p>

  <p class="normal">Piyano çalınması ne kadar devam etti bilmem. Ben pencerenin önünde kollarımı pencere kenarına dayamış düşünürken, evet, bu uyumu, ruhu, güneşin, bütün bir insan benliğini okşayan, gıcıklayan, müzik notasını meydana getiren ince zarif parmaklar, o parmakların birleşmesi ile oluşan beyaz tombul elleri gözlerimin önüne getirerek hayaller arasında yuvarlanıp dururken bir ses:</p>

  <p class="normal">– Buyurunuz beyefendi yemeğe, dedi.</p>

  <p class="normal">Bu kadar zaman ne çabuk geçmişti anlayamadım. Yemekte pek keyifliydim. Dünkü ziyaret konusu tekrar açılır ümidiyle sözü o konuya götürüyordum. Kadınlara gevezelik ettirmek içi o kadar yollar bulduğum hâlde sözü mümkün değil arzu ettiğim yola götüremedim.</p>

  <p class="normal">Yemekten sonra odamdaki koltuğa tekrar uzandığımda konuyu şu biçimde tartışıyordum: Önümüzde bütün bir yaz var. Meşgul olacak ciddi bir işim yok. Bir sevda hikâyesi yaşayabileceğim mini mini bir melek şurada, yüz adım ötede bulunuyor. Güzellik ve zarafetini dün annem methediyordu. Oh! Eminim. O, olur olmaz güzellere melek namını vermez. Ne diyordu, melek gibi bir kız... Hele nezaketine ve terbiyesine, müzikdeki ustalığını da eklerseniz... Fransızcası mutlaka mükemmeldir. Düşününüz! Mozart’ın bir valsını o kadar mükemmel çalan bir kız... Ona şüphe yok. Mutlaka müthiş bir eğitim ve terbiye görmüştür. Müziğe bu derece merakı, bu kadar düşkünlüğü olan kadınların kalpleri kesinlikle ince olur, onların kalplerini anlamak daha kolaydır.</p>

  <p class="normal">Ben bu tartışmaları hayal gücümünde etkisiyle pek ileriye götürüyordum. O kadar ileriye ki annemin melek gibi kız tabir ettiği şu komşu küçük hanımı kendime âdeta âşık olmuş zannetmeye başlamıştım.</p>

  <p class="normal">Necdet Ferudun burada durdu. Keskin, kulak tırmalayıcı bir düdük sesi trenin hareketini bildiriyordu.</p>

  <p class="normal">O, kadife yastıklar üzerine yaslanır gibi bir vaziyet alarak iyice rahat ettikten sonra hikâyesine devam etmek istedi. Çehresinde yorgunluk izleri görüyordum:</p>

  <p class="normal">– Pek yorgun bulunuyorsanız devam etmeyiniz, dedim. Başka bir gün...</p>

  <p class="normal">Cevap verdi:</p>

  <p class="normal">– Yoksa taciz mi ediyorum?</p>

  <p class="normal">– Emin ol, dedim, bilakis, bu sevda macerası cidden meraklı bir şey...</p>

  <p class="normal">Necdet Ferudun’un gözlerinde o aralık birkaç damla yaş gördüm. Hayret edilecek bir hâl... Necdet, şu bizim layıkıyla tanıdığımız, çocukluğundan beri her hâlini ayrı ayrı, inceden inceye bildiğimiz geniş kalpli, taş yürekli Necdet; bu kadar zaaf göstersin! Hatta ağlasın! Vallahi hayrete şayan...</p>

  <p class="normal">– Anlıyorum, diyordu, gözlerimin yaşarmakta olduğunu gördün, buna şaşırıyorsun değil mi? Ah azizim! O, senin bildiğin eski Necdet artık değişti. Şimdi ufacık bir neden, önemsiz bir şey, bir hiç beni ağlatıyor. Buna da sinir zaafı diyorlar. Evet; ne diyordum, o gün kalbimi tatmin edecek açıklama alamadım. Fakat sonraları valide ile hemşireden vesile oldukça bazı bilgiler ediniyordum. Babası varlıklı bir kişiymiş. Bunların bir erkek, bir de kız evladı olmuş. Erkek Viyana Sefarethanesi’nde memur bulunuyormuş. Baba ile ana bütün ilgilerini, şefkatlerini kızlarına vermişler. Sarı lapiska saçlı, mavi gözlü, kamelya rengini andırır pembe beyaz, zarif bir renge sahip bir melekmiş. Gülme! Evet, yalnız hayalimde... Gerçekte yüzünü bir kere olsun görmemiştim.</p>

  <p class="normal">Biraz durdu... Geniş bir nefes almak istiyordu, güya bir şey, bir sıkıntı boğazını, hançeresini sıkıyordu. Yavaş yavaş sözüne devam etti:</p>

  <p class="normal">– Evet; sonraları birçok bilgi aldım. Fakat bunlar bana istediğim şeyleri öğretemiyordu. Ben onun hâllerini, ruhunun hislerini anlamak istiyordum. O mümkün olmadı.</p>

  <p class="normal">Gezmeye ara sıra, pek az çıkardı. O da pek kapalı bir biçimde... Sık, siyah bir peçe o zarif yüzü gözlerimden daima gizlerdi. Fenerde tesadüf etsem hiç tanımadığı bir yabancıya davranacağı bir kayıtsızlık gösterirdi bana. O zaman âdeta sıkılırdım. Mamafih beni tanımaması mümkün değildi. Köşke girip çıkarken görmemek, gözüne ilişmemek nasıl mümkün olabilirdi? Özellikle birkaç gün köşklerinin karşısında, bahçedeki kiraz ağacının altında kanepeye uzanmış, sanki kitap okuyormuşum gibi bir vaziyet almıştım. O, bu sıralarda yine piyanosunun başına geçerdi. Ve sinirlerindeki bunalımın şiddetini; fildişi taşların üzerine kondurduğu darbelerin çıkardığı hoş uyum ile gidermeye çalışırdı.</p>

  <p class="normal">Kardeşim anlatıyordu. Bir gün pembe köşkte bulunuyormuş. O sırada ben de bizim köşke girmek üzere ince yoldan yürüyormuşum, “İşte benim ağabeyim.” demiş. O, gözlerini benim bulunduğum tarafa çevirmeye bile lüzum görmeyerek “Evet, benim ağabeyime benziyor.” demiş.</p>

  <p class="normal">Oh! Bu sözden öyle çok anlam çıkarmıştım ki... İyice hatırlıyorum, kardeşimin bunu anlattığı akşam, gece yarılarını geçmişti, ben uyuyamamıştım. Sürekli düşündüm, sabaha kadar düşünmüştüm. Bundan ne anlaşılır? Kardeşim ona, “İşte bizim birader.” dediği zaman o, başını bile çevirmeye gerek görmeden, “Evet, ağabeyime benziyor.” diyor. Demek oluyor ki beni birçok defalar görmüş, incelemiş ve kim bilir; belki benimle ilgilenmiş de... Olmuş amma ne düşünmüş, ne sonuca varmış? Bunu anlamak mümkün değildi, kendi kendime düşünüyordum:</p>

  <p class="normal">– Bu derece kibâr, bu kadar nazik, terbiyeli bir kızın benim gibi bir genci beğenmemesi mümkün değildir. O halde beni gördükçe, sokakta, Fener’de tesadüf ettiği zamanlarda hiç tanımıyormuş gibi soğuk, kayıtsız davranması, peçesini bile kaldırmayarak o güzel yüzünü şöyle uzaktan görmeme olsun müsaade etmemesi neden?</p>

  <p class="normal">Ve böyle düşünürken yine kendi kendime:</p>

  <p class="normal">– Kadınlık gururunu kırmamak erkeklere karşı zayıflık göstermemek, mağlup olduğunu anlatmamak için.</p>

  <p class="normal">Kararımı veriyordum. Bu hal tam bir ay devam etti. Bu süre içinde artık İstanbul’a pek az iniyordum. Her günkü işimi sanki kararlaştırmış gibiydim. Sabahları yataktan kalkar kalkmaz pencerenin önüne oturuyor, elimde olmayarak gözlerimi pembe köşkün sarmaşıklı odasına dikerek orada bir şey, bir gölge, bir hayal arıyordum. Ve bu hâl akşama kadar devam ediyordu. Akşam oldu da hava karardı mı piyano başlıyordu. Ne nağmeler, ne feryatlar, ne şikâyetler, ne kahkahalardı Tanrım! Bazen bir talihsizin inlemelerine benzeyen sesler bazen çılgın oynak, kahkahaya benzeyen bir hava ortalığa yayılıyordu.</p>

  <p class="normal">Bazen piyanonun sesi alçalıyor, o kadar alçalıyordu ki ben o ince nağmeleri artık duyamaz oluyordum. Bazen parmakların darbeleri şiddetleniyor, çevrede fırtınalar, gök gürlemelerine benzeyen gürültüler meydana getiriyordu.</p>

  <p class="normal">Bir gece; ah, o geceyi hatırlamak bile kalbimi heyecana getiriyor. Şopen’in, o meşhur musiki üstadının Marş fönebrini (cenazelerde çalınan müzik) çalmaya başlamıştı.</p>

  <p class="normal">Muhterem! Yemin ederim sana, o gece bu hava, bu üzüntülü hava beni harap etti, bitirdi. Of, daha şiddetli bir kelime bulmak lazım; Beni öldürdü. İnan bana! O hazin hava, o ölüm nağmeleri aşkımın felaketini daha önce bana bildirdi. Son nefesini veren şanssız bir gencin ağzından dökülüyormuş gibi zannettiğim o feryattan bu günkü sonumu hissettim. Genç kız bu müziği, bu ölüm müziğini her gece çalıyordu. Ve ben aşkımın felaketini, bu günkü sonumu haber veren o feryadın, o iniltinin düşmanı olmuştum. Bulsaydım, o müziğin olduğu notayı elime geçirebilseydim bir intikam zevki ile yırtılacaktım. Aşkımın felaketi ile alay eden âdeta yüzüme karşı sırıtan o ölüm müziğini öyle bir parçalayacaktım ki...</p>

  <p class="normal">Necdet o sırada kendini kaybetmişti. Sesi yavaş yavaş yükseliyor, yumruklarını sıkarak bir bilinmeze doğru dehşetle sallıyordu.</p>

  <p class="normal">Karşımızda oturan rahat, tatlı bir uykuya dalan o şişman bey konuşmanın gittikçe bir gürültülü bir hal almasından uyanarak rahatsız olduğunu gösterir bir vaziyetle ayağa kalktı. Vagonun diğer bir kısmına gitti.</p>

  <p class="normal">– Azizim Necdet diyordum, bu kadar üzülmeye gerek yok. Hikâyenin buraya kadar olan kısmında ben olağan dışı bir hâl göremiyordum.</p>

  <p class="normal">– Sonuç, ah sonuç ne korkunç... Hayır, sonuç değil. Çünkü ızdırap bitmiyor, devam ediyor maceramın sonları çok acıdır, yürek yakıcıdır. O derecede ki beni canımdan usandırıyor. Nasıl tarif edeyim bilmem? Bir dönüm noktası var. Oraya gidebilmek neredeyse imkânsız... Oradan uzaklaşmak mümkün. Fakat uzaklaşamıyorum, uzaklaşamıyorum. Bir güç, direnemediğim bir güç beni o tarafa çekiyor, sürüklüyor... Ve işte yine o kasvet; ciğerlerimden kopan kan pıhtılarını ona göstermemek, onun bakışlarından sonsuza dek saklanmak için güle güle yutuyorum.</p>

  <p class="normal">– Aşırıya kaçıyorsun; diyorum, daima düş gücüne yeniliyorsun! Geçen olayları daha tarafsız ve soğukkanlı karşılayabilirsin.</p>

  <p class="normal">Bunun üzerine elini sıkarak zorla gülmek istedim. Fakat bu zamansız, hiç yerinde olmayan yalancı gülüşün yüzüme, dudaklarıma hiç yaraşmadığını, yaraşamayacağını biliyordum. Artık anlamıştım ki bu macerada bu aşk macerasında çok ciddi, çok hüzünlü çok acı yönler vardır.</p>

  <p class="normal">Tren birden bire durdu. Kondüktör:</p>

  <p class="normal">– Fener yolu, diye bağırdı, Necdet:</p>

  <p class="normal">– Gelmişiz, dedi ve başını pencereden çıkararak sözüne devam etti.</p>

  <p class="normal">– Görüyor musun? Şu Fener’e ayrılan yolda, ağaçlar arasındaki beyaz köşkü görüyor musun? İşte orada oturuyoruz. Pembe köşkün bir tarafı da azıcık görülüyor. Beş altı gün İstanbul’a inmeye niyetim yok. Zaman varsa gel, maceramı sana orada, geçtiği yerde anlatmaya çalışırım.</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Necdet Feridun tam vaktinde inmişti. Vagondan çıkar çıkmaz düdük sesi duyuldu. Tren yavaş yavaş hareket ederken ben, istasyon yolunu dönmüş düşüne düşüne Fener yoluna giden Necdet Feridun’u başımla, ellerimle selamlıyordum. Fakat o, dalgın, hiçbir şey göremiyor, kendisinin bütün üzüntüsüne katılan bir arkadaşın selamlarından habersiz, kendi düşüncesi ile meşgul yürüyordu.</p>

  <p class="normal">Ertesi sabah, İstanbul’a iniyordum. Vagonun bir köşesine oturmuş dağıtıcının elime tutuşturduğu gazeteyi okuyordum. Fener yolu sesi etrafa yayıldı. O dakikada, dünkü olay aklıma geldi. Şurada Necdet Feridun ile ayrılırken o bana;</p>

  <p class="normal">– Öykümü sana şurada, geçtiği yerde anlatayım, dememiş miydi? Böyle meraklı bir hikâyeyi öğrenmek fırsatını neden kaybedeyim.</p>

  <p class="normal">Vagondan derhal atladım. Şimdi Fener istasyonuna giden demiryolunu izlerken gözlerimle karşımda, beş yüz metre uzakta görülen beyaz boyalı köşkle onun kanatları altına sığınmış gibi duran pembe köşkü seyrediyordum. Birbirinden yüzer adım uzaklıkta olan bu köşklerden pembe boyalısı pek zarif, hele bir tarafı bütün sarmaşıklarla kaplanmış, o yeşil yapraklar arasındaki panjurlar gözlere sevimli bir manzara gösteriyordu. Kendi kendime söyleniyordum.</p>

  <p class="normal">– Evet, işte uçtaki oda Meliha Hanım’ın olacak. Necdet öyle tarif etmemiş miydi? Fakat bu maceranın bana bu kadar merak vermesi neden? Buna bir türlü anlam veremiyorduum.</p>

  <p class="normal">Beyaz köşkün bahçesini çeviren duvarı izliyorum. Şurada da on adım ileride kapı görünüyor. Pek erken... Bu zamanda ziyaret uygun değil ama merak beni bundan geç bırakmıyor.</p>

  <p class="normal">Kapıdan sonra uzunca bir yol ile köşke gidiliyor. Titrek bir el ile çıngırağı çektim. Bir uşak beni içeriye aldı. Köşkün önüne geldiğimiz zaman Necdet Feridun, kapının önünde beni bekliyordu. Sanırım gelmiş olduğumu pencereden görmüş olacak. Sevgi ve içtenlikle elimi sıkarak dedi ki:</p>

  <p class="normal">– Kalbinin temizliğine emindim. Ruhumun kederlerini, hüzünlerini anladın! Hikâyemi dinlemek, sonra da beni teselli etmek için geldin, değil mi? Teşekkür ederim kardeşim!</p>

  <p class="normal">Necdet Feridun elimden tutmuş olduğu halde biraz önden gidiyordu. Küçük sofayı geçtikten sonra diğer bir kapıdan girdik. Harem dairesine gelmiştik sanırım. Merdiveni çıktıktan sonra büyük bir salonun soluna açılan diğer bir kapıdan girdik. Düzgünce döşenmiş bir kabul salonu ile kapısı güzel çifte halılarla yarı kaplı bir halde bırakılmış bir yatak odası, içeride ise gayet süslü bir karyola bürümcük cibinlikleri ile göze çarpıyordu.</p>

  <p class="normal">– Benim dairem, dedi, ben burasını.</p>

  <p class="normal">O cümleyi bitiremedi. Konuşmasını yasaklayan bir şeyin boğazına tıkanmakta olduğunu sandım. Oda biraz karanlıkça idi. Panjurları açtı. Ben bir koltuğun üzerine uzandım. Necdet sigarasını yaktı. O da macerasını anlatmaya başladı.</p>

  <p class="normal">– İki üç hafta daha bu şekilde davam etti. Gündüzleri birkaç saat piyano çalar, bazı akşamlar arabalara binerek Fener bahçesine giderdi. Bahçeye hiçbir zaman çıkıp oturmaz, yalnız gezmezdi. Köşklerinin balkonuna ise hiç çıkmazdı. Ben hakikaten pek tuhaf olmuştum. İki ay izin aldım. Artık hiçbir şeyin önemi yoktu. En büyük amacım Meliha’yı incelemekti. O sırada seviyor muydum, bilmem... Yüzünü o zamana kadar yakından asla görmemiştim. Onun için buna sevda denilemezdi. Ben önceleri buna Fransızların “kapris” dedikleri öfke sonucu bir “heves” adını vermiştim. Aldanmışım, pek çok aldanmışım!</p>

  <p class="normal">Bir sabah çok erken uyandım. Güneş, ilk ışıklarını ufka yeni yeni serpiyordu. Şu köşedeki pencerenin panjurunu açtım, pembe köşkün sarmaşıklı odasını gözden geçiriyordum. Bakışlarıma pencereler duvarlar mâni olmuyordu. Görüyordum. Hayalimde Meliha olmak üzere canlandırdığım o güzel şeyi, o güzel vücudu görüyordum. Zarif olmak üzere hayal ettiğim karyolasını kaplayan muslin örtüler, beyaz keten çarşaflar üzerine sarı saçları perişan bir surette yayılmış, Pembe küçük dudakları yarı açık sanki gökyüzünde uçuşan aşk meleklerine gülümsüyor gökyüzünden renk alan gözleri kapanmış, sarı uzun kirpikler birbirine girerek o yüze bir başka incelik ve güzellik vermiş...</p>

  <p class="normal">Yüzüme neden hayretle bakıyorsun? Bu şiirle karışık sözlerimi ezberlenmiş saçmalar mı sanıyorsun? Bunlar; birdenbire ansızın aklıma gelen şeylerdir. Aşkın, insanı şair edebileceğine inanmaz mısın? Eğer inanmıyorsan hata ediyorsun!</p>

  <p class="normal">Evet, ne diyordum, bakışlarım oraya, Melihanın ta karyolasına, o güzel vücudu üstünde uyutan karyolaya kadar gidiyordu.</p>

  <p class="normal">O sırada yeşil sarmaşıklar arasından bir baş, sarı, kıvırcık saçlardan oluşan bir taçla süslenmiş güzel bir baş göründü. O,kendisi, Meliha... Güneşin -ufuklara yaldızlar saçarak- doğuşunu seyrediyordu. Meliha’yı böyle açık bir halde ilk defa görüyordum. Sarı saçları doğal bir kıvırcıktı. Dikkatle seyrettim: Şimdiye kadar beynimde Meliha olmak üzere hayal ettiğim yüz, bunun yanında söndü. Gözden kayboldu. Kalbim şiddetle atıyordu. Gözlerim yetersiz kalmıştı. Titrek ellerimle pencerenin kenarına dayanarak başımı dışarı çıkardım. Eski aşk maceralarımda, genellikle başarıyla sonuçlanmış olan bir denemede bulunacaktım. Saçlarımı parmaklarımla taramakta olduğum halde gözlerimi Meliha’ya dikmiş, bakıyordum. İstiyordum ki gözlerimiz birbirleri ile karşılaşsın! İstiyordum ki bakışlarımız birbirine çarparak bayılsın. O zaman ben yalvaran, yardım arayan bir durum alacak, sonra âşıkane gülecektim. Bu bir deneme, sanırım iyi bir deneme idi. Ve o nasıl karşılık verirse o denemenin sonucu sayacaktım.</p>

  <p class="normal">Ben bu denemeyi bütünü ile hedefe isabet ettirmeye çalışırken o, kayıtsız bir halde beyaz Müslim gecelik entarisinden çıkardığı kollarına başını dayamış, yüzüne nurlar serpen güneşi seyrediyordu.</p>

  <p class="normal">Ben böyle beş dakika öfke içinde o yöne baktıktan sonra Meliha; bakışlarının yönünü benim pencereye çevirdi. Ve gözlerimizin birbiri ile karşılaştığını hissettim. Güneş ışığı sanki gözlerimi kamaştırmıştı. Gülmeye gayret ettiğimi hissediyordum. Meliha ilgisiz bulunuyordu. Kendisine çevirdiğim ateşli bakışları ufak bir karşılığa bile değer görmeyerek yine kayıtsız içeri çekildi. O anda gözlerim karardı. Bu deneme bana gerçek bir sonuç veriyordu o da; Meliha beni sevgisine layık görmüyor, sevmiyordu. Hemen o dakikada şiddetli bir öfke bunalımı beni yakaladı. Boğuluyorum sandım. Sanki iki demir el boğazımı tutmuş, sıkıyordu. Bağırmak istedim. Sesim çıkmadı. İmdat çağırmaya çalıştım, başaramadım. Hemen şuraya şu kanepenin üzerine yığılmıştım. O sırada kan ter içinde kaldığımı anlıyordum. Gözlerimi açtığım zaman kendimi yatakta buldum. Zavallı annem başımın ucunda bekliyordu.</p>

  <p class="normal">– Ne oldum, diye sordum. O üzgün bir ifade ile:</p>

  <p class="normal">– Hiçbir şey, biraz sıtma, meraklanma oğlum, cevabını verdi. Halimde bir fenalık görüyordum. Ağırca bir hastalığa tutulmuş olduğumu anlıyordum. Çağırılan doktor sorulara:</p>

  <p class="normal">– Sıtma, cevabını verdi. Mühim bir şey değil. Bir haftalık dinlenme biraz perhiz, azıcık dikkat el verir. Epeyce soğuk algınlığı var.</p>

  <p class="normal">Bununla birlikte ben halimi yeterince anlıyordum. Derdimi anlamıştım. Beni sanki aldatmaya çalışan dokturun sözleri ruhumu sıkıyordu.</p>

  <p class="normal">Yatakta bir hafta kaldım. Annemle kardeşimin dikkatleri beni tedaviye yetiyordu. Bununla beraber kendimi biraz güçsüz hissediyordum.</p>

  <p class="normal">Hemşire ile yalnız kaldığım zaman kalbimi kemiren o uğursuz darbenin intikamını almak isterdim:</p>

  <p class="normal">– Senin haşmetli hanımefendi ne yapıyor? Nezaketine doğrusu diyecek yok. Yüz adım ötede bir hasta varken piyano çalmak. Teşekkürlerimi tarafımdan bildirirsin olmaz mı, derdim. Bazen daha çok bilgi almak ümidiyle:</p>

  <p class="normal">– Mağrur hanımefendi hastalığımdan hiç bahsediyor mu, diye sorardım. Kardeşim üzgün bakışlarını gözlerime dikerek yavaşça:</p>

  <p class="normal">– Hayır, cevabını verirdi.</p>

  <p class="normal">İşte o zaman sinirlerim yine coşar, isyan ederdi. Kırılmış olan isteklerimin intikamını almak için:</p>

  <p class="normal">– O sarı çıyan gururuna yedirir mi? derdim. Şu çirkin, soğuk deyimi onun hakkında kullandıktan sonra bilsen ne kadar üzülürdüm. Meliha’nın sözü açıldığı gün rahatsızlığım artardı. Bununla beraber onun sözünü etmekten de yine zevk duyardım. Bir sabah kardeşime yine bu konuyu açmıştım.</p>

  <p class="normal">Ben köpürüp de birtakım münasebetsiz kelimeler kullandığım sırada bana dedi ki:</p>

  <p class="normal">– Ağabey! Yoksa siz Meliha Hanımı seviyor musunuz?</p>

  <p class="normal">Artık o sırada kendimi kaybetmiştim.</p>

  <p class="normal">Demek ki hakaretle karşılık gören aşkım, perişan olan isteklerim kadınlara, kızlara eğlence nedeni oluyordu. Artık ne yaptığımı bilmiyordum. Sesim çıktığı kadar:</p>

  <p class="normal">– Yıkıl karşımdan melun, dedim. Benim gönlüm o kadar sefil midir ki sarı çıyanların olaylarına neden olsun! Meliha ismini bundan söyle ağzına almayacaksın!</p>

  <p class="normal">Zavallı kardeşim, uğradığı şiddetli azar yüzünden çok üzülmüş olarak odadan çıktı. Ben uzanmış olduğum koltukta aşkımın felaketini düşünürken... Evet, aşkımın felaketi! Artık emin olmuştum. Ben âşıktım. Aşkın en şiddetli hasretleri ile çırpıntılar ile heyecanları ile âşık idim. Fakat ümitsiz bir sevda! Neden, sebebini bilemeyeceğim bir şey bir ses, sanki nereden geldiği bilinmeyen gizli bir ses bana diyordu:</p>

  <p class="normal">– Sen talihsizsin!</p>

  <p class="normal">O esnâda annem içeri girmiş, benim öyle düşüncelere dalmış olduğumu mahzun mahzun seyrediyormuş, yavaşça bana dedi ki:</p>

  <p class="normal">– Ne düşünüyorsun? Necdet! Yavrum! Annen seninle konuşmaya gelmişti.</p>

  <p class="normal">– Konuşmaya mı, cevabını verdim. Aklıma o sırada neler gelmişti. Mesela Meliha’nın annesi ile benim annem arasında kararlaştırılmış bir evlilik... Bana kabul için uyarıda bulunulacak, ben biraz nazlanacağım. Sonra ısrar edecekler. Ben de kabul etmiş bulunacağım. İşte o zaman karanlık bulutlar altında kalmış olan saadet ufkumda yeni güneşler doğacak, mutluluk yüz gösterecek.</p>

  <p class="normal">Şu düşüncelerin verdiği neşe ile:</p>

  <p class="normal">– Emrinizi bekliyorum! cevabını verdim.</p>

  <p class="normal">– Oğlum, sen evlenmeye ne zamandan beri karşısın. Bilirsin ki ben annelik görevimi yapmak için seni evlendirmeyi ne kadar istedim, razı olmadın! Bağımsız yaşamayı arzu ediyorsun! Pekâlâ. Buna bir şey denilemez. Fakat şu halde o hakkı, o sırayı diğerlerine bırakmalıdır. Mesela kardeşine.</p>

  <p class="normal">Sözünü keserek hemen dedim ki:</p>

  <p class="normal">– Bu girişe ne gerek var anneciğim? Kardeşimin uygun bir talibi çıkmışsa konuşmaya ne gerek? Siz mutluluğumuzu temine çalışırsınız. Benim evlenmezliğim buna engel değil. Bir erkek için evlenmek her zaman mümkün. Fakat kızlar... Öyle değil! mi anne? Kardeşim artık yirmi yaşını geçiyor. Evlilik çağı geldi. Fakat isteyen kim? Onu hâlâ anlayamadım:</p>

  <p class="normal">– Meliha Hanım’ın ağabeyi Ferit Saffet Bey. Viyana’dan geleli beş altı gün olmuş. Bugün istediler. Ben kararımı seninle konuşmamın sonucuna bıraktım. Demek ki sen de uygun görüyorsun.</p>

  <p class="normal">– Ferit Saffet Bey’i yakından tanımam, biraz tanışıklık var ama hakkında onay verebilecek derecede özelliklerini bilmiyorum. Fakat siz tabii araştırmışsınızdır. O başka... Ancak bu evliliğe benim durumum engel olamaz.</p>

  <p class="normal">Sözü daha fazla uzatmaya bende güç kalmamıştı. Korkuyordum ki kendimi kaybederek sesim çıktığı kadar: “Beni hasta etmek mi istiyorsunuz? Halimi görmüyor musunuz? O kibirli, o azametli kızı sevmekte olduğumu, ölerek, çıldırarak sevdiğimi hissetmiyor musunuz? Yoksa yaramaz çocuklar gibi, bana filanı alın yoksa kendimi öldürürüm, diye feryat etmemi mi bekliyorsunuz?” diyecektim.</p>

  <p class="normal">Üzüntüden titremekte olan elerimle panjuru açtım. Piyano sesi geliyordu. Yine o hüzünlü müzik yine o ölüm melodisi, sinirleri bunalıma, kalbi heyecana getiren hazin nağmeler, mezardan aksedercesine kederli iniltiler...</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Ertesi gün kendimi biraz daha rahatsız buluyordum. Vücudumda dehşetli yorgunluğa benzer bir hâl, bir kararsızlık, tuhaf bir kesiklik vardı.</p>

  <p class="normal">İki gün sonra annem bana şu haberi getirdi:</p>

  <p class="normal">– Söz verdik, dedi pazartesi günü nikâh, daha altı gün var, vücutça iyisin değil mi? Oğlum! Evimizin erkeği sensin! Bu nikâhta bulunacaksın ya iki gözüm?</p>

  <p class="normal">– Tabii bulunurum, cevabını istemeyerek de olsa verdim.</p>

  <p class="normal">Kardeşimi biraz sıkmak istiyordum. Yanıma geldiği zaman birdenbire:</p>

  <p class="normal">– Sizin baldız ne kadar da keyifli, piyano çalıyorlardı, dedim. Zavallı kardeşim utancından kendisini dışarı attı.</p>

  <p class="normal">O gün elbisemi giydim. Biraz gezmeye çıkmak istiyordum. Bir arabaya binerek Fenerdeki Sabastiyano oteline gittim. Oradaki ağaçlık benim pek hoşuma gider. Çam ağaçlarının altına doğru ilerliyordum.</p>

  <p class="normal">– Necdet Bey! Buyurmaz mısınız? diye bir ses işittim Başımı çevirdim. Ferit Saffet Bey. Selamlaştık. O, rahatsızlığımı işittiğinden gelip beni ziyaret edeceğinden filandan bahsederken ben yine ümitlerim üzerine hayal şatoları kurmakla meşguldüm.</p>

  <p class="normal">Beni Ferit Saffet Bey’in huzuru da sıkmaya başlamıştı. Bundan böyle sık sık görüşmeyi vaat ederek yanından kalktım. Diğer tarafa gittim.</p>

  <p class="normal">Köşke geldiğim zaman kararımı vermiştim. Anneme işi anlatacaktım. Her iki anne arasında konuşulduktan sonra onay... Ah, evet Meliha da razı olursa resmen isteyeceğim! Fakat işi anneme nasıl açmalı? Ne demeli? Kızın kötülemedik hiçbir tarafını bırakmamıştım.</p>

  <p class="normal">Şimdi ne diyecektim? Burası beni çok düşündürüyordu.</p>

  <p class="normal">İki gün de böyle düşünce ile geçti. Perşembe günü sabahleyin hizmetçi kız ufak bir zarf getirdi.</p>

  <p class="normal">– Pembe köşkün uşağı... dedi. Sözünün alt tarafını söylemeye vakit bırakmadım:</p>

  <p class="normal">– Pekâlâ anladım, dedim. Elinden zarfı kaptım.</p>

  <p class="normal">O zarfın içinden bir kart çıktı. İlk önce Fransızca (Ferit Saffet) kelimeleri gözüme çarptı. Oh! Oh bizim enişte beyden diyordum. Kartın arkasına şu kelimeler yazılıydı: Rahatsız ettim, af buyurunuz! Peder sizinle mühim bir konuyu görüşmek için konuşmak istiyor. Vaktiniz uygunsa evimize lütfen buyurunuz.</p>

  <p class="normal">Nezaket gereği gitmek gerekliydi. Gittim. Pembe köşke doğru ilerlemeye başladım. Ferit Saffet Bey beni selamlık kapısında karşıladı. Pederinin huzuruna çıktık. Zaten arada bir tanışıklık vardı. Bana fevkalade iltifat ettiler. Nihayet biraz mahcup bir tavırla dediler ki:</p>

  <p class="normal">– Beyefendi oğlumuz bundan sonra her iki aile bir aile sayılabilir. Bu nedenle bizim sırlarımız artık birbirimize gizli kalmaz. Sizi zaten pek sever, takdir ederdim. Ahlakınızdaki temizliği de işiterek gurur duyardım.</p>

  <p class="normal">Of, bu girişler ne kadar uzayıp gidiyordu! Kalbim ne de şiddetle çarpmaya başlamıştı. Söylenecek bir sözü, dili altında dolaşıp duran bir cümlesi var, onu bir türlü söyleyemiyordu.</p>

  <p class="normal">Biraz duraklayarak sözünde devam edip dedi ki:</p>

  <p class="normal">– Evet, tanışmadan iyi halinizi işitmekle çok sevinirdim. Şimdi aramızda oluşan akrabalık şerefi o gururu bir kat daha arttıracaktır. Buna şüphe yok.</p>

  <p class="normal">Kulaklarıma inanamıyordum. Akrabalık! Aman yarabbi, ne işitiyordum, akrabalık. Ben kendimden bahsedildiğine kesin emindim. Ah bu söz, bu akrabalık sözü kalbimi ne tatlı bir neşe içinde bırakmıştı. Ben artık dikkatle sözün sonunu bekliyordum. O muhterem zat: tadamadığım mutluluğun görüntüsünü bir kere süzdükten sonra sözüne devam etti.</p>

  <p class="normal">– İbrahim Şemsi Bey’i tanır mısınız?</p>

  <p class="normal">Böyle bir soruya hedef olacağımı ümit etmiyordum. Alıklaşmışım, tereddüdümü gidermek için açıkladı.</p>

  <p class="normal">– Erkânıharp binbaşılarından İbrahim Şemsi Bey’i?</p>

  <p class="normal">– Evet, tanırım, Hem de çok iyi tanırım. Mektebi Sultani’de altı sene birlikte okuduk. Altı senelik bir süre, insanı gereği gibi tanımak için kâfidir. Ben kendisini pek severim. Mektebi Sultani’den çıktıktan sonra asker olmak istedi. Harp okulunda sınıfın daima birincisi olduğunu işittim. Tahsili çok mükemmeldir. Hele Almanya’da beş altı sene devam eden askerliği orada güzel hatıralar bırakmıştır. Bunu yine kendi arkadaşlarından işitmiştim.</p>

  <p class="normal">Ben bu sözleri ezberlenmiş bir ders okur gibi söylüyordum. Biraz evvelki sorunun bende yarattığı şaşkınlığın etkisini atmak için böyle uzun sözler söylemek gerekli.</p>

  <p class="normal">– Bunların çoğunu ben de işittim. Tamamıyla uygun. Ama asıl öğrenmek istediğim tarafı ahlakıdır.</p>

  <p class="normal">– Ahlakı... Ahlakı kesinlikle, hiçbir leke getirmez. İbrahim Şemsi olgun bir insandır. Mektepte geceli gündüzlü altı senelik hayatımızda kendisinden kırılmış bir kimse görmedim. İnsanı utandıracak hiçbir halini işitmedim. Hele kalbinin temizliği... İbrahim Şemsi; şimdiki gençlerde pek az tesadüf edilecek gayet temiz bir kalbe sahiptir. Af buyurursunuz ama bu kadar ayrıntıyı neden öğrenmek istiyorsunuz?</p>

  <p class="normal">– Şimdi bendeniz de orasını açıklayayım, bey oğlum! İbrahim Şemsi Bey kızım Meliha’yı istetmiş. Bu evliliği hepimiz uygun bulduk. Ancak sizin sınıf arkadaşınız olduğunu akşam Saffet söylüyordu. Kesin kararımızı sizden alacağımız bilgiden sonraya bıraktık. Demek ki siz de uygun görüyorsunuz? Hatırıma bir şey de geliyor. Bilmem yerinde bulur musunuz? Her iki nikâhı bir arada kıymış olsak, bendenizce dahi şerefli olurdu.</p>

  <p class="normal">Artık bundan sonrasını hatırlayamıyorum. Demek son ümit de işte şu dakikada yok oluyordu. Hele “hepimiz uygun bulduk” kelimeleri beynimde büyüdü, o kadar büyüdü ki gözlerimin önünde ufuksuz keder âlemleri, sınırsız endişe dünyaları açıldı. Başım döndü. Gözlerim kararlı, karardı. Ve o karartı arasında görüyordum: Meliha gelinlik beyaz saten elbise ile İbrahim Şemsi’nin koluna girmiş gidiyor, İbrahim Şemsi bütün ümitlerimi, bütün arzularımı of, bütün mutluluğumu tüm hayatımı almış götürüyordu! Arkalarından koşmak, onlara yetişmek için yerimden fırlamıştım. Sonralarını artık hatırlayamıyorum. Bizim köşkün kapısından girerken gözlerimin karardığını, midemin dehşetli bir surette bulandığını hissettim. Odama kadar çıkabilmeye güçlükle başardım. Orada bir ölü gibi halıların üzerine düşüp uzanmıştım.</p>

  <p class="normal">Yere aniden düşmeden çıkan şiddetli gürültü üzerine koşup geldiler. Ben de sinir krizi başlamıştı. Bedenim tutulmaz bir şekilde titriyor, boğazımın damarları geriliyor, gözlerim kararıyordu.</p>

  <p class="normal">– Ben ölüyorum, diye bağırmış ve bayılmıştım. Ayıldığım zaman bütün aile üyelerinin odada bulunduğunu ve kederli gözlerinin benim üzerime dikilmiş olduğunu gördüm. Onlarda gördüğüm bu çok ciddi halden vaziyetimin fena olduğunu anladım.</p>

  <p class="normal">Doktor henüz gelmemişti. Sinir krizi yine şiddetle devam ediyordu. Kolonya suları ile kollarımı, ayaklarımı ovuyorlardı.</p>

  <p class="normal">Yine o durum gözlerimin önüne geldi: Beyaz saten gelinlik elbisesi ile Meliha’yı görüyordum. “Hepsi uygun bulmuş” öyle mi? Demek Meliha da uygun görmüş. O da kalbimin en son ümidini mahvetmeye yürümüş, gidiyor, öyle mi, onu izlemeli değil mi? Yerimden kımıldamak istedim, beş altı kol beni tutmaya çalışıyordu ve sinirlerim kuvvetli bir elektrik akımına tutulmuş gibi dehşetle şiddetle titriyordu. O gelinlik beyaz elbisesi ile Meliha hayalimden kayboluyor, gözlerim kararıyor, bir karanlık derin bir karanlık arasından onların, Meliha ile İbrahim Şemsi’nin kol kola gittiklerini görüyordum. Yerimden kalkmak istedim, başaramadım:</p>

  <p class="normal">– Ölüyordum, diye haykırdığımı biliyorum. Gözlerimi kapadım. Dermansız, güçsüz, kuvvetsiz, düşüp bayıldım. O baygınlık içinde etrafımda bulunanların ağlamakta olduklarını duyuyordum, yoksa ölüyor muydum? Yoksa ben ölmeye mahkûm mu idim?</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Necdet Feridun burada durdu. Devam etmek için kendisinde kuvvet bulamamıştı. Rum hizmetçi kızın getirdiği kahve çoktan soğumuştu. Şu öykünün her ikimizin üzerinde yarattığı etki, bize kahveleri içmeyi çoktan unutturmuştu. Necdet kahveleri tekrar ısmarladı. Bir puro yaktıktan sonra koltuğa gömüldü.</p>

  <p class="normal">Yavaşça ve tereddütle diyordu ki:</p>

  <p class="normal">– Sanırım, sinir bunalımları yeniden başlayacak. Belirtileri görünüyor, işte görüyor musun boğazımın damarlarını görüyor musun? Nasıl geriliyor, sertleşiyor. Yatak odamdan kolonya şişesini alır mısın?</p>

  <p class="normal">Ben ne yapacağımı şaşırdım. Yatak odasından kolonya şişesini hemen aldım geldim. Kendisinin tarifi üzerine bileklerini, boğazını, kolonya ile ovmaya başladım.</p>

  <p class="normal">Ruhi bunalım geçer gibi oldu. Ama zavallı Necdet’e öyle bir yorgunluk, çok yorulmuşlarda görülen öyle bir gevşeklik gelmişti ki... Daha fazla rahatsız etmemek için kendisinden izin istedim. Bana özür dileyerek diyordu ki:</p>

  <p class="normal">– Beni hoş gör! Bu hâl elde değil. Bugün hikâyemi tamamlamak istiyordum. Çünkü ikinci bir defa daha bu acıya katlanmanı istemezdim. Bitiremedim. Artık diğer bir güne... Olmaz mı kardeşim?</p>

  <p class="normal">– Evet, ben de gitmek için iznini rica edeceğim. Bugün öğleden evvel iş yerinde bulunmak lazım.</p>

  <p class="normal">– Diğer bir gün, olmaz mı?</p>

  <p class="normal">– Seni yolcu edemeyeceğim, beni hoş gör!</p>

  <p class="normal">Rum hizmetçi kız beni dışarı çıkardı. Düşünmeye dalmıştım. Ne düşünüyordum. Kapıdan çıkmak üzere iken:</p>

  <p class="normal">– Vay ne güzel tesadüf! Necdet Bey’i görmeye mi gelmiştiniz? Beyefendi nasıl?</p>

  <p class="normal">Baktım, İbrahim Şemsi Bey... Necdet kadar sevdiğim altı senelik okul hayatının çok kıymetli bir arkadaşı İbrahim Şemsi... Elini elime aldım. İçtenlikle sıktım:</p>

  <p class="normal">– Mutluluğunu kutlarım, diyordum, Necdet bana tüm olanları anlattı.</p>

  <p class="normal">Bu cümleyi söz bulabilmek için söylemiştim. Necdet bana o acı macerayı söylerken anlamıştım ki İbrahim Şemsi’nin mutluluğu zavallı Necdet’in felaketine neden olmuş, işte onu böyle harap, perişan etmiş, bitirmişti. Fakat İbrahim Şemsi’nin ne günahı vardı?</p>

  <p class="normal">– Teşekkür ederim, dedi. Tebrikiniz pek geç ama içten olduğu için çok değerli... Ancak, o mutluluğu ben Necdet Feridun’a borçluyum. Zavallı çocuk, bilsen kardeşim ne kadar üzülüyorum. Şu merak, bu garip hastalık kendisini günden güne bitiriyor. Bütün aile hepimiz üzerine titriyoruz. Şu meraktan kurtarabilmek için ne gibi aracılara başvurduğumuzu bilse, gülmekten bayılırsın! Geçenlerde bir kitapta okumuştum. Keman sesi sinir krizini yatıştırmak için çok etkili imiş, Eşim şimdi her sabah o uykusundan uyanmadan kemanını çalmaya başlıyor. O tatlı nağmelerle kendisini uykudan uyandırıyor. Ne dersin? Bu deneyimde çok başarılı olduğumuzu söyleyecek olsam inanır mısınız? Evet, inanın, Necdet o sesle uyandığı günler hiç ızdırap çekmiyor. Kriz belirtisi görülmüyor. Sizi yolunuzdan alıkoydum amma affedersiniz, değil mi?</p>

  <p class="normal">Hayretim dakikadan dakikaya artıyordu. Cevap vermiş olmak için dedim ki:</p>

  <p class="normal">– Biraz evvel, yine rahatsızlığı tutmuştu. Bunda mutlaka bir neden olmalı!</p>

  <p class="normal">– Hayır! Hiçbir şey, hiçbir neden yok. Biraz hazımsızlık. İşte o kadar. Bundan böyle görüşürüz, değil mi?</p>

  <p class="normal">Artık cevap vermeye bile gerek görmedim, kendisini saygı ile selamlayarak köşkten dışarıya çıktım, istasyona doğru âdeta koşmaya başladım. Yolda ne düşündüğümü ne garip düşünceler içinde bulunduğumu anlatamam. Ben Necdet’in bulunduğu durumu düşünüyordum. Felaketine acıyordum. Zavallı Necdet, zavallı çocuk...</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">O günlerde daire de işleri o kadar artmıştı ki zaman bulup da Necdet Feridun’a bir daha gidemedim. Maceranın sonunu, bunun ne kadar acı olduğunu anlıyordum. Cesaretim kırılmıştı. İkinci kere yine gitmek, onu görmek için kendimde bir türlü kuvvet bulamıyordum. On beş gün kadar geçmişti sanırım. Göztepe’nin o sıcak havası, ara sıra esen o ılık rüzgârı bana bazen gece uykusunu kaybettirirdi. O zaman Necdet Feridun’un hâli gözlerimin önüne gelirdi. Şiddetli aşk, gizli bir aşk, anlaşılamayan bir acı sevda. Yalnız bir gönülde kalan, yalnız bir gönüllü harap eden, bitiren çok kuvvetli bir sevgi...</p>

  <p class="normal">Sevilenin, sevildiğinden haberi dâhi yok. Sabahları beyaz gelinlik elbisesi ile saçları perişan bir halde Wagner’in, Mozart’ın en yanık, en hüzünlü nağmelerini hafi hafif esen rüzgâra serperken seven uyanıyor ve çok kederli feryatlar içinde gözlerini açtığı zaman sevdiği karşısında, gül yanaklarına çok yaraşan tatlı, hafif bir gülüşle gülüyor. Ne mutluluk değil mi? Hayır mutluluk değil, mutsuzluk. Çünkü bir saniye sonra o aşkın sonsuza dek söndüğünü bu sevgilinin artık asla kendisinin olamayacağını anlamaktan hâsıl olan bir acı ile bu acının kalbine açtığı çok derin bir yara ile ümitsiz, bitkin titriyor.</p>

  <p class="normal">Bunu, bu acı macerayı düşünmek bile insanın tüylerini ürpertmeye yeter.</p>

  <p class="normal">Bir gün matbaada masanın önünde oturuyordum. “Sevdiğim” redifli bir gazeli “Fuzuli’nin bir gazelini tahmis” başlıklı bir saçmayı “Tiyatroda Bir Gece” isimli bir hikâyeyi gözden geçiriyor, bunları okumak için kaybettiğim zamana acıyarak birer birer sepete attığım sırada ufak bir zarf gözüme ilişti. Diğerlerinden evvel onu açtım. Necdet Feridun’dandı. Şu satırları okudum:</p>

  <p class="normal">Şimdiye kadar bekledim, gelmedin! Buna ne anlam vereyim? Yoksa ızdırabımdan korktun mu? Bu akşam seni köşkte bekliyorum. Yarın Midilli’ye doğru yolculuk için hareket etmek arzusundayım. Mutlak beklerim.</p>

  <p class="normal">– Gerçi, Necdet’i on beş günden beri aramayışım ayıp oldu. O gün akşamüzeri köprüden bindiğim vapur hareket ettiği zaman Necdet Feridun’un Midilli’ye yolculuk nedenini araştırıyordum. Belki merakını gidermek için bu yolculuğa gerek duyulmuştur.</p>

  <p class="normal">Tren, Fener yolu istasyonunda durduğu zaman Necdet’i orada ayakta gördüm. Beni bekliyordu,</p>

  <p class="normal">– Gelmemiş olsaydın darılacaktım, diyordu. Seni yolundan çevirmek için işte burada bekliyordum. Fakat ona gerek bırakmadın!</p>

  <p class="normal">Ellerimi içtenlikle sıktıktan sonra sözüne devam etti.</p>

  <p class="normal">– Birden bire böyle bir yolculuğa kalkışmaklığıma bilmem ne anlam verdin?</p>

  <p class="normal">– Benim verdiğim anlam gayet sade... Küçük bir kapris senin de benim de bildiğimiz sinir.</p>

  <p class="normal">– Evet, sinir, pek doğru bulmuşsun!</p>

  <p class="normal">Necdet acı acı güldü:</p>

  <p class="normal">– Maceramı! Sana tamamı ile anlatmadan buradan gitmeyi arzu etmedim.</p>

  <p class="normal">–Teşekkür ederim, dedim.</p>

  <p class="normal">– Fenerbahçe’si buraya yakındır. Yavaş yavaş oraya kadar gidebiliriz. Bilmem yoksa yorgun musun?</p>

  <p class="normal">– Hayır... Fener’de güneşin batışını da seyretmiş oluruz.</p>

  <p class="normal">Kol kola girdik. Demiryolunu takip ettik. Yavaş yavaş yürüdük. Köşkün önüne geldiğimiz zaman Necdet uşağa bir şeyler söyledi. Ben ağır adımlarla ilerliyorken, biraz sonra bana yetişti. Ve yine beraberce yürümeye başladık. Diyordu ki:</p>

  <p class="normal">– Yolculuğum sebebiyle İbrahim Şemsi ile bizim enişte bey yemekte bulunacaklar. İstediğimiz gibi konuşamayız. Fener’de, güneş batarken semte yayılan garip mahzunluk içinde öykümü anlatmak ve bitirmek istiyorum. Eğer o öykü bununla bitecekse... Ama hiç zannetmem.</p>

  <p class="normal">Fenerbahçe’sine gidinceye kadar hemen hemen her konudan konuştuk. On dakika sonra Fenerbahçe’sinde bulunuyorduk. Deniz kenarına yakın bir yerde asırlık ağaçlardan birinin altına koydurttuğumuz sandalyelere oturduk. Biz orada bulunan diğer zevk sahiplerinden uzakta bulunuyorduk. Zaten çarşamba olduğu için Fenerbahçe çayırı tenha idi. Güneş batıyordu. Manzara çok güzeldi. Gözümüzün önünde açılan bu gün batımı seyrine doyum olmayacak derecede güzeldi. Pek güzeldi. Marmara’nın uzak, pek uzak bir ufku üzerinde gizlenen güneş, akşamın şu garipliği şurada, önümüzde çakıl taşlarına çarparken âşıkane bir uyum meydana getiren hafif dalgalar, kanat çarparak yuvalarına çekilen kuşlar, her şey, her şey bizi anlaşılmaz, anlatılmaz bir hüzün, bir mahzunluk içinde bırakmıştı. Bu manzarayı öyle bir müddet seyrettik. Necdet Feridun diyordu ki:</p>

  <p class="normal">– Şu güneşin batışını seyrederken kaç defa ağladım bilir misin? Bunların bana nasıl etki ettiğini bilemezsin! Sevda felaketi insana başka bir hal, bir gariplik, nasıl anlatayım, herkeste olmayan bir hâl veriyor. Kimsenin görmediği en küçük en nazik şeyleri gösteriyor. Kalbi çok ince hislere alıştırıyor... Öykümün neresinde kalmıştım? Evet, hatırlıyorum. Odamda düştüm bayıldım. Doktor hazımsızlık, sinir bozukluğu diyordu. Birtakım olmadık ilaçlarla beni tedaviye kalktılar. Ben bunların bir fayda veremeyeceklerini anlıyordum. Bizmutlu, potaslı karışımlar bana ne şifa verebilirdi ki?</p>

  <p class="normal">Ama annemin ısrarına karşı duramazdım. O ilaçları, o mide bozan ilaçları istemeyerek de olsa kullandım, midem de bozuldu.</p>

  <p class="normal">Pazartesi nikâhın kıyılması kararlaştırılmıştı. Malum ya, her iki nikâh da bir arada yapılacak. Annem cumartesi günü benden soruyordu:</p>

  <p class="normal">– Rahatsızlığın uzadı oğlum, diyordu, nikâhı yoksa birkaç gün sonraya mı bıraksak?</p>

  <p class="normal">– Buna lüzum yok, dedim, Nikâhın birkaç gün sonraya atılması uygunsuz olur. Ben de o gün toplulukta hazır bulunurum. Bizim tarafımızdan geri bırakılması bazı dedikodulara meydan verebilir.</p>

  <p class="normal">Sonunda o gün geldi. O gün ki arzularım altüst oluyordu. Bütün ümitlerim yok oluyor, Meliha ile aramızda yüksek bir set, aşılması zor bir duvar hâsıl oluyordu. İşte o gün; vücudumda kalmış olan gücü topladım. En beğendiğim giysimi giydim. Nikâh topluluğunda iyi bir şekilde hazır bulunacaktım. İyice hatırlıyorum. O gün aklımı nasıl kaybetmediğime hâlâ hayretteyim. Bütün benliğim bir keder, bir endişe bulutuyla örtülmüştü. En şiddetli dalgınlıklarda herkesin başına geldiği gibi hiçbir şeyi açık, olduğu gibi göremiyordum. Bütün her şey bana belirsiz dumanlı sisli, bulutlu görülüyordu.</p>

  <p class="normal">Nikâhlar perşembe günü köşkte kıyılacaktı. Öyle kararlaştırılmıştı. Her iki köşkte fevkalade bir faaliyet vardı. Herkes çalışıyor, koşuyor. Ben ruhtan ayrılmış bir ceset, bir ölü gibiyim. Elektrik gücüyle hareket eden kuklalardan farkım yok. Bir şey anlamayarak bir şey duymayarak geziyorum, dolaşıyorum. Nihayet nikâh kıyılma zamanı yaklaştı. Ferit Saffet Bey, Meliha’nın kardeşi yanıma geldi:</p>

  <p class="normal">– Bizi diğer bir şerefle sevindirir misiniz? diyordu. İbrahim Şemsi Bey kardeşiniz sizin şahit olarak nikâhta bulunmanızı arzu ediyor ve özellikle bunu rica ediyor. Biz de o ricaya katılıyoruz.</p>

  <p class="normal">Ne tuhaf talih! Görüyor musun, azizim? Kendi sonuma şahit olacağım. O dakikada sinirlerimden kaynaklanan bir heyecan: Yüzüme yalancı bir gülüş getirdi.</p>

  <p class="normal">Gülüyordum. Ama ne acı gülüş değil mi?</p>

  <p class="normal">– Pekâlâ dedim, emrinize âmâdeyim. Benim için bu...</p>

  <p class="normal">Cümleyi bir türlü bitiremiyordum. Dilime bir tutukluk, şiddetli bir tutukluk gelmişti. Ve bu, söz söylememe engel oluyordu.</p>

  <p class="normal">Ferit Saffet:</p>

  <p class="normal">– Evet, evet, diyordu. Şereftir. O malum...</p>

  <p class="normal">Harem dairesi ile selamlık arasında bir koridora gittik, ben kapının sağ tarafında durdum.</p>

  <p class="normal">Vekil efendi bu gibi işlere alışkın olduğunu gösterir bir şekilde görevini yaptı. Ben bunlara dikkat bile etmiyordum. Nihayet:</p>

  <p class="normal">– Bu beyler şahit olsunlar mı?</p>

  <p class="normal">Sorusu soruldu. O dakikada sanırdım ki gözlerim dışarı fırlayacak.</p>

  <p class="normal">İşte bu son kelime, son cevap hayatımı mahvedecekti. Bütün ümitlerimi, bütün isteklerimi kökünden yıkacak, bütün arzularımı ta esasından kıracak, bitirecek, harap edecekti. O dakikada bağırmak istedim.</p>

  <p class="normal">– Meliha! Halimi anlamıyor musun? Seni çıldırasıya sevdiğimi, hayatın bana sensiz bir azap olacağını bilmiyor musun? diyecektim. Boğazımın damarları çekildi. Gözlerim yine dumanlandı. Yine sislendi. Bedenimden sanki kuvvetli bir elektrik akımı geçti. Şiddetle dehşetle sarsıldım. O sarsıntıya dayanabilmek, o sarsıntının tesiriyle yere düşmemek için açık bulunan kapının bir tarafına ellerimle tutundum. İçeriden bir ses, bir cevap işitilmiyordu. O soru:</p>

  <p class="normal">– Beyler şahit olsunlar mı? sorusu tekrarlandı. Yine cevabı yok... O bir saniye içinde ne hayaller kuruyordum. Üçüncü kere yine aynı soru tekrar edildiği zaman vekil efendinin terbiyesizliğine artık canım sıkılmaya başladı. Bir zavallı kıza bu derece baskı yapmanın gereği neydi? O bir saniyelik ara. O bir saniyelik duruş bende bilmem ne etki yaptı? İdama mahkûm olanların son dakikalarında hissettikleri gibi ben de bir şey, garip, açıklanmayan bir şey hissediyordum. Nihayet o cevap, o olsunlar cevabı beni benliğimden çıkardı. Şimdi orda bulunanlar artık çekiliyorlardı. Hâlbuki ben yürüyecek bir halde değildim. Kendimi biraz toplamak için dinlenmeye muhtacım. Kadınların seslerini güzelce işitiyordum. Meliha’yı tebrik ediyorlardı. Bir aralık validemin sesini işittim:</p>

  <p class="normal">– Darısı Necdet’imin başına, diyordu.</p>

  <p class="normal">O dakikada başıma sıcak sular dökülüyordu. Ateşler yıldırımlar, cehennemler yağıyordu.</p>

  <p class="normal">Nikâh haziran ayının ilk haftasında yapılacaktı. Doktorlar bana Bursa’ya kadar bir yolculuk yapmayı tavsiye ettiler. Ben de, bir süre için buradan uzaklaşmak istedim. Bursa’ya gittim. Niyetim beş on gün kalmaktı. Annem düğünde bulunmamı istiyordu. Ben de o zamana kadar döneceğimi kendisine vaat etmiştim. Hâlbuki Bursa’ya gittikten sonra düşündüm:</p>

  <p class="normal">– Niçin düğünde bulunayım da bir darbeye daha uğrayım? dedim. Anneme yazdım, düğünde bulunamayacağımı bildirdim. Artık ben Bursa’da kaplıcalarda, kırlarda gezerek, dolaşarak ölmüş gönlümü yeniden canlandırmaya çalışıyordum. İstanbul’a döndüğüm zaman yeni evli çifti balaylarının ilk haftalarında evlilik mutluluğunun olgunlaştığı bir zamanda bulacaktım. Ferit Saffet’in bizimle olan ilişkisinden dolayı Meliha ile de yakınlık kurmuş oluyorduk. O halde bana bir dereceye kadar namahrem değildi. Fakat gönlüm istiyordu ki İbrahim Şemsi, Meliha’yı benden gizlesin! Bilmem neden. Bunu gönlüm o derece şiddetle arzu ediyordu ki... Bu arzumda kuşkusuz çok haklıydım. Düşünüyordum ki Meliha’nın karşısında bulunmak, onunla daima serbestçe konuşmak beni sıkacaktı. Kalbimi ezecek, harap edecekti.</p>

  <p class="normal">Özellikle bu yeni karı ve koca karşımda sevişecekler, gülecekler eğleneceklerdi. Ve ben bu mutluluğu kaçırdığım bu mutluluğu bir diğerinde kendi gözlerimle görecektim. Onlar benden mutluluklarının derecesini belki saklamak isteyeceklerdi. Fakat ben bunu, bakışlarından, en önemsiz sözlerinden keşfedecektim. O zaman kalbime yeni yaralar açılacaktı. Onlar bana örneğin,</p>

  <p class="normal">– Bilsen ne kadar bahtiyarız? deseler benim kalbimde bir ses, nerden geldiğini anlayamayacağım gizli bir ses, bana acıyan, benim için ağlayan bir ses:</p>

  <p class="normal">– Ne kadar mutsuzum, diye fısıldayacaktı. Kendi kendime “Oh, bu hâle katlanılamaz!” dedim. Bunun için İbrahim Şemsi’nin şiddetli bir kıskançlığı neticesi olarak Meliha’nın bana çıkmamış olmasını temenni ediyorum.</p>

  <p class="normal">Mudanya’dan bindiğim vapur, İstanbul’a geldiği zaman bizim yeni enişte beyle İbrahim Şemsi, Galata Gümrük İskelesi’nde beni bekliyorlardı. Hemen Fener yoluna, köşke gittik. Beni karşılayan kadınlar arasında Meliha’yı da görüyordum. Hâlbuki ben İbrahim Şemsi’nin Meliha’yı benden kıskanmasını, diliyordum.</p>

  <p class="normal">Meliha’yı görmemeyi, Meliha ile karşılaşmamayı gönülden istiyordum. Fakat bu arzularım, bu arzularım gerçekleşmemişti. Ve işte Meliha ile karşılaşmak felaketine şu dakikada maruz kalmıştım. Meliha’yı şimdi bu suretle ilk defa karşımda gördüğüm zaman dikkatli olarak yüzüne bakmaya bile cesaret edememiştim.</p>

  <p class="normal">Ben uğradığım felaketten sonra artık aşkımı gömmek, sonsuza kadar ölüme mahkûm etmek istiyordum. Buna muvaffak olursam şifa bulacağımı ümit ediyordum. Fakat işte ona da muvaffak olamamıştım. Kader çektiğim ıstırapların devamını istiyordu.</p>

  <p class="normal">Onları her gün, her saniye görüyordum, sevişiyorlardı. Benim sahip olmak istediğim mutluluk meyvelerini bir başkası avuç avuç topluyordu ve ben de bunu görerek eriyordum, çıldırıyordum, harap oluyordum. Of, daha şiddetli bir kelime bulmak lazım; bitiyordum! Yine de onlara bu elemlerimden, bu ızdıraplarımdan hiçbir renk vermek de istemiyordum. Kendimi o kadar güzel idareye çalışıyordum ki. Onlarla beraber gülüyordum, mutluluklarını tebrik ediyordum. Ne garip talih! Ne garip bir durum değil mi? Aralarındaki küçük sorunları bile hallediyordum.</p>

  <p class="normal">Şu İbrahim Şemsi ne kadar temiz kalpli bir çocuk. Ona da şimdi acıyordum. Köşkte çoğunlukla geceleri bir araya gelirdik. Meliha bize piyano, keman çalardı, şarkı söylerdi, kitap okurdu. Bizi bütün bu uğraşları ile oyalar, zevkler, neşeler içinde bırakırdı. Gündüzleri İbrahim Şemsi dairesine gideceği zaman beni yalnız bırakmaması için eşine tembih ederdi. Zavallı çocuk, bunda ne kadar haklı idi, bilsen ben başka biri ile asla eğlenemiyordum, tat alamıyordum. Bütün gün beraberce güler, söyler zaman geçirirdik. Beni bu şekilde avutmaya başlamıştı. Fakat geceleri, yalnız kaldığım zamanlar, hastalığım tekrarlamaya başlardı, beni acılar içinde bırakırdı.</p>

  <p class="normal">Artık bu öyle bir hayat ki...</p>

  <p class="normal">Necdet bunları söylerken güneş de batmıştı. Şimdi ufukta yalnız koyu kırmızı bir perde, yangın alevine benzeyen bir kızıllık görünüyordu.</p>

  <p class="normal">– Artık gidelim, değil mi? dedi.</p>

  <p class="normal">Kalktık, koluma girdi, yavaş yavaş yürüyorduk:</p>

  <p class="normal">– Bu şekilde birlikteliğimiz iki ay devam etti. En sonunda bir gün olanlar oldu. Ağustos sonlarında idi, dikkat ediyordum, Meliha’nın bana sokulması, eğilimi günden güne artıyordu. Meliha kendi kendini okşayan kabiliyetleri, hevesleri, her şeyi İbrahim Şemsi’den daha çok bende buluyordu. Ben müziğe, şiire, güzelliğe, her güzel şeye âşıktım. İbrahim Şemsi; o bir asker... Ruhu, kalbi bir askere özgü emellerle, hislerle dolu. Manevralarda başarılı olmayı, gönül avlamaktan pek kolay, ama çok şerefli buluyordu. Onun bütün zevki, arzusu haritalar üzerinde çalışmak, manevralar düzenlemekten ibaret...</p>

  <p class="normal">Hele sonraları Meliha ile pek az ilgilenmeye başlamıştı. Bazı geceler yemekten sonra hemen odasına çekilirdi. Askerliğe dair yazılacak uzun bir raporu var, bu kendisi için her türlü aşktan mühimdi. Muhterem o rapor benim ne kadar işime yaramıştı. On, on beş gece Meliha benden hiç ayrılamamıştı. Bazen kardeşim ile enişte bey de bizim gösterilere katılırdı. Fakat onların her ikisi de kendi kendilerine, her şeyden ayrı unutulmuş gibi yaşamayı daha çok seviyorlardı. Aşklarını kuşlar gibi yapraklar, dallar arasında, kıskanç, gıpta dolu bakışlardan uzak olarak saklamak istiyorlardı. Ne kadar haklıydılar.</p>

  <p class="normal">Bir gece Meliha yine benimle beraberdi. Piyano çalmasını teklif ettim. Memnuniyetle çaldı. Sonra kemanını aldı.</p>

  <p class="normal">– Size pek sevdiğim bir melodiyi çalayım, diyordu. Annemle beraber yan yana koltukta oturuyorduk. Kemanın yanık nağmeleri havayı titretmeye başladı. Ben mest olmuştum. Yine ölüm havası... Şopen’in feryatları... Yavaş yavaş ağlamaya başlamıştım, annem merakla soruyordu:</p>

  <p class="normal">– Necdet, niye ağlıyorsun yavrum?</p>

  <p class="normal">– Bu bir ölüm müziğidir.</p>

  <p class="normal">– Bundan sana ne iki gözüm? A kızım sen de garipsin, hasta çocuğun yanında çalacak başka bir şey bulamadın da bu parçayı mı çalıyorsun!</p>

  <p class="normal">– Zararı yok anneciğim darılma! Geçer, geçer.</p>

  <p class="normal">Meliha kemanı elinden bırakmıştı. Gönlünü almak için yanına gittim, kendisine dedim ki,</p>

  <p class="normal">– Kardeşçiğim (ah kendisini “kardeş” diye çağırırım) ben ölürsem, evet belki ölürüm, rica ederim tabutum kapıdan çıkarken sen bu müziği çal. Bunu yaparsın değil mi?</p>

  <p class="normal">Dargın bir tavırla:</p>

  <p class="normal">– Valide Hanım bakın Necdet Bey ne diyor?</p>

  <p class="normal">– Ne diyor kızım?</p>

  <p class="normal">– Ben ölürsem.</p>

  <p class="normal">– A! A! Düşman başına, ben böyle ölüm sözleri istemem, siz yoksa çıldırdınız mı?</p>

  <p class="normal">Evet, gerçekten delirmiştim.</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Necdet koluma dayanıyordu. Biraz durdu, ben de durmaya mecbur oldum. Bir iki dakika sonra sözüne yine başladı:</p>

  <p class="normal">– Eylül başında İstanbul’a taşındık. Biz Şehzade Başı’nda oturuyorduk. Onlar da Şişli’de oturuyorlardı.</p>

  <p class="normal">Tabii görüşmeler azaldı.</p>

  <p class="normal">Beyoğlu’nda kaldığımız bazı geceler orada yatıyorduk. Biraz kendisinden uzaklaşmak arzuları bende uyanmıştı. Neticenin korkunç olabileceğini anlıyordum. Ramazan geldi. Bizde birkaç gece misafir kaldılar. Dikkat ediyordum, Meliha bana başka bir gözle bakıyordu. Kendisine kardeş diye hitap ettiğim zaman yüzünde garip bir değişiklik görülüyordu. Bir gün bana dedi ki:</p>

  <p class="normal">– Beni kendi adımla neden çağırmıyorsunuz?</p>

  <p class="normal">– Dilim varmıyor, kardeşim.</p>

  <p class="normal">– Ah bu erkekler, bu erkekler!</p>

  <p class="normal">Zavallı erkeklerin bunda bilmem ne suçu vardı.</p>

  <p class="normal">Bayramın birinci günü Şişli’ye gittim. İbrahim Şemsi, Ferit Saffet, hepsi orada. Erkekler birbirleri ile bayramlaştılar. Biz İbrahim Şemsi ile birbirimize sarıldık. Kardeşimi saçlarından öptüm. O da benim ellerimi öptü. Meliha bu manzarayı seyrediyordu. İbrahim Şemsi karısına dedi ki:</p>

  <p class="normal">– Meliha ne duruyorsun? Sen Necdet’le bayramlaşmayacak mısın? Yoksa birbirinize dargın mısınız?</p>

  <p class="normal">Bu teklif, onu ne yapacağını bilemeyecek kadar şaşırtmıştı. Yüzünde hafif bir kırmızılık oluşturduğu halde titreyen adımlarla bana doğru geldi. Ben ne yapacağını bilmediğim için şaşkınlıkla bekliyordum. Elini uzattı. Yavaşça saygılı bir tavırla elimi aldı. Dudaklarına doğru kaldırdı. Kendisi de eğildi. O ateşli dudaklarıma doğru kaldırdı. Kendisi de eğildi. O ateşli dudaklar elimin üstüne sıcacık bir sevda öpücüğü kondurdu, o dakikada kalbim şiddetle çarpmaya başladı. Çok zor bir durumda kaldığımı anlıyordum. Enişte beyle İbrahim Şemsi gülmeye başladılar. Şiddetli kahkahaları arasında diyorlardı ki:</p>

  <p class="normal">– Öyle değil mi ya? İhtiyarın elleri öpülmez mi? Konuş-manın bu şekle girmesi beni o zor durumdan kurtarabilecekti. Çünkü o sırada ayaklarımın titrediğini, kendimi tutamayarak hemen orada yığılabileceğimi hissediyordum. Kendimi topladım ve onlara dedim ki:</p>

  <p class="normal">– Pek doğru! Ben de bir tür yaşlıyım. Kalp ihtiyarlıyor. Vücut sakat olursa buna başka ne ad verilir?</p>

  <p class="normal">Bu konuşma üzerine aramızda çocukça alaylar, şakalar başladı. Elimin öpülmüş olmasından dolayı benimle eğlenmek istiyorlardı. Gülmekten kendisini alamadığı bir sırada enişte bey diyordu ki:</p>

  <p class="normal">– Ey Necdet, el öpmelik kardeşine ne alacaksın bakalım?</p>

  <p class="normal">Meliha’nın beni, kendimi tutamayacak zor bir noktaya getirmesinin intikamını almak çocukçasına, çılgınca hareketini yüzüne vurmak için cevaben dedim ki:</p>

  <p class="normal">– Bir güzel oyuncak...</p>

  <p class="normal">Meliha’nın yüzünün âniden kızardığını gördüm. Ama gözüne hücum eden kan bir saniye sonra tekrar kalbine çekildi. Hiddetinden sarı bir renk, o güzel yüzü kapladı. Dudakları titriyordu. Ve titreyen parmakları şık elbisenin ipek dantelâlarını karıştırıyordu. Aramızda bir fırtına başlayacağını anlıyordum. Bereket versin; onlar alaylarında devam ediyorlardı. O gürültü buna mani oluyordu. İbrahim Şemsi diyordu ki:</p>

  <p class="normal">– Çok doğru, çok doğru! Güzel bir oyuncak gerekli! Bunu Necdet mutlaka almalıdır, öyle değil mi? Saffet?</p>

  <p class="normal">Bizim enişte bey biraz düşünür gibi bir hâl aldıktan ve parmağını şakağına bir saniye kadar dayadıktan sonra dedi ki:</p>

  <p class="normal">– Evet, evet; benim hatırıma güzel bir oyuncak da geldi. Hani şu yattığı zaman gözlerini kapayan, kalktığı zaman açan bebekler yok mu? Canım şu Bonmarşe’de gördüğümüz sarı saçlı, mavi gözlü bebekler, İşte Necdet onlardan bir tanesini kardeşime...</p>

  <p class="normal">Ferit Saffet Bey bundan fazla söyleyemedi. Bizim kahkahalarımız arasında Meliha kan hücumundan kıpkırmızı kesilmişti. Titreyen elleri ile ağabeyinin ağzını kapamak istiyordu. Ne derecede sinirlendiğini göstererek titrek, üzgün bir sesle:</p>

  <p class="normal">– Asıl bebek, hem de bıyıklı bebek sizsiniz, diyordu.</p>

  <p class="normal">Sonra titreyen elini bize doğru tehdit eder gibi sallayarak ekledi:</p>

  <p class="normal">– Böyle, çılgın çocuklar gibi benimle alay etmekten ne zevk alıyorsunuz, bilmem?</p>

  <p class="normal">Meliha, bu sözleri söyledikten sonra ateşli, sinirli sinirli bakarak gözlerini birdenbire gözlerime çevirdi. Sanki bu bakışla bana demek istiyordu ki: “Hele sen, beni böyle rahatsız etmekten ne zevk alıyorsun?”</p>

  <p class="normal">Kız kardeşim, nezaket gereği olarak Meliha’nın tarafını tutarak:</p>

  <p class="normal">– Bunlar bugün hakikaten çılgın! diyordu. Kocası kendisine cevap verdi:</p>

  <p class="normal">– Ah, o içten gelen çılgınlıktaki gerçek mutluluğu hissetseniz, anlasanız?</p>

  <p class="normal">Eniştem, biraz darılmış gibi bir tavır alan Meliha’ya doğru dönerek ellerinden tuttu. Onu, piyanoya doğru götürerek dedi ki:</p>

  <p class="normal">– Kuzum hemşire! Rica ederim, bize “Çılgın Çocuklar” valsini çalar mısın?</p>

  <p class="normal">Meliha, zorunlu olarak piyanonun önünde oturdu. Çılgın çocukların hareketlerini andıran, etrafa kahkahalar, feryatlar saçan nağmelerle dolu bu ünlü valsı çalmaya başladı.</p>

  <p class="normal">Bunda ne tuhaf nağmeler vardı, birden bire gök gürlemesini andıran dehşetli iniltiler. Sonra bir saniye sessizlik... Tekrar nağme fırtınası...</p>

  <p class="normal">Meliha o gün sinirini, hiddetini piyanonun fildişi tuşlarından alıyordu. Sinirlerindeki heyecanı tuşlar üzerine vurmakla yatıştırmak istiyordu. Valsı birçok kereler tekrar ettirdik. Piyano çalınırken gülüyorduk, söylüyorduk. Bin türlü şakalar yapıyorduk. Meliha nihayet dayanamadı ve dedi ki:</p>

  <p class="normal">– Eğer bu alaylarımıza biraz daha devam ederseniz ben de sizin gibi çılgın olacağım.</p>

  <p class="normal">Bu, benim çektiğim bir senelik acının karşılığı oldu. Bundan sonra ziyaretlerimi biraz azalttım.</p>

  <p class="normal">Çünkü görüyordum, Meliha’nın gözlerin de bir sıcaklık, büyük bir sevda belirtisi var. Kesin anlıyordum, İbrahim Şemsi’yi sevmiyordu. Sevemezdi. Çünkü çünkü o, şiddetle sevilmek istiyordu. Onun bütün isteği buydu. Kocası onu, en derin, en şiddetli bir tutkuyla sevsin, candan gönülden sevsin, çıldırarak, harap olarak sevsin, hayatın bütün zevklerini dünyanın bütün güzelliklerini kendisinde bulsun! Meliha işte bunu istiyordu.</p>

  <p class="normal">Hâlbuki İbrahim Şemsi... O ciddi bir askerdi. Vazifesinin esiri idi. Haritalarını incelerken bulduğu zevki, belki hiçbir şeyde bulamıyordu ve bulamadığı için de Meliha’yı tatmin edemiyordu. Şiir isteyen, aşk isteyen üzerine titrenilmek isteyen, yani bütün bu incelikleri isteyen ve arayan genç kadını hiç, ama hiç tatmin edemiyor, onun belki çocukluğundan beri beslediği ümitlerin harap olmasına, hayallerinin dağılmasına sebep oluyordu.</p>

  <p class="normal">Bahar geldi, Köşklerde zaten eşyanın bir bölümünü bırakmıştık. Martın sonlarına doğru Fener’e taşındık. Meliha ile görüşmeler o zamandan sonra daha çok sıklaşmaya başladı. Bunları azaltmak elimde değildi. Kendi duygularımın şiddetini yenmek için çalışıyordum. Ruh bozukluğum yine çoğalıyordu. Ruhi bunalımlar artmaya başladı.</p>

  <p class="normal">İbrahim Şemsi, şu zavallı temiz kalpli çocuk ruhsal bunalımların hafiflemesi için bir çare bulmuş. Ama ne garip çare! Bilmem hangi kitapta okumuş ki keman nağmeleri ruhsal acıyı hafifletir. Ruha ait olan acıları azaltırmış. Buna da müzik ile tedavi diyeceğiz.</p>

  <p class="normal">Meliha pek güzel, bizim İslam kadınlarında görülmemiş kadar güzel keman çalar. Zavallı çocuk beni acıdan kurtarmak için eşine âdeta emredercesine ısrar etmiş, sabahleyin ben henüz yatakta iken o, kemanı alıp gelecek, güzel tatlı nağmeler arasında uykudan uyanacağım.</p>

  <p class="normal">Bu tecrübeye tam bir aydan beri devam ediyordu. Bunu tarif edemem. Senin hayal gücüne bırakıyorum.</p>

  <p class="normal">Ben bu masumane hayattan hoşnuttum. Her sabah gönül aldatan o nağmeleri ruhuma bir gıda yapmıştım.</p>

  <p class="normal">Sonunda dün sabah, aklımı alt üst eden bir olay beni şaşırttı. Uyuyordum. Güzelce keman sesi beni uykudan uyandırdığı halde gözlerimi açmadan o nağmelerin, o sesin devamını arzu ediyordum.</p>

  <p class="normal">Meliha’nın bana doğru yavaş yavaş gelmekte olduğunu hissettim. Biraz sonra da sıcak dudakların alnıma bir öpücük ateşli, sevda saçan bir öpücük kondurmuş olduğunu duydum. Vücudum buz kesilmiş, tüylerim ürpermişti. Benim namusuma, vicdanıma o kadar güven göstermiş olan bir arkadaşın, bir kardeşin her şeyden kıymetli (değerli) emanetine leke getirmek, aman Yarabbi! Gözlerim kararmıştı. Dün Midilli’ye bir yolculuğa karar verdim. Ev halkına bunu bildirdiğim zaman hiç kimse hayret etmedi. Doktorlar zaten hava değişimi tavsiye ediyorlardı. Yalnız Meliha, o pek kederli. Kendisinden uzaklaşmak istediğimi sanırım ki anlıyor, sebebini de biliyor. Çünkü bu sabah kemanını çalmaya geldiği zaman oda kapısını kilitli bulmuştu. Bir kere düşün! Namusunu, eşini bana emanet eden İbrahim Şemsi’ye ihanet etmek, evladına bir namus lekesi bırakmak. Hayır, hayır bu mümkün değildi... Zavallı İbrahim Şemsi iki üç ay sonra baba olacak... Ah kadınlar, bu kadınlar!</p>

  <p class="normal">Köşke gelmiştik, bizi İbrahim Şemsi, Ferit Saffet karşıladı. Güldük söyledik, okul anılarından açtık, o masumane hayattan zevkle, lezzetle konuştuk. Necdet de bu genel sohbete karışıyordu.</p>

  <p class="resim"><img alt="" class="calibre3" src="../Images/01.jpg" /></p>

  <p class="normal">Necdet Feridun, ertesi gün Fransız postası ile yola koyuldu.</p>

  <p class="normal">Biz de yolcu etmede hazır bulunuyorduk. Ayrılacağımız sırada kendisine sabırlı ve metin olmasını tavsiye ettim. Esasen tavsiyeye gerek de yoktu. Macerasında gösterdiği metanet vicdanındaki saflığı göstermez mi?</p>

  <p class="normal">Necdet Feridun’u ara sıra hatırladığım zaman zavallının felaketinden üzülürdüm. Midilli’ye hareketinin üzerinden bir ay kadar geçmişti. Bir gün mektubunu aldım, bana şöyle yazıyordu:</p>

  <p class="normal">“Kardeşim, felaketimi devam ettiren üzüntüleri hatıraları hayalimden silmek için gerçekleştirdim bu seyahat boş, pek gereksiz oldu. Benim için o azaptan, o ızdıraptan uzak yaşamak mümkün değil, bunu artık iyi anladım. Ondan uzak bulunmak, yaşamak değil, yavaş yavaş ölmek. Bu hafta geliyorum...”</p>

  <p class="normal">Zavallı Necdet!</p>
</body>
</html>
