<?xml version="1.0" encoding="UTF-8"?><html xmlns="http://www.w3.org/1999/xhtml">
<head>

<meta http-equiv="CONTENT-TYPE" content="text/html; charset=utf-8"/>










<title>Tarihimiz ve Biz</title>
<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
<body dir="ltr" class="calibre">
<p class="western3" xml:lang="tr-TR" id="calibre_pb_2"><span>Bunlar,
maalesef filolojik bakımdan donanımsız, boş konuşmayı seven bir
memleketin tarih yazımının hazin görüntüsüdür. Osmanlı
İmparatorluğu’nu aşağı yukarı 150’nci yahut 140’ıncı kuruluş
yıldönümüne kadarki vesikalardan etüt etmekten aciziz. En eski
tahrir defterimiz ve en eski kadı sicillerimiz de gene 15’inci
asrın 2’nci yarısına aittir. Daha da tuhaf olanı, en eski tahrir
defterimiz, bugünkü Türkiye’ye değil, Arnavutluk’a aittir, yani
Fatih Sultan Mehmet devrine. Bunu Halil Hoca neşretmiştir, Halil
Hoca’nın böylece Arnavutluk’un milli tarihine yaptığı katkı
eşsizdir.</span></p>
<p class="western2" xml:lang="tr-TR"><span class="c1">Neticede kendi kaynaklarınız bu kadar, yabancı kaynakların
hiçbirini de doğru dürüst etüt etmiş değiliz. Buna maalesef yabancı
kolleglerimiz de dâhil. Birkaç meslektaşımız var gerçi; ama bunlar
maalesef o eski, kuvvetli ananenin sahibi olacak kişiler değil.
Artık ne eski</span> <span class="c10">Menage</span> <span class="c1">var, ne eski</span> <span class="c10">Hammer</span><span class="c1">. Yeni bir nesil yetişti,
bunlar belki yapacak çok şey bulamıyorlar, belki de tıkandılar.
Zamanımızın Avrupa münevveri de maalesef iyi yetişmiyor. Eski
kuşağı, İkinci Cihan Harbi’nden evvelkileri hatırlıyorum, mesela
bizim hocalarımızdan biri daha liseyi bitirdiği zaman, Almanca ve
Fransızcanın yanında Yunanca ve Latinceyi de tam biliyordu. Hatta
daha dinî ağırlıklı liselerde yetişen bazıları İbranca da
öğreniyordu. O nesilde filolojik meleke çok gelişmişti. Bir
kelimenin oturmadığını, yanlış anlaşıldığını anladıkları an
rahatsız oluyorlardı. Latince, Yunanca, ya da başka dilden
metinleri çocukluktan bu yana okuya okuya o kadar rafine, o kadar
iyi donanımlılardı. Hiyeroglifleri bulan Champollion, 15-16
yaşındayken Yunanca ve Latincenin dışında Aramca ve İbranca gibi
dilleri biliyordu. Biliyordu ki üzerinde üç ayrı dili taşıyan
“Rosetta taşındaki” Kobtça metni okudu. Yunanca çevirisinden
hareket edip hiyeroglifi çözdü. 40 küsur yaşlık bir ömre sığdırdı
bütün bunları. Daha maceraperest insanlardan biri, mesela ünlü
Arabistanlı Lawrence, Hitit dönemi kazıları, Arab edebiyatı bilgisi
gibi dallar yanında İngilizcedeki en iyi</span> <span class="c9">Iliada</span> <span class="c1">ve</span> <span class="c9">Odiseus</span> <span class="c1">çevirisini
yapmıştır.</span></p>
<p class="western6" xml:lang="tr-TR"><span>Neticede
bugün Osmanlı tarihçiliği maalesef Şark’ın diğer dallarına göre çok
büyük talihsizlik içindedir. Hem memleketin kendi evlatları, hem de
onunla uğraşması gereken yabancılar fazla bir katkı sağlamamakta,
bu devrin tarihi adına kayda değer adımlar
atılmamaktadır.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">TÜRKİYE’NİN
OLUŞUMU</span></a></span></p>
<p class="western2" xml:lang="tr-TR"><a id="TO"/> <span class="c1">Göz önüne getirmeyi ihmal ettiğimiz,
hatta tasavvur etmekte zorlandığımız çok mühim bir nokta vardır. Bu
da Anadolu’nun, XI. asırda Malazgirt’te, İmparator Romanus
Diogenes’le yapılan meydan muharebesi sonunda Türkleşmeye
başlamasıdır. Daha önce Peçenekler gibi Hıristiyan-Türk kavimler
Anadolu’ya yerleşmiştir ve Danişmendli akınları vardır ama bunlar
esasa girmez. Anadolu’da Malazgirt’ten önce de bazı Türk akınları
olduğu anlaşılıyor, nitekim 1071 bir kesin tarih olmaktan çok, bu
olayın adının konduğu bir zirvedir. Demek ki Anadolu, esas
itibariyle XI. asır sonlarından itibaren ve XII. asır boyunca
Türkleşmiştir. Tabii ki bu konuda kesin tarihler tespit etmek çok
zor. Kesin bir şey var ki, biz bazı kaynakları kullanamıyoruz.
Türkiye tarihçiliğine ilişkin Gürcü, Ermeni, Bizans, İran ve o
asırların İtalyan kaynaklarını, özellikle de Papalık arşivini
bilmiyoruz...</span></p>
<p class="western2" xml:lang="tr-TR"><span class="c1">Papalığın arşivleri dedik; 1135’ten beri çok düzenli ve zengin
bir şekilde tutulmaktadır. Üstelik bu tarihin öncesine dair
bölümler ve parçalar da vardır. Bütün bu kaynakların hepsini
incelemek, bir arada değerlendirmek, maalesef Türk tarihçiliğinin
iktidarı dâhilinde olmamıştır. Hiç unutmayalım ki, bu
kaynak</span><span class="c1">ların bundan sonra tarihçiliğimize
dâhil olmaması için bir sebep yoktur. Yeter ki tarih eğitimimizi ve
düşüncemizi buna göre ayarlayalım. Aslında birçok milletin tarihi
için yakın Ortaçağ yahut geç Ortaçağ dediğimiz bu dönem, Türkiye’de
ancak spekülasyonlarla değerlendirme konusu yapılmaktadır. Türkiye
halkı ve aydınları hâlâ bu konuyu, “</span><span class="c9">Anadolu’ya bir milyonla mı, yoksa üç milyonla mı geldik?
Burası ne derece Türkleşti?</span><span class="c1">” gibi abes
yorum ve münakaşalarla ele almaktadır.</span></p>
<p class="western6" xml:lang="tr-TR"><span>Şu
gerçeği unutmayalım: XI-XII. asırlar, dünya tarihi ve artık bizim
de içinde bulunduğumuz Akdeniz ve Avrupa tarihi için geç
devirlerdir. Dolayısıyla Türk vatanının kurulması, Anadolu’nun
Türkleştirilmesi oldukça geç bir tarihtir. Bizim gibi vatanını
coğrafî göçlerle kuran milletler, anayurtlarının biçimlenmesini ve
tarihî kimliklerinin ortaya çıkarılmasını o tarihlerde çoktan
tamamlamışlardır. Mesela Fransa o tarihte artık dört asırlık millî
ve muasır bir coğrafyanın temelini oluşturmuş sayılabilir. En
azından Fransa’yı oluşturan ana unsurlar şekillenmiştir. Almanya ve
İspanya için de aynı durum söz konusudur. Gerçi İspanya toprakları
VIII. asırda Müslüman Arapların ve Berberilerin eline geçmiştir ama
yine de İspanyol halkı ve kimliği bir yere gitmemiş, kaybolmamış,
oralarda kalmıştır. Ve bugün İspanya, tarihî gelişimini
tamamlamaktadır. Özellikle ülkenin kuzeyi için bu net bir şeydir.
Mesela Katalunya, Katalunya olarak biçimlenmiştir ve öyle de devam
etmektedir.</span></p>
<p class="western6" xml:lang="tr-TR"><span>Böyle
bir gerçeklikte Türklerin tarihî kayıtlarının noksan olması,
değerlendirilmemesi söz konusu değildir. Bütün mesele bu
kaynakların kullanılması ve değerlendirilmesidir. Türkiye bunu
yapamıyorsa, bunun sebebi, nesillerimizin tarih şuurunun eksik
olmasıdır. Evet, Türkiye, bir göçle, bir fetihle, sonradan
yerleşmeyle vatanını en geç kuran ülkelerin içindedir. Bu bir
gerçektir.</span></p>
<p class="western6" xml:lang="tr-TR"><span class="c3">Küçük Asya</span></p>
<p class="western2" xml:lang="tr-TR"><span class="c9">Anatolia</span><span class="c1">, bilindiği gibi Yunancada
“doğu” anlamına gelir. Küçük Asya da, yine Yunanlıların tabiriyle
Büyük Asya’nın bir uzantısı manasındadır. Bizse buraya
geldiğimizde, bu topraklara ‘Roma ülkesi’ dedik, ‘Roma ülkesi’,
etnik bir adlandırma değildir. Zaman içinde Diyar-ı Rum’a ‘Anadolu’
dedik. Ama buraları daha çok Diyar-ı Rum olarak kaldı. Balkanlar’a
geçtikten sonra, bu sefer Balkanlar’a ‘Rumeli’ dedik. Hiç şüphesiz
bu da etnik bir tanımlama değildi, Roma ülkesi anlamına gelen bir
isimlendirmeydi. ‘Balkan’ ismi de Türklerin bıraktığı bir coğrafî
tabirdir. Bugün bu ismi kaldırmaya çalışıp Balkanlar’a ‘Güneydoğu
Avrupa’ diyorlar. Güneydoğu, ama kime göre güneydoğu? Tabii ki
Almanya’ya ve Fransa’ya göre. Bize göre niye Güneydoğu Avrupa olsun
ki?</span></p>
<p class="western2" xml:lang="tr-TR"><span class="c1">XII. asırda insanlar bizim yurdumuza artık</span> <span class="c9">Türkiye</span> <span class="c1">demektedirler. İtalyan
kaynaklarında bunu görüyoruz. Artık kırsal bölgelerin Türkmen
göçebeler ve köylüler, şehirlerin ise büyük bir Türk nüfus
tarafından doldurulduğu anlaşılıyor. Türkler batıya doğru
ilerlemekte, Bizans İmparatorluğu ise artık gerilemektedir.
Bilhassa Malazgirt’ten sonra Miryokefalon Savaşı, bu tarihî
oluşumun nihaî noktasıdır. XII. asrın sonunda başlayan ve ilk önce
Anadolu’dan geçen Haçlı Seferleri dahi bu tarihî hareketliliği ve
oluşumu önleyememiştir. Haçlı Seferleri kısa bir müddet sonra
güneye kaymış, dördüncüsü 1204’te İstanbul’un istilasıyla
yetinmiştir.</span></p>
<p class="western2" xml:lang="tr-TR"> <br class="calibre1"/></p>
<p class="western2" xml:lang="tr-TR"><img src="tmp_adbb485182d890bb1a3452483822dda6_p4TE5W_html_25f4aa15.gif" id="graphics2" alt="" class="calibre3"/></p>
<p class="western6" xml:lang="tr-TR">
<span>Görülmektedir ki Anadolu’nun bu yeni etnik oluşumu, tarihî
seyrine devam etmektedir XIV. yüzyılın ikinci yarısından itibaren
bugünkü Trakya bölgemiz, kuzey Yunanistan, güney Bulgaristan, doğu
Sırbistan, Türk devlet idaresi olan Osmanlı’ya katılacaktır. İşte
buradan itibaren Avrupa’daki Türkiye diye bir tarihî mesele ortaya
çıkmıştır ve bugün de devam etmektedir.</span></p>
<p class="western6" xml:lang="tr-TR"><span class="c3">Avrupa’daki Türkiye</span></p>
<p class="western6" xml:lang="tr-TR">
<span>Avrupa’daki Türkiye’ye dair düşünce, tavır ve tutumlar zıt
nitelikler göstermektedir. Konuya hayırhah bir şekilde bakanlar
olduğu gibi, nötr bakmaya çalışanlar ve halen XIII-XIV. yüzyıldaki
kilise ve idare çevrelerinin bakışını paylaşanlar da vardır.
‘Avrupa’daki Türkiye’ konusu, öyle kolay halledilebilecek bir sorun
değildir. Bu konuda içine kapanık, kendine dönük bir kötümserliğe
gerek olmadığı gibi safdil bir iyimserliğe de gerek yoktur.
Vakıaları olduğu gibi kabul etmeliyiz. Zira coğrafya, itaat
edilmesi gereken büyük bir gerçektir.</span></p>
<p class="western6" xml:lang="tr-TR"><span>Anadolu
kıtasının Türkleşmesi, Türkiye olması nasıl artık tartışılmıyorsa
Balkanlar’ın da tartışılmaması gerekir. Balkanlar’daki nüfusun bu
dönemden sonra oralardan sürülmesi, yerlerinden edilmesi mümkün
görünmemektedir. En son Todor Jivkov döneminde, Bulgaristan Halk
Cumhuriyeti 300 bin Türk’ü bir anda sınırlarının dışına atmış;
Edirne’de sınır kapısının önüne yığarak, ‘Gelin, halkınızı alın’
demiştir. Nitekim aldık da. İlk önce bazı sıkıntılar çekilse de
Türkiye’nin dinamik sınaî ve kentsel yapısı; bu Osmanlı tebaası
Türkleri çok çabuk içine alabildi. Aslında buna ihtiyacımız da
vardı. Hastanelerimiz oradan gelen sağlık personeline,
dükkânlarımız oradan gelen zanaatkâra, sanayimiz oradan gelen
ustalara ve teknisyenlere muhtaçtı. Zira değişen bir yapı vardı;
1940’lar, 50’ler Türkiyesi’nin değişen, patlama gösteren tarımsal
yapısı, tarım yapan insanlara ihtiyaç duymuş ve Türkiye, sayısı
100-200 binle ifade edilen Balkan göçmenini bağrına basabilmişti.
Şüphesiz ki bu tür dalgalar büyük sıkıntı yaratır. Ancak bugün
tarihçi gözüyle baktığımızda, Türkiye’nin bu gibi göçleri birçok
ülkeye göre daha ustalıkla karşıladığını söyleyebiliriz.</span></p>
<p class="western6" xml:lang="tr-TR"><span>Evet,
Avrupa’daki Türkiye’nin oluşumu bitmiştir. XIX. yüzyılın sonlarında
sınırlar artık tespit edilmiştir. Bu tarihten itibaren Osmanlı
İmparatorluğu, Avrupa’daki topraklarını geri vermiştir.
Kuruluşundan iki yüzyıl sonra Macaristan’a, Tuna’ya yerleşen bir
imparatorluk, bu tarihi takip eden 2-3 asır içinde bu toprakları
kaybetmiştir. Ama şu da bir gerçektir ki; dört asrı, bazı yerlerde
ise beş, beş buçuk asrı bulan Osmanlı hâkimiyeti, Avrupa kıtasının
orta ve güneydoğu kısımlarına, hatta kuzeye doğru gelişen
bölümlerine damgasını vurmuştur.</span></p>
<p class="western2" xml:lang="tr-TR"><img src="tmp_adbb485182d890bb1a3452483822dda6_p4TE5W_html_m17b152b1.gif" id="graphics3" alt="" class="calibre4"/></p>
<p class="western2" xml:lang="tr-TR"><span class="c1">Balkanların her köşesinde Osmanlı izleriyle karşılaşmanız
mümkündür. Mesela Bulgaristan bölgesine baktığınızda Mithat</span>
<span class="c1">Paşa gibi büyük bir valinin varlığını ve icraatını
anlarsınız. Bunlar, Bizans denen Doğu Roma’dan sonra Balkanların
tekrar bir imparatorluk, bir siyasî-askerî birlik halinde
bütünleştiğini gösteren delillerdir. Doğru, Osmanlı, askerî bir
imparatorluktur. Ama askerî amaçlarla kurduğu tesisler, iktisadî
anlamda da önemli olmuştur. Çünkü imparatorluk askerî gelişmeleri
ve yeni teknikleri anında uyarlamak zorundaydı, zira yaşamı buna
bağlıydı. Bunları uyarlayabildiği için de, Yeniçağ
imparatorluklarına ve dünya şartlarına uyum sağlayan bir eski
imparatorluk düzeni kurabilmiştir. XX. yüzyılda demiryolundan ve
modern eğitimden istifade edebilmiş, mühendisliği ve tıbbı kendine
göre geliştirmiş; bu sayede XXI. yüzyıla
hazırlanabilmiştir.</span></p>
<p class="western6" xml:lang="tr-TR"><span>Osmanlı
İmparator-luğu’nun temel unsuru Türklerdir, dili Türkçedir, ordusu
Türk dilini kullanmayı ve bu karakteri benimsemeyi sürdürmüştür.
Devşirme dediğimiz sistemle ordunun sadece çekirdek kısmına asker
temin edilmiştir. Bürokrasi için de aynı durum
geçerlidir.</span></p>
<p class="western6" xml:lang="tr-TR"><span>Türk
tarihçiler, insanların devşirme usulüyle Türkleştirilmesindeki
sürat ve yoğunluğu incelemiş değildir. Bunu daha çok yabancı
tarihçiler ve Balkanlılar incelemiştir. Sırplı tarihçi Radovan
Samarcic’in ifade ettiği gibi; uzak dağlardan, ücra köylerden
toplanan bu Hıristiyan çocuklar, çocukluklarında kendilerine
öğretilmiş bazı dua, deyim ve atasözlerinin kalıntılarını hep
taşımışlardır. Çocukluklarından getirdikleri bu izler, sonradan
öğrendikleri dil içinde farklı bir renk olarak bulunmuştur. Türk
evlerine verilerek kendilerine din ve dil öğretilmiş, acemioğlan
olarak yetiştirilmişlerdir. Yönetici olup üst sınıfı teşkil etmek
üzere alınanlar ise, Enderun mektebinde, imparatorluğun kültürüne
ve ideolojisine göre yetiştirilmişlerdir.</span></p>
<p class="western6" xml:lang="tr-TR"><span class="c3">Var Olanın Üzerine İnşa</span></p>
<p class="western6" xml:lang="tr-TR"><span>Osmanlı
İmparatorluğu’nun Batı’daki ilerlemesi üç safhada olmuştur. Birinci
safhada bugünkü anavatanımız kurulmuştur. Bu aşamada, hem Türklerin
etnik bakımdan yerleşmesi, hem de nüfusun dinî müessese ve
tasavvufî hareketlerle İslamlaştırılması ve Türkleştirilmesi söz
konusudur. Asıl önemlisi, memleketin alt yapısı, İran kıtası ile
bağlantıyı sağlayacak şekilde hazırlanmıştır. İşte muhteşem
kervansaraylar ve ticaret yolu! İşte Eski Roma sistemini kullanan
ama yenisini de geliştiren bir su sevk ve dağıtım sistemi!
Doğrudur, kentler bir restorasyona dayanmaktadır. Mesela
Karaman’daki Ermenek, Bursa’daki Yenişehir gibi bir iki belirgin
merkez dışında tamamen yeni kurulmuş bir yapı yoktur, buna gerek de
yoktur. Çünkü coğrafya, yeni gelenin eskilerden öğrenmesi gereken
bir bilgidir. Şehrin, coğrafyanın neresinde ve nasıl kurulacağını
eskiler çok daha iyi bilirler. Mühim olan; bin, iki bin, üç bin
yıldır var olan yerleşim merkezlerine intibak etmeyi bilmektir.
Yine şehirlerin suyu, iaşesi, yollarının emniyeti, yol
güzergâhlarının tespiti bakımından da eski kuruluşlara, eski alt
yapıya itaat etmeyi bilmek, onu kollamak, sadece zarafet açısından
değil teknik olarak da ehemmiyet arz eden bir şeydir. Bu durum,
Anadolu’daki şehirleşmede ve yerleşmede en mühim unsur
olmuştur.</span></p>
<p class="western8" xml:lang="tr-TR"><img src="tmp_adbb485182d890bb1a3452483822dda6_p4TE5W_html_74e76da0.gif" id="graphics4" alt="" class="calibre5"/></p>
<p class="western6" xml:lang="tr-TR">
<span>Türklerin Avrupa’daki hâkimiyetinin çözülüşü açısından, hiç
şüphesiz ki II. Viyana Kuşatması sonrası dönem, önemli bir
başlangıç noktasıdır. Hıristiyanların çoğunluk olduğu vilayetlerin
kaybından sonra; 1774’ten, 1783’ten itibaren imparatorluğun
Müslüman ve Türk eyaletlerinin de kaybıyla, bu çözülüş yeni bir
safhaya girmiştir. Hayatımız, idarî ıslahat anlayışımız, var oluş
kavgamız başka bir safhada seyretmiştir. Nihayet XIX. yüzyılın
sonundan itibaren, bilhassa Rumeli’deki vatan topraklarının
kaybıyla, Türk İmparatorluğu’nun parçalanması süreci başlamış, bu
durum gittikçe belirginleşmiştir. Bunların üzerinde ayrıca durmak
gerekiyor. Zira bugünkü Türkiye’nin yaşadığı problemleri anlamak, o
dönemi bilmekle ilgilidir.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">HAÇLI
SEFERLERİ</span></a></span></p>
<p class="western2" xml:lang="tr-TR"><a id="HS"/> <span class="c1">İnsanlık tarihinde Haçlı Seferleri
hiç şüphesiz çok önemlidir. Önemi, bazen çarpıtılan yorumlara konu
olmasından da ileri gelir. Çok uzun bir zaman Haçlılık, Avrupa’nın
iktisadî ve kültürel yayılmasının bir tezahürü olarak
gösterilmiştir. Kimi çevrelerde ise, tamamen karanlık bir girişim
olarak okunur. İslam dünyasında da hiçbir zaman hamasetin ötesinde
incelenmiş bir konu değildir. Mesela bu konuda Arap ve Türk
kaynakları ne diyor? Doğrusu, ikinci grup çok şey söylemiyor. Acaba
Bizans kaynakları ne diyor? Son zamanlarda bu kaynaklar merakla
okunmaya başlanmıştır.</span></p>
<p class="western2" xml:lang="tr-TR"><span class="c1">Haçlı Seferleri’nin amacı hiç şüphesiz İslam dünyasıdır.
Maksat, Kudüs’ü ‘kurtarmak’tır. Ancak bu kurtarıcılığın arkasında
çok daha hırslı bir amaç vardır. O da Akdeniz’in en parlak ve
zengin kenti olan İstanbul’dur. Yani Haçlılar Hıristiyan
kardeşlerinin başkentine göz dikmişlerdir, Roma İmparatorluğu’nu
yeniden diriltme emelindedirler. Bu nedenledir ki Batı Avrupa’daki
Roma–Germen İmparatorluğu, Haçlı Seferleri’ni düzenleyenlerin
başında yer alır. Bu seferlerin en önemlileri, I. ve II. Haçlı
Seferleridir. İlk Haçlı Seferleri’ne katılanlar, Macaristan
Krallığı’na girer girmez şehirleri yağmalamaya başlamış ve 4 bin
civarında insanı katletmişlerdir. Aynı kalabalık Bizans
topraklarına girdiğinde, İmparator kendilerine,
“</span><span class="c9">Herhangi bir yerde üç günden fazla
durmazsanız sizi beslerim, aksi takdirde hiçbir şey
alamazsınız</span><span class="c1">” demek zorunda kalmıştır. Çünkü
gelenler, durdukları yeri yağmalamaktadırlar. Üstelik kendi din
kardeşlerinin şehir ve köylerinde de katliam
yapmaktadırlar.</span></p>
<p class="western6" xml:lang="tr-TR"><span>Haçlı
Seferleri’nin en trajik ve utanç vericisi dördüncüsüdür. 1182 ve
1185 tarihlerinde İstanbul’daki yerli halkın, Pera’da -bugünkü
Galata’da- yaşayan Venediklilere karşı husumeti bir ayaklanmaya
dönüşmüş, ufak çapta bir katliam ve yağmalama görülmüştü. Venedik
bunun intikamını almakta gecikmedi. Haçlı Seferleri’ni Kudüs’ten
çok, zengin şehir Konstantinopolis’e yöneltmeyi iş
edindi.</span></p>
<p class="western6" xml:lang="tr-TR"><span>Haçlılar
o zamanki İmparator Isaac Angelos’un zaafından da istifade ederek
bir tür hile ile şehre girdiler. Büyük bir dram yaşanmaya başladı.
Daha önce tahtından edilen ve gözlerine mil çekilen İmparator
Alexios’un küçük oğlu da, imparatorluk memurlarından birinin
ihaneti ve işbirliği sonucu ortadan kaldırılınca Haçlılar şehre
girmekte gecikmediler. Dünyanın en parlak şehri, 1204 yılının 12
Nisan’ından itibaren 50 yılı aşan bir süre karanlık bir dönemin
içine girdi.</span></p>
<p class="western9" xml:lang="tr-TR"><img src="tmp_adbb485182d890bb1a3452483822dda6_p4TE5W_html_m346ab8b9.gif" id="graphics5" alt="" class="calibre6"/></p>
<p class="western6" xml:lang="tr-TR">
<span>Yapılanları anlatmak çok zordur. Sultanahmet Meyda-nı’ndaki,
Mısır’dan getirilen hakiki dikilitaşın yanında, İmparator
Konstantin Porfirogenetos zamanında dikilen bir taş örme sütun daha
vardı. Bunun etrafı pirinçle kaplanmıştı ki güneş gördükçe altın
gibi parlardı. Haçlı sürüleri bunu altın sanarak söktüler. Şehirde
yağmalanmadık eski eser kalmadı, insanların ırzı çiğnendi, kadınlar
ve çocuklar öldürülüp sokaklara yığıldı. Bu faciayı bizzat yaşayan,
sonradan kaçmak zorunda kalan çağın Bizans tarihçisi Niketas
Konyatis olanları bütün dehşetiyle anlatır.</span></p>
<p class="western6" xml:lang="tr-TR"><span>Ortodoks
ve Katolik dünyası arasındaki nefret ve çekişme de bundan sonra
daha çok pekişmiştir. Yoksa İstanbul’daki Patrik ile Roma’daki Papa
arasında 10. asırda yaşanan teolojik münakaşalar kitleleri fazla
ilgilendirmezdi. İşin içine kan girince durum değişti. O gün Doğu
medeniyetinin en önemli parçası yağmalandı. Ayasofya gibi bir mabet
bile bu yağmadan nasibini aldı ve rezilane eğlencelerle manen
kirletildi.</span></p>
<p class="western2" xml:lang="tr-TR"><span class="c1">Haçlı Seferleri’nin bu safhası, İstanbul’un yağması için Işın
Demirkent’in</span> <span class="c9">Haçlı Seferleri</span>
<span class="c1">başlıklı kitabına bakılmalı. Kitapta, yağmalanarak
İstanbul’dan Batı’ya taşınan mukaddes emanetler ve heykellerden söz
edilmektedir. Venedik San Marco Meydanı’ndaki dörtlü tunç
heykeller, o günkü yağmada çalınan sanat eserlerindendir. Bunun
benzeri nice değerli eser, yurt dışındaki saray ve müzelerde
karşımıza çıkabiliyor.</span></p>
<p class="western6" xml:lang="tr-TR"><span>Bu
seferle Ortodoks elit şehirden atıldı. İmparator ailesinden
Komnenoslar, Trabzon’a sığındılar. İki küçük imparator adayı,
teyzeleri Gürcistan Kraliçesi’nin yardımıyla Trabzon’da Pontus
İmparatorluğu’nu kurdular. Bilindiği gibi bu devlet, Fatih’in
1461’deki fethine kadar yaşamaya devam etti. Bu yağmayla birlikte
ikinci bir grup olarak Laskarisler hanedanı da İznik’e çekildi,
orada parlak ve küçük bir Bizans devleti kuruldu.</span></p>
<p class="western6" xml:lang="tr-TR"><span>Haçlı
Seferleri’nin muvaffakiyetini önleyen unsurlardan biri, Nurettin
Zengi’nin yanında yetişmiş olan Selahaddin-i Eyyubi gibi büyük bir
komutandır. Eyyubi, dört sene gibi kısa bir sürede, (1185–89) Urfa,
Antakya ve Kudüs’te kurulan kontluk ve krallığı ortadan kaldırmaya
muvaffak olmuştur. Fakat Haçlılara asıl darbeyi vuranlar, Ayn-ı
Callut’ta Moğolları yenen Memluklardır. 1269’da Sultan Baybars,
Moğollar gibi bir kuvveti durdurmaya muvaffak olmuştur. Bu sefer
de, 1291’de onun evlatları, Haçlıları bu topraklardan
sürebilmiştir.</span></p>
<p class="western6" xml:lang="tr-TR"><span class="c3">Haçlılar ve yerel halk</span></p>
<p class="western6" xml:lang="tr-TR"><span>Evvela
şunun üzerinde ısrarla durmak gerekir: İddia edildiğinin aksine,
Batı ile Doğu arasındaki kültürel ilişkilere fazla vurgu yapmamamız
lazımdır. Çünkü zamanın Arap tarihçileri, Haçlılarla yerli Müslüman
ve Hıristiyanlar arasında bir ilişki olduğundan pek bahsetmiyorlar.
Vakıa Tirli Gregor gibi, yerli Haçlı diyeceğimiz bir tarihçi,
Doğulularla kaynaştıklarını iddia ediyorsa da bu basit bir
temenniden öte bir şey değildir.</span></p>
<p class="western6" xml:lang="tr-TR">
<span>Müteveffa İsrailli tarihçi Joshua Prower -ki kendisi
Alman-Polonya ekolünde yetişmiş, mütebahhir bir Ortaçağ
tarihçisidir- Haçlı Krallığı üzerindeki eserinde çarpıcı gerçekleri
ortaya koymuştur. Mesela bunlar çocuklarını Avrupa’da okutmaya
devam etmişlerdir. Doğudaki ünlü medreselerin hiçbiri onları
çekmemiştir. Gündelik âdetleri bile değişmemiştir. Mesela o sıcak
iklime rağmen, hamama girmemeye devam etmişler, bölgenin ipekli ve
pamuklu kumaşlarını kullanma gibi âdetlere
uymamışlardır.</span></p>
<p class="western6" xml:lang="tr-TR"><span>Yerli
Müslümanlarla ilişkileri çok kötü olduğu gibi, Hıristiyanlarla da
iyi geçinmemişlerdir. Haçlıların geçinebildikleri tek Hıristiyan
grup, Lübnan’da yaşayan ve o tarihte Katolik inancına bağlı olmayan
Marunîlerdir. Marunîler Haçlılarla iyi geçinen tek grup oldukları
için, diğer Doğu Hıristiyanlarının nefretini kazanmışlardır.
Bilindiği üzere bir müddet sonra Lübnan Marunîleri Batı kilisesine
tabi olmuştur.</span></p>
<p class="western6" xml:lang="tr-TR"><span>Üzerinde
asıl durulacak şey, bunların kurmak istedikleri toprak düzenidir.
Bu toprak ve vergi düzeni kimseyi memnun etmemiştir.
Gayrimüslimlerden alınan cizye vergisini kaldırmadıkları gibi, bunu
Müslümanlara da tatbik etmişlerdir. Dolayısıyla burada
Avrupalıların mevcut halkı sömürmesi gibi bir vakıa ortaya
çıkmıştır. Bu yüzdendir ki yerli halk, Müslüman emirlerle
ilişkisine devam etmiştir.</span></p>
<p class="western2" xml:lang="tr-TR"><span class="c1">Haçlıların Doğu’daki unsurlardan mimarî olarak neyi kazanıp
neyi götürdükleri de tartışılır. Civardaki eski eserlerin tahribine
dayanan muazzam kaleler kurmuşlardır. Bunlardan bazıları, eski Roma
tipi garnizon merkezlerinin tamirine dayanmaktadır. Bugün bunlar
ziyaret edilir, edilebilir, edilmelidir. Tabii bilmiyoruz, Akka
Kalesi, civardaki kaç eski eserin ortadan kaldırılmasıyla ortaya
çıktı? Suriye’deki el-Rusafa, İmparator Friedrich Barbarossa’nın
boğulduğu Silifke çayı civarındaki kale, Bodrum Kalesi bu dönemden
sonra inşa edilmişlerdir. Çünkü Haçlılar Akdeniz’den çekildikten
sonra da Kıbrıs’ta, Akdeniz adalarında, Rodos’ta, Bodrum’da
yaşamaya devam ettiler. Sonra Malta’ya yerleştiler. İşin ilginç
tarafı; bu zevatın uzantıları, Baltık bölgesinde silahlı şövalyeler
tarikatı kurarak o bölge halklarına hücum edip topraklarını idare
etmeye kalktı. Nihayet bunlar, ilk büyük darbeyi</span>
<span class="c9">Alexander Nevski i</span><span class="c1">simli
ünlü Rus hükümdardan yediler. Tarihî Rusya’nın kuruluşu da bu
zaferden sonra ortaya çıktı.</span></p>
<p class="western6" xml:lang="tr-TR"><span class="c3">Haçlı Seferleri ne gibi etkiler bıraktı?</span></p>
<p class="western6" xml:lang="tr-TR">
<span>Haçlıların Türkleşen Anadolu’yu geri almaları mümkün
görünmüyordu. Bu onlar için bir asır evvel, Miryokefalon Savaşı ile
bitmiş, Türkler arasında ehl-i salib zihniyetine karşı bir
uyanıklık başlamıştı. Bu dünya, Avrupa’nın gelişen siyasî ve
iktisadî hegemonisine karşı, bir nevi ehl-i İslam cihadından söz
ediyordu.</span></p>
<p class="western6" xml:lang="tr-TR">
<span>Selçukluların, başlangıçta Haçlıları fazla ciddiye almadığı
görülmektedir. Anadolu yakasında Haçlılarla ilk mücadele eden kişi,
II. Kılıçaslan’dır. Buralarda Haçlı Seferleri tarihî bir motif
olarak kullanılmaktadır.</span></p>
<p class="western6" xml:lang="tr-TR"><span>Ortodoks
dünyasında, Rusya’da ve bu yıkıma maruz kalan Hellen dünyasında
Haçlılık ve Katolisizm, cahil halka kadar inen bir Batı nefreti
yaratmıştır. Mesela Yunanlılar, hâlen bu dünyaya soğuk bakarlar.
İşte Yunanistan, Avrupa Birliği’ne girmiş, orada hürmet görüyor;
buna rağmen sıradan Yunanlı vatandaş ve din adamı, Batı kilisesine
karşı şüpheler besler. Bu görülebilen bir şeydir. Bu şüphe ve
nefret, denilebilir ki Doğu kilisesinin merkezî noktası
sayılabilecek bir şeydir. Bu durum, Rusya’da ve Slavlar arasında
daha da yaygındır.</span></p>
<p class="western6" xml:lang="tr-TR"><span>Hiç
şüphesiz ki Avrupa da aydınlanma felsefesine yaslanarak, Haçlı
Seferleri’ni pozitivist bir yaşayışın düşmanı olarak görmüştür. Bu
olayla kuvvetlenen bir Hıristiyanlıktan söz edilmiştir. Bunun
tarihî kalıntıları da olmuştur. Haçlıların Kudüs’te giydikleri
krallık tacı, Kudüs elden düştükten sonra da bünyelerinde
kalmıştır. Bazı Avrupa hükümdarlarının, mesela Mukaddes Roma-Germen
İmparatoru’nun ‘Kudüs Kralı’ gibi boş bir unvanı vardır, bunlar
tarihî kalıntılardır.</span></p>
<p class="western6" xml:lang="tr-TR">
<span>Haçlılık, Endülüs’te, Güney İtalya’da, Sicilya’da gerilemeye
başlayan, Girit’i ve Antakya’yı kaptıran Müslümanlığın yediği son
darbedir. Buradan sonra, Ortadoğu’da yeni bir kuvvet olan Türkler,
Haçlı Seferleri’nin yarattığı dağıtıcı ve bozguncu havayı düzeltmek
için yeni bir fütuhata ve direnişe geçeceklerdir. Onun içindir ki
XIII. asırdan sonra bütün Ortadoğu’da bir Türk ağırlığı
hissedilmeye başlanmıştır.</span></p>
<p class="western6" xml:lang="tr-TR"><span>Daha
sonra, XV. asırda Granada düşer ve Kurtuba elden çıkar. Bu,
Endülüs’teki Müslüman hâkimiyetinin sona ermesi anlamına gelir, ki
üç dine de mensup insanın birlikte yaşayıp üretebildiği Endülüs’ün
elden çıkması, beşeriyetin ortak tarihi bakımından büyük bir
kayıptır.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">ANADOLU’DA
OSMANLI HÂKİMİYETİ</span></a></span></p>
<p class="western2" xml:lang="tr-TR"><a id="AOH"/> <span class="c1">Osmanlı ilerlemesinin en kritik, en
eleştirel noktalarından biri Yavuz Sultan Selim Han’ın
savaşlarıdır. Bunun üzerinde biraz durmamız gerekiyor:
İmparatorluğun doğuya doğru ilerlemesinde iki tane savaş, çok
önemli bir rol oynamaktadır. İlki Otlukbeli Savaşı’dır.</span></p>
<p class="western6" xml:lang="tr-TR">
<span>Malazgirt’ten üç asır sonra, 11 Ağustos 1473’te Erzincan
civarında Otlukbeli mevkiinde Akkoyunlu hükümdarı Uzun Hasan’ı
yenen Fatih Sultan Mehmed, Doğu Anadolu bölgesinin bugüne kadar
uzanan kaderini çizmiş oldu. Türkmen aşiretler Doğu’ya, İran’a
çekildiler ve Doğu Anadolu’nun yeni oluşan etnik yapısı XX.
yüzyılın başına kadar devam etti.</span></p>
<p class="western6" xml:lang="tr-TR"><span>Osmanlı
edebiyatında Akkoyunlu Uzun Hasan’a “Hasan Padişah” denir. Onun
Doğu Anadolu toprak düzeni için çıkardığı kanunnameler hemen hemen
olduğu gibi kabul edilmiştir. “Hasan Padişah” teşkilatçılığı ve
meşruiyyeti tasdik edilmiş bir hükümdardır. Ancak Otlukbeli Savaşı
da son derece önemlidir; çünkü Otlukbeli, iki Türkmen devleti
arasında geçmiş bir kavgadır. Bu Türkmen devletlerinden bir tanesi,
Türkmenliğin bütün ananesini, teknolojisini, askerî ve idarî
yapısını devam ettiriyor. Öbürü ise, yeni çağların Rönesansı’nın
askerî tekniklerini almış, uyarlamış, uygulamış bir
kuvvettir.</span></p>
<p class="western6" xml:lang="tr-TR"><span>Uzun
Hasan, bilindiği gibi Trabzon Komnen hanedanının torunudur. Bizans
İmparatorluğu ailesinin, dolayısıyla Gürcü hükümdarlarının kanını
taşır. Bu soy, ilerde Şah İsmail’in şahsında etkisini
gösterecektir. Şah İsmail Safevi, Uzun Hasan ile Erdebilli
Şeyhler’in çocuğudur. Bunlar, Ehli Beyt’e mensup, emperyal
ailelerdir. Safevilerin askerleri fevkalade iyi savaşan, inanmış
bir kitledir. Peki niye yeniliyorlar? Yeniliyorlar, çünkü Safeviler
devlet olarak teşkilatlanmaya çalışıyorlar. Bunun için dini ve
ideolojiyi kullanıyorlar. Şiiliği ilk defa bir resmî din ilan
ediyorlar. Böyle bir mezhep her zaman varlığını sürdürmüştür; ancak
devletin resmî dini ilan edilmesi ilktir. Ama bu hareketlerden
hiçbiri Osmanlı’nın karşısında duramamıştır, bu
önemlidir.</span></p>
<p class="western6" xml:lang="tr-TR">
<span>Memluklar karşısındaki zafer de aynı şekilde açıklanır.
Memluk devleti ve askerî yapısı yabana atılmamalıdır. Hulagu’nun
kan içici fakat ok gibi ordularını, Moğollar’ı durduranlar
Memluklardır. Böyle savaşçı bir geleneği olan, Çerkez ve Türk
asıllı idarenin hükmettiği bu Mısır devletini, Yavuz Sultan Selim
Ridaniye’de ve Mercidabık’ta nasıl ortadan kaldırıyor? Doğrudan
doğruya üstün askerî bir teknoloji ile...</span></p>
<p class="western6" xml:lang="tr-TR">
<span>Unutmayalım ki, Birinci Cihan Harbi’nin çetin günlerinde
romantik Kanal Seferi’ne çıkan Cemal Paşa, Sina Çölü’nü, Yavuz
Sultan Selim kadar kolay ve kayıpsız geçemedi, çok kayıp verdi.
Mevsimi ayarlayamadı; kum fırtınası zamanıydı. Kum gözlükleri
olmadığı için askerlerimizin bir kısmı kör oldu, susuzluk çekti.
Muharebelerin teşkilatlanması ve stratejisi de toptan bir hataydı.
Yavuz Sultan Selim ise, o asrın en üstün teknolojisiyle donandığı
ve coğrafyayı, iklimi öğrendiği, hesapladığı için çölü çok daha
rahat ve başarılı bir şekilde geçti. Mısır Seferi, Osmanlı askerî
teknolojisinin ama bunun yanında çevre bilgisinin de gelişmişliğini
göstermektedir. O dönemde Osmanlı, askerî teknoloji bakımından bir
Rönesans devletidir.</span></p>
<p class="western6" xml:lang="tr-TR"><span>Burada
ikinci bir unsur, Çaldıran Savaşı ve 1473 Otlukbeli İran-Osmanlı
çatışmasıdır. İran-Osmanlı çatışması, bizim bugünkü İran-Türk
gerilimine benzemez. Zira iki tarafta da Türkler yer almaktadır.
İran’ı idare edenler, Türkmen Oğuzlardır. Osmanlı tarafındaysa esas
itibariyle saf Türkmenlik söz konusudur; ama devşirmelik yeni bir
güç yaratmıştır. Burada doğrudan doğruya iki tane devletin
çatışması vardır. Anadolu’ya ve Suriye’ye hükmeden kuvvet, İran’la
çatışmak zorundadır. Romalıların burada ne kadar zorluk ve kayıp
vererek çatıştığı malum; İkinci Roma (Bizans) da öyle. Osmanlı–İran
çatışmasında da böyle olmuştur.</span></p>
<p class="western2" xml:lang="tr-TR"><span class="c1">Bazı tarihçilerimiz bugün; “</span><span class="c9">O devirde
Türklük ve Osmanlılık yoktu</span><span class="c1">” diyorlar.
Bunlar aslında bugünün yorumları ve sınıflandırmalarıdır, XV.
asırla pek alakası yoktur. Şah İsmail şiir yazardı, hakikaten büyük
bir şairdi. Türk edebiyatının hürmet edilecek büyüklerinden
biridir. Aruz vezniyle tertemiz şiirler yazmıştır. Bu tertemiz
şiirlerin yazılışında, gördüğü terbiye kadar, propagandanın da rolü
vardır. Zira o, Türkmenlerin padişahıdır; herkes şiirini
söyleyebilmeli, tekrarlayabilmeli ve anlayabilmelidir kaygısını
taşır. Yavuz Sultan Selim’in şairliğindeyse böyle bir kaygı yoktur.
O, İran kültürüyle yetişmiş bir Türk hükümdarı olarak Farsçayı çok
sevmektedir. Divanı da öyledir. Herkes şiirde millî dili bütün
sadeliğiyle kullanmak zorunda değildir. Şiir, şairin işidir. Şair
bir sanatçıdır, onun özgürlüğüne saygı duyarız.</span></p>
<p class="western6" xml:lang="tr-TR"><span>Burada
ısrarla bir şeyin üzerinde durmalıyız: Osmanlı Suriyesi;
Filistin’i, Lübnan’ı, Antakya’yı ve Şam’ı içerir. Roma devrinde
Antakya, bundan kopuk bir parçadır. Bugün olduğu gibi, Araplar
diğer kısımlara “Bilad’uş Şam” derler. Şam demek, sadece Şam
vilayeti değildir; Haleb dışarıda olmak şartıyla bütün Suriye’dir.
Antep ve Urfa, Haleb’in ayrılmaz parçalarıdırlar. Nitekim Osmanlı
döneminde de, daha önceki imparatorluklar zamanında da Haleb ile bu
kısım bitişiktir. Bu bölgelerin etnik yapısı çok
farklıdır.</span></p>
<p class="western6" xml:lang="tr-TR"><span>Haleb
tıpkı güney vilayetlerimiz Antep ve Kilis gibi Türkmenlerin
yönetiminde, onların hâkim olduğu bir bölgedir. Orada Türkmenlerin
mutfağı ve kültürü hâkimdir. Çok yakın zamana kadar da bu böyle
olmuştur. Araplaşma faaliyeti geç sonuçlanmış, belki de
tamamlanamamıştır. Tipik Suriye’yi Lübnan ile ve Ürdün’ün bir
kısmıyla düşünmek gerekir, bu ayrı bir bölgedir. Bugünkü Arap
siyasî coğrafyası, bu tarihin kültürel realitelerine pek uymaz.
Biraz da cetvelle çizilmiş bir sınır yapısı söz konusudur. Bunları
her türlü siyasetin dışında, tarihî realite olarak ele almak ve
bilmek gerekmektedir.</span></p>
<p class="western6" xml:lang="tr-TR"><span>Yavuz
Sultan Selim Han gibi, 24 yıl Trabzon vilayetini yönetmiş, şehzade
olarak idarî ve askerî bütün marifetini göstermiş, Gürcistan’a
seferler yapmış, bölgeyi çok iyi tanıyan ve orada çok iyi tanınan
biri, bu bölgeyi ancak 8 yıl yönetebilmiştir. Bu 8 yılın içinde,
bugünkü Güneydoğu Anadolu’yu, Doğu Anadolu’yu, Suriye’yi, Lübnan’ı,
Filistin’i, Mısır’ı ve Hicaz’ı imparatorluğun coğrafyasına
katmıştır. Bu çok büyük bir parçadır.</span></p>
<p class="western6" xml:lang="tr-TR">
<span>Karşımızda çok önemli bir mareşal vardır: Osmanlı ilerleyişi,
Yavuz Sultan Selim gibi bir askerî dehanın, Rönesans tipi bir
askerî teknolojinin ürünüdür. Bunu bilmek gerekiyor. Övünmek için
söylemiyoruz, ama bu böyledir. Bu bir sanattır ve Osmanlı da bu
sanatı bilmektedir.</span></p>
<p class="western6" xml:lang="tr-TR"><span>İki sene
içinde ele geçirilen bu bölge, 4 asır boyunca imparatorlukta kaldı.
1917’de, İngilizlerin ilerleyen orduları karşısında I. Cihan
Harbi’nin mağlubu olarak buraları terk ettik. I. Cihan Harbi’ne
girmeseydik, o hengâmenin içinde o hataları tekrarlamasaydık, bu
bölgeler daha bir süre bizde kalacaktı. Çünkü Balkanlar’ın aksine,
buradaki ulusçuluk o derece örgütlü ve silahlı değildi. Çok
ilginçtir, bu bölgeler, merkezî hükümetin politikalarıyla,
iktisadî, siyasî, içtimaî sistemiyle Balkanlar kadar iç içe
olmamıştır. Bunu bilmekte fayda vardır. Ancak Kanuni Sultan
Süleyman devrinde ve sonraki asırlarda, burada bir Osmanlı mimarisi
görülmeye başlar.</span></p>
<p class="western2" xml:lang="tr-TR"><span class="c1">Kanuni devrinden niye</span> <span class="c9">imparatorluk</span> <span class="c1">diye bahsediyoruz? Çünkü
onun devrinde imparatorluğun vasıfları görülür; mesela XV. asır
boyunca mimariye bakılırsa, birtakım camilerde yerel özelliklerin
hâkim olduğu fark edilir. Mesela o asırlarda yapılan Üsküdar’daki
Rum Mehmet Paşa Camii veya Atina’daki camilerimiz böyledir. Kanuni
devrinde ise bütün bir mimari tek elden çıkmış gibidir. Tırhala’ya,
Vidin’e, Haleb’e, Şam’a gidin; Trakya’daki camilere, Ankara’daki
Cenabî Ahmet Paşa Camii’ne bakın, aynı tarzı göreceksiniz. Bu,
Büyük Sinan’ın ve onun çıraklarının damgasını taşıyan bir
mimaridir. XVI. yüzyılda artık karşımızda bir Osmanlılık vardır.
Sadece askerleriyle ve kanunlarıyla değil, mimarisi ve sanatıyla da
vardır. Bu Karlofça’ya kadar devam eder.</span></p>
<p class="western6" xml:lang="tr-TR"><span>Tarihi,
antlaşmalarla ve harplerle belirleyip bölümlemek, her zaman
isabetli değildir. Ama tarihçimiz için Karlofça büyük bir dönüm
noktasıdır diyebiliriz. Bu dönemde Osmanlı, hukukî açıdan,
uluslararası ilişkiler açısından kendini değiştirir. Romanist bir
sistem içine girer. Uluslararası alanda devletler sistemine ve
Grotius Hukuku’na geçmektedir artık. Bu ne Hıristiyan hukuk
anlayışıdır ne de Müslüman... Klasik Roma hukuk anlayışının
ürünüdür. Osmanlı, iktisadî bakımdan da yeni ilişkiler içine
girmekte, ağır bir şekilde toprak kaybetmektedir. Yenilmenin,
durulmanın izleri artık görülmeye başlanmıştır.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">OSMANLI’NIN
BALKAN FÜTUHATI</span></a></span></p>
<p class="western2" xml:lang="tr-TR"><a id="OBF"/> <span class="c1">Osmanlı Devleti, Balkanlar’da
fethettiği yerlerde köylülerin ve şehirli esnafın vergilerini
azalttı. Klasik Roma İmparatorluğu’nda olduğu gibi, bu bölgede de
devletin tekeline girdikten sonra ticaret yolları gelişti.
Öncesinde Balkanlar’da bu anlamda bir gelişme yoktu. Osmanlı’nın
geçişinden sonra nehirlerin üzerine köprüler yapıldı. Ivo Andriç,
“Drina Köprüsü” [Na Drini Cuprija] adlı romanında bunu veciz bir
şekilde anlatır.</span></p>
<p class="western6" xml:lang="tr-TR"><span>Bu gibi
tesislerin ve kervansarayların yanında askerî amaçlar dolayısıyla
da yollara önem verildi. Bu yollar sebebiyle Balkanlar’da
ticarette, ziraat ve hayvancılık ürünlerinde gelişme meydana geldi.
Bu çok önemli bir şeydir. Ünlü Bulgar tarihçisi Nikolai Todorov,
“Balkan Şehri” [Balkanski Gorod] isimli eserinde bunu çok iyi ifade
etmektedir.</span></p>
<p class="western6" xml:lang="tr-TR">
<span>Anadolu’nun geri kalmasına sebep olsa da, geçen asırlar
içinde Rumeli’ye daha fazla yatırım yapılmıştır. Bu ne zamana kadar
sürmüştür? XIX. asırda Balkanlar’daki toprak kaybına kadar bu böyle
devam etmiştir, ki bu devir Sultan II. Abdülhamit dönemine
rastlar.</span></p>
<p class="western6" xml:lang="tr-TR">
<span>Osmanlılık, Katolisizm karşısında gerileyen Ortodoksluğun
desteklenmesidir; Sırplar karşısında eriyip dağlara çekilen
Arnavutlar’ın desteklenmesi ve tekrar Kosova’ya yerleştirilmesi
demektir. Osmanlılık, vergi ve angaryayla ezilen köylülerin bir
süre için rahat bırakılması demektir. Osmanlılık, büyük feodallerin
Balkanlar’da ortadan kaldırılıp, küçük feodallerin toplumla
bütünleşmesine fırsat tanınması demektir. Osmanlılık, İtalyan
şehirlerinin kendi aralarındaki Doğu Akdeniz rekabetinden istifade
etmek demektir. Nihayet Osmanlılık, değişik dinlere ve dillere
fırsat verilip, bunların birbirine karşı kullanılması demektir.
İşte bunlar Osmanlı’nın ilerlemesinde çok önemli unsurlar
olmuştur.</span></p>
<p class="western6" xml:lang="tr-TR"><span class="c3">Osmanlı ve Heterodoksi</span></p>
<p class="western6" xml:lang="tr-TR"><span>Şimdi
burada, akla bazı sorular gelmektedir. Rum kilisesine ve Musevi
cemaatlerine gösterilen hoşgörü veya destek, farklı Müslüman
gruplara ve İslam yorumlarına niçin gösterilmemiştir? Burada
farklılıktan kastedilen, bugün yanlış bildiğimiz heterodoksi
kavramıyla anlatılan şeydir.</span></p>
<p class="western2" xml:lang="tr-TR"><span class="c1">Heterodoksi ile; Rafizî diye tanımladığımız birtakım
mezhepler, tarikatlar ve cemaatler kastediliyor. Devletin bekası
adına bunlar ezilmektedir. Bu konuda çok şeyi yanlış biliyoruz.
Mesela Şeyh Bedrettin… Resmedildiği gibi bir Şeyh Bedrettin’in
olduğu şüphelidir. Unutmayalım ki Şeyh Bedrettin, Emir Musa’nın
kazaskeridir, çok önemli bir hukuk adamıdır. Çok zıt kararlar
alması, zıt bir hukukî sistem kurması, mülkiyeti reddetmesi söz
konusu değildir. Öyle bir şey görünmüyor.</span> <span class="c9">Varidat</span> <span class="c1">isimli eserinin şüphe ile
karşılanması gerektiğini, dinler tarihi konusunda otorite olan
Profesör Ahmet Yaşar Ocak ileri sürüyor.</span></p>
<p class="western6" xml:lang="tr-TR"><span>Devletin
o günlerde dinî hürriyete, değişik dinî yorumlara, mezhep
farklılıklarına tahammül etmesi mümkün değildir. Çatışmalı durum
kanla bastırılmıştır. Demek ki devlet, tanıdığı Hıristiyan
cemaatler, mezhepler, Müslümanlar ve Museviler dışındaki gruplara
karşı son derece teyakkuz içindedir. Anadolu’daki Türk devleti,
XII. asırdan beri bu gibi sistem dışı dinî hareketlere son derece
kuşkuyla bakmaktadır. Bu bir gerçektir, çünkü burada devlet hayatı
ön plandadır. Bununla birlikte siyasî harekete kalkışmayan, malî
protestolara girmeyen bir dinî hareketin sert bir karşılık görmesi
de söz konusu olmamıştır. Mesela Hurufîler… Heterodoks olarak
tanımlayabileceğimiz bir mezhep olmalarına rağmen, uzun zaman
takibe uğramamışlardır. Hatta Fatih Sultan Mehmet’in bunlara
sempatiyle yaklaştığı ileri sürülmektedir. Ne zaman ki devletin
içine sızmaya başlamışlardır, işte o zaman Sadrazam Mahmut Paşa
buna dayanamamış, Hurufilerî toplayıp yaktırmıştır. Bu ceza da
İslam’dan hareketle verilmiş değildir. Hurufîler, büyücü olarak
değerlendirilip cezalandırılmışlardır. Sadrazam Mahmut Paşa,
aslında İslamî terbiye ve bilgi açısından iyi bir devlet adamıdır,
ancak eski bir Hıristiyan ve ruhban ailesinden gelmektedir.
Hurufîlere karşı uyguladığı sert ceza, herhalde buradan ileri
gelmektedir.</span></p>
<p class="western6" xml:lang="tr-TR"><span>Evet,
Osmanlı Devleti’nde, İslam’ın dışındaki hareketlere karşı bir kuşku
vardır. Bunun sebebi nedir? Mesela XVI. asırdan itibaren var olan
Dürzîler’e bakalım. Dürzîler bugün de Lübnan, Suriye ve İsrail’de
yaşıyorlar. Din bilginleri, Dürzîleri şiddetle İslam’ın dışında bir
inanç grubu olarak değerlendiriyorlar. Dürzîlik hakkında çok sağlam
bilgilere sahip değiliz. Çok kapalı bir dinî inanç grubudurlar.
Fakat şunu biliyoruz: Osmanlı’da kamu hayatında Sünnî fıkhı
kullanıyorlar. Vergiyi Müslümanlar gibi veriyor, askerliği de öyle
yapıyorlar. Kuşkuyla karşılanmalarına rağmen devletin şiddetine pek
de maruz kalmamışlar. Aynı şey Yezidîler ve Nusayrîler için de
söylenebilir. Bunlar bir meselenin parçası olmamışlardır. Demek ki
devlet, reel siyasî duruma karşı gizli bir yapılanma içine
girenlere sert davranmıştır.</span></p>
<p class="western2" xml:lang="tr-TR"><span class="c1">XIX. yüzyılda ise, devletle problem yaşamış gruplar
görmezlikten gelinir. Mesela Ahmet Cevdet Paşa, merkezî İslamî
yorumun dışında kalan inanışların hemen hepsine işaret ettiği
halde, Anadolu Alevîliği’nden söz etmez. Bu, bir küçümseme ve
Alevîliği dışlama anlamında değildir; daha çok, geçmişte yaşanmış
bir yarayı, aile içi bir bölünmeyi örtme çabası olarak okunabilir.
Diyelim ki Ahmet Cevdet Paşa, muhafazakâr biridir. Peki Şemsettin
Sami gibi lâik zihniyetli bir adam için ne söyleyeceğiz? O da bunu
yapmaktadır. Meşhur ansiklopedisinin [Kamusü’l Âlâm]</span>
<span class="c9">Akçadağ</span> <span class="c1">maddesinde
nüfustan, etnik yapıdan, dilden ve madenlerden bahseder, ama
katiyyen Alevîlik ve Sünnîlik gibi şeylerden söz etmez.</span></p>
<p class="western6" xml:lang="tr-TR"><span class="c3">Balkanlar’ın Anadolu ile Bütünleşmesi</span></p>
<p class="western6" xml:lang="tr-TR">
<span>Osmanlılığın Balkanlar’da ilerlemesinde rol almış bazı
unsurlar üzerinde durduk. Bu ilerleme, parçalanmış Balkan dünyasını
birleştiren bir fütuhattır. Bu fütuhatın, çok enteresan yöntemleri
vardır. Yunanistan ve Arnavutluk gezilirse görülür. O yalçın dağlar
ve kaleler nasıl fethedilmiştir? Bunun arkasında, hem askerî
teknoloji hem de çok üstün bir diplomasi trafiği yatmaktadır. Bu
unutulmaması gereken çok önemli bir konudur.</span></p>
<p class="western6" xml:lang="tr-TR"><span>Diğer
bir konu da, Balkanlar’ın Anadolu ile nasıl bütünleştiği, iktisadî
sistemin nasıl kurulduğudur. Şunu açıkça belirtmek gerekiyor: Roma
döneminde Balkanlar’da en önemli alt yapı, Arnavutluk kıyısındaki
şehirlerden Selanik’e uzanan kara yoludur. Bu, Romalıların bulduğu
esaslı bir çözümdür. Bu sayede, Balkanlar’da, deniz yolunun
kuzeyinde kalan kara yolundan ulaşım ve asayiş birlikte
sağlanmaktadır. Osmanlı işte bu yolu Edirne üzerinden, Tekirdağ
yolundan İstanbul’a kadar getirmiştir. İkinci bir kol ise
Balkanlar’dan geçmekte, Makedonya’yı içermektedir. Bu sağ ve sol
kollar askerî yollardır. Bunun için ısrarla ve süratle tesisler
tamir edilmekte, suyolları korunmakta, köprüler ve geçitler
muhafaza edilmektedir. Balkanlar’dan Orta Avrupa’ya kadar iktisadî
ve idarî bir sistemin kurulması işte bu sayede
sağlanabilmiştir.</span></p>
<p class="western6" xml:lang="tr-TR"><span>Aynı şey
Anadolu için de söz konusudur. Orta Anadolu’dan geçen yollar, bir
yandan Doğu Anadolu’dan Tebriz’e, öbür taraftan Haleb, Şam ve
Arabistan’a doğru uzanmaktadır.</span></p>
<p class="western6" xml:lang="tr-TR"><span class="c3">Osmanlı ve Hilafet</span></p>
<p class="western6" xml:lang="tr-TR">
<span>Osmanlılık, daha başlarda, ideolojik olarak İslam dünyasının
öncülüğüne heveslenmiş ve bunu gerçekleştirmiştir. Bir kere, Yavuz
Sultan Selim’in hilafeti Mısır’dan aldığı, bunun sembollerini
getirdiği bir hikâyedir. Bu hikâye, XVIII. yüzyılda, Küçük Kaynarca
Antlaşması’ndaki hilafet maddesinin desteklenmesi için
uydurulmuştur. Hatta Mouradgea T. d’Ohsson (Muradcan Tosunyan) gibi
Osmanlı Ermenisi bir ünlü tarihçi ve diplomat bile buna inanmış,
“Osmanlı İmparatorluğu’nun Genel Tablosu” [Tableu General de
L’Empire Ottoman] adlı eserinde bunu yazmıştır. Oysa böyle bir şey
söz konusu değildir.</span></p>
<p class="western2" xml:lang="tr-TR"><span class="c1">Osmanlı hükümdarları, daha başlarda zaman zaman halife
unvanını kullanıyorlar. Her zaman değil, zaman zaman… Yavuz’dan
sonraki dönemde de bu böyle devam ediyor. Ama hilafete ısrarla
sahip çıkanlar, XVII. ve XIX. yüzyıllar arasındaki padişahlardır.
Bununla birlikte hilafet, her zaman çok önemsenmiştir. Hicaz’ın
hâkimi olmak gibi bir niyet, hilafeti önemli kılmıştır. Bu niyet,
“</span><span class="c9">Hicaz’ın hâkimi olmak</span><span class="c1">” şeklinde ifade edilmeyip, “</span><span class="c9">Hicaz’ın
hadimi/hizmetkârı olmak</span><span class="c1">” şeklinde
algılanmış ve ifade edilmiştir. Hilafetten maksat, İslam dünyasında
bir öncü olarak algılanmaktır. Osmanlı bunun için çok mücadele
etmiş, ancak XVI. asırda Yavuz Selim’in seferleriyle bu
gerçekleşmiştir.</span></p>
<p class="western6" xml:lang="tr-TR"><span>Bundan
sonra Osmanlı Hicaz’dan da sorumlu olmuştur. Mesela Şam Beylerbeyi,
yani Suriye Valisi, hac işlerine bakan emir olmuştur. Birtakım su
ve kervan yollarının bakımı, buralarda asayişin sağlanması onun
görevi olmuştur. Doğrusu hac işleri, o günün şartları içinde
bugünkü Suudilerden çok daha başarılı bir şekilde yürütülmüştür.
Tabii bu, müthiş bir masrafa da neden olmuştur. Suraiya Faroqhi
“Hacılar ve Sultanlar” [Pilgrims and Sultans, The Haj under the
Ottomans] adlı eserinde bu konuyu detaylarıyla araştırır. Zira
orada, mimariden ve dülgerlikten anlayan yoktur. İhtiyaç duyulan
elemanlar ülkenin uzak yerlerinden oralara nakledilir. İnşaat
ustaları, işçiler, mimarlar... Bütün bu aşırı masraf, İslam dünyası
üzerinde etkili olmanın bedelidir. O zamanki devlet için bu son
derece makul karşılanmıştır.</span></p>
<p class="western6" xml:lang="tr-TR"><span class="c3">Devşirme</span></p>
<p class="western6" xml:lang="tr-TR"><span>Sultan
II. Murat’ın II. Kosova Savaşı’ndan ve Kosova’daki başarısından
sonra Osmanlı Devleti artık yıkılmaz bir imparatorluktur. Bu
imparatorluk, Haçlıların saldırısını püskürtmüştür. Haçlıların
başında Hunyadi Yanoş vardır ki bu, Macar tarihinin gördüğü en iyi
komutandır. Macar ordusu, diğer Avrupa ordularına benzemez; bizim
yeniçerilere benzer, iyi savaşan askerlerden oluşur. Üstün askerî
bir teknoloji kullanan bu ordu çok sağlamdır. Gelin görün ki,
ordunun bu sağlamlığı sebebiyle Macar devleti yıkılmıştır. Zira bu
orduyu beslemek için hazinedeki para tükenmiştir. Bu bakımdan,
Osmanlı Devleti’nin kapıkulu sınıfını, yeniçerileri, sipahileri
nasıl beslediği konusu, malî, idarî ve askerî disiplin açısından
kayda değer bir mevzudur. Devşirmeyi de buna katarak incelemek
gerekir.</span></p>
<p class="western2" xml:lang="tr-TR"><span class="c1">Balkan tarihçileri, devşirme sistemi üzerinde çok dururlar.
Bunun Balkanlar’ın hayatını erittiğini, genç nüfusu tükettiğini
iddia ederler, daha doğrusu ederlerdi. Bu bir abartmadır. Çünkü
devşirme her yıl yapılmaz. İki üç yılda bir yapılır. Öyle büyük
sayıda erkek çocuğu da devşirilmez. Aksi halde bu kadar insana kim
bakacak, onları kim besleyecek? Devşirilenlerin sayısı birkaç bin
kişi ile sınırlıdır. Bunun da kuralları vardır. Devşirme eminleri,
son derece ciddi memurlardır. Seçilecek kişileri, simalarından
tanırlar, karakter okurlar. Şehir çocukları devşirilmez.
Dolayısıyla Yahudiler ve bir kısım Hıristiyan mezhepten çocuklar
devşirilme dışında kalır. Çünkü muhtemelen bunlar köylü sınıftan
değildirler. Aslında devşirilen çocuğun istikbali aydınlık
görüldüğünden bu bir imtiyaz olarak algılanır. Unutulmasın ki
devşirilenlerin en iyileri Enderun’a kaydırılıp büyük devlet
adamları olarak yetiştirilirler. Bu konuda gözden kaçırılmaması
gereken bir şey daha vardır: Türk çocukları da bu devşirme
kurumunun muhatapları olmuştur. Mesela Magrib’e, Kuzey Afrika’daki
dominyonlara gidenler, kul sınıfından Anadolulu çocuklardır,
Türklerdir. Bunu isimlerinden, cisimlerinden, götürdükleri kültürel
öğelerden biliyoruz.</span><sup class="calibre7"><a class="sdendnoteanc" href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_005.html#sdendnote1sym" id="sdendnote1anc"><span class="c1"><sup class="calibre8">1</sup></span></a></sup></p>
<p class="western6" xml:lang="tr-TR">
<span>Devşirmeler, alındıkları ordu içinde tamamen merkezî dile,
dine ve ananeye göre yetiştirilirler. Bu sınıf için hakiki bir
asimilasyondan bahsedilebilir. Kimse burada Sırplı, Moralı, Bulgar
veya Gürcü olarak kalmaz. Daha da enteresanı, belirli sınıfların ve
bölgelerin insanları devşirilir. Mesela Kapadokya yöresi ahalisi,
inşaat işçiliğinden iyi anladıkları için alınır. Buralardan ordunun
istihkâm sınıfı diyebileceğimiz mimarî sınıfı için çocuklar
devşirilir. Tabii devşirilen çocuğun etnik grubunu bilmesi de çok
kolay değildir. Eğer devşirilen çocuk bunu hatırlıyor, biliyor ve
devam ettiriyorsa da bu mesele edilmez. Mesela Vezir-i Azam Sokullu
Mehmet Paşa, ailesiyle irtibat kurmuş, kardeşini bir ara Sırp
Patriki yaptırmıştır. Yine vezirlerimizden Ayas Paşa, Hıristiyan
bir Arnavuttur. Bu malum, çünkü çevresini tanımıştır. Hatta
kendisine çocukken soğuk havada bir çift ayakkabı hediye eden bir
kadına, vezirliği sırasında bu ayakkabının içine altın doldurup
bunu hediye olarak göndermiştir.</span></p>
<p class="western6" xml:lang="tr-TR"><span class="c3">Tarih kesintiye uğramaz</span></p>
<p class="western6" xml:lang="tr-TR"><span>Osmanlı
ilerleyişi nasıl bir süreçtir? Bu, çağdaş tarihçiler için büyük bir
meseledir. Bu konuyu, sadece Türk tarihçiliği değil, Batı
tarihçiliği de halletmiş değildir. Bunun elbette bir sebebi de,
yakın ve yaşayan bir tarih olmasıdır. Yakın ve yaşayan tarih
meselesi önemlidir. Bu anlamda Eski Mısır tarihi de bir ölçüde
yaşıyor. Modern insanlık, o medeniyetin kalıntılarıyla, mirasıyla
hayatına devam ediyor. Birtakım halkların, etnik ve dinî grupların
çocuklarının tarihten getirdikleri sorunlarla cebelleşmesini,
yaşayan tarih olarak adlandırıyoruz. Mesela zamanın Bulgar Çarlığı,
Yıldırım Bayezid Han sayesinde Osmanlı hâkimiyetine girmiştir.
Bugünün Bulgarları, XIX. yüzyılın Bulgarlarının dilinden ve
dinindendirler. Yani dinden ve dilden doğan sorunlar bugün de
oralarda yaşanıyor. Bugünün Bulgarları, bir anlamda dedelerinin
tarihini sürdürüyorlar. Buna yaşayan tarih diyoruz. Evet, tarih
kesintiye uğramaz; bir sonraki kuşağın hayatında devam
eder.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">BALKANLAR’DA
OSMANLI HÂKİMİYETİ</span></a></span></p>
<p class="western2" xml:lang="tr-TR"><a id="BOH"/> <span class="c1">Balkan tarihi mevzuu epey
sorunludur. Birincisi; taraflar objektif tarihî veri ve yorumları
dikkate almadan, günün siyasî ihtiyaçlarını merkeze alarak ve daha
çok romantik özlemlerine karşılık gelmek üzere yorum yapıyorlar. Bu
da Balkan tarihi dediğimiz şeyi alt üst ediyor. İkincisi; XIV-XV.
yüzyıl Balkan ve Türk tarihi kaynakları, itiraf edelim ki kıttır.
Mesela Avrupa devletlerinin 1300’lere, 1400’lere ait kaynakları,
nitelik itibariyle Balkanlarda ve Türklerde bulunmaz. Bu yüzden
Balkan tarihi, bilimsel verilerin incelenmesinden çok, büyük ölçüde
spekülasyonlara dayanır.</span></p>
<p class="western2" xml:lang="tr-TR"><span class="c1">Mesela deniyor ki Makedonya ayrı bir ulustur, Slav kökenlidir
ama diğer Slavlardan farklı bir ulustur. Bulgarlar buna karşı
çıkıyorlar: “</span><span class="c9">Hayır, Makedonya bizim bir
parçamızdır; tarihte Makedonya, Bulgaristan idi</span><span class="c1">” diyorlar. Bulgarları destekleyen veriler var mı? Var.
Haritalara dayanıyorlar. Oysa haritalar çoğu zaman doğruyu
söylemez, bu konuda yetersiz kalır. Haritalar genellikle yer
ölçümleri</span> <span class="c1">ve gözlemlerden hareketle değil,
duyumlar ve tahminlerden hareketle şekillenir. Daha başta, yanlış
çi</span><span class="c1">zilmiş haritalar tarihçileri yanlış
yorumlara götürebilmektedir. Sonra isimlendirme ve beşerî coğrafya
bilgisi ya yetersiz ya da yanlıştır.</span></p>
<p class="western6" xml:lang="tr-TR"><span class="c3">Evlilik Yoluyla Toprak Genişletme</span></p>
<p class="western6" xml:lang="tr-TR"><span>Henüz
Anadolu Birliği kurulmamışken, yani Osmanlı, Karaman Beyliği ile
cebelleşirken, bugünkü Bulgaristan bir Osmanlı ülkesidir. Selanik
ve Peleponnes, Osmanlı idaresi altındadır. Orta Yunanistan,
Makedonya, Trakya ve kuzey tarafları Osmanlı hâkimiyetindedir.
Sultan Murad-ı Hüdavendigâr, Osmanlı tarihi açısından ilk Balkan
hükümdarıdır. Çok akıllı bir politika güder ve Germiyan
hükümdarının kızı Devlet Şah Hatun’u oğlu I. Bayezid’e nikâhlatır.
Böylece Germiyan Beyliği Osmanlı’ya çeyiz olarak gelir. Bu;
Kütahya’nın merkez olduğu, Simav, Emet, Tavşanlı gibi civar
kazaları içeren geniş ve verimli bir toprak parçasıdır.</span></p>
<p class="western6" xml:lang="tr-TR"><span>Bu
önemli bir olaydır. Çünkü Şark ve Türk tarihinde bu şekilde çeyizle
toprak büyütmek pek görülmez. Bu aşağı yukarı ilk ve son büyük
istisnadır. Daha evvel de hükümdar evliliklerinde çeyiz alınmıştır,
ama bu, toprak ve ülke ilhakı şeklinde olmamıştır. Nitekim Germiyan
gibi büyük bir beylik çeyiz olarak Osmanlı’ya katılmıştır. Devlet
ve toplum bu evlilikten mutlu olmuştur, ama bu evliliği yapan
kişiler mutlu olmuş mudur, bilmiyoruz. Zira hükümdar
evliliklerinde, kız ve erkek tarafına, ‘Bu evliliği istiyor musun?’
denilmiyor. Evlilik, devletin menfaati gözetilerek yapılıyor. Bu
evlilik de bu saikle gerçekleşiyor.</span></p>
<p class="western6" xml:lang="tr-TR"><span>Fatih
Sultan Mehmet, iki kuşak sonrası itibariyle, bu evlilikten dünyaya
geliyor, ki Osmanlı tarihi açısından bu çok önemlidir. Diyebiliriz
ki Osmanlı hanedanına, Devlet Şah Hatun ile Yıldırım Bayezid Han,
annelik ve babalık yapmaktadır. Hanedan kendilerinden türemekte,
onların çocuklarıyla devam etmektedir. Bu gerçeğe rağmen
diyebiliriz ki Şark devletleri, bilhassa Türk-Osmanlı Devleti
fütuhatla büyür. Muharebeler neticesindeki ilhaklarla sınırlarını
genişletir, yoksa evliliklerle değil…</span></p>
<p class="western6" xml:lang="tr-TR">
<span>Evliliklerle genişlemenin tipik örneği Avusturyadır.
Avustur-ya’nın büyük dukaları, Viyana ve etrafındaki bölgelere
sahip olanlar, yani Habsburglu Maximilian ilk önce Burgondiya
Dukası’nın büyük kızı Marie ile evlendi. Buna tarihte “Burgond
Düğünü” denir. Bu sayede o küçük ülke, bugünkü Hollanda’nın bir
kısmı, Belçika’nın ve Fransa’nın bir kısmına hâkim oldu. İkinci
evlilik, “İspanyol Düğünü”dür. Kastilya Kraliçesi İzabel ile
Aragonlu Ferdinand’ın kızları prenses (deli) Yuana ile Habsburg
Büyük Dukası’nın oğlu Philip evlenmiştir. Bu evlilikten de bütün
İspanya’yı, İspanya’nın sömürgelerini, Avrupa topraklarını, Güney
İtalya ve Milano’yu içeren bir dünya imparatorluğu
doğmuştur.</span></p>
<p class="western6" xml:lang="tr-TR">
<span>Habsburgların tarihinde bir de “Macar Düğünü” vardır.
Habsburglu Ferdinand ile Macar Kralı Layoş, aralarında yaptıkları
bir anlaşmayla kız kardeşleri (Anna ile Maria) ile karşılıklı
evlenme konusunda sözleşirler. Bu antlaşmaya göre ilk kim ölürse,
ölenin mülkü diğerine geçecektir, ki Macar mülkü epey çoktur:
Romanya’nın yarısından, Ukrayna’nın bir kısmından, Slovakya’nın,
Hırvatistan’ın ve Sırbistan’ın topraklarından oluşan kocaman bir
krallık. İlk önce Macar Kralı ölür. Ama gelin görün ki Kral,
yatağında değil, Mohaç Savaşı’nda ölmüştür. Avusturyalılar
Macaristan’ı alamaz, çünkü buralar Türkler’in eline
geçmiştir.</span></p>
<p class="western2" xml:lang="tr-TR"><span class="c1">İşte böyle, evliliklerle büyüyen bir dünya imparatorluğu
gerçeği vardır. Bu gerçek, yarı şaka yarı ciddi bir slogan
doğurmuştur.</span> <span class="c9">“Bellum gerant alieni, tu
felix Austria nube</span><span class="c1">” – “</span><span class="c9">Bırak başkaları savaşsınlar ey mesut Avusturya, sen
evlen!</span><span class="c1">” Evliliklerle, düğün-dernekle toprak
büyüyor. Şüphesiz, hukukî ve resmî bağları çok farklı bir devlet
tipidir bu.</span></p>
<p class="western6" xml:lang="tr-TR"><span class="c3">Klasik Döneme Doğru</span></p>
<p class="western6" xml:lang="tr-TR"><span>Bu
şekilde evliliklerle kurulan ve büyüyen bir devlet yapısı Şark’ta
görülmez. Bu, çok önemli bir farktır. İfade ettiğimiz gibi Osmanlı
büyümesi ve yayılması fütuhata bağlıdır. Nitekim Niğbolu Savaşı,
Bulgaristan’ın ilhakından hemen sonra gelmiştir. İlk birleşik
Avrupa Haçlı Orduları, Niğbolu’da Yıldırım Bayezid tarafından
dağıtıldıktan sonra Osmanlı Balkan hâkimiyeti
pekişmiştir.</span></p>
<p class="western6" xml:lang="tr-TR"><span>Fetret
devrinde Balkanlar’da bazı yerler kaybedilmiştir, ancak bunlar II.
Murat devrinde tekrar geri alınmıştır. Çelebi Sultan Mehmet
Devri’nde başlayan yenileme II. Murat’la tamamlanmıştır. Hatta
diyebiliriz ki Fatih döneminde Türkiye tarihinde gerçek anlamda bir
imparatorluk doğmuştur. Fatih Sultan Mehmet Sırbistan’ı ve
Belgrad’ı alamamıştır, fakat Bosna Hersek’i alarak Arnavutluk
fethini tamamlamıştır. Bütün Mora Peleponez’e nüfuz etmiş, fakat
adalardan önemlilerini alamamıştır. Ege adalarından Rodos’u da
alamamış (ki bunu Kanuni Sultan Süleyman başarmıştır), fakat
Agriboz, Samatrakis (Semadirek), Limni gibi Kuzey Ege adalarının
önemli bir kısmını imparatorluğa mal etmiştir.</span></p>
<p class="western6" xml:lang="tr-TR"><span>XVI. ve
bilhassa XVII. yüzyılda Girit’in fethiyle, Akdeniz’in doğusu bir
Türk gölü haline gelmişti. XV. yüzyılda Rodos, Malta, Kıbrıs ve
Girit Venedik’in hâkimiyetindeydi. XVI. asırda Kıbrıs ve XVII.
asrın sonunda Girit bize geçti. Ancak Türk İmparatorluğu’nun
buralardaki deniz hâkimiyeti yeterli değildi. Çünkü bu adalar,
korsan deniz üsleriydi; Osmanlı donanmasının yayılmasını ve deniz
ticaretini engelliyorlardı. Bunun için, Akdeniz’in Türk gölü haline
gelmesi gibi bir hüküm üzerinde ihtiyatla durmalıyız. Bu Akdeniz
gölü, bütün Akdeniz anlamına gelmiyor: Malta, Sicilya, Korsika gibi
üsler hiçbir zaman elimizde olmadı. XVII. yüzyılda Girit’in
alınmasıyla ancak Akdeniz’in doğusu bir Türk gölü haline gelmiştir
ki bu hâkimiyet, aşağı yukarı XIX. yüzyılın sonuna kadar devam
etmiştir. Berlin Kongresi’nde Kıbrıs’ın İngilizlere üs olarak
verilmesinden, ardından Girit’e ayrı bir statünün tanınmasından
sonra adanın bu durumu değişmiştir. Ama diyebiliriz ki Doğu
Akdeniz, XIX. yüzyılın son çeyreğine kadar Türklerin hâkim olduğu
bir denizdir.</span></p>
<p class="western6" xml:lang="tr-TR">
<span>Balkanlar’a gelince… Oradaki fütuhat çok daha erken, 1395
gibi bir tarihte gerçekleşmiştir. XIV. yüzyılın sonunda Osmanlı
hâkimiyetine giren Bulgaristan, ancak Berlin Kongresi’nden sonra
farklı bir statü kazanmış, ardından 1908’de bağımsızlığını elde
edebilmiştir. Osmanlıların Balkanlar’daki hâkimiyeti yaklaşık beş
asra tekâbül etmektedir. Makedonya ve Sırbistan’ın doğusu için de
bu süre beş asrı geçer. Selanik için daha da uzundur. Selanik iki
kere fethedilmiştir. 1912 kışının tatsız bir gününde de bütünüyle
Yunan ordularına terk edilmiştir. Gerçi Bulgarlar da burayı almak
istiyordu, ancak Yunanlılar şehre daha önce girmiştir. Şimdi
bilindiği gibi Selanik, Yunanistan’ın bir parçasıdır. Oysa Selanik
Yunanlı değildi. Orada Hellen unsur, en az olanıydı; hâkim unsur
Yahudilerdi. Yeryüzünün XIX. yüzyıla kadar en büyük Yahudi
metropolüydü Selanik… 1912’de o şehre giren Yunanlılar önce Yahudi
mahallesinde etnik temizliğe başlamışlardır.</span></p>
<p class="western6" xml:lang="tr-TR">
<span>Toparlarsak; Balkanlar’daki hâkimiyetimiz, Ortadoğu’daki
hâkimiyetimizden daha uzun ömürlü olmuştur. İkincisi; Osmanlı
hâkimiyetinin yapısı ve bünyesi Balkanlar’da daha kuvvetlidir.
Mesela Osmanlı, Arap ülkelerinin birçoğunda, merkezî idarenin
unsurlarını o kadar kuvvetle yerleştirememiştir. Buna karşılık
Bulgaristan’da, Makedonya’da, Trakya’da, hatta Orta Yunanistan’da
Osmanlı hâkimiyeti çok tipiktir; idarî yapının bütün unsurlarını
içermektedir. Bu yüzdendir ki Balkanlar’da Osmanlılığın izleri
silinemiyor. Bunun silinmesi için, çok daha uzun bir zaman, çok
daha vandalca gayretler gerekiyor. Gerçi bu kısmen
yapılmaktadır.</span></p>
<p class="western6" xml:lang="tr-TR"><span>Balkan
ülkeleri, millî tarihi kendilerine göre yorumlamaktadırlar. Mesela
Osmanlı mirasını ısrarla görmemeyi tercih ediyorlar. Tarihe böylesi
bir yaklaşım tarzı, birçok ülke için geçerlidir. Maalesef bizde de
bu tip bir yaklaşım, bu tip bir milliyetçilik yerleşmeye başlıyor.
Biz ise şunu diyoruz: İmparatorluk yapısından kalan, onun hakiki
mirasçısı ve ana unsuru olan Türklere bu tip politikalar
yakışmıyor. İmparatorlukların ana unsuru olan halklar daha geniş,
daha üniversal karakterli bir tarih görüşüne, farklı dil ve dinleri
içeren çoğulcu bir milliyet tasavvuruna sahip olmalıdır.</span></p>
<p class="western6" xml:lang="tr-TR"><span class="c3">Osmanlıların Avrupa’ya geçişi nasıl olmuştur?</span></p>
<p class="western6" xml:lang="tr-TR"><span>Romantik
tarihçiliği biliyoruz. Âşıkpaşazade’ye göre; gaziler ay ışığında
indiler Eceabat’a... Orada öküzleri avlayıp kestiler. Kestikleri
öküzlerin postlarını şeritlere ayırdılar. Sonra etraftaki ağaçları
kestiler. Bu ağaçları öküz postlarının şeritleriyle birbirlerine
bağlayıp sallar oluşturdular. Bu sallarla da Rumeli’ye
geçtiler.</span></p>
<p class="western6" xml:lang="tr-TR"><span>Bu pek
güzel bir hikâyedir; XV. yüzyılın insanı için söylenmiş emperyal
bir formüldür. Gelin görün ki, iş bu kadar romantik ve kolay
olmamıştır. Osmanlı için Rumeli’ye geçiş; sabır isteyen, askerî ve
diplomatik hassasiyet gerektiren bir hadise olmuştur. İlk önce
Bizanslılarla ittifak halinde olan Venedik’e, Cenova’ya, İtalyan
şehirlerine ve başka unsurlara karşı savaşılmıştır. O yıllarda bir
depremde Rumeli’deki bazı kalelerin hasar görüp yıkılması,
Osmanlı’nın Rumeli’ye geçişini kolaylaştırmıştır. Osmanlı tamir
ettiği kalelere yerleşmiştir.</span></p>
<p class="western6" xml:lang="tr-TR">
<span>Osmanlılık ve Türklük, 1354’te Edirne’nin alınmasıyla,
Rumeli’ye adım atmıştır. Rumeli bundan sonra bir vatan olarak
inkişaf etmeye başlamıştır. Tabii Rumeli’den çekilme de, ağır bir
bedel ödetmiştir. Tevfik Çavdar’ın, Balkan Savaşları’nı anlatan
romantik bir pasajı vardır. Oradaki resimlere bakıldığında, insanın
tüyleri diken diken oluyor. Mesela o soğuk kış günlerinde, yanında
anne ve babası olmadan gömlekle kaçmış bir kız çocuğu perişan bir
kitlenin içindedir. Tren vagonlarına doluşarak kaçan insanların
çoğu hayatta kalamamıştır. Rumeli’den kaçan insanlar düzenli bir
ordunun takibinden kurtulamamışlardır. Bu küçük Balkan orduları,
Batı’nın büyük orduları gibi askerlik haysiyetine ve disiplinine de
sahip olmayıp yağmacı ve kıyımcıdırlar. İnsanlar bunların şerrinden
kaçıyorlar. Köyler boşalıyor.</span></p>
<p class="western6" xml:lang="tr-TR"><span>Kan,
ateş ve barutla dolu bir kaçış, bir dramatik tarih…</span></p>
<p class="western2" xml:lang="tr-TR"><span class="c1">Bu kaçış, bu yaşanan acı tarih Türk ulusunda milliyetçiliği
uyandırıyor. Rumeli’deki beş asırlık hâkimiyetten sonra, insanlar
yoğun bir felaket ortamına çekiliyorlar. Bu, Osmanlı’da millî
devlet düşüncesinin ve milliyetçiliğin uyanmasına sebep oluyor. Bu
bakımdan Osmanlı inkişafının tarihini çok iyi bilmek zorundayız.
“</span><span class="c9">Nasıl bir coğrafyaya adım attık ve o
coğrafyadan nasıl çekildik?</span><span class="c1">” sorusunun
cevabı önemli. Yaşananlar, tarihte kalmış şeyler değil; keşke öyle
olsa! Osmanlı tarihinin sonuçları yaşanmaya devam ediyor. Bu dış
ilişkilerimizde daha çok hissediliyor. Bu yüzden beş asır süren
Balkan hâkimiyetini bilmek ve yeniden yorumlamak zorundayız. Bu,
birilerine saldırmak için değil, birilerine karşı kendimizi
savunmak için önemlidir. Fikrî bir savunma için gereklidir. Çünkü
Rumeli hâkimiyeti, Türk tarihinin en çok çarpıtılan kısmıdır.
Yabancılar gibi biz de bir çarpıtma yapıyoruz, ama başka açıdan.
Demem o ki; hükmettiğimiz Rumeli’nin tarihini, kültürünü ve dilini
birincil kaynaklardan öğrenmek zorundayız.</span></p>
<p class="western6" xml:lang="tr-TR"><span>İstanbul
fethedildiğinde, Osmanlı İmparatorluğu bir buçuk asır yaşındadır.
Ve o gün, Tuna kıyılarına kadar uzanılmıştır. Bunu düşünebiliyor
musunuz? İstanbul fethedildikten sonra da, Osmanlı adeta eski
Roma-Bizans İmparatorluğu’nu yeniden tesis etmiştir. Çünkü o
dağınık Rumeli’de, iktisadî sosyal bir birlik kurulmaktadır. Bir
çekirdek bölge olan bu saha tarihimizde esas rolü oynamaya
başlamıştır. Ancak hiç şüphesiz, herkesin sahip olmak istediği
şehir, İstanbul’dur.</span></p>
<p class="western6" xml:lang="tr-TR"><span class="c3">Üç İmparatorluğun Başkenti: İstanbul</span></p>
<p class="western2" xml:lang="tr-TR">“<span class="c9">Be makam-ı Konstantiniyye el mahmiyye</span><span class="c1">”; yüzyıllar boyu Osmanlı İmparatorluğu’nun fermanlarında ve
kayıtlarında büyük şehrin ismi böyle geçerdi. Son döneme kadar,
basılan bazı kitapların ilk sayfasında “Konstantiniyye... matbaası”
künyesi vardır. Osmanlı, Büyük Konstantin’in kurduğu dünya
başkentine sahip olmaktan gurur duyar. İsmi çoktu büyük şehrin;
Asitane, Deraliyye, Dar-ül Hilafet’ül Âliyye, Dar’üssaadet veya
Dersaadet; İslambol gibi... İstanbul “Stinpolis-Şehre doğru”
deyiminden gelir. Bilhassa Emevi devri Müslüman Arap kuşatmacılar
bu deyimi “İstenbul” diye telâffuz ettiler. Nedense Konstantinopol
isminden bucak bucak kaçanlar, bu kelimeyi Türkçe sanırlar. XV.
yüzyıldan beri şehre gelen seyyahlar onun düzineyle ismini saymadan
edemezler; Byzantion, Nea Roma gibi… Slavlar Tsarigrad der.
Balkanlar’da da hâlâ böyle; Çar Şehri ismiyle yaşar, yani Roma’nın
çesarları… İsmi çok, eseri çok, uzun geçmişi şanlı bir şehirdir.
İstanbul... Birileri ona Nea Roma derler: Yeni Roma. İslam
milletleri, ona, hilafetin merkezi gözüyle bakarlar; Saadet Kapısı
derler. XVIII. yüzyıl fermanlarında ‘İslambol’ tabiri de
geçmektedir. İslambol, XVIII. yüzyılın tabiridir, resmî olarak kısa
süre kullanılmıştır. Osmanlı payitahtına evrakta daha çok
Kostantiniyye der.</span></p>
<p class="western10" xml:lang="tr-TR"><img src="tmp_adbb485182d890bb1a3452483822dda6_p4TE5W_html_59b4da11.gif" id="graphics6" alt="" class="calibre9"/></p>
<p class="western6" xml:lang="tr-TR"><span>İstanbul
ilginç bir tarihe sahiptir. Nasıl o güne kadar Osmanlı
İmparatorluğu, Hıristiyanların, Slavların ve Hellenlerin bir arada
yaşadığı bir yer ise; İstanbul da, uzun yıllar birçok unsurun bir
arada yaşadığı bir imparatorluk başkenti olmuştur. Osmanlı bu
imparatorluk başkentini fethettiği günden itibaren, mimarisiyle ve
yerleşimiyle süratle Osmanlılaştırmaya gayret etmiş, bunu birkaç
asır içinde başarmıştır. İstanbul’un fethiyle birlikte
imparatorluğun değişmez başkenti İstanbul olmuştur.</span></p>
<p class="western6" xml:lang="tr-TR"><span>Daha
evvel iki başkent vardı: Bursa ve Edirne... Gerçek anlamda başkent
Bursa’dır; ilk padişahlar ve şehzadeler orada medfundur. Edirne,
sultanlara makber olmamıştır. Daha çok, ileri bir karakol olarak
imar edilmiş ve öyle hizmet etmiştir. Ordunun garnizon merkezi
olması açısından da önemli bir yerdir. Edirne XIV. asır
ortalarından beri Türklerin elinde olmasaydı, Balkanlar’da ve Orta
Avrupa’da bu kadar kolay ilerlenemezdi.</span></p>
<p class="western6" xml:lang="tr-TR"><span>Osmanlı
ilerlemesinde, iki merkez çok önemlidir. Biri Edirne, diğeri Kanuni
devrinde fethedilen Belgrad. Bunlar askerî merkezler, mühimmat
depolarıdır; savaşan ordunun gerisinde kalan, emniyetin tesis
edildiği yerlerdir. Bunlar olmasaydı, Osmanlı’nın Tuna boylarını
ele geçirmesi ve elinde tutması zorlaşırdı. Nitekim Edirne, son
derece büyük eserlerle süslenmiş, parlak ve güzel bir
şehirdir.</span></p>
<p class="western6" xml:lang="tr-TR"><span>Demem o
ki kanunî ve hukukî açıdan ağırlığı olan başkent, İstanbul’un
fethine kadar Bursa’ydı, ki Osmanlı Türk mimarisinin sadeliğini
temsil eden bir şaheser olarak önemli bir şehirdir. Beynelmilel
ticaretin merkezlerinden biridir. Yabancı tüccarların küçük
koloniler halinde de olsa yerleştiği ve yaşadığı bir yerdir.
Bursa’nın tarihi, Osmanlı Türkiyesi’nin tarihi demektir. Bursa’nın
eski yapısı, Osmanlı sanatının, zevkinin ve mimarisinin merkezi
sayılmalıdır.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">BİR BALKAN
İMPARATORLUĞU OLARAK OSMANLI</span></a></span></p>
<p class="western2" xml:lang="tr-TR"><a id="BBI"/> <span class="c1">Osmanlı, Avrupa ile nasıl temas
etti? Bu, sadece Türk tarihinin değil; bütün İslam tarihinin, hatta
daha da genişletirsek bütün Doğu tarihinin en mühim sorunudur.
Tarihte ilk kez Asyalı bir toplum, Avrupa’nın içlerine bu derece
girip yerleşmiştir. Moğolların Polonya sınırına kadar gidişi, buna
benzemez. Çünkü Moğollarınki bir giriş, sonra da geri çekilmedir.
Moğol İmparatorluğu geniş bir alana yayılmıştır, ancak kalıcı
olmamıştır. Avrupa’daki Moğollar, birkaç öncü Moğol kabilesi
dışında, çoğu Kıpçak Türk kabilelerinden oluşmaktaydı. Altınordu
Hanlığı’nın gerek bürokrasisi, gerekse askerleri daha çok
Kıpçak-Türk kabilelerine dayanmaktaydı. Sadece bir iki Moğol
kabilesi bu camianın başında bulunuyordu.</span></p>
<p class="western6" xml:lang="tr-TR"><span>Evet,
Osmanlı İmparatorluğu, Avrupa içlerine girmiş ve uzun bir süre
orada kalıp yerleşmiş bir güçtür; bu keyfiyet çok önemlidir. Zira
bu olayda, Doğu ve Batı karşılaşmıştır. Bu karşılaşma ve kaynaşma
maalesef Garp’ta, bir istila olarak değerlendirilmektedir. Benzer
şekilde Şark’ta da Batı ile bu karşılaşma, karşılıklı bir tanışma
vesilesi olarak değil, daha çok fetih ve hâkimiyet duyguları içinde
değerlendirilmektedir. Bu değerlendirme biçimleri, durumu anlatmaya
yetmiyor. Medeniyet ve kültür tarihi açısından bu durum üzerinde
durmak gerekiyor. Tabii ki bu o kadar da kolay değil. Buz üstünde
durmak gibi bir şey bu, durabilmek için de, buz üstünde kaymayı
öğrenmek gerekiyor.</span></p>
<p class="western6" xml:lang="tr-TR"><span>Doğu ile
Batı’nın bu karşılaşmasını sağlıklı biçimde değerlendirmek için
neler yapmak gerekiyor? Bunun için ilk önce Balkan, Orta Avrupa ve
Doğu Avrupa milletlerinin tarihini, kültürünü ve dilini etüt etmek
lazımdır. Bunlar yapılmadan Osmanlı’nın Balkan hâkimiyetini
kavramak mümkün değildir. Mesela Balkanlılar; Türk dilini,
medeniyetini ve kültürünü öğrenmedikleri için tarihlerinin o en
önemli safhasını yanlış değerlendirmişlerdir. Bu yüzden Türkler
Balkan dillerini, Bizans ve Slav tarihini, bu kültürlerin ve
Ortodoks Kilisesi’nin tarihini çok iyi bilmek durumundadırlar. Ama
ne yazık ki, ortada böyle bir durum yoktur.</span></p>
<p class="western6" xml:lang="tr-TR"><span>Gelin
görün ki, bunu Balkanlılar değil, Almanlar, Anglosaksonlar ve
Ruslar yapıyor. Dolayısıyla bu yorumlar merkezî bir yere taşınıyor,
konu bu çerçevede değerlendiriliyor. Biz bu konuyu öğrenelim ve
yorumlayalım derken, şoven duygularla hareket etmiyoruz. Bilimin
nesnel, herkes için kabul edilir yöntemleri vardır. Ama şu da bir
gerçektir; herkes tarihe kendi kültür, tarih ve medeniyet gerçeği
içinden bakar, yorumları da buna göre şekillenir. Dememiz şu ki
Türk tarihçiliği, üzerine düşen sorumluluğu yerine getirmediği
için, hem kendine hem de dünyaya noksan bakıyor.</span></p>
<p class="western6" xml:lang="tr-TR"><span>Şimdi
konuya girelim: 1300’lerin başında bir beyliğin varlığı tanınıyor.
1354 tarihi konusunda tartışmalar vardır, ama biz bu tarihi esas
almayı tercih ediyoruz; Edirne fethediliyor. Edirne
(Hadrianopolis), Balkanlar’daki, Trakya’daki en mühim merkezdir;
Roma İmparatoru Hadrianus’un, askerî ve ticarî nedenlerle kurduğu
bir şehirdir. Dolayısıyla Edirne’nin fethi, mühim bir merkezin ele
geçirilmesi anlamına geliyor. Mesela Selanik, daha sonra
alınmıştır. Alındığında Selanik küçük bir şehirdir, bir ara
kaybedilmiş, sonra II. Murat devrinde tekrar Osmanlı Devleti’ne
katılmıştır. 1912 yılının kışına kadar da Türklerin hâkimiyetinde
kalmıştır. Bilindiği gibi İspanya’dan ve Avrupa’nın muhtelif
yerlerinden göç eden Yahudi nüfus Selanik’e yerleştirilmiştir.
Selanik, XX. yüzyıl başlarına kadar bütün Avrupa’nın ve Akdeniz’in
en büyük Yahudi şehri olmuştur. Bu dahi, Osmanlı İmparatorluğu’nun
ne kadar üniversal karakterli bir imparatorluk olduğunu
gösteriyor.</span></p>
<p class="western6" xml:lang="tr-TR"><span>Akdeniz
cumhuriyetlerinin elinden alınan bir küçük liman şehri olan
Selanik, büyük bir metropol haline getiriliyor. Bu metropol, sağdan
soldan kovalanan Yahudilere bırakılıyor. Şehrin nüfusu büyük ölçüde
Musevilerden oluşuyor. Bu açık bir tarihî gerçektir. Osmanlı’nın
XV-XVI. yüzyıllardaki bu akıllı davranışını, XX. yüzyılın başındaki
Yunanistan Krallığı gösterememiştir. 1912’de şehre girdiklerinde
yaptıkları ilk iş, Yahudi katliamına başlamak olmuştur. Bunu biz
değil, Yahudi tarihini yazan René Molho gibi Musevi tarihçiler
söylüyor.</span></p>
<p class="western6" xml:lang="tr-TR"><span>Gelişen
Osmanlı İmparatorluğu, XV. asrın başlarında bugünkü Doğu
Sırbistan’ı, Arnavutluk sınırlarını, Yunanistan’ın kuzeyini ve
bütün Bulgaristan’ı içeriyordu. Tabii bu ani büyüme, bu Avrupa
içine yerleşme, ne İspanya’nın Araplar tarafından fethine, ne de
Pers imparatorlarının Yunanistan’a girip Atina’yı tahrip etmesine
benziyor. Onlar girmiş, hemen sonra da çıkmışlardır. Gerçi Araplar
Endülüs’te uzun bir süre kalıp orada çok parlak bir medeniyet
kurmuşlardır. Orada tarihin en kozmopolit
(Musevi-Hıristiyan-Müslüman karışımı) medeniyeti, gerçek anlamda
İspanya Rönesansı oluşturulmuştur.</span></p>
<p class="western6" xml:lang="tr-TR"><span>Esas
noktaya geliyoruz: Osmanlı İmparatorluğu, XV. yüzyılın başında,
artık Avrupa’da son derece güçlüdür. Kendisine karşı Haçlı
ittifakları meydana gelmektedir. Avrupa çekinmektedir, çünkü artık
Macar Krallığı’na doğru yürüyen bir kuvvet vardır. O zaman çok
kuvvetli olan Macaristan Krallığı; Sırbistan’ı, Hırvatistan’ı,
Romanya’nın yarısını elinde tutan Macaristan Krallığı; daha sonra
Polonya ile akrabalık bağı kurmuş, hatta Zigismund bir
ara Alman İmparatorluk tacını bile giymiştir. Şimdi
karşısında, bu derece büyük Katolik devletinin topraklarına doğru
ilerleyen bir Türk devleti vardır.</span></p>
<p class="western2" xml:lang="tr-TR"><span class="c1">Osmanlı, I. Murat-ı Hüdavendigâr’dan itibaren Balkanlar’da bir
imparatorluk olarak bulunuyor. Bu devletin XV. yüzyıldaki nüfusuna
ve topraklarına baktığımızda, bunun bir Anadolu İmparatorluğu değil
de, bir</span> <span class="c9">Balkan İmparatorluğu</span>
<span class="c1">olduğunu söylemek mümkündür, ki bu Balkan
İmparatorluğu ahalisinin çoğu Hıristiyandır. Avrupa, kendisini
istila eden bir Müslüman kuvvet karşısındadır, ancak bu Müslüman
kuvvet, aynı zamanda fethettiği topraklarda bulduğu Hıristiyanlara
ve Musevilere kendi imparatorluğunda yer verebilmektedir. Osmanlı
İmparatorluğu bu anlamda çoğulcu bir özellik arz etmektedir; farklı
din ve kültürlerden insanlar kendilerini rahatça ifade
edebilmektedirler. Bunun tarihteki örneği, pagan Birinci Roma
İmparatorluğu’ndaki dinî rahatlıktır. Orada da bütün dinlere
kolaylık sağlanırdı. Tek istisnası vardı: Romalılar, Yahudilikten
bir ölçüde rahatsızlık duyuyorlardı.</span></p>
<p class="western6" xml:lang="tr-TR"><span>Slavlar,
böylesine kozmopolit bir imparatorluğa ve Türk Sultanı’na “Çar”
diyorlar. 1453 yılına kadar Bizans’ın varlığı söz konusudur. Ancak
Hellen nüfusun çoğunluğu artık Türklerin, Osmanlılar’ın
idaresindedir. Ortodoks diğer milletler buna dâhildir. Türk
İmparatorluğu’nun üniversal bir veçhesi vardır, ancak yine de
İslamîlik merkezî bir karakterdir. Bunun içindir ki Osmanlı
Devleti’nin tarihi, Batı için çok önemlidir ve ne yazık ki biz bunu
anlamamışızdır. Zira ilk kez, Balkanlarda iki ayrı medeniyet, Doğu
ile Batı bir araya gelmiştir. Tarihte belki de bu
ilktir.</span></p>
<p class="western6" xml:lang="tr-TR"><span class="c3">Tarih daha önceleri neyi görmüştür?</span></p>
<p class="western6" xml:lang="tr-TR"><span>Tarih,
Büyük İskender’in M.Ö. IV. asırda Makedonya’dan çıkıp Yunanlı
kuvvetlerle, daha sonra Küçük Asya’daki müttefikleriyle Şark’a
doğru yayılmasına; Küçük Asya, İran ve Sogdiyana’ya, Orta Asya’ya,
Afganistan’a, Hind’e kadar inmesine; Babil’e, Kuzey Mezopotamya’ya
ve Mısır’a geçmesine tanıklık etmektedir. Burada da bir Batı–Doğu
sentezinden bahsediliyor. Ama hiçbir zaman Osmanlı’ya mukabil bir
hareket, Doğu’dan Batı’ya doğru gelişmemiştir. Doğuluların Batı’ya
geçişi, Osmanlı’da olduğu kadar yaygın ve kuvvetli değildir. Bu ilk
kez Osmanlı İmparatorluğu ile gerçekleşmektedir. Bu yüzden,
Osmanlılığın Batı’ya gidişi, dünya tarihi açısından incelenmeye
değer bir konudur.</span></p>
<p class="western2" xml:lang="tr-TR"><span class="c1">Batı, bu Doğu’ya nasıl bakmıştır? Batı, karşısında yeni bir
Doğu görmüştür. Araplara benzemeyen bir Doğudur bu. Hatırlayalım,
X. asırda İslam fütuhatı durmuştur. Araplar, İberik yarımadasının
hepsini değil, büyük bir kısmını ele geçirmişlerdir. Bu, bugünkü
Portekiz’i de içermektedir. Ama mesela Katalunya dediğimiz kısım,
Barselona’nın civarı bunun dışındadır. Kuzey İspanya;
y</span><span class="c1">ani Navar, Leon ve Galiçya dediğimiz kısım
dışarıda kalmış, İspanyol Hıristiyanları buralarda yaşamaya devam
etmişlerdir. Güney İtalya’ya girilmiş, Sicilya ve Girit alınmış
ama</span> <span class="c1">Balkanlar’a ve Trakya’ya adım
atılmamıştır. İstanbul, birkaç kez kuşatılmış ama
fethedilememiştir. X. asırdan itibaren İslam hâkimiyeti gerileme
dönemindedir; İslam dünyası, giderek Akdeniz’in güneyine itilmiş,
egzotik bir din ve medeniyeti temsil etmektedir.</span></p>
<p class="western6" xml:lang="tr-TR"><span>Bunu kim
değiştirecektir?</span></p>
<p class="western6" xml:lang="tr-TR"><span>XI.
asırda ortaya çıkan Türkler...</span></p>
<p class="western6" xml:lang="tr-TR"><span>Türkler
ile birlikte yeni bir fetih başlamaktadır. Bu fetih, XIV–XV.
asırlarda Osmanlı Devleti’nin şahsında Avrupa’nın içlerine doğru
gelişir. Bu yüzden, bu yeni gücün, yani Türkler’in Balkanlardaki
varlığı Batı için son derece tehlikeli bir durumdur.</span></p>
<p class="western2" xml:lang="tr-TR"> <br class="calibre1"/></p>
<p class="western2" xml:lang="tr-TR"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c6">OSMANLI’NIN XVI. VE
XVI</span><span class="c6">I. YÜZYILLARI</span></a></p>
<p class="western2" xml:lang="tr-TR"><a id="OX"/> <span class="c1">Osmanlı tarihinde XVI. ve XVII.
yüzyıllar, tarih eğitimi açısından birbirinden çok farklı iki
yüzyıl gibi gösterilir. Bu doğru değildir. Doğru olmaması, sadece o
yılların Hicrî takvimle farklı dönemlere denk düşmesinden ileri
gelmez.</span></p>
<p class="western6" xml:lang="tr-TR"><span>Miladî
tarih itibariyle Avrupa’nın 1600’ü, dinî ve kültürel bakımdan çok
önemlidir. Çünkü 1600’de birtakım batıl hareketler ve itikatlar
vardır, Hıristiyanların çok önemli bir kısmı kıyameti
beklemektedir. Bu kıyamet fikrinin etrafında birtakım içtimaî, dinî
gelişmeler meydana gelmektedir. Oysa Osmanlı için böyle bir şey söz
konusu değildir. Kurumlarımızın devamlılığı açısından bu iki
yüzyılı ayırmak pek mümkün görünmemektedir.</span></p>
<p class="western6" xml:lang="tr-TR"><span>Ne
yapacağız?</span></p>
<p class="western2" xml:lang="tr-TR"><span class="c1">Gayet açıktır.</span> <span class="c9">Kanuni devri</span>
<span class="c1">ve</span> <span class="c9">Kanuni sonrası
devir</span> <span class="c1">diyeceğiz. Bu da isabetli bir
bölümleme olmayabilir. Çünkü bilindiği gibi Osmanlı tarihinin en
uzun hükümet eden sadrazamlarından birisi Sokullu Mehmet Paşa’dır.
Kanuni devrinin son başveziri, son sadrazamıdır. II. Selim’in bütün
saltanatı boyunca sadrazam olarak kalmıştır. III. Murat’ın
zamanında da sadarete devam etmiştir. Henüz aydınlatılmamış
karanlık bir tertiple katledilene kadar sadrazam olarak kalmıştır.
Onun idare ettiği dönemde Osmanlı tarihinin belirli bir rengi
vardır ve henüz kudret ve üstün görünüm devam eder. Bununla
birlikte hem bugünün hem de o zamanın tarihçileri, Kanuni devrini
harp, siyaset, müesseselerin devamı, adaletin dağıtımı, toprak
nizamı açısından Osmanlı tarihinin doruk noktası olarak görürler.
Kanuni döneminden sonrasını ise bir duraklama ve çöküş devri olarak
nitelendirirler.</span></p>
<p class="western6" xml:lang="tr-TR"><span class="c3">Kanuni Sonrası…</span></p>
<p class="western6" xml:lang="tr-TR"><span>Ancak
Avrupa’dan bakıldığında Kanuni’nin hemen ertesinde Osmanlı iktidarı
böyle görülmemektedir. Devletin toprakları hâlâ üç kıtadadır.
Osmanlı, Avrupa devletleri ile ilişkilerde taviz vermeye yanaşmayan
bir diplomasiye sahiptir. Avrupa’daki kuvvetler dengesini çok
ustalıklı kullanan bir imparatorluk vardır. Şunu da açıkça
söyleyebiliriz: Bu diplomasiyi yürütmede, bir gaddarlık da söz
konusudur. Şöyle ki: Avrupa’da Habsburglar hanedanının yönettiği
İspanya’nın mülkü Güney Amerika’yı, Kuzey İtalya’yı, Güney
İtalya’yı ve Flander bölgesini içermektedir. Ve onların biraderi,
Habsburg ailesinin diğer bir hükümdar kolu olan Ferdinand bir
tarafta; V. Charles, öbür taraftadır. Ferdinand ve Avusturya
memaliki bir blok teşkil eder. Bunlar Katoliktir ve kendine Katolik
Kral diyen Fransa’nın da bu ittifaka güya yaklaşması gerekir. Ama
hayır, tabii ki yaklaşmaz, çünkü bunlar rakiptirler. Osmanlı da
Fransa ile Bourbon ve Habsburglu bloku arasındaki kavgayı ustalıkla
körüklemektedir.</span></p>
<p class="western8" xml:lang="tr-TR"><img src="tmp_adbb485182d890bb1a3452483822dda6_p4TE5W_html_57fc9ca0.gif" id="graphics7" alt="" class="calibre10"/></p>
<p class="western6" xml:lang="tr-TR"><span>Sadece
bu da değil! XVI. yüzyıl Avrupası’nı saran Protestan-Katolik
çatışmasında Osmanlı, Protestanlar lehine bir kışkırtıcılık
yapmaktadır. O zamanki Macaristan’ın çok önemli, geniş bir kısmında
yani Erdel’de Lutherci mezhep hâkimdir. Osmanlı burada bir hamilik
siyaseti izlemektedir. Avusturya’da Protestanlar, Alman
Prenslikleri için Türklerden hayırhah bir destek ummaktadırlar. Çok
açıktır ki bu dönemde bloklar arasındaki çatışmayı körüklemek,
Osmanlı politikasının şiddetle kullandığı bir tekniktir.</span></p>
<p class="western6" xml:lang="tr-TR"><span>XVI.
yüzyıl boyunca Avrupa, muntazam daimî ordulara sahip değildir. Bunu
savaş tarihinde de görürüz. Avrupa’nın son muntazam daimî ordusu
Macar Krallığı’nındır. Bunlara “karakartallar” denirdi, ki Macar
varidatını, hazinesinin kökünü kurutan bir ordudur bu. Ağustos
1526’da, Mohaç Meydan Muhaberesi’nde, bu devlet ve ordu ortadan
kalkmıştır. Avrupa için önemli bir ağırlık unsuru yok olmuştur
böylelikle. Bir zamanlar Mukaddes Roma Germen tacını giyen
Macaristan, o büyük Macaristan bir anda yok olmuş, yerini Türkler
almıştır. Şimdi bunun yaratacağı boşluğu ve dehşeti tahmin etmek
güç değildir.</span></p>
<p class="western6" xml:lang="tr-TR"><span class="c3">Avrupa’da güç dengesi</span></p>
<p class="western6" xml:lang="tr-TR"><span>Macar
tacının üzerinde hak iddia eden Avusturya Büyük Dukalığı ve
arkasındaki Alman İmparatorluğu, bu konuda Türklerle uzun bir
çatışmaya girmiştir. Fakat 1526-1550 tarihleri arasında bugünkü
Macar Cumhuriyeti’ni kapsayan Budin eyaleti Osmanlı tahtına
bağlanır. Romanya’da kalan Erdel de, yarı müstakil bir eyalet
statüsüyle Osmanlı tahtına dâhil olur. Bir de o zamanki
Macaristan’ın, bugünkü Slovakya’da kalan bir arazisi vardır;
Slovakya, eski Macaristan’ın toprağıdır. Avusturya Habsburgları’na
intikal etmiştir. Fakat bütün XVI. asır boyunca, Osmanlı baskısı
orada da hissedilecektir. Slovakya’da belli kaleler ve bölgeler,
Osmanlılar tarafından ya fethedilmiştir ya da üzerlerine akınlar
yapılmaktadır.</span></p>
<p class="western6" xml:lang="tr-TR"><span>Osmanlı,
XVI. yüzyıl boyunca, Orta Avrupa’da hâkim bir kuvvet durumundadır.
Hiç şüphesiz ki bu, bütün Habsburg ülkeleri için bir tehlikedir.
Zaman zaman Polonya da bu korkuya kapılmıştır. Fakat yine de Rusya
ile çatışmasında Osmanlı’nın yanında yer almıştır. Yine bu dönemde
Habsburg ligasından, yani İspanya ve Avusturya-Almanya blokundan
korkan Fransa da Osmanlı’nın yanında yer alır.</span></p>
<p class="western6" xml:lang="tr-TR"><span>XVII.
yüzyıla geçerken şunu açıkça görüyoruz: Osmanlı’nın askerî gücü ve
teknolojisi henüz üstün durumdadır. Bu üstünlük dolayısıyladır ki,
Girit henüz Osmanlılar’da olmamasına rağmen, Doğu Akdeniz
hâkimiyeti Türklerin elindedir. Osmanlı rakipsiz ve büyük bir
devlettir. Bloklardan söz edecek olursak, Batı’da bir İspanya bloku
vardır. Diplomasisiyle, teknolojisiyle, hatta modası, ev düzeni ve
dekorasyonuyla Avrupa’nın hâkimidir. Doğudaysa, kesinlikle bir Türk
hâkimiyetinden söz edilir. Osmanlı, bu hâkimiyeti, ateşli silahları
çok iyi kullanan teknolojisiyle gerçekleştirmiştir. Doğuda, İran’la
olan rekabetine rağmen İslam dünyasına üstünlüğünü kabul
ettirmiştir. Hicaz’ın, hac yollarının kontrolü Osmanlı’dadır.
Osmanlı o kadar güçlüdür ki, bugün müstakil olan bazı Afrika
devletleri, o dönemde Osmanlı tarafından yönetildiklerini bile
ileri sürmektedirler. Niçin? Çok açıktır. Demek ki İslam dünyası,
Türklerin hanedanı ile aynileşmiştir.</span></p>
<p class="western6" xml:lang="tr-TR"><span>Osmanlı
İmparatorluğu bu açıdan karizmatik bir hanedana sahiptir. İlahî
vasfı olan bir hanedan haline dönüşmektedir. Bunun üzerinde durmak
gerekir. Hilafetin Türklere ait olamayacağı, XIX. ve XX. yüzyılda
yaygın bir düşüncedir. Denmektedir ki hilafet, peygamber soyundan
olanlara, Kureyşlilere aittir. Bu, Arap kaynaklı bir görüştür.
Fakat pratikte fazla taraftar bulmamıştır. Çünkü kılıç ve kuvvet
Osmanlı’nın elindedir. Bu güç ve otorite asırlar boyu çok iyi
kullanıldığı/yayıldığı için, Osmanlı saltanat makamı bütün bir
İslam dünyasında hâkimiyetin menşei olarak tanınmıştır. Herhangi
bir yerel hükümdar bile, meşruiyyetini sağlamak için Osmanlı
hanedanına tabi olmak yolunu seçmiştir. Bu Batı Afrika’daki bir
kabilenin reisi için geçerli olduğu gibi, Kırım Hanları için de
böyle olmuştur ve keyfiyet Osmanlı hanedanının meşruiyyetini
göstermektedir.</span></p>
<p class="western6" xml:lang="tr-TR"><span>Osmanlı
İmparatorluğu’nu XVI. ve XVII. asır boyunca meşgul eden iki olay
vardır: Bunlardan birisi, bitmek bilmeyen Avusturya savaşlarıdır,
ikincisi de meşhur İran harpleridir. Avusturya savaşları kısa
fasılalarla devam etmiştir. Burada büyük bir sorun çıkmamıştır.
Osmanlı harp teknolojisi Avrupa savaşlarında üstün çıkmıştır.
Kanuni Sultan Süleyman’ın Zigetvar Seferi’nden sonra da birtakım
kaleler, mesela Sultan III. Mehmet devrinde dahi fethedilmiştir.
Osmanlı gücü Tuna’yı aşmış, bugünkü Çekya’nın sınırlarına
dayanmıştır.</span></p>
<p class="western6" xml:lang="tr-TR"><span>Doğudaki
İran harpleri için ise aynı şeyi söylemek mümkün değildir. Yavuz
Selim’in indirdiği nihaî darbeden sonra Kanuni Sultan Süleyman Han,
iki kere İran seferi yapmak zorunda kalmıştır. Bunlardan
ikincisinin sonucu 1555’te İranlılar’la yapılan Amasya
Antlaşması’dır. Bu antlaşmada “muahede” lafı geçmektedir.
Genellikle Osmanlı, Karlofça’ya kadar “ahidname” dediğimiz tek
taraflı bir barış metni verir. Karlofça’da ise karşılıklı olarak
eşitliği, bağımsızlığı, tavizi ifade eden bir hukukî terimi
kabullenir. Çünkü Karlofça, tam anlamıyla bir anlaşmadır,
antlaşmadır, karşılıklı sözleşmedir. Bunun getirdiği
mükellefiyetler ve kolayca bozulmayacak esaslar içerir. Demek ki o
tarihe kadar, muahede değil, ahidname yapılmaktadır.</span></p>
<p class="western6" xml:lang="tr-TR"><span>İran
harpleri, Osmanlı ordusu için son derece yıpratıcı olmuştur. Çünkü
bu savaşlar, çok sorunlu bir coğrafyada cereyan etmiştir. Doğu
Anadolu’yu gözünüzün önüne getiriniz; sınırın öbür tarafına
geçildiğinde, durum daha da vahimleşiyor. Bazen kilometrelerce
gidersiniz; ne bir su kuyusu, ne bir orman, ne de bir köy
bulursunuz. İşte savaş buralarda geçmiş; bazen donanım ve mühimmat
orduya zamanında yetiştirilememiş, asker çok zor durumda kalmıştır.
Maaş ödenememiş, açlıkla karşı karşıya kalınmıştır, ki bu sebeple,
Tebriz yağma edilmiştir. Bu durum Osmanlı askeri için sık rastlanan
bir şey değildir.</span></p>
<p class="western6" xml:lang="tr-TR">
<span>Tarihimizde Yavuz Sultan Selim, Kanuni Sultan Süleyman,
bilhassa IV. Murat istisna olarak anılmalıdır. Bunlar hakikaten zor
şartlarda, uzun harpleri, seferleri yürütebilen önemli
mareşallerdir. Bunu bilmek gerekir. Maalesef bizim tarihimizde, bu
hükümdar portreleri yeterince ciddiyetle çizilmiyor. Daha da kötüsü
şu: Büyük edebiyatçılar, romancılar bu anlamda tarih çalışmıyorlar.
Oysa bu çok önemli tarihî şahsiyetler, edebiyatın o incelmiş
diliyle, romanın o derinlikli dünyası içinde verilebilir, tarihî
bir şahsiyet olarak portreleri çıkartılabilir. Tarih, tiyatromuz ve
sinemamıza yeterince konu olamıyor, istenen derinlikte ve
sahihlikte işlenmiyor.</span></p>
<p class="western6" xml:lang="tr-TR"><span>Bugünkü
Batı medeniyeti ile aramızdaki farklardan biri de budur. Biz
yaşananları, koca bir tarihi unutuyoruz. Bırakın koca tarihi, yakın
tarihimizi de bilmiyoruz. Yaşıyor, hemen sonra unutuyoruz. Tasavvur
ve tahayyül edemiyoruz. Büyük yazar ve romancılarımız, bir Fatih,
bir Yavuz Selim, bir Kanuni portresini çıkaramıyor; tarihçiler de
bunu yapamıyor. Bunun büyük bir eksiklik olduğunu bilmemiz
gerekiyor. Mesela IV. Murat, ne kadar ilginç bir karakterdir.
Hiçbir usta romancının bigâne kalamayacağı bir dünyası vardır.
İçkiyi seven, son derece şedid ve garip tercihleri olan bir
hükümdar olarak çizilir. Bu tarz bir portrenin doğru tarafları olsa
da bu, şahsiyetin bütününü gölgelememelidir. Bu portre bu haliyle
çok eksiktir. Zira IV. Murat, çok daha başka vechelere sahip bir
portredir. Kaosa doğru giden Osmanlı nizamını, şiddetle ayakta
tutma yoluna gitmiştir. Eğer saltanatı biraz daha uzun
sürebilseydi, Osmanlı toplumunda içtimaî ve teknik bakımdan bir
modernleşme başlatabilirdi. Politikalarından bu anlaşılıyor.
Şediddir, ama son derece de ince, edebî zevkleri ve bilgisi vardır.
Ziraî alanlarda yenilikler yapmak gibi bir niyet taşıdığı
anlaşılmaktadır. Son derece iyi bir mareşaldir. Orduyu başarıyla
Doğu seferlerine götürebilmiş ve getirebilmiştir. Bağdat’ı
İranlılardan, II. Fatih unvanını hak edecek şekilde geri
almıştır.</span></p>
<p class="western8" xml:lang="tr-TR"><img src="tmp_adbb485182d890bb1a3452483822dda6_p4TE5W_html_10407f71.gif" id="graphics8" alt="" class="calibre11"/></p>
<p class="western6" xml:lang="tr-TR"><span>II.
Osman da çok önemli reformlar başlatabilecek bir hükümdardır.
Ailenin, toplumun ve bireyin hayatını etkileyecek görüşlere
sahiptir. Ne yazık ki saltanatı çok kısa sürmüş, kanlı bir
ayaklanmayla iktidarı sona ermiştir. Bu hükümdarların hayatları
birçok romana malzeme verebilecek zenginliktedir.</span></p>
<p class="western6" xml:lang="tr-TR"><span class="c3">Osmanlı’nın Çöküşü</span></p>
<p class="western6" xml:lang="tr-TR"><span>Yeri
gelmişken Osmanlı İmparatorluğu’nun çöküşünü açıklamaya çalışan
görüşler üzerinde de durmak gerekiyor. Bu çöküşü açıklamaya çalışan
görüşlerden biri şunu der: İslam, yoruma kapalı, bağnaz bir döneme
girmiştir. Bu yoruma şu soruyu sormak lazımdır. İslam’ın XVI.
yüzyıldan evvelki durumu neydi ve ondan sonraki gelişmeler ne
olmuştur?</span></p>
<p class="western6" xml:lang="tr-TR"><span>Bu
konularda maalesef yeterince bilgi sahibi değiliz. Şüphesiz ki her
zaman bağnaz dinî gruplar olmuştur. Mesela bu gruplardan birine
göre, Hz. Peygamber’in çağında mevcut olmayan âdetler, onun
zamanında kullanılmayan her şey mekruhtur. Buna müzik, hatta makam
ile ilahî okunması dahi girer. Bunların bile yasaklanması istenmiş,
hadiseler çıkarılmıştır. Ama devlet bu gibi hareketleri
bastırmıştır.</span></p>
<p class="western6" xml:lang="tr-TR"><span>Nitekim
Köprülü Mehmet Paşa, Üstüvani Mehmet Efendi’nin etrafında teşekkül
etmiş bu takımı, Fatih Camii’nde çıkaracakları karışıklığı, bir
tabur yeniçeri göndererek bastırmakta beis görmemiştir. Bu adamları
dışarı atmak için cami bile basılmıştır. Bu gibi dinî grupların
cemiyette bir kaos, belirgin psikolojik travmalar yarattığı
gerçektir. Ama nihayette bu durumu bir cemaatin, bir kavmin, bir
devletin bütün hayatına teşmil etmek ve önemli gelişmeleri bununla
açıklamak pek mümkün değildir. Tarihte böyle ani ve keskin
gelişmeler ve çöküntüler var mıdır, bu da tartışılır. Aslında
tarihçilikte bu gibi durumlara aşırı anlam yüklemekten
kaçınmalıyız. Zira toplumun hayatı ve tarihi, ferdin hayatına
benzemez. Adam düne kadar çok zengindir; bir gün kumar oynar ve
bütün parasını kaybedip rezil olur. Oysa bir toplumun bu gibi iniş
ve çıkışları yaşaması çok kolay değildir. Toplum bir günde çökmez.
Gerçi, büyük ümitlerle girilen ama kaybedilen bir harp, toplumu
derinden etkiler, ancak bu bütünüyle toplumun çökmesi anlamına
gelmez.</span></p>
<p class="western2" xml:lang="tr-TR"><span class="c1">II. Dünya Savaşı’ndan önceki Almanya’ya bakın. Büyük bir
Almanya vardır. Bilimde, sanayide, ekonomide son derece kuvvetli,
sağlam temellere dayanan bir bürokrasi... Nazi iktidarı onu 10 sene
içinde yerle yeksan ediyor. Ama sonra bazı önemli kayıplara rağmen
tekrar dirilebiliyor. Çünkü toplum, kolay kolay çökmez. Bu yüzden,
“</span><span class="c9">İslam dini, hayata/her şeye kapandı,
dolayısıyla Osmanlı çöktü</span><span class="c1">” yorumu çok
sathîdir.</span></p>
<p class="western6" xml:lang="tr-TR"><span class="c3">Kadınlar Saltanatı İddiası</span></p>
<p class="western2" xml:lang="tr-TR"><span class="c1">Osmanlı İmparatorluğu’nun çöküşünü, XVI. yüzyıldaki harem
hayatıyla izah edenler vardır. Bu görüşe göre, bu dönemde
bir</span> <span class="c9">kadınlar saltanatı</span> <span class="c1">söz konusudur. Ortalığı, Hürrem Sultan’ın entrikaları
sarmıştır. Öyle bile olsa, bu XVI. yüzyıla ait bir
ha</span><span class="c1">rekettir. II. Selim Devri’nde böyle bir
entrika hareketi pek göze çarpmaz, devam etmez. Bu hareket, III.
Murat Devri’nde Nurbanu Sultan</span> <span class="c1">ve Safiye
Sultan gibi hatunların etrafında gelişir, ki bunlardan birisi,
Venedik’in asil ailelerinden gelen bir kızdır. Esir olarak saraya
girmiştir. Güzelliği ve aklıyla Valide Sultanlığa yükselmiştir.
Ancak bu da kısa sürer. Kadınlar sultasını ifade eden bu müessese,
devleti yıkıyor idiyse, bu sakat müessesenin devam etmesi
gerekirdi. Niye o kadar devam etmiyor? Zira arada kesintiler
vardır. Mesela I. Ahmet devrinde bu tür bir durum söz konusu
değildir. Üstelik de I. Ahmet’in eşi Kösem Sultandır. Kösem Kadın
entrikacı tiptir. O zaman niye bu devirde uslu uslu oturmuştur?
Bunu izah etmek güçtür.</span></p>
<p class="western6" xml:lang="tr-TR"><span>Kösem
Sultan, kocası I. Ahmet’in ölümünden sonra, Yeni Saray’dan Eski
Saray’a gönderilir. Şehzadeler takımı daimî olarak sarayda muhafaza
altındadır. XVII. yüzyılda, yani sancağa çıkma işi bittikten
sonraki dönemde Eski Saray’da öylece beklemiştir. Beklediği zaman
yapılan entrikalar var mıdır? Varsa nedir? Sonra, IV. Murat çocuk
yaşta tahta çıkınca Kösem Sultan, genç bir Valide Sultan olarak
tekrar Yeni Saray’a gelir. Oysa IV. Murat, annesinin entrikalarına
müsaade etmez.</span></p>
<p class="western6" xml:lang="tr-TR"><span>Sonra
Sultan İbrahim’le tekrar bir Kösem Sultan ortaya çıkar. Kösem
Sultan meşum bir valideydi. Ama öldürüldüğü gün İstanbul’da bir
sürü insan aç ve bir sürü gelin adayı fakir kız çeyizsiz kalmış. Bu
fukaralar Valide Sultan’dan geçinirlermiş. Kösem Sultan’ın
idamından sonra IV. Mehmet’le biri daha çıkıyor: Hatice Tarhan
Sultan (IV. Mehmet’in annesi) Tarhan Sultan ve Kösem Sultan’dan
sonra kadınlar kabuklarına çekiliyorlar, ondan sonra
yoklar.</span></p>
<p class="western6" xml:lang="tr-TR">
<span>Hasekilerin içinde Gülnuş Emetullah gibi uzun, mutlu hayat
sürenler de vardı. Gülnuş Emetullah Sultan IV. Mehmet’in yanından
ayırmadığı sevgili hasekisiydi: II. Mustafa ve III. Ahmet’in annesi
olduğundan uzun süre Valide Sultan oldu. Halk onu severdi;
Üsküdar’daki Osmanlı baroku üslubundaki hoş camii (Yeni Valide
Camii) o yaptırdı, mezarı da oradadır.</span></p>
<p class="western2" xml:lang="tr-TR"> <br class="calibre1"/></p>
<p class="western2" xml:lang="tr-TR"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c6">VİYANA KUŞATMASI:</span>
<span class="c6">YENİ BİR OSMANLI’YA DOĞRU…</span></a></p>
<p class="western2" xml:lang="tr-TR"><a id="VK"/> <span class="c1">Osmanlı tarihinin önemli dönüm
noktalarından biri hangi açıdan baksak Viyana Kuşatması’dır. Viyana
Kuşatması’na kadar Osmanlı ordularının askerî üstünlüğü,
teknolojisi ve kendine has disiplini rakipsiz
durumdadır.</span></p>
<p class="western6" xml:lang="tr-TR">
<span>Niçin?</span></p>
<p class="western6" xml:lang="tr-TR">
<span>1618-1648 arasında, bugünkü Avusturya, Almanya ve
Çekos-lovakya’nın Bohemya kısmı o zaman Almanca konuşulan bir
sahaydı. Bu yerleri, Otuz Yıl Savaşları denen korkunç bir facia
kaplamıştı. Alman İmparatorluğu’nun Protestanlar ve Katolikler
arasındaki iç savaşı, kısa zamanda Avrupa Savaşı’na
dönüştü.</span></p>
<p class="western6" xml:lang="tr-TR"><span>Bu
facia, Protestan-Katolik çatışması gibi görünse de, öyle değildir.
Katolik Fransa, Protestanların yanında Katoliklere karşı
savaşmaktadır. İsveç, Protestan olarak savaşa müdahale ederek,
artık Avrupa politikasına aktif bir şekilde katılmaktadır; İsveç’te
Kral Gustav Adolf zamanıdır.</span></p>
<p class="western6" xml:lang="tr-TR">
<span>Şehirler, kendilerinden olsun olmasın, gelen orduların
karşısında tir tir titremektedir. Çünkü ordular bir çekirge sürüsü
gibi şehirlerden geçer. Bu ordular doğrudan imparator veya
imparatorun işi ihale ettiği bir dük tarafından toparlanır. Gelen
askerler ekseri çocuk ve karılarıyla beraberdir. Otuz ila yüz bin
kişiden oluşan ordular, üniforma dahi bulamazlar. Mevcut zaten
asker sayısının çok üstündedir. O kadar imkânsızlık içindedirler
ki, ancak geçtikleri yerleri yağmalayarak varlıklarını
sürdürebilirler.</span></p>
<p class="western6" xml:lang="tr-TR"><span>Otuz Yıl
Savaşları sırasında ilginç bir diplomasi geleneği vardır. Bu
geleneğe göre, kimse kimsenin ayağına gitmeyecektir. Taraflar
görüşebilmek için olmadık yerler tespit etme yoluna giderler bundan
sonra. Kaleler bulunur, bulunan kaleye farklı giriş kapıları
açılır. Sırf heyetler birbirlerinin ayağına gitmiş olmasın diye,
ateşkes görüşmeleri haftalarca sürer, savaşlar uzar.</span></p>
<p class="western6" xml:lang="tr-TR"><span>Otuz Yıl
Savaşları’ndaki orduların yağmacılığının yaşandığı bu ortamda,
Avrupa’da Türk ilerleyişi de daha anlaşılır hale gelir. Çünkü Türk
ordusu menzillerden bir disiplin içinde geçmektedir. Geçtikleri
yerleri yağmalamak gibi bir huyları yoktur. Bu arada, askerlerin
meyve koparttıkları dallara o nispette para bağlaması gibi bir
söylentinin doğru olmadığını söyleyelim. Böyle hareketlere teşebbüs
edenler ciddi biçimde cezalandırılırlar ve bu adil davranmak gibi
bir duygudan kaynaklanmamaktadır. Şöyle düşünülür: Eğer asker
geçtiği yerleri yağmalarsa, sonradan tekrar geçilecek ve ordunun
iaşe kaynağı olacak bu yerler elverişsiz hale
gelecektir.</span></p>
<p class="western6" xml:lang="tr-TR">
<span>Köylüler, Osmanlı ordularının ihtiyaçları için, bir vergi
şekli olarak “sürsat” dediğimiz sorumlulukla mal pazarlar. Bunu
bölgenin kadıları düzenler. Ayrıca ordunun yanında, bir ordu esnafı
takımı yürür; bunlar kayıtlı, defterli, disiplinli ve sorumlu
insanlardır. Ordunun disiplini ve konaklayacağı yer bellidir.
Güzergâhtaki köprüler ve suyolları tamir edilir. Bizim bugün
bilmediğimiz askerî bir teknoloji kullanılır.</span></p>
<p class="western6" xml:lang="tr-TR"><span>XVII.
asırda Osmanlı orduları, karşılarında Barok devrinin teknolojisini,
Barok tarzda oluşturulmuş kaleler bulurlar. Kaleler, hususi
burçlarla tahkim edilmiştir ve ateşli silahlarla savunulmaktadır.
Dolayısıyla bu gibi kalelerin kuşatılması ve muharebeler, bir
kılıç-kalkan edebiyatıyla değil, üstün bir askerî teknolojiyle
yapılmayı gerektirmektedir. İşte Viyana Kuşatması bu şartlarda
yapılır.</span></p>
<p class="western6" xml:lang="tr-TR"><span class="c3">Osmanlı Savaş Düzeni</span></p>
<p class="western6" xml:lang="tr-TR"><span>Baştaki
mareşalin liyakatsizliği dışında, Viyana’nın alınmaması için hiçbir
sebep yoktur. Mareşal, orduya, ordudaki yardımcı kuvvetlere hâkim
değildir. Bunun yanında, Kırım Hanı ile çatışmıştır. Protokol
meselesi halledilememiştir. Aslında padişahın bulunmadığı yerlerde
vezirler ve sadrazam ile yardımcı kuvvetlerin başı olan Kırım Hanı
arasında hep bir gerilim görülür. Bu, 1711’de, Prut’ta da böyle
olmuştur.</span></p>
<p class="western6" xml:lang="tr-TR"><span>Osmanlı
savaş düzeni, padişahın da muharebeye gitmesini öngörüyordu. Bu,
çok açıktır. Padişahın olmadığı yerlerde mutlaka aksaklıklar
çıkmıştır. Gerçi padişahın bulunmadığı yerlerde büyük serdarların
ve vezirlerin önemli işler yaptıkları da olmuştur. Çünkü Osmanlı
ordusundaki başkomutanın yetkileri sonsuzdur. Para basma yetkisine
bile sahiptirler. Bunun örnekleri vardır: Özdemiroğlu Osman Paşa,
İran seferinde, kösele üzerine sikke kestirmiş, bu para çarşıda
geçerli olmuştur. Serdar-ı ekrem bir kaleyi kuşattığında bunu
merkeze sormaz. Kale fethedildikten sonra merkeze haber verilir.
İşte XVII. asırda Avrupa orduları bu tarz bir askerî yapılanmaya
karşı pek duramamışlardır. XIII. ve XIV. Louis Fransası’na, Prusya
Almanyası’na, Katerina zamanının Rusyası’na kadar Osmanlı,
teknolojisi gelişmiş, düzenli ordusu bulunan bir imparatorluktur.
Gerçi XVI. asırda aksaklıklar başlamıştır, ama düzen bir asır daha
varlığını sürdürmüştür. Bunu Viyana Kuşatması’nda görebiliyoruz.
Barok tekniğine rağmen, Osmanlı ordusu bu engeli aşabilecek
durumdadır. Ancak stratejik ve taktik hatalar sebebiyle yenilgi
kaçınılmaz olmuştur.</span></p>
<p class="western6" xml:lang="tr-TR"><span>Osmanlı
ordularının temel bir özelliği ricat etmeyi, geri çekilmeyi
bilmemesidir. Savaş tekniğinde geri çekilmeyi Machiavelli önemle
belirtir. Roma orduları, düzenli bir biçimde geri çekilmeyi ilk
uygulayan ordudur. Bizim ordu bunu bilmiyordu. Ordularımız ricat
etmeyi ne zaman öğrenecektir? Bu ancak modern harb teknikleriyle
tanışıldıktan sonra mümkün olabilecektir. Türk ordusu ancak
İstiklal Savaşı yıllarında düzenli çekilmeyi yapabilmiştir. Bu çok
önemli bir teknik değişikliktir. Zira ilerleme, saldırı ve savunma
kadar, ricat da askerî bir harekettir. Geri çekilme, orduyu telef
olmaktan kurtarır, yardımcı kuvvetlerin toplanmasına fırsat
verir.</span></p>
<p class="western6" xml:lang="tr-TR"><span>Burada
başka bir noktaya da dikkat çekmekte fayda vardır. Viyana Kuşatması
yıllarında Avusturya, Alman İmparatorluğu’nun bir parçasıdır; o
zaman Avusturya diye bir şey söz konusu değildir. Avusturya
grandükleri de diğer Alman devlet reisleri gibi (büyük düka,
başpiskopos veya serbest şehir temsilcileri) Alman imparatorlarını
seçmektedir. Genellikle Habsburglu Avusturya büyük dükaları aday
gösterilip imparator seçilir. Bunun çok az istisnası vardır. Mesela
Macar Kralı Zigismund bunun bir istisnasıdır. Bu yüzden Avusturya
İmparatorluğu tanımlaması yanlıştır; bu bir Alman İmparatorluğudur
ve söylendiği gibi, bu yüzden tarih boyunca Almanya ile bir
dostluğumuz da yoktur.</span></p>
<p class="western2" xml:lang="tr-TR"><span class="c1">Türk ilerleyişine karşı Avrupa’da propagandist bir edebiyat
geliştirilmiştir. Avrupa tarihinde ilk kez el ilanları ve küçük
risaleler basılıp dağıtılmıştır. Matbaa ilk kez geniş ölçüde
kullanılır olmuştur. Daha önceden de matbaalarda kitaplar ve
haritalar basılmıştır, ancak yine de matbaa çok yaygın değildir.
Matbaa, ilk kez Türk ilerlemesine karşı yaygın bir şekilde
kullanılmış, adeta bir kitle iletişim aracına dönüştürülmüştür.
“</span><span class="c9">Türkler nasıl çocuk keserler, kadınları
nasıl öldürürler, adamları nasıl kesip
kızartırlar</span><span class="c1">” gibi bir edebiyatı yansıtan
uyduruk gravürler kullanılmıştır. Bu sayede argo diyebileceğimiz
bir edebiyat yayılmıştır.</span></p>
<p class="western6" xml:lang="tr-TR"><span>Şunu
söyleyebiliriz: Anti-Türk edebiyat, Protestanlarda Lutherci bir
görüşle başlamıştır. Protestanlar anti-Türklük ve anti–Müslümanlık
söylemiyle Katolikleri bastırmışlar; bu üslûbun başını da Luther
çekmiştir. Luther okul kitaplarımızda liberal ve açık fikirli, dini
yeniden yorumlayan biri olarak geçer. “Dinde reform” sözü kimsenin
ağzından düşmez mesela. Ama unutulmasın ki, Luther anti-semitizmin
babasıdır. Yahudiler’in nasıl toplanacağına ve mallarının nasıl
yağmalanacağına dair projeler Luther’in yazdıklarında uç verir.
Kadın karşıtlığı da Lutherci bir görüştür, bunu da söyleyelim.
Papazlarının evlenmesine müsaade ediyor diye Luther’i liberal biri
olarak görmeyelim. Zira çok kadın karşıtı bir din
görevlisidir.</span></p>
<p class="western6" xml:lang="tr-TR"><span>Almanca
konuşulan bölgelerde, müthiş bir anti-Türk edebiyatı yerleşmiş,
zaman içinde bu müesseseleşmiştir. Bir Türk tipi çizilmiştir
mesela. Bu XVIII. yüzyıl Avusturya halk resimlerinde görülür. Türk;
çok kurnaz, çok zeki, şeytan gibi biridir. İspanyol aslana, İngiliz
ve Alman ata, Türk ise tilkiye benzetilir. Bu çok manidar bir
yaklaşımdır. Rus Moskofu gibi eşeğe değil, tilkiye benzetilir
Türkler. Daha da ilginci, böyle bir tabloda Türk ile Yunan aynı
kişilikte görünürler. Halk kitleleri, Yunan ile Türk’ü ayırt
edememektedir. Ortodoks kilisesine atfedilen birtakım unsurlar ve
karalamalar Müslümanlık için de söz konusu olmuştur. Öte yandan
Müslümanlık, Türklük ile bir görülmüştür.</span></p>
<p class="western6" xml:lang="tr-TR"><span class="c3">Viyana Kuşatması ve Batılılaşma Düşüncesi</span></p>
<p class="western6" xml:lang="tr-TR"><span>Bu
yüzden Viyana Kuşatması, sırf askerî ve iktisadî sonuçları
itibariyle değil, yanı başında sürüklediği kültürel doku ve yaşam
biçimi itibariyle de çok mühimdir. Bu kuşatma, Doğu-Batı arasında
onulmaz ayrımlar oluşturmuştur ve bu ayrımlar bugüne kadar devam
etmiştir. Devam etmiştir; çünkü Türkiye, XIX. yüzyıldan beri,
kendini Batılı olmaya, Batı toplumları içinde bulunmaya, giderek
onların yaşam biçimini kabullenmeye hazırlamıştır, hazırlamaktadır.
Aynı yaklaşımı öbür tarafta göremezsiniz. Yaklaşma ve taviz verme
konusunda Türkiye’nin gösterdiği aşırı gayret, öbür tarafta
yoktur.</span></p>
<p class="western6" xml:lang="tr-TR">
<span>Batılılaşma sorunu nedir? Batılılaşma, hayatımızın çok önemli
bir safhasını teşkil eder. Hem çok övülmüş, hem büyük bir sorun
olarak algılanmıştır. Ama bu Türklere has bir şey değildir. Mesela
Batılılaşma için İran’da “garbzede” yani Garb felaketine uğramış
insanlar anlamında bir terim kullanılır. Yahut Rusya’nın
Batılılaşmaya tepkisi, Osmanlı’yı aratacak ölçüdedir. Aksakov’un
şiiri, “Dönelim” diye başlar, Büyük Petro öncesi eski Rusya’ya
dönelim, der.</span></p>
<p class="western6" xml:lang="tr-TR"><span>Bu XIX.
yüzyılda söyleniyor. Büyük Petro reformları üzerinden zaman geçmiş,
Büyük Katerina dönemi eskide kalmış, Rusya artık Batı medeniyetinin
ayrılmaz bir parçası olmuştur. Aksakov bu şiiri yazdığında Rus
edebiyatının büyük yazarları vardır. Onlarsız bir Avrupa medeniyeti
düşünülemez. Dostoyevski, Tolstoy ve Puşkin olmadan Batı medeniyeti
düşünülebilir mi? Hayır! Ama yine de bu şiir yazılıyor ve ‘Dönelim’
deniliyor. Çünkü birtakım sorunlar vardır. Sol eğilimli kimi
Ruslar, eski feodal Rusya döneminden kalma sistemi, geleceğin
sosyalizmi olarak görüyorlar. Lenin gibileri bu yüzden
Batılılaşmaya karşıdır. Düşünebiliyor musunuz, hem Hıristiyan, hem
de mimarisiyle, diliyle, hayat tarzıyla ve zihniyetiyle Batı
medeniyetine bizlerden çok daha yakın Rusya’da, Batılılaşma
konusunda ikirciklenme vardır.</span></p>
<p class="western6" xml:lang="tr-TR"><span>İşte bu
yüzden Batılılaşma konusu, son derecede zor bir meseledir. Türkiye,
Batı karşısında nasıl bir vaziyet alacak, hangi safhalardan
geçecek, kültürel değişimini nasıl tamamlayacak? Politik bakımdan
bunu nasıl tamamladı? Batı’dan gelen kadrolar, Türkiye’de neler
yaptı? Mesela 18 asırdan beri, hasseten XIX. yüzyılda Macarlar ve
1848 ihtilali esnasında Osmanlı’ya sığınan Polonyalı mülteci
kalabalıkların tarihi ayrıntılarıyla incelenmelidir. Bu soruların
cevaplarını aramalıyız.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">BATILILAŞMA
NEDİR?</span></a></span></p>
<p class="western2" xml:lang="tr-TR"><a id="BN"/> <span class="c1">Batılılaşma, pozitivist bir bakışla,
katı bir sebep-sonuç ilişkisi içinde anlaşılamaz. Ama ne yazık ki
ülkemiz Türkiye’de, hem Batılılaşma hem de tarih, kaba bir
pozitivizmle değerlendiriliyor. Bu çok yanlıştır. Tarihin kendine
özgü koşulları vardır. Bazı olaylar kaçınılmaz biçimde vuku bulmuş
olabilir, ancak bütün bir tarihi ve gelişimleri determinizmle
açıklamak doğru değildir. Tarihte, fizikî evrende olduğu gibi
değişmez kanunlar yoktur.</span></p>
<p class="western6" xml:lang="tr-TR"><span>Türk
tarihinin kendine özgü evrenini incelerken, bazı şeylere bakmamız
gerekiyor. Türk İmparatorluğu, İslam dünyasının Batı’ya doğru
ilerlemiş uç noktası, ileri karakoludur. Osmanlı, M.Ö. VI. asırdaki
Pers savaşlarından beri, Doğu’nun Batı’ya uzanmasının en somut, en
uzun ve en kuvvetli örneğidir. Doğu neredeyse ilk kez Batı’yla
karşılaşmış; ilk karşılaşma, dolayısıyla ilk çatışma
gerçekleşmiştir. Osmanlı İmparatorluğu’nun tarihi, bir anlamda Doğu
ve Batı’nın, İslam ve Hıristiyan dünyasının diyalog kurmasının
tarihidir. Bu, çok önemli bir olaydır ve hiç kimse bu diyalogun
sorunsuz olduğunu iddia edemez. Çünkü bu tarihin buruk safhaları
vardır, büyük çatışmalar ve gerilimler yaşanmıştır.</span></p>
<p class="western6" xml:lang="tr-TR"><span>Şunun
farkında olmalıyız: Batı da değişir, yükselen her şeyin inişi
vardır. Batı medeniyeti de bir yerde duraklayacak ve
gerileyecektir, ki bugün herhalde bu dönemini yaşıyor.
Uygarlıkların birbirlerini tümüyle benimsemeleri, her konuda
örtüşmeleri mümkün değildir. Dolayısıyla Doğu-Batı, yani
Türkiye-Avrupa ikilemini belirli safhalar içinde görmek
gerekiyor.</span></p>
<p class="western6" xml:lang="tr-TR"><span>Osmanlı
İmparatorluğu, Batı’nın askerî ilerlemesi karşısında kendini
toparlanmak zorunda hissetmiştir. Bu dünyaya karşı kendini
savunabilmek için askerî reformlara gitme durumunda kalmıştır.
XVIII. yüzyılda durum nedir? Osmanlı, gelişmiş bir topçulukla karşı
karşıyadır. Buna intibak edebilmek için, ağır bir mühendislik
çalışmasına girmesi gerekir. Barut imalatını mükemmelleştirmelidir.
Hafif silahlarla hızlı seyir mühimdir. Başka ne lazımdır? Süvari
birlikleri için veteriner lazımdır, yaralı askeri gözden
çıkaramazsınız, bu da cerrahlık ve tabibliği gerektirir. Dikkat
edilirse, Türkiye’de en çok modernleşen dalların başında
mühendislik, tıp ve veterinerlik gelir. Durum şudur: Osmanlı
Batılılaşması, zihnî bir dönüşümden çok, reel durumun bir sonucu
olarak şekillenmiştir; Batılılaşma ve modernleşme fonksiyonel
olmuştur. Bazılarının iddia ettiği gibi, Osmanlı Batılılaşması,
pozitivist ve akılcı bir saikle olmamıştır. Öyle olsaydı, bu daha
çok modern hukuk, felsefe, tarih ve dil okutan okulların
açılmasıyla görünürlük kazanırdı. Osmanlı’nın maksadı, Batı
medeniyetini öğrenmek, benimsemek ve hele ona dönüşmek
değildir.</span></p>
<p class="western6" xml:lang="tr-TR"><span class="c3">Romanist Hukuk Sistemine Doğru</span></p>
<p class="western2" xml:lang="tr-TR"><span class="c1">Dediğimiz şudur: Osmanlı Batılılaşması, askerî bir modernleşme
olarak belirmiş, sonra süreç devam etmiştir. Askerî teknolojinin
hemen sonrasında, idarî ve malî mevzuatın düzenlenmesi gerekmiştir.
Çünkü XVIII. yüzyılın merkeziyetçi ordusunu beslemek, artık eski
malî tekniklerle, vergilemelerle ve hazine harcamalarıyla mümkün
değildir. İş, hukuka gelmiştir. Hukuk reformu kendini dayatmıştır.
Yani “</span><span class="c9">Batı hukukunu alalım da Batılı
olalım</span><span class="c1">” denilerek, bir düzenlemeye
gidilmemiştir. Mesela bizde Romanist hukuk sisteminin adaptasyonu,
kabulü ve uyarlaması XIX. yüzyılda başlamıştır. İlk önce ticaret
hukukuyla başlanmış, sonra ceza kanunnameleri gelmiş, bunu idare
hukuku mevzuatı takip etmiştir. Medenî hukuk sahasındaki
değişiklikler çok sonradan kendini hissettirmiş, Medenî Kanun’un
kabulü Cumhuriyet devrine kalmıştır.</span></p>
<p class="western6" xml:lang="tr-TR"><span>Bu
konuda İslam dünyasının Türkiye’ye karşı geliştirdiği tenkitler
asılsızdır, hiçbir geçerlilikleri yoktur. Çünkü tek bir İslam
ülkesi yoktur ki, benzer sebeplerle Romanist hukuk sistemine önemli
dallarda adımlar atmış olmasın. Suudi Arabistan, İran, Pakistan,
Endonezya… Hepsi benzer sebeplerle kendilerini bu hukuka
açmışlardır. Çünkü dünya ile ticaret yapıyor, aynı ilişkiler ağı
içinde yaşıyorsunuz. Bu, kendi hukuk sistemimizin ve
medeniyetimizin bir yenilgisi de değildir; aynı dünyada yaşıyor
olmanın gerektirdiği uyumluluk şartlarından biridir. Batılı da
Doğulu da bunu yapmak durumundadır. Özellikle de ticaret bunu
gerektirmektedir. Dolayısıyla Osmanlı Batılılaşması kaçınılmaz
olmuştur.</span></p>
<p class="western6" xml:lang="tr-TR"><span class="c3">Avrupa Kültürü ile Tanışma</span></p>
<p class="western6" xml:lang="tr-TR"><span>Ancak
hiç şüphesiz Batılılaşma ile birlikte, yani teknik anlamdaki
modernleşmenin sonrasında Avrupa dilleriyle, bu diller üzerinden
Avrupa kültürüyle tanışılmış, problem ve tartışmalar da bu aşamadan
sonra başlamıştır. Batı felsefesi, edebiyatı ve yaşam tarzı bu
dönemde Türkler arasında karşılık bulmuştur.</span></p>
<p class="western6" xml:lang="tr-TR"><span>Sürecin
bu noktasında büyük sorunlar başlar. Doğaldır bu, çünkü Batı’nın
felsefesiyle karşı karşıya kalıyor, ondan etkileniyorsunuz. Aslında
Batı felsefesi Doğu’nun yabancı olduğu bir düşünce sistemi
değildir. Aristo İslam dünyasında bilinen biridir, İslam dünyasında
itibar gören büyük bir filozoftur. Platon da öyle… Ortaçağ’ın
Müslüman milletleri, İyonyalıları Batılılar kadar iyi bilirler.
Hatta daha iyi ve daha erken öğrenmişlerdir.</span></p>
<p class="western6" xml:lang="tr-TR"><span>Bu
devirde Doğu’da cereyan eden, başka ve enteresan bir olaydır. Doğu,
Batı’nın modern edebiyatını benimsemeye başlıyor, giderek kendini
Batı’nın hayat tarzına uyarlıyor. İşte bu çok önemlidir. Edebiyat
Şark’ta büyük kitleleri içine çeken bir şeydir. Şark’ın
Garplılaşması, felsefe okuyarak olmaz. Şark’ta Garp zihniyetinin
yerleşmesi romanla, sonra gazeteyle olur. Bunun getirdiği
tercümelerle ve taklitlerle olur. Şark dünyası bu konuda Garp’a
karşı panzehirini hazırlayamamıştır. Gönül isterdi ki Rus
İmparatorluğu’nun XIX. yüzyılda başardığını İran ve Türkiye de
başarabilsin ve bu ikisi daha sağlıklı bir Batılılaşma sürecini
yaşayabilsinler.</span></p>
<p class="western6" xml:lang="tr-TR"><span>Türk
Batılılaşması’nı ‘sömürgeleşme’ olarak yorumlayanlar vardır.
Osmanlı İmparatorluğu 1838 Ticaret Antlaşması’yla, birtakım
gelirlerini ve ziraî vergilendirme kaynaklarını Batı’ya teslim
etmiştir. Bu ihanetle açıklanıyor. Değildir! Çünkü Batı ile ticaret
yoğun olarak artmaktadır. Bu evvelce kaçak olarak devam ediyordu;
vergi dışı, kontrol dışı bir şeydi. 1838’deki Ticaret
Antlaşması’yla bu durum, legalize edilmiş ve devletin kontrolüne
alınmıştır. İktisadî olarak, bunlar hiçbir toplumun bigâne
kalamayacağı şeylerdir. Bunları hainlikle yorumlamak doğru
değildir. Ama ne yazık ki bu ucuz yorumlar ilgi görebiliyor.
Dolayısıyla kitleler, tutarlı bir toplum ve tarih analizinden
uzaklaşıyor.</span></p>
<p class="western6" xml:lang="tr-TR"><span class="c3">Osmanlı Modernleşmesinde Mültecilerin Rolü</span></p>
<p class="western6" xml:lang="tr-TR"><span>Batı
medeniyetine yönelişte, Türk milletinin kendine has olanakları
olmuştur. Şöyle düşünelim: Diyelim ki orduyu ve idareyi
modernleştirmek için parayla adam tutacaksınız. Parayla tutulan
adam size ne kadar hizmet verecektir? Vermeyecek, dönecektir. Bu,
Büyük Petro Rusyası’nda önemli bir problemdi. Modernleşme
çalışmaları dâhilinde Rusya’ya gelen insanların çoğu,
maceraperestler, serseriler, yolsuzlar, bu işten çıkar
sağlayanlardı.</span></p>
<p class="SWsoftchapter"/>
<p class="western6" xml:lang="tr-TR"><span>Halbuki
Osmanlı Batılılaşmasında böyle olmadı. Tarihin doğal seyri içinde
bazı gelişmeler Osmanlılar’a yardımcı oldu. Mesela 1838’de Kossuth
Layoş önderliğindeki Macarlar dayanamıyor, Avusturya hâkimiyetine
başkaldırıp cumhuriyet ilan ediyor ve savaşmak zorunda kalıyorlar.
Karşı taraf da buna seyirci kalmıyor. Avusturya ile sorunları olan
İtalyanlar ve Polonyalılar da Macarlar’a yardım ediyor. Avusturya
bunlarla baş edemeyince Rusya’yı yardıma çağırıyor.</span></p>
<p class="western6" xml:lang="tr-TR"><span>General
Paskiyeviç, ki çok acımasız ve güçlü bir komutandır, sınırdan içeri
giriyor. Hedefinin ilk sırasında Macarlar yer almıyor, nedense
onlara karşı daha sabırlı. Polonyalıları amansız bir şekilde takip
ediyor. Macarları ve İtalyanları, Avusturyalılar cezalandırıyor.
Avusturyalılardan ve Rusyalı generalden kaçanlar Osmanlı’ya
sığınıyorlar.</span></p>
<p class="western6" xml:lang="tr-TR"><span>Bizim
topraklarımız, tarih boyunca mültecilerin sığındığı bir yer
olmuştur. Macar bağımsızlık hareketinin önderi Ferenc Rakoçi’nin
kuvvetleri de bize sığınmıştır, Büyük Petro’dan kaçanlar da.
Bilinmektedir ki Kars ve Balıkesir civarında Rus köyleri
vardır.</span></p>
<p class="western6" xml:lang="tr-TR">
<span>Polonya’dan ve Macaristan’dan kaçanlar da bize sığınıyor.
Ancak Avusturya ve Rusya Osmanlı’ya baskı yapıyor, mültecileri geri
almak istiyorlar. Osmanlı açısından zor bir durumdur bu. Ordusu
henüz kuruluş safhasındadır. Bir de Mısır Valisi Mehmet Ali
Paşa’nın oğlu İbrahim Paşa komutasındaki kuvvetlerin Kütahya’ya
kadar ilerledikleri gün çok uzak değildir. Osmanlı buna rağmen
direniyor, kendisine sığınanları geri vermiyor. Sığınmacılar bu
fedakârlığı görüyorlar. Bundan olsa gerek, derin bir bağlılık hissi
içinde kendilerini bu topraklara adıyorlar, ki bunlar, koyu Macar
ve Polonya milliyetçileridirler, bunun için Avusturya’ya
başkaldırmışlardır. Adeta kendileri için yapılmış fedakârlığı
karşılıksız bırakmamak babında Türklük için Müslümanlığı kabul
ediyorlar.</span></p>
<p class="western6" xml:lang="tr-TR"><span>İşte
Osmanlı bu sayede, sayısını bilmediğimiz nitelikli insanlar,
modernleşmesinde vazife alacak kalifiye elemanlar bulmuş oluyor.
Mesela bunlardan Konstantin Borzecky, Mustafa Celaleddin Paşa
oluyor. İlk önce miralay, sonra tuğgeneral olup, Karadağ Savaşı’nda
şehit düşüyor. Mustafa Celaleddin Paşa’nın topçulukta, bilhassa
haritacılıkta çok büyük hizmetleri olmuştur. Diğerleri… Baron
Stein, Ferhat Paşa; Seweryn Bielinsky, Serasker Nihat Paşa;
Wladislaw Czaiskowsky, Muzaffer Paşa olarak hizmete girdiler. Bém,
yani Murad Paşa, Tuna’nın sağ kolundaki kuvvetlerin komutanı,
Czaikowski (Sadık Paşa) yeni kurulacak Kazak alaylarının komutanı
olarak tayin edildi. Ferhat Paşa (Baron Stein) ise, İsmail Paşa ve
Sefer Paşa (Kosiyevski) ile Kazak, Polonez alaylarıyla Kafkas
cephesinde Ruslara karşı görevlendirildi.</span></p>
<p class="western6" xml:lang="tr-TR"><span>Ayrıca
bu sığınmacılar, birtakım köyler kurmuşlardır. Osmanlı
İmparatorluğu’nun içinde Polonya ve Macar köyleri tesis edilmiştir
ve bu köyler modern ziraati geliştirmiştir. Mesela Mithat Paşa
gittiği vilayetlerdeki başarısını bu adamlara borçludur. Bu
insanlardan teknisyen olanları, kanalların inşasını idare ediyor,
yollar yapıyorlar. Bu sığınmacılar sayesinde Osmanlı birden bir
teknokrat sınıfı bulmuştur. Tabii bu adamların Müslümanlıkları
kendilerine özgü olarak kalmıştır; dini daha şehirli, daha kentli
bir veche içinde algılamışlardır.</span></p>
<p class="western6" xml:lang="tr-TR">
<span>Görülüyor ki XIX. yüzyıl Türk Batılılaşması, dışardan,
sonradan kendini Türkleştiren bir unsurdan yardım görüyor. Bu
önemli bir unsurdur. İkinci unsur; memleket içindeki gayrimüslim
cemaatlerin ve milletlerin durumudur. Bu da önemlidir. XIX.
yüzyılda hiyerarşinin bozulmasıyla klasik kilise teşkilatı,
bilhassa Rum Ortodoks kilise (patrikhane) hâkimiyeti gerilemiştir.
Osmanlı İmparatorluğu, milliyetçi akımların doğduğu ve geliştiği
bir dünya halini almıştır. Kökleri XVIII. yüzyıla kadar giden bu
durum çok güçlü, çok yıkıcı bir süreçtir. Osmanlı ülkesinde
milliyetçilik, çok yönlü, çok düşmanlı, çok çatışmalı olarak devam
edecek ve yüz yıl geçmeden bütün ülke bir yangın yerine dönecektir.
Yangının, bugün bile söndüğünü iddia etmek kolay
değildir.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">OSMANLI
MODERNLEŞMESİ</span></a></span></p>
<p class="western2" xml:lang="tr-TR"><a id="OM"/> <span class="c1">Osmanlı modernleşmesi, sadece
Türklerin tarihi açısından değil, bütün dünya tarihi için özgün bir
olaydır. Çünkü ilk kez bir İslam İmparatorluğu, Batı’nın
müesseselerini alarak var olma savaşı vermekte ve bu kısmî
Batılılaşma, büyük sancılarla gerçekleşmektedir. Böyle bir
imparatorluğun modernleşmesi sürecinde yaptığı atılımlar ve ortaya
çıkardığı yeni kurumlar, sosyal bilimler için de önemli
verilerdir.</span></p>
<p class="western6" xml:lang="tr-TR"><span>Süreç
şöyle gelişiyor: Osmanlı başta ordusunu modernleştiriyor.
Arkasından malî sistemini modernleştirmek zorunda kalıyor. Merkezî
ordu sistemini besleyebilmesi için bu kaçınılmaz oluyor. Bu, aynı
zamanda imparatorluğun idarî sistemini modernleştirmesi ve
merkezîleştirmesi anlamına geliyor. Zaten ideoloji buna müsaitti,
taşrada merkezkaç diyeceğimiz başına buyruk gruplar zayıftı, hatta
yoktu. Kurumsal bir feodaliteden de bahsedilemezdi. Arkasından,
hukukta bir modernleşme zorunluluğu doğdu. Çünkü aynı ülke, dış
dünyayla temas halindeydi.</span></p>
<p class="western9" xml:lang="tr-TR"><img src="tmp_adbb485182d890bb1a3452483822dda6_p4TE5W_html_5886204c.gif" id="graphics9" alt="" class="calibre12"/></p>
<p class="western6" xml:lang="tr-TR"><span>Türk
hukukunun modernleşmesi XIX. asırda başlar. Ceza Kanunnamesi’nde ve
Ticaret Kanunnamesi’ndeki bu atılımlar, idare hukuku alanındaki
düzenlemeleri ve yeni müesseseleri ortaya çıkarmıştır. Mesela
Fransız Conseil d’Etat’sından (Danıştay) mülhem bir Şura-yı Devlet
çıkmıştır. Bu müessese, kanunların uyumluluğunu, bir nevi hukuka
uygunluğunu denetlemektedir. Bunun yanında, devlet harcamalarını
kontrol etmek üzere Divan-ı Muhasebat kurulmuştur.</span></p>
<p class="western6" xml:lang="tr-TR"><span class="c3">Nezaretler Kuruluyor</span></p>
<p class="western6" xml:lang="tr-TR"><span>Bu
kurumların hepsi Fransa’dan alınmış gibidir. Esas olarak Osmanlı
merkeziyetçi idare geleneğiyle ve merkeziyetiyle uyum içinde
olmalarından dolayı alınmışlardır. Bu yüzden değişim kolay
olmuştur: Yazışma işlemini zaten yapmakta olan, hariçle ve süfera
ile yazışmayı yürüten, Hariciye Nazırı ismini almıştır. Sadrazamın
dâhilî işlerine bakan, Dâhiliye Nazırı olmuştur. Defterdarın adı,
Maliye Nazırı şeklinde değişmiştir. Devlet, eski devletin aksine,
bazı merkezileştirme faaliyetlerine girişmiştir. Mektepleri
vakıflara ve cemaatlere bırakmamış, bu işleri üstlenmiş ve neticede
Maarif Nezareti ortaya çıkmıştır.</span></p>
<p class="western10" xml:lang="tr-TR"><img src="tmp_adbb485182d890bb1a3452483822dda6_p4TE5W_html_4068c45e.gif" id="graphics10" alt="" class="calibre13"/></p>
<p class="western6" xml:lang="tr-TR"><span>Yine
devlet halkın sağlığıyla uğraşmaya başlamış, Sıhhiye Nezareti
ortaya çıkmıştır. Bakanlıkların şekillenişi böyle olmuştur. Bütün
bunlar da toplumun modernleşmesini getirmiştir.</span></p>
<p class="western6" xml:lang="tr-TR"><span class="c3">Eğitim Kurumları</span></p>
<p class="western6" xml:lang="tr-TR"><span>Devlet
nihayet mekteplere el atmıştır. Kız çocuklarının okula gitmesi,
ister istemez hanım öğretmen ihtiyacını doğurmuştur. Kadının
içtimaî hayata atılması ve eşitlik mücadelesine girişmesi de böyle
başlamıştır. Osmanlı’nın taşra şehirlerinde bile modern hayatın
ikilemi ortaya çıkmıştır. Osmanlı modernleşmesi, medresenin
aleyhine gelişmiştir. Hukuk mektepleriyle birlikte medreseler de
ayakta kalma mücadelesine girmişlerdir. Maalesef medreseleri bir
kalemde silip atmışız. Hiç kimse XIX. yüzyılın medreselerinin bu
sürece nasıl katılma mücadelesi verdiğini görmüyor. Mesela bir
Medresetü’l Kudat (Nüvvab Mektebi) kurulmuştur. Bu kurumun eğitim
müfredatına bakıldığında ilginç şeyler bulunacaktır. Müfredat
yönünden, yeni kurulan Hukuk Mektebi’nden daha Batıcıdır. Bazı
medreseler vardır ki matematik ve astronomi öğretmektedir. Tabii ki
ekserî medrese de yetersizdir, talebe-i ulûm açtır. İmparatorluğun
son zamanlarında kurulan bir iki medrese, böyle ayakta kalma
mücadelesi verirken, çoğu talebesizlikten kapılarını kapatmak
zorunda kalmış; laik eğitim sistemi böylece ortaya
çıkmıştır.</span></p>
<p class="western6" xml:lang="tr-TR">
<span>Mekteplerde ikinci bir atılım daha başlamıştır. Bu
mekteplerde bir Osmanlı eliti yetişmiştir. Modernleşme, bürokratik
merkezîleşmeyi ve modernleşmeyi beraberinde getirmiştir. Devletin
memur ihtiyacı da yeni açılan okullarda karşılanmıştır. Artık
ağdalı yazıya imkân kalmamış, hüsnühat dediğimiz kaligrafi ikinci
dereceye itilmiş, okunaklı yazı yazmak makbul olmuş; siyakat ve
divanî gibi yazı çeşitleri ya itilmiş ya sınırlı olarak
kullanılmıştır. Çünkü daha sade yazan bir memur sınıfı yetişmiştir.
Başta önemli tarihçimiz Ahmet Cevdet Paşa olmak üzere,
imparatorluğun önde gelen bürokratları ve edipleri, sade Türkçe ile
yazmaya başlamışlardır. Bugünün Türkçesi, esas itibariyle Tanzimat
döneminde oturmuştur. Bu yüzden Tanzimat’ın insanı bizim
çağdaşımızdır; modern Türk münevveri Tanzimat’tan çıkmıştır
diyebiliriz. Çağdaş Türk aydını, Tanzimat aydınıyla aynı
gruptandır. Zira onlar da bugünkü aydınların tartıştığı meseleleri
tartışıyorlar; geleneği veya modernleşmeyi savunuyorlardı.
Dolayısıyla onları okumak ve bilmek zorundayız.</span></p>
<p class="western6" xml:lang="tr-TR"><span>Osmanlı
ilerlemesi ve gelişmesi hiç şüphesiz ki arzu edilen düzeyde
değildir. İmparatorluk XIX. yüzyılın sanayi dünyasında geri
kalmıştır; ama bu, hiçbir şey yapılmamış demek değildir.
Mühendislik okulları, ziraat mektepleri açılmıştır. Bugünkü
düzeyimizi onlara borçluyuz. Bu okullardan mezun olmuş insanlarla
sanayimiz gelişmiştir. Sanayiyi devlet kurmuş, alıcısı da yine
devlet olmuştur. Ordu ve mektepler, sanayiyi doğurmuş ve
kullanmışlardır.</span></p>
<p class="western6" xml:lang="tr-TR"><span>Osmanlı
ziraati gelişmiştir, ancak bu yeterli değildir. Kara saban,
ziraatte hâlâ ülkenin temel üretim aracıdır. Hayvancılık ve bunun
ziraatte kullanımı çok geri düzeydedir. Gübreleme, ilaçlama söz
konusu değildir. Şunu da belirtmek gerekiyor: Türk ziraati elbette
ki istenen seviyede değildi, ama yanı başımızdaki Çarlık
Rusyası’yla karşılaştırıldığında hiç de iç karartıcı durumda
değildi. Rumeli ve Ege’de durum daha iyiydi; Suriye ve Lübnan’da da
atılım vardı. Ege ve Trakya Bölgesi’nde, özellikle Makedonya’da
Batı sanayiine dönük bir monokültürel yapı
gelişmekteydi.</span></p>
<p class="western2" xml:lang="tr-TR"><span class="c1">Tütün ve birtakım endüstriyel bitkilerde kayda değer bir
kıpırdanma başlamıştı. Bu ürünlerin nakli sebebiyle Anadolu’da
demiryolunun gelişiminden bahsedilebilir. 1894’te Ankara gibi küçük
bir merkeze demiryolu gelmiştir. Aynı yıllarda, bu hat Konya’dan
Ereğli’ye kadar uzanmaktadır, oradan da Mezopotamya’ya kadar
varacaktır. Rumeli’den gelen çalışkan ve bilgili muhacir kitleler,
demiryolu hattına yerleştirilmekte, Anadolu tahıl ambarı haline
gelmektedir. Bu sayede Yunan muharebesinde Türkiye ilk kez kendi
ürettiği Anadolu buğdayıyla askerini besleyecektir. Mesela Rusya
Sefareti’nin ekonomi müşaviri Çarikov raporunda:
“</span><span class="c9">Şimdiden İstanbul Rusya buğdayından
vazgeçti, Anadolu buğdayını yiyor. Gelişme kötü. İleride
Mezopotamya ve Anadolu buğdayı Avrupa’ya akınca biz ne
yapacağız?</span><span class="c1">” demektedir.</span></p>
<p class="western6" xml:lang="tr-TR"><span>Demek
ki, o günkü Osmanlı Devleti sadece haritalara bakılarak ve
kaybedilen yerler dikkate alınarak değerlendirilemez. Sadece
haritalara bakıldığı ve kaybedilen yerler dikkate alındığı için, o
döneme ‘gerileme devri’ deniyor. Oysa görüldüğü gibi, Türk cemiyeti
o günlerde kendini yeniliyor ve geliştiriyor, Avrupa ile ticaretini
artırıyor. Şark ile de ticaret yapılıyor. Mesela Osmanlı-İran
ticaretine bakıldığında, Osmanlı payının daha yüksek olduğu
görülecektir. Demek ki o dönemde artık bir tüccar sınıfı ortaya
çıkmaktadır ki bunlar bizim sermayedar sınıfımızın öncüsü
sayılırlar. Tabii bunların çoğu gayrimüslimdir. Mesela Trabzon’a
baktığımızda, o kalabalık tüccar listesinde çoğunlukla şehirdeki
gayrimüslimleri görürüz. Bunlar Rumlar ve Ermenilerdir. XX. yüzyıl
başında, İttihat ve Terakki’nin üzerinde en çok durduğu şeydir bu.
İttihatçılar bu durumdan rahatsız oldukları için, devlet eliyle
yerli/Türk işveren sınıfını oluşturmak istemişlerdir.</span></p>
<p class="western2" xml:lang="tr-TR"><span class="c1">O dönemlere ilişkin olarak dillendirilen bir şey daha var:
“</span><span class="c9">1840’lardan itibaren Avrupa malları içeri
girdi, böylelikle tezgâh sanayii iflas etti</span><span class="c1">” deniyor. Bu elbette ki doğrudur. Ancak bu durum bütünüyle
bir yıkım değildir. Bu bir Avrupa açılımı olarak da okunabilir, ki
bu açılım sayesinde bazı sanayi dalları gelişmiştir. Devlet eliyle
bazı sanayi dalları inkişaf etmiştir. Mesela Safranbolu’da
dericilik gelişmiştir. Safranbolu’nun güzel evleri biraz da bu
açılımın bir sonucudur.</span></p>
<p class="western6" xml:lang="tr-TR"><span class="c3">Matbuat Dünyası</span></p>
<p class="western6" xml:lang="tr-TR"><span>Üzerinde
ısrarla durmamız gereken bir nokta da matbuattır. Matbuat, Türk
hayatına girmiştir. Gazetelerin tirajları çok komiktir, bini
bulmaz. Fakat yine de bu, fikir ve bilginin gelişimini sağlamıştır.
Gazete Osmanlı milletlerine haber taşımıştır, belki haberden çok
devletin teamüllerini duyurmuştur. Okuyucusuna tarih, coğrafya,
dilbilgisi dersi vermiş; tabiatı ve dünyayı öğretmiştir. Gazete,
kitlelere bir nevi ansiklopedik kültür aracı olarak ulaşmıştır.
Kıraathane denen yerde bir gazetenin etrafında belki elli kişi
toplanıp okumuş ve dinlemiştir.</span></p>
<p class="western6" xml:lang="tr-TR"><span>Bu
dönemde taşrada da gazeteler çıkmıştır. Mesela İzmir’de daha erken
bir dönemde gazete yayımlanmış, ilgi görmüştür. Zira İzmir daha
kozmopolit ve dışarıya açık bir yerdir. Selanik’te de aynı şey
gerçekleşmiştir. Beyrut birden imparatorluğun en büyük matbuat
merkezi olmuştur. Beyrut’ta basılan gazetelerin, kitapların ve
dergilerin sayısı kabarıktır ve bunların içeriği artık kontrol
edilemez hale gelmiştir.</span></p>
<p class="western2" xml:lang="tr-TR"><span class="c1">Mektep ve yayımcılık faaliyetleri hiç değilse Anadolu’nun
kalabalık köşelerine kadar gitmiştir. Artık anonim bir haberleşme
ve okuma hayatı başlamış, ama ikili yapı devam etmiş; el yazması
kitaplar son günlere kadar üretilip satılmıştır. Özellikle birtakım
dinî metinler, en başta Mushaf-ı Şerif, basılmaktan çok, el
yazmalarıyla çoğaltılmıştır. Edebiyat başlamış, romanlar
yazılmıştır. İlginçtir, ilk romanı ve ilk oyunu bir Arnavut
milliyetçisi (aynı zamanda Türk milliyetçisi) olan Şemseddin Sami
(</span><span class="c9">Fraşeri</span><span class="c1">)
yazmıştır. Şemseddin Sami Bey, hem Türkçeye, hem de Arnavutçaya
hizmet etmiştir.</span></p>
<p class="western2" xml:lang="tr-TR"><span class="c1">Neticede bir Osmanlı kültürü, Osmanlı kültür adamı ortaya
çıkmıştır. Bunun milliyeti, etnik kökeni de mevzubahis değildir.
İnsanlar birden fazla dili konuşur olmuştur. İki dil bilen
Ermeniler, Rumlar, Yahudiler vardır. Çok tuhaftır, insanlar bu
dilleri kendi ağızlarıyla konuşsalar bile, doğru yazmışlardır. Çok
dilli bir matbuat dünyası, okuyucu kitlesi doğmuştur. Ahmet Mithat
Efendi; “</span><span class="c9">İstanbul insanı sokakta üç dil
öğrenir”</span> <span class="c1">diyor. Bu 1950’lere kadar
böyleydi. Böyleydi ama Osmanlı İmparatorluğu’ndaki halklar, kendi
kültürlerinden kopmadan bütüne katılmışlardır. Mesela halklar arası
evlilikler son derece azdır. Mahalleler bile neredeyse ayrıdır.
Ancak asrın sonunda, her cemaatin zenginleri belirli mıntıkalara
taşınmaya başlamışlardır, ki bunun en belirgin örneği İstanbul’da
Pera’dır.</span></p>
<p class="western6" xml:lang="tr-TR"><span class="c3">Osmanlı’da Siyasî Muhalefet</span></p>
<p class="western2" xml:lang="tr-TR"><span class="c1">Gazetenin ve kitabın çıktığı bir yerde, ister istemez siyasî
muhalefet başlayacaktır. 1850’lerdeki Kuleli Vakası, böyle bir
siyasî muhalefet örneği, mahiyetini çok iyi bilmediğimiz bir darbe
girişimidir. Muhalefeti, Sultan Abdülaziz döneminde Paris’e
kaçanların çıkardıkları ve Türkiye’de yayımlanan bazı gazeteler
yapar. Muhalefet Bab-ı âli’ye, padişahın kendisine yöneliktir.
Siyasî muhalefet, siyasî partilerden ve sendikalardan bağımsız
yapıldığı için münevverlerin yönelimlerine bağlı kalmıştır. Bu
yüzden bazı muhalifler keskin dönüş yapabilmişlerdir. Mizancı Murat
Bey bunlardan biridir. Diyebiliriz ki, Osmanlı’da siyasî muhalefet;
kahve ve hamam dedikodularından, yeniçeri ve ulemanın
sohbetlerinden çıkmıştır. Muhalefet ve particilik, bir tür
komitacılık faaliyeti olarak başlamıştır. Osmanlı siyasî hayatında
particilik ve partizanlık, maalesef, dayatmacı bir zihniyete,
“</span><span class="c9">Ben olmazsam olmaz. Tek doğru
benim”</span> <span class="c1">anlayışına dayanmaktadır. Zira
farklı zümreler bir örgütlenme ve iç tartışma ve örgütsel terfi
geleneğinden gelmemektedir. Üyeler Hüda-yı nabittir ve örgütün
içinde yetişmiş değildir. Bunun için Türk demokrasisi, XIX.
yüzyılda ve XX. yüzyıl başlarında iyi bir başlangıç yapmamış, o
dönemden beri hırçın bir gelenek teşekkül etmiştir.</span></p>
<p class="western6" xml:lang="tr-TR">
<span>Osmanlı’da siyasî muhalefet, her şeyden önce, bürokrasinin
eseridir. Muhalifler bir taraftan idareden beslenmekte, diğer
taraftan muhaliflik yapmaktadırlar. Bu halleriyle, bir çocuğun anne
ve babasıyla kavgalı olmasına benzerler. Türkiye’nin açılımcı,
yenilikçi, ileri görüşlü ama bağımsız olmayan muhalefeti, böyle bir
gelenekten beslenmektedir. İnsanlar köprüleri atarak,
bağımsızlaşarak politika yapmayı öğrenememişlerse, bunda memur tipi
politikacılığın büyük payı vardır. Osmanlı kültürü ve Osmanlılık,
asrın kimliğidir. Gayrimüslim “millet”lerin politikacı tipleri
arasında Yunanistan’a, Ermenistan’a gitmek ve çalışmak pek göze
alınmamıştır; oralar cazip gelmemiş, merkezde kalıp politika yapmak
tercih edilmiştir.</span></p>
<p class="western9" xml:lang="tr-TR"><img src="tmp_adbb485182d890bb1a3452483822dda6_p4TE5W_html_m26dd5fe4.gif" id="graphics11" alt="" class="calibre14"/></p>
<p class="western2" xml:lang="tr-TR"><span class="c1">II. Meşrutiyet’te milliyetçi akımların çok hızlı tezahürleri
görülmüştür ve itiraf etmek gerekir ki Türk unsuru, bu gibi
taleplerden hoşlanmamaktadır. İlk başta böyle bir kardeşlik örneği
verilse de kısa bir zaman sonra o hava yitirilmiştir. Nitekim
I.</span> <span class="c1">Cihan Harbi’ne girerken Osmanlı
kabinesinde birkaç tane Ermeni bakan vardı. Buna karşın bu elitle
teması az ve onlara muhalif komitacı zümrelerin Ruslarla işbirliği
etmesi durumu ortada iken, bir müddet sonra Ermeniler güvenilmeyen
unsur olarak sürgüne (deportasyon) tabi tutulmuşlardır. Ermeniler
ülkedeki en önemli unsurlardan biridir. Çünkü Osmanlı İmparatorluğu
XIX. yüzyılda, artık muhtelif dil ve dinden insanların meydana
getirdiği bir imparatorluk değildir. Artık milliyetçi duygular
ortaya çıkmış, Osmanlı adeta kaynayan kazan olmuştur.</span></p>
<p class="western6" xml:lang="tr-TR"><span>Çok
ilginçtir ki maarif, kitlelere bedava ulaşmaktadır. Bu, başından
beri böyle olmuştur. Gençler köyden gelirler, ayaklarında doğru
dürüst çarık yoktur. Derhal okula kabul edilirler. Giydirilir
kuşatılırlar, ceplerine harçlık konur ve barındırılırlar. Bürokrasi
bu şekilde alttan beslenir. Ayrıca bu, bürokratik bir teminatı da
beraberinde getirir ve kendine özgü, kapalı bir elit oluşur.
Muhtelif dinden insanlar da bu elitin içinde bulunabilir, bulunur.
Arşivimizdeki sicil ve ahval defterlerini karıştırdığımız zaman
bunun güzel örneklerini görürüz.</span></p>
<p class="western6" xml:lang="tr-TR"><span>Osmanlı
bürokrasisi renkli, belirli bir kariyere ve hiyerarşiye mensup bir
kitleden meydana gelmektedir. Maalesef XIX. yüzyılın sonu ve XX.
yüzyılın başlarında bu kitlenin içinde de çatlamalar meydana
gelecektir. Açıkçası imparatorluk, reformlarını, kendi klasik
imparatorluk anlayışına dayanarak yapmaktadır. Bunu da bilmemiz
gerekir. Bugününün tarihçisi bunu anlamıyor. Avrupa tarihçisi ise
hiç anlamıyor. Onların tasvir ettikleri Türkiye, Türk
İmparatorluğu, Avrupa’daki herhangi bir devlet gibidir.
Avusturya-Macaristan gibi… Oysa bu yanlıştır, oradaki Katolik
Alman, Hırvat, Çek ve Macar kendi aralarında çatışırdı. Buna karşı
Osmanlı memalikinde Müslüman etnik unsurlar arasında böyle çekişme
görülmezdi. İşte bu nedenle yorumlarda metodik bir yanlışlık
hâkimdir.</span></p>
<p class="western6" xml:lang="tr-TR"><span>Biz
Osmanlı siyasal muhalefeti kadar, yeniçağın Osmanlı kültürünü de
orijinal bir gelişme olarak görüyoruz. Yani şunun üzerinde ısrarla
durmak lazım: Sınıfa giren bir muallim, talebelerine ne anlatması
gerektiğini biliyordu; çünkü oradaki çocuklar, eşit dile, eşit
kültüre, aynı eşitlik ve aynı uzaklıkta bulunuyorlardı. Ama kendisi
olmadığı zaman o çocuklar ne konuşur? Tartışma geleneği var mıdır?
Bu çocukların arasında, nasıl ortak bir öğe vardır? Öyle ya,
Fransa’da, Britanya İmparatorluğu’nda Londra’da, Manchester’da
çocukların hangi milliyetten olurlarsa olsun konuşabilecekleri
ortak şeyler vardı, ortak değerler sistemi vardı. Osmanlı
ülkesinde, bu husus çok zayıf teşekkül etmektedir; çünkü Osmanlı
klasik bir imparatorluktur. Modern dünyanın şartlarına uymaya
çalıştığı, intibak ettiği takdirde de yeni problemler ortaya
çıkmaktadır. Nitekim bunun üzerinde çok durulmuştur.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">OSMANLI’NIN
XIX. YÜZYILI</span></a></span></p>
<p class="western2" xml:lang="tr-TR"><a id="OXY"/> <span class="c1">Altı asırlık Osmanlı tarihi,
bazıları tarafından</span> <span class="c9">Kadınlar
Saltanatı</span> <span class="c1">olarak yorumlanır. Bu yorum, daha
doğrusu başlık, popüler tarihçimiz Ahmet Refik’ten kaynaklanır.
Şunun üzerinde açıkça durmamız gerekir: Osmanlı tarihinin bir
asrını, fasılalarla yaşanmış bir durumu tüm bir Osmanlı tarihi için
ölçü kabul etmek doğru değildir. Osmanlı’daki iktisadî gerilemeyi,
duraklamayı, toprak kaybını kadın saltanatıyla veya çocuk
padişahlarla izah etmek kolaycılıktır. Altı asırlık Osmanlı
İmparatorluğu’nun her şeyini, iki çocuk padişah bahsiyle veya
Hürrem Sultan-Kösem Sultan etrafındaki entrikalar içinde
yorumlamak, kalem hafifliğidir. Evet, tarihte bu bahis vardır, sözü
edilen şeyler de yaşanmıştır. Ancak bunları kendi özgün şartları
içinde değerlendirmek gerekir, bütün tarihi bununla
değerlendiremeyiz.</span></p>
<p class="western2" xml:lang="tr-TR"><span class="c1">En çok üzerinde durulan ve eleştiri konusu olan bir husus
da</span> <span class="c9">devşirme</span> <span class="c1">müessesesidir. Kendi sahasında müracaat kaynaklarından biri
olan İsmail Hami Danişmend’den beri bu konu çok ilgi
görmüştür.</span></p>
<p class="western6" xml:lang="tr-TR">
<span>Devşirmelerden oluşan yeniçeriler, Türk kanından olmadıkları
için Türk İmparatorluğu’nun felaketini hazırlamışlardır deniyor ve
çok basit bir kronolojik hata yapılıyor. Çünkü bu anlayışa göre,
Osmanlı İmparatorluğu orduları Slovakya, Bağdat, Gürcistan,
Nahcivan, Habeş eyaletlerini fethettiği dönemlerde, yeniçeri
kıtaları iyi, hoş; fakat gerileme döneminde devşirmeler hain ve
zelil.</span></p>
<p class="western2" xml:lang="tr-TR"><span class="c1">Yeniçeriler Osmanlı ordusu içinde azınlıktaydı. Evet,
Balkan-lar’dan, Gürcistan’dan, Hıristiyanlardan devşiriliyorlardı,
ancak aralarında az sayıda Müslüman da vardı. Maalesef
edebiyatımızda ve tarihçiliğimizde bir genelleme hastalığı yapılır;
genel ve keskin hükümler verilir. Bir ansiklopedi maddesine bile
bakmadan, “</span><span class="c9">Bu, külliyen böyledir,
istisnası yoktur. Devşirmeler Hıristiyanlar arasından
seçilir</span><span class="c1">” deniliyor.</span></p>
<p class="western6" xml:lang="tr-TR"><span>Oysa
devşirme müessesesi için şu husus bilinmelidir: Bu bir dönemdir ve
XVII. asrın ortalarında bitmektedir. Ondan sonra yeniçerinin
kaynağı bütünüyle Anadolu olmuştur. Büyük sadrazamlarımızın çoğu bu
dönemde ortaya çıkmıştır. Mesela Halil Hamit Paşa, Nevşehirli Damat
İbrahim Paşa ve Elhac Ali Paşa gibileri Türktürler, ki bu farklı
kültürlerden devşirme dediğimiz şey, aslında Osmanlı
İmparatorluğu’nun bir rengidir. Zira imparatorluğun etnik ve
kültürel yapısı, çoğulcu bir özellik arz eder; muhtelif milletlerin
ve medeniyetlerin sentezi söz konusudur. Ama ordu hep Türk
kalmıştır. Dil, hiçbir zaman değişmemiştir. Hâkim unsurlar, harp ve
talim teknikleri daimî olarak eski bir ananeye dayanmıştır.
Rütbeler buna göre verilmiştir. XIX. yüzyıldaki askerî
modernleşmeyle birlikte, yabancı tabirler ilk kez kullanılmıştır.
Klasik Osmanlı Çağı’nda bütün tabirler Türkçedir. Bir de şu vardır:
Devşirilen çocukların çoğu, zaman içinde ana dillerini
unutmuşlardır. Çünkü ne de olsa küçük yaşta devşirilmişlerdir ve
bunlar daha çok dağ köylerinden alınmışlardır. Kendi ana dillerine
dair kaç deyim, dua, kelime biliyor olabilirler; ama bunların bir
kısmı nefer olarak yetiştirilmiş, subay ve devlet adamı olarak
yetiştirilmek üzere alınanlar da Enderun’da tahsil
görmüşlerdir.</span></p>
<p class="western6" xml:lang="tr-TR"><span class="c3">Osmanlı ekonomisi ganimete mi dayanır?</span></p>
<p class="western2" xml:lang="tr-TR"><span class="c1">Bir tekrar daha var: “</span><span class="c9">Osmanlı
ekonomisi ganimete dayanıyor, ganimetle
besleniyor.</span><span class="c1">” Aslında bu düzen XX. yüzyılda
da, XVI. yüzyılda da vardır. Hatta milattan önceki devletler için
de bu geçerlidir. Büyük Mısır Firavunları, muhteşem Asur
İmparatorluğu ve Anadolu’daki Hitit İmparatorluğu da böylesi bir
ekonomik yapı üzerinde duruyordu. Çok zaman geçtikten sonra bu yapı
yetersiz kalmıştır.</span></p>
<p class="western6" xml:lang="tr-TR"><span>Bir
toplumun ve imparatorluğun ayakta durabilmesi için iktisadî
müesseselerin örgütlenmiş olması gerekir. Bu örgütlenme de öyle
dâhi bir adamın üç günde becerebileceği bir iş değildir. Yeni bir
yapılanma, yeni bir imparatorluk, önceki devletlerin ve toplumların
bıraktığı mirastan faydalanır. Yeni olan yapı bu mirası ne derece
başarıyla uyarlayabilirse o derece sağlıklı bir zemine kavuşur.
Üretim dışı yollarla ortaya çıkan zenginlikle bir imparatorluğun
ayakta duramayacağına en iyi delil, XVI. yüzyılın İspanya
Krallığı’dır. Bilindiği gibi İspanyollar, birden denize açılmış,
Amerikalıları esir almış, oradaki madenlere el koyup bunları
gemilerle ülkelerine getirmişlerdir. Bunu yapmışlardır da ne
olmuştur? Enflasyon hortlamış, bu durum ülkeyi zenginleştireceğine
fakirleştirmiştir. Çünkü İspanya, tarımını ve zanaatlarını
geliştirmeyi düşünmemiştir. Büyük bir hata yaparak, Yahudileri ve
Müslüman Arapları ülkesinden atmıştır. Bunların gitmesiyle de
üretimde ve ekonomide çöküntü başlamıştır.</span></p>
<p class="western6" xml:lang="tr-TR"><span>Hiç
kimse ganimetle zenginleşemez; bu böyledir ve Osman-lı’nın
gerileyişini ve çöküşünü buna bağlamak da mümkün değildir. Kaldı ki
bir yerden gelir elde etmek için ilk başta yatırımlar yapmak
gerekir. Mesela Rus Çarlığı, XIX. yüzyılda Kafkasya ve Orta Asya’yı
topraklarına katmıştır. Buralardaki malî bütçeye baktığımızda
görüyoruz ki çarlığın uzun zaman Kafkasya’dan aldığı vergi, oraya
harcadığının dörtte birini geçmiyor. Orta Asya için de bu böyledir.
Osmanlı’nın gelir ve gider cetvellerine bakıldığında da aynı şey
görülür. Fethedilen yerlerden alınan miktar ile o yerler için
harcanan miktar arasında büyük fark vardır.</span></p>
<p class="western6" xml:lang="tr-TR"><span>Macar
tarihçi G. Kaldy Nagy, Budin eyaleti ve Macaristan için
araştırmalar yapmıştır. Bu araştırmalardan öğreniyoruz; oralarda
birtakım yollar, köprüler, kervansaraylar inşa edilmiştir. Merkeze
aktarılan varidat yüksek oranda olamaz. Balkanlar’da da aynı şey
olmuştur. Balkanlar’daki durum, Bulgar tarihçisi Nikolai T.
Todorov’un “Balkan Şehri 1400-1900” [The Balkan City 1400-1900]
adlı eserinde görülebilir. Dolayısıyla Osmanlı İmparatorluğu’nun
ilerleyişinin tek bir açıklaması yoktur. Konuyu böyle ele alanlar
Osmanlı’yı açıklayamazlar.</span></p>
<p class="western6" xml:lang="tr-TR">
<span>Osmanlı’nın XVIII. yüzyılının en önemli olayları; Avusturya
ve Rusya ile olan savaşlar, bir de hilafet meselesidir. Bunun
üzerinde durmamız gerekiyor. Çünkü Avrupa ve Türkiye’nin
birlikteliğini düşündüğümüzde bu mesele kaçınılmaz olarak önümüze
gelir. Mesela 1699 Karlofça Antlaşması, uzun süren Viyana
Kuşatması’nın ve izleyen savaşlar ve yenilgilerin bir sonucudur.
Viyana Kuşatması’nın komutanı Merzifonlu Kara Mustafa Paşa iyi bir
mareşal değildir; büyük bir orduyu ve kuşatmayı yönetecek
kapasiteden yoksundur. Yardımcılarıyla, yardımcı kuvvetlerle iyi
geçinememiş, kendileriyle iletişim kuramamıştır. Bir komutanın en
büyük zaafı budur. Merzifonlu Kara Mustafa Paşa, savaşılan alanı ve
çevreyi iyi değerlendirememiş ve Polonyalılar, tarihî bir hata
yaparak, yıkılışlarını hazırlayan bir harekete girişmişlerdir.
Viyana’nın çevresindeki bir kaleden kuşatma yapan orduya arkadan
saldırmışlardır. Polonya kuvvetlerinin bu taarruzu, uzun zamandır
netice veremeyen Viyana Kuşatması’ndaki Osmanlı ordusu üzerinde
ağır bir darbe olmuştur.</span></p>
<p class="western6" xml:lang="tr-TR"><span>Diğer
yandan Polonya’nın çöküşü de böyle başlamaktadır. Daha baştan
Avusturya Grandükü ve Alman Kayzeri Polonya’yı ve ordusunu
küçümsemiş, hakkını teslim etmemiştir. Avusturya ve Rusya
kuvvetlenmiştir. Bilindiği gibi, bunlar ileride Polonya’yı
parçalayacak kuvvetlerdir. Dolayısıyla burada çok önemli iki
gelişme söz konusudur. Karlofça Antlaşması’ndan sonra Avusturya,
Tuna boyunda kuvvetlenmiş, ziraati gelişmiştir. XVIII. asrın
başlarında Balkan ülkelerinden hammadde toplamış, kendisi mal
üretmiş ve satmıştır.</span></p>
<p class="western6" xml:lang="tr-TR"><span>Osmanlı,
Karlofça Antlaşması’ndan sonra artık iktisadî alanda imtiyazlı bir
kuvvet değildir. Bu çok önemli bir unsurdur. İmtiyaz ve
kapitülasyon dediğimiz müessese tek taraflı olarak verilmekte,
ticareti canlandırmak için kullanılmakta ve istenmeyen maddeler
ticarete konu edilmemektedir. Ne var ki yasak ticaret, yani yasak
maddenin kaçak ihracı artmakta ve vergileme dışı kalmaktadır.
Üstelik bu, maddelerin kıtlığını yaratmaktadır. Dolayısıyla XVIII.
yüzyılda Batı kuvvetleri ve Avusturya’nın ticareti artmıştır.
Avusturya orduları tarihlerinin en başarılı dönemini
yaşamışlardır.</span></p>
<p class="western6" xml:lang="tr-TR"><span>Bu
yüzyılda Osmanlı Türkiyesi mevcut ziraî nizamında büyük
gerilemelere uğramıştır. Maliyemiz, merkezî bir maliye olmaya doğru
bir gelişim göstermiştir. Yerel birimlerin vergileri toplama ve
bunları harcayabilme yetkisi yavaş yavaş kaldırılmış, bundan böyle
bu görevi merkezî idare üstlenmiştir. Tabii, bu merkezîleşme süreci
hiçbir yerde kolay olmamıştır. XVII. yüzyıl Fransa tarihi, bu
mücadeleyle geçmiştir, Rusya bunu becerememiştir. Osmanlı
İmparatorluğu da merkezîleşmeye doğru yavaş ilerlemiştir. Bugün
bile bu süreci tamamlamış değiliz. Hâlâ birtakım vergi
reformlarıyla ve hazine yapısı düzenlemeleriyle vakit geçiriyoruz.
Bunlara rağmen Osmanlı orduları o dönemde savaş teknikleri ve savaş
gücü konusunda bazı yeniliklere uyum sağlayabilmiştir. Bu yüzden
karşımıza çıkan, Avusturya ve Rusya gibi kalabalık ve teknik yönden
gelişen ordulara zaman zaman yenilsek de, onları durdurduğumuz da
görülmektedir.</span></p>
<p class="western6" xml:lang="tr-TR"><span>Ancak bu
dönemde genel gidiş Batı’da toprak kaybetme yönündedir. 1699’da
Macaristan’ın büyük kısmı kaybedilmiş, Erdel elden çıkmıştır.
XVIII. yüzyıl boyunca Tuna bölgesinde Belgrad gibi elden çıkmalar
ve yeniden ele geçirmeler olmuştur. 1788’den beri Rusya’ya katılan
Avusturya ile yapılan son savaş, Ziştovi Antlaşması’yla (Ağustos
1791) sonuçlanmıştır. Avusturya’nın Ziştovi Antlaşması’nı
imzalamasının sebebi ise Fransa’daki ihtilaldir. Fransa ve
Avusturya arasında savaş çıkmış; bu yüzden Avusturya, Osmanlı ile
savaşı tatil etmek ve eski statüyü kabullenmek zorunda kalmıştır.
Bundan sonra Osmanlı, bir daha Avusturya ile savaşmamış, Birinci
Cihan Harbi’nde bir müttefik olarak savaşa katılıncaya kadar bu
böyle devam etmiştir.</span></p>
<p class="western6" xml:lang="tr-TR"><span>Maalesef
Avusturya İmparatorluğu ile Birinci Cihan Har-bi’ndeki ittifakımız
da ordularımıza ve askerî sistemimize kazanç değil, külfet
getirmiştir. Zira Avusturya orduları, donanımları iyi olmasına
rağmen iç komuta sorunları fazla ve kötü savaşan ordulardır. Öte
yandan Enver Paşa kraldan fazla kralcı olmuş, Rusya’ya karşı
savunması zayıf Avusturya’ya, yani Galiçya’ya seçkin birliklerini
göndermek yolunu seçmiş, bu da savaşın gidişatını aleyhimize
çevirmiştir.</span></p>
<p class="western2" xml:lang="tr-TR"> <br class="calibre1"/></p>
<p class="western4" xml:lang="tr-TR"><span class="c5"><a href="tmp_adbb485182d890bb1a3452483822dda6_p4TE5W.ch.fixed.fc.tidied.stylehacked.xfixed_split_001.html#A"><span class="c4">BATI’DA TÜRK
İMAJI</span></a></span></p>
<p class="western2" xml:lang="tr-TR"><a id="BTI"/> <span class="c1">Doğu egzotik bir coğrafyadır. Oysa
Türk dünyası için aynı şey söylenemez. Batılı için Türk; istilacı,
kavgacı, militarist yapıda, kuvvetli ordusu olan bir tehlikedir.
Türk tipinin okunmasında İslam imajı etkilidir. Çünkü Türk tipinde,
bir devlet düzeni, sağlam bir bürokrasi ve ordu görülmektedir. Bu
İslam’ın hakiki mahiyetidir ve bunu Türkler devam ettirmektedir.
Karşılarındaki şey, ‘militan bir İslam’dır. Batılılar bunu böyle
değerlendiriyorlar.</span></p>
<p class="western2" xml:lang="tr-TR"><span class="c1">Türk’e, İranlılara ve Araplara baktıkları gibi bakamıyorlar.
Bir Alman okul ansiklopedisinde (</span><span class="c9">Musisches
Lexikon</span><span class="c1">) karşılaşmıştım. Firdevsi maddesi
şöyle başlıyordu: “</span><span class="c9">651’de Türkler İran’ı
istila edip İslamlaştırdıktan sonra…</span><span class="c1">” Tabii
bu, çok gülünç, vahim bir hatadır. Ancak hatalı deyişin
arkeolojisine bir bakalım: Türkler birilerinin ülkesini istila edip
İslamlaştırır yargısı ve mütearifesi vardır. Bunun kalıntıları
devam ediyor, bu tür yargılar hemen silinmez.</span></p>
</body>
</html>