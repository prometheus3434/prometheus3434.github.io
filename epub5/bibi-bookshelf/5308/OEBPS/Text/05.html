<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Uğultulu Tepeler</title>
  <meta content="" name="author" />
  <link href="../Styles/Style.css" rel="stylesheet" type="text/css" />
</head>

<body>
  <p style="text-indent:0;margin-top:70px">Linton'ı, bir hafta önceki yerde, bizi bekler bulduk. Küçükhanım sevinmişti, bana da orada çok az kalacağımıza göre kendisini at üstünde beklememin daha doğru olacağını söyledi. Ama ben attan indim. Bana bırakılan emaneti bir an bile gözümün önünden uzaklaştırmak niyetinde olmadığım için, bu öneriyi kabul etmemiştim. Çalılıklarla kaplı yamacı beraber tırmandık.</p>

  <p>Bu kez küçük Heathcliff bizi daha canlı biçimde karşıladı. Ama bu canlılık mutluluktan kaynaklanmıyordu, sevinçten de değildi; daha çok, korkudan kaynaklanıyor gibiydi.</p>

  <p>Güçlükle, kesik kopuk konuşarak: «Geç oldu,» dedi. «Baban epey hasta değil mi? Ben gelmezsiniz sanmıştım.»</p>

  <p>Catherine, selamı sabahı boş verip: «Neden daha açık konuşmuyorsun?» diye bağırdı. «Neden hemen beni istemediğini söyleyivermiyorsun? Doğrusu, bu epey tuhaf, Linton, ikidir beni buraya özellikle getirtiyor, hem kendini, hem de beni üzüp kaygılandırmak istiyorsun. Üstelik, böyle yapman için de bir neden yok...»</p>

  <p>Linton titredi, yarı yalvarır, yarı utanmış bir halde kıza kaçamak baktı. Kızda onun bu anlaşılmaz tavırlarına dayanmasını sağlayacak kadar sabır kalmamıştı.</p>

  <p>«Babam epey hasta,» dedi. «Onun başından ne diye ayrıldım ki? Gelmemi istemediğin halde neden bir pusula yollayıp verdiğim sözü geri almamı bildirmedin? Haydi, açıkça söyle... Her şeyi anlatmanı istiyorum. Oynamak, oyalanmak benim aklımdan tamamen çıktı artık. Hele senin nazını çekmeye hiç niyetim yok.»</p>

  <p>«Benim nazım mı? Neymiş nazım bakalım? Tanrı aşkına böyle öfkeli durma, Catherine. Beni dilediğince hor görebilirsin. Ben değersiz, ödlek, alçağın biriyim. Benden ne kadar iğrenseler azdır. Fakat ben senin öfkene bile değmeyecek kadar adi bir yaratığım.»</p>

  <p>Catherine öfkeyle: «Aptalca!» diye bağırdı. «Budala, ahmak çocuk! Bakın hele, sanki ona dokunacakmışım gibi nasıl da titriyor... Adam yerine konulmamaktan söz etmene hiç gerek yok, Linton. Yanında bulunan herkes seni hor görecektir zaten. Yıkıl karşımdan! Ben eve dönüyorum. Seni ateşin başından ayırıp buralara sürüklemek de delilikten, gösterişten başka bir şey değil. Peki, ne gösteriyoruz biz? Eteğimi bırak. Böyle ağlıyorsun, korkudan ölecekmiş gibi duruyorsun diye sana acısam bile senin bu acımayı kinle karşılaman gerekir. Ellen, ona bu hareketlerinin ne kadar çirkin olduğunu anlatıver. Kalk ayağa, kendini yerlerde sürünen, soyu bitmiş bir sürüngen seviyesinden kurtar. Yapma bunu!»</p>

  <p>Linton, yaşlar boşanan keder dolu yüzüyle, bitkin bedenini yere bıraktı. Müthiş bir korkuyla felç olmuş gibiydi.</p>

  <p>«Ah!» diye hıçkırdı. «Buna katlanamayacağını. Catherine, Catherine! Ben hainin biriyim de; fakat bunu sana anlatacak cesarette değilim. Ama beni bırakırsan, ölmüş bil. Catherine'ciğim, hayatım senin elinde. Beni sevmediğini söylemiştin. Sevmiş olsaydın bundan bir zarar görmezdin. Onun için, gitmeyeceksin, değil mi? İyi kalpli, tatlı, uysal Catherine! Hem, belki razı da olursun. O da, seninle birlikteyken, ölmeme ses çıkarmaz.»</p>

  <p>Küçükhanımım, onun derin acılarla kıvrandığını fark ettiği için, oğlanı yerden kaldırmaya çabaladı. Yaradılışındaki o eski şefkatlilik öfkesini tamamen bastırmıştı. Şimdi epey telaşlı, kaygılıydı.</p>

  <p>«Neye razı olurum?» diye sordu. «Sizde kalmaya mı? Bana bu tuhaf sözlerin ne anlama geldiğini söylersen kalırım. Sen kendi sözlerini yalanlayıp beni de şaşırtıyorsun. Sakin ol, açık konuş, içini ezen ağırlığın ne olduğunu açıklayıver. Bana fenalık etmezsin, değil mi, Linton? Herhangi bir düşmanın bana fenalık etmesine de olabildiğince engel olmaya çalışırsın, değil mi? Kendi hayatını ilgilendiren işlerde korkarsın, buna inanıyorum; fakat en iyi arkadaşına ihanet edecek ölçüde de ödlek sayılmazsın.»</p>

  <p>Oğlan, ince parmaklarını birbirine kenetleyerek, boğulurcasına konuştu:</p>

  <p>«Ama babam beni tehdit etti. Ben de ondan korkuyorum... Ondan korkuyorum! Bunu anlatamam.»</p>

  <p>Catherine, karşısındakini hor gören bir tavırla: «Sırrın sende kalsın,» dedi. «Ben ödlek değilim. Sen kendini kurtarmaya bak... Ben korkmuyorum.»</p>

  <p>Kızın bu yüce ruhluluğu oğlanın gözlerini yaşarttı. Kendisini tutan elleri coşkuyla öperken hıçkırarak ağlıyordu. Ama yine de içindekileri anlatacak cesareti bulamıyordu. Ben de bu sırrın ne olabileceğini düşünüyordum fakat oğlanın, ya da başkalarının uğruna Catherine'in acı çekmesine fırsat vermemeye de kararlıydım.</p>

  <p>Derken, çalıların arasından bir hışırtı duydum. Başımı kaldırınca Bay Heathcliff'in Uğultulu Tepeler'den bize doğru ilerlediğini gördüm. Linton'ın hıçkırıklarını duyacak kadar yakında olduğu halde onlardan tarafa bakmadı bile. Dünyada başka hiç kimseye yapmadığı bir şekilde, sade, içtenliğinden şüphelensem de kendimi alamadığım bir dostluk havasıyla beni selamladı.</p>

  <p>«Seni evimin bunca yakınında görmek benim için ne büyük onur, Nelly! Grange'de nasılsınız? Anlat bakalım,» dedi. Sonra sesini kısarak:</p>

  <p>«Dedikodulara göre Edgar Linton ölüm döşeğindeymiş. Belki de hastalığını biraz abartıyorlardı, öyle mi?» diye sordu.</p>

  <p>«Hayır, ne yazık ki doğru,» dedim. «Bey sahiden ölmek üzere. Bu hepimiz için acı bir şey ama, kendisi için daha iyi olacak.»</p>

  <p>«Peki, daha ne kadar sürer bu, sence?»</p>

  <p>«Bilmiyorum,» dedim.</p>

  <p>Bakışlarını iki gence çevirdi. Onlar bu bakışlarla oldukları yere çivilenmiş gibi kımıltısız duruyorlardı. Linton hareket edemez, başını kaldıramaz haldeydi; Catherine de onun yüzünden kımıldayamıyordu.</p>

  <p>Heathcliff: «Bu oğlan beni yenmeye kararlı gibi görünüyor,» dedi.</p>

  <p>«Dayısı biraz acele ederde ondan önce giderse, sevinirim. Hey, bu köpek yavrusu uzun zamandır mı böyle? Ben ona sümüğünü çeke çeke ağlamanın ne demek olduğunu öğretmiştim... Catherine, Linton'ın yanındayken biraz canlanıyor mu bari?»</p>

  <p>«Canlanmak mı? Hayır. Bir insan ancak bu kadar yorgun, gönülsüz görünebilir. Haline bakınca insan onun sevgilisiyle dağda bayırda dolaşacağına, yatağında yatıp doktor gözetimi altında bulunması gerektiğini düşünüyor.»</p>

  <p>Heathcliff: «Birkaç gün sonra öyle olacak zaten,» diye homurdandı.</p>

  <p>«Yalnız, daha önce, kalk bakalım, Linton... Yerlerde öyle sürünüp durma. Derhal kalk diyorum sana!»</p>

  <p>Linton, derin bir korkuyla, yine felçli gibi olduğu yere yıkılmıştı.</p>

  <p>Babasının ona aksice bakması neden olmuştu buna anlaşılan, çünkü ortada başka hiçbir neden yoktu. Babasının buyruğunu yerine getirmek için bir iki kere davrandıysa da yarı yolda dermanı kesildi, inleyerek yere serildi.</p>

  <p>Bay Heathcliff gitti onu doğrultup sırtını yosunlu bir tümseğe dayadı. Öfkesini de dizginlemeye çalışarak: «Öfkeleniyorum ha!» diye söylendi. «Şu uyuşuk bedenine söz geçiremezsen... Tanrı seni kahretsin! Hemen, kalk ayağa!..»</p>

  <p>Oğlan soluk soluğa: «Kalkacağım, baba,» dedi. «Ama beni birazcık olsun kendi halime bırak, yoksa bayılacağım. Senin istediğin gibi davrandım, buna eminim. Catherine de sana söyleyecektir ya. Ben... Ben... neşelenmeye çabaladım. Ah, yanımdan ayrılma, Catherine! Bana elini uzat.»</p>

  <p>Babası: «Benim elimi tut,» dedi. «Kalk ayağa. Hah, şöyle... Kız da sana kolunu versin... tamam... Şimdi ona bak. Onu bu kadar korkuttuğumu görünce sen de benim şeytanın ta kendisi olduğumu sanacaksın, Catherine Linton. Lütfen zahmet edip onunla eve kadar yürüyüver, olur mu? Ben ona dokunursam titremeler geçiriyor.»</p>

  <p>Catherine: «Linton, şekerim,» diye fısıldadı. «Ben Uğultulu Tepeler'e dek gidemem. Babam bunu yasakladı.. Ondan sana bir zarar gelmez ki, neden bu kadar korkuyorsun anlamıyorum.»</p>

  <p>Oğlan: «Ben bir daha asla o eve adım atmam,» dedi. «Sensiz o eve girmeyecekmişim.»</p>

  <p>Babası: «Sus!» diye bağırdı. «Catherine'in itaatine saygı duyalım. Nelly, sen oğlanı içeri sok, ben de hiç vakit yitirmeden senin doktor çağırma konusundaki önerine uyacağım.»</p>

  <p>«İyi edersiniz. Ama ben hanımımın yanında kalmalıyım. Oğlunuza bakmak benim görevim değil.»</p>

  <p>Heathcliff: «Çok kötü yüreklisin!» dedi. «Bunu bilirim. Senin acımanı uyandırmak için bebeği çimdikleyip avazı çıktığınca bağırttırmaya zorlayacaksın beni... Pekala, hadi bakalım, yiğidim! Benimle eve dönmeye razı mısın?»</p>

  <p>Bir kez daha oğluna yaklaştı, o sıska bedeni tutup götürmek istermiş gibi bir hareket yapınca, Linton geriledi, dayısının kızına sarıldı, ona kendisiyle birlikte gelmesi için yalvarmaya başladı. Bu yalvarmaları dinlememek olanaksızdı.</p>

  <p>Ben de, ne kadar, «Hayır!» dedimse de bunu önleyemedim. Zaten Cathy onu kendi arzusuyla nasıl bırakabilirdi ki? Oğlanı bu kadar korkutan şeyi öğrenmemiz imkansızdı ama, öyle bir korku içindeydi ki biraz daha üstelenirse delirmesi işten bile değildi.</p>

  <p>Kapının eşiğine vardık. Catherine içeri girdi. Ben de kızın hasta çocuğu bir iskemleye oturtup geri dönmesini bekledim.</p>

  <p>Bay Heathcliff beni arkamdan iterek: «Evimde salgın hastalık yok, Nelly!» diye bağırdı. «Hem, bugün konuksever olmayı da aklıma koydum, izin ver de kapıyı kapatayım.» Kapıyı kapattı, kilitledi de. Telaşlanmıştım. «Eve gitmeden burada çay içersiniz,» dedi. «Ben yalnızım. Hareton, birkaç öküzle, Lees'e gitti, Zillah ile Joseph de gezmeye çıktılar. Gerçi ben yalnız yaşamaya alışkın bir adamım ama, olanak bulunca, ilginç insanlara beraber olmaktan hoşlanırım. Catherine, sen oğlanın yanına otur. Sana elimde olanı veriyorum. Bu armağan kabul edilmeye layık bir şey değil ama, sana verecek başka bir şeyim yok. Yani, vereceğim şey Linton'dır, demek istiyorum. Kız nasıl da şaşkınca bakıyor! Ne tuhaf! Benden korkan her şeye karşı içimi yabanıl duygular dolduruyor... Yasaların bu kadar sıkı, zevklerin daha az ince olduğu bir yerde doğsaydım, şu ikisini alır, ağır ağır parçalayarak, kendime akşam eğlencesi çıkarırdım.» Derin bir soluk aldı, masaya bir yumruk indirdi, sonra kendi kendine sövdü. «Tanrı belamı versin ki, onlardan nefret ediyorum!» diye söylendi.</p>

  <p>Cathy onun sözlerinin sonunu duymamıştı.</p>

  <p>«Ben sizden korkmuyorum!» diye bağırdı. Heathcliff'e doğru bir adım yürüdü, kara gözleri tutkuyla, heyecanla parlıyordu. «Verin bana o anahtarı!» dedi. «Hemen verin! Açlıktan ölsem bile burada bir lokma yiyip bir yudum içmem!»</p>

  <p>Anahtar, Heathcliff in masa üzerinde duran elindeydi. Bakışlarını kaldırıp baktı. Onun bu korkusuz haline şaşırmış gibiydi Belki de bu ses, bu bakış ona kızın benzediği insanı hatırlatmıştı.</p>

  <p>Cathy ansızın anahtarı yakaladı. Adamın gevşek parmaklarının arasından tam çekip alıyordu ki, onun bu hareketi Heathcliff'i geçmişin hayalinden uzaklaştırdı, hemen kendini toparlayıverdi.</p>

  <p>«Bana bak, Catherine Linton!» dedi. «Uzak dur, yoksa seni tek yumrukta yere deviririm. Bu da Bayan Dean'i delirtmeye yeter.»</p>

  <p>Kız bu uyarıya aldırmadan, yeniden sıkılı yumruğa saldırdı, anahtarı almaya uğraştı.</p>

  <p>«Biz gideceğiz,» diye üsteledi, adamın demir gibi kıvrılmış parmaklarını gevşetmeye çalıştı. Tırnaklarının bir işe yaramadığını görünce de keskin dişlerini kullanmaya başladı.</p>

  <p>Heathcliff bana öyle bir baktı ki bir an bile aralarına girmeye cesaret edemedim. Catherine de olanca dikkatini adamın parmaklarına vermişti, yüzünü görecek halde değildi. Derken, adam ansızın avucunu açıp anahtarı verdi ama, kız onu sıkıca tutmaya zaman bulamadan, boş kalan eliyle onu tuttuğu gibi dizlerinin üstüne çekti. Diğer eliyle de iki yanağına öyle şiddetli tokatlar attı ki her biri kızcağızı yere sermeye yeterdi. Bu acımasızca hareket karşısında ben de deli gibi üstüne atıldım.</p>

  <p>«Seni alçak seni!» diye bağırmaya başladım ama, göğsüme bir dokunması beni susturdu. Şişman olduğum için soluğum hemen kesilir. Bir yandan bu, bir yandan da öfke beni aptala çevirdi, sendeleyerek geri çekildim. Boğulacağım, ya da damarlarımdan biri çatlayacak sandım.</p>

  <p>Bu sahne iki dakikada bitmişti. Catherine serbest kalınca, iki elini şakaklarına götürmüş, sanki kulaklarının yerlerinde durup durmadıklarına bakıyormuş gibi yapıyordu. Şaşkınca masaya dayanmış olan zavallı yavrucak korkudan da tir tir titriyordu.</p>

  <p>Alçak herif, yere düşen anahtarı almak için eğilirken: «Görüyorsun ya, ben çocukları adam etmesini çok iyi bilirim!» dedi. «Hadi şimdi git, sana az önce de söylediğim gibi, Linton'ın yanına otur, rahat rahat ağla. Yarın senin baban olacağım. Birkaç güne kadar da benden başka baban kalmayacak. Alabildiğine dayak da yiyeceksin. Sıska olmadığın için buna dayanabilirsin. Gözlerinde o şeytan öfkesini bir daha görürsem her gün sana dayak tattırabilirim.»</p>

  <p>Cathy, Linton'ın yanına gidecek yerde, bana koştu, diz çöküp alev alev yanan yanaklarını kucağıma dayayarak hıçkırarak ağlamaya başladı. Halasının oğlu ise, divanın bir köşesine fare gibi sinmişti, dayağı onun yerine başkası yedi diye için için seviniyor olmalıydı.</p>

  <p>Heathcliff hepimizin bitkin olduğunu görünce, yerinden kalktı. Ustaca bir tavırla çayı kendi hazırladı. Fincanlarla tabaklar da zaten masadaydı. Çayı boşaltıp bana da bir fincan uzattı.</p>

  <p>«İç de öfken geçsin,» dedi. «Şu senin yaramaz şımarığınla benimkine de ver. Ben hazırladım ama, zehirli değil. Ben sizin atları aramaya gidiyorum.»</p>

  <p>O gider gitmez, ilk düşüncemiz bir çıkış yeri aramak oldu. Mutfak kapısını denedik, dışarıdan kilitlenmişti. Pencerelere baktık, Cathy'nin ince bedeninin bile geçemeyeceği kadar dardı, iyice hapsedilmiş olduğumuzu görünce: «Bay Linton!» diye bağırdım, «sen o alçak babanın ne yapmak istediğini biliyorsundur. Bunu hemen bize de anlat, yoksa o senin dayının kızına yaptığı gibi ben de senin kulaklarına tokatları indireceğim.»</p>

  <p>Catherine de: «Evet, Linton, bunu söylemelisin,» dedi. «Ben senin iyiliğin için buraya geldim. Bu dediğimizi yapmazsan hayli nankörlük etmiş olursun.»</p>

  <p>Linton: «Bana biraz çay verin, susadım,» dedi. «Ondan sonra anlatırım. Bayan Dean, sen yanımızdan uzaklaş. Başımda dikilip durman hoşuma gitmiyor. Aman, Catherine, gözyaşlarını çayıma akıyor. Ben bunu içmem. Bana başka çay verin.» Catherine başka bir fincanı ona doğru itti, yüzünü sildi. Bu küçük alçağın kendi canı tehlikede olmadığı için bu kadar rahat olması beni iğrendirmişti. Uğultulu Tepeler'e girer girmez kırdaki telaşlı, acılı hali geçmişti. Bundan da, bizi aldatıp getiremezse başına sayısız bela açılacağının ona söylenmiş olduğunu anladım. Eh, bunu da başardığına göre şimdilik kendisi adına korkulacak şeyi yoktu.</p>

  <p>Çayından birkaç yudum içtikten sonra: «Babam bizim evlenmemizi istiyor,» dedi. «Senin babanın buna rıza göstermeyeceğini de biliyor... Bu arada, fazla beklersek benim ölüvermemden de korkuyor. Onun için, yarın sabah evleneceğiz. Siz geceyi burada geçireceksiniz. Onun dediğini yaparsanız, ertesi gün beni de alıp eve dönebileceksiniz.»</p>

  <p>«Seni de onunla götüreceğim ha, zavallı insan taslağı!» diye bağırdım.</p>

  <p>«Sen mi evleneceksin? Bu adam kesinlikle delirmiş... ya da herkesi ahmak sanıyor. Böyle güzel bir genç kızın, böylesine sağlıklı, hayat dolu bir kızın senin gibi özürlü bir maymuna kendini bağlayabileceğini mi sanıyorsun? Değil Bayan Catherine Linton, seni kocalığa kabul edecek bir kadın çıkabilir mi hiç? O alçakça yalvarmalarınla, hilelerinle bizi buraya gelmeye zorladığın için de seni iyice kırbaçlamalı. Öyle bön bön bakma! Şimdi seni o tiksindirici ihanetin, ahmakça böbürlenmelerin için tutup bütün gücümle yerlerde süründürsem iyi olur.»</p>

  <p>Onu şöyle birazcık da hırpalamadım değil. Fakat hemen öksürük krizi geldi; onun arkasından da her zamanki inleme, ağlama fasılları başladı.</p>

  <p>Catherine de bana çıkıştı. Sonra yavaşça çevresine göz atarak:</p>

  <p>«Bütün gece burada mı kalacağız!» diye söylendi. «Ellen, şu kapıyı ateşe verir yakarım da yine çıkar giderim.»</p>

  <p>Dediğini de hemen yapacaktı ama, Linton yine kendi canını düşünerek telaşlandı. Güçsüz kollarıyla kıza sarılıp ağlamaya başladı.</p>

  <p>«Benimle evlenip kurtarmak istemez misin? Grange'e gelmemi istemiyor musun? Ah sevgili Catherine'im, sen zaten beni terk edip gitmemelisin. Babama boyun eğmelisin. Bunu yapmak zorundasın.»</p>

  <p>Kız: «Ben kendi babama boyun eğmek zorundayım,» diye karşılık verdi. «Hem onu böyle kuşku içinde beklemekten de kurtarmam gerekir. Bütün gece ha... Peki, babam ne düşünür? Zaten daha şimdiden endişelenmeye başlamıştır bile. Evden dışarı çıkmak için bir şeyleri ya kırarım, ya da yakarım... Kes sesini! Senin için bir sorun yok. Fakat, bana engel olmaya kalkarsan, Linton... Şunu bil ki ben babamı seni sevdiğimden fazla severim.»</p>

  <p>Bay Heathcliff'in korkusundan oğlanın dili açılmıştı. Catherine, neredeyse yumuşayacaktı ama, yine de eve gitmesinin gerektiğinde üsteledi. Oğlanın bencil acısını yatıştırmaya çalışıp onunla anlaşmak da istiyordu. Onlar bu haldeyken zindancımız da tekrar içeri girdi.</p>

  <p>«Sizin hayvanlar başlarını alıp gitmişler,» dedi. «Yine niye mızmızlanıyorsun, Linton? Bu kız sana neler yaptı bakayım? Hadi, hadi, sus da doğruca yatağına git. Onun sana şimdi çektirdiklerini birkaç ay içinde güçlü yumruklarınla ödeteceksin, oğlum. Sen hep saf aşk yüzünden böyle mızıldanıyorsun, değil mi? Dünyada başka hiçbir şey seni ilgilendirmiyordun.. Korkma, kız senin olacak... Hadi, yatağa... Bu gece Zillah yok. Onun için, kendi kendine soyunacaksın. Kapa çeneni! Bir kez kendi odana gittin mi ben senin yanına yaklaşmam, korkma. Ha, şunu da söyleyeyim, bugün işini iyi yaptın sayılır. Geri kalanıyla ben ilgileneceğim.»</p>

  <p>Bunları söylerken, kapıyı açmış, oğlu geçsin diye bekliyordu. Oğlan da kapıdan çıkarken sahibinin tekme atmasından korkan bir köpek gibi yan yan yürümüştü.</p>

  <p>Kapı tekrar kilitlendi. Heathcliff, hanımımla benim sessizce önünde durduğumuz ocağa yaklaştı. Catherine, gözlerini kaldırıp ona baktı, sonra elini kaldırıp yanağına götürdü. Adamın yakınlığı onda acı bir heyecan uyandırmıştı. Onun yerinde kim olsa bu çocukça davranışı önemsemezdi fakat Heathcliff somurtup homurdandı:</p>

  <p>«Demek benden korkmuyorsun ha? Cesaretini de iyi gizliyorsun, doğrusu. Pekala korkmuş gibisin oysa.»</p>

  <p>Kız: «Şimdi korkuyorum,» dedi. «Çünkü burada kalırsam babam epey üzülecek. Onu üzmeye ben nasıl katlanabilirim! Hem de... hem de... Bay Heathcliff, bırakın evime gideyim. Linton'la evleneceğime söz veriyorum. Babam da onunla evlenmemi ister. Zaten ben de onu seviyorum. Hem benim kendi arzumla yapmayı düşündüğüm bir şeyi siz niye zorla yaptırasınız?»</p>

  <p>«Hele bir zorla yaptırmaya kalkışsın da görelim!» diye bağırdım.</p>

  <p>«Tanrı'ya şükür bu ülkenin yasaları var. Böyle insanların uğramadığı yerlerde bile yasa var. Öz oğlum olsa, gider yine ihbar ederim. Çünkü bu öyle bir suçtur ki, din adamlarının bağışlamalarının dışında kalır.»</p>

  <p>Haydut herif: «Sus!» dedi. «Çeneni iblis çarpsın... Senin konuşmanı istemiyorum. Bayan Catherine Linton, babanın üzüleceğini düşünmek bana büyük bir keyif verir. Hem daha da fazla keyiflenmek için bu gece uyumayacağım. Yirmi dört saat evimde kalmanı sağlamak için bundan daha iyi bir neden bulamazdım. Linton'la evlenmeye söz vermene gelince; bu sözünü tutman için ben gerekeni yapacağım, çünkü sözün yerine gelmeden buradan bir yere ayrılamayacaksın.»</p>

  <p>Catherine acıyla ağlayarak: «Öyleyse Ellen'i eve gönderin, babama benim güvende olduğumu söylesin,» dedi, «ya da beni hemen şimdi evlendirin. Zavallı babacığım! Ellen, bizim kaybolduğumuzu düşünecek. Ne yapacağız şimdi?»</p>

  <p>Heathcliff: «Hayır, hiç de öyle sanmaz,» dedi. «Kendisine bakmaktan usanıp biraz eğlenmek için kaçtığını düşünür. Hem babanın emirlerini hiçe sayarak kendi arzunla evime girdiğini yadsıyabilir misin? Senin yaşında birinin eğlence araması da olağan. Hasta bir adama, hem de yalnızca baban olan bir hasta adama bakmaktan bıkman da olağan. Catherine, senin doğduğun gün babanın da hayatının en mutlu dönemi bitmişti, bunu da unutma. Hatta doğdun diye sana lanetler de etmiştir. O etmediyse bile ben ettim. Şimdi de kendisi dünyayı bırakıp giderken sana lanet etsin, ne çıkar! Onunla beraber ben de ederim. Senden hoşlanmıyorum. Nasıl hoşlanabilirim ki! Ağla ağlayabildiğince. Anladığım kadarıyla, Linton uğradığın daha başka kayıpları sana unutturamazsa tek eğlencen ağlamak olacak. Fakat o ileri görüşlü baban Linton'un bunu yapabileceğini sanıyor. Doğrusu babanın öğütlerle, teselliyle dolu mektupları beni epey eğlendirdi. Son mektubunda da benim elmasımdan kendisinin elmasına iyi bakmasını, ona sahip olduktan sonra sevecen davranmasını istiyordu, iyi bak, sevecen davranmak ha!.. Tam babaca bir öğüt doğrusu. Aslında, Linton yalnızca kendine iyi bakar, sevecen davranır. Fakat oğlum aynı zamanda küçük bir insafsızdır. Dişleri, tırnakları sökülmüş olmak koşuluyla ona ne kadar kedi verirsen hepsine işkence yapmaya hazırdır. Evine döndüğün zaman dayısına oğlanın iyi kalpliliğine dair çok güzel hikayeler anlatabileceğine emin olabilirsin.»</p>

  <p>«İşte bunu çok iyi yaptınız!» dedim. «Oğlunuzun yaradılışını anlatın, size ne kadar benzediğini gösterin, işte o zaman Cathy o vahşiyle evlenmeden önce biraz düşünecektir.»</p>

  <p>Heathcliff: «Artık oğlanın şirin yönlerini açıklamakta hiçbir sakınca görmüyorum,» dedi, «çünkü kız ya onu kocalığa kabul edecek, ya da burada seninle birlikte efendin ölünceye kadar hapis kalacak. Kimsenin haberi olmadan ikinizi de burada hapis tutabilirim. Buna şüphen varsa, onu sözünden geri dönmeye özendir de gör bakalım.»</p>

  <p>Catherine: «Ben sözümden dönmeyeceğim,» dedi. «Daha sonra Thrushcross Grange'e dönebileceksem hemen bir saat içinde onunla evlenebilirim. Bay Heathcliff, siz acımasız bir adamsınız fakat sanırım bir canavar değilsinizdir. Salt fenalık olsun diye de bütün mutluluğumu bir daha geri gelmeyecek biçimde mahvetmezsiniz. Babam kendisini isteye isteye bıraktığımı sanır da ben dönmeden önce ölürse, ondan sonra yaşamaya dayanabilir miyim sanıyorsunuz? Ağlamayı da bıraktım artık. Şimdi burada, diz çöküp dizlerinize kapanacağımı, siz bana bakıncaya kadar yerimden kalkmayacağım, gözlerimi de gözlerinizden ayırmayacağım. Hayır, diğer yana dönmeyin. Ne olur, bakın! Sizi kızdıracak bir şey görmeyeceksiniz. Sizden nefret etmiyorum. Beni dövdünüz diye size kızmadım da. Siz hayatınızda hiç kimseyi sevmediniz mi, enişte? Hiç mi? Ah, bir kez bana bakmalısınız. Öyle kötü haldeyim ki! Bana üzülmemek, acımamak elinizden gelmez.»</p>

  <p>Heathcliff, onu kabaca iterek: «Çek o uğursuz parmaklarını, yoksa tekmelerim seni!» diye bağırdı. «Bana bir yılan sarılsa daha iyi. Bana yaltaklanmayı da nereden düşündün? Senden iğreniyorum!»</p>

  <p>Omuzlarını silkti. Sanki bedeni nefretten ürperiyormuş gibi şöyle bir iç çekti. Sonra tekrar yerine oturdu. Ben de ayağa kalkmış, ağzıma geleni söylemeye hazırlanmıştım ama, daha ilk sözlerimde ağzımdan bir tek hece daha çıkarsa bir odaya bir başına kapatılacağım tehdidi üzerine susmak zorunda kaldım.</p>

  <p>Karanlık çöküyordu. Bahçe kapısından bazı sesler geldi kulağımıza. Ev sahibi hemen telaşla dışarı fırladı. Onun aklı başındaydı ama, bizimki değildi. Birkaç dakikalık bir konuşma oldu. Sonra o yine tek başına yanımıza döndü.</p>

  <p>Ben Catherine'e: «Geleni Hareton sanmıştım,» dedim. «Ah, onun gelmesini epey isterdim! Kim bilir, belki de bizden yana çıkardı..»</p>

  <p>Heathcliff benim sözlerimi duymuştu.</p>

  <p>«Grange'den sizi aramaya üç hizmetçi göndermişler,» dedi. «Pencereyi açıp imdat diye bağırmalıydınız. Fakat ben şu delişmen kızın bunu yapmadığına sevindiğine eminim. Burada kalmak zorunda bulunmak onun hoşuna gidiyor.»</p>

  <p>Kaçırdığımız fırsatı öğrenince ikimiz de kendimizi tutamayarak ağlamaya başladık. O da saat dokuza kadar ağlamamıza ses çıkarmadı. Sonra mutfaktan geçerek yukarı kata, Zillah'nın odasına gitmemizi söyledi. Kıza bu emre boyun eğmesini fısıldadım. Belki de orada pencereden bir kurtulma yolu bulabilirdik, ya da tavan arasındaki tahtaboştan çıkabilirdik. Ne yazık ki aşağıdakiler gibi bu pencere de epey dardı. Daha önce olduğu gibi burada da dışarıdan kilitlendiğimiz için tahtaboşa da çıkamadık. İkimiz de yatmadık. Catherine pencerenin önüne yerleşmiş, bir an önce sabah olsun diye sabırsızca bekliyordu. Biraz dinlenmesi için yalvarıp yakarmalarıma karşı da ancak iç çekti.</p>

  <p>Ben de, sandalyelerden birine oturmuş, öne, arkaya sallanıyor, o güne kadar görevimdeki ihmallerim yüzünden kendime çıkışıyordum.</p>

  <p>Nedense birdenbire çalıştığım yerin sahibinin uğradığı şanssızlıkların hepsinin benim kabahatim olduğu aklıma takılıverdi. Gerçek böyle değildi, farkındaydım ama, o sıkıntılı gece bana öyle geldi, hatta Heathcliff'in bile benim kadar suçlu olmadığını düşünüyordum. Saat yedide Heathcliff geldi, Catherine'in kalkıp kalkmadığını sordu. Kız hemen kapıya koşup seslendi:</p>

  <p>«Evet, kalktım.»</p>

  <p>Heathcliff bunun üzerine kapıyı açıp onu dışarı çekti:</p>

  <p>«Öyleyse, hadi,» dedi.</p>

  <p>Ben de arkalarından gitmek için ayağa kalktım ama, o yine kapıyı kilitledi. Beni serbest bırakmasını istedim.</p>

  <p>«Sabırlı ol biraz,» diye karşılık verdi. «Birazdan kahvaltını göndereceğim.»</p>

  <p>Öfkeyle kapıya vurdum, kilidi zorladım. Catherine benim neden hala kapalı tutulduğumu sordu. Sonra, o da bu duruma bir saat daha dayanmaya çalışmam gerektiğini söyledi, ikisi birlikte uzaklaştılar.</p>

  <p>Birkaç saat bu duruma katlandım. En sonunda bir ayak sesi duydum ama, Heathcliff'in ayak sesi değildi.</p>

  <p>Bir ses: «Size yiyecek bir şeyler getirdim,» dedi. «Kapıyı açın.»</p>

  <p>Hemen denileni yaptım. Hareton bana bir gün yetecek kadar yiyecekle orada duruyordu. Tepsiyi elime tutuşturarak: «Alın bunu,» dedi.</p>

  <p>«Biraz dursana,» dedim.</p>

  <p>«Hayır!» diye bağırıp geriledi. Biraz kalması için yalvarmama da kulak asmadan çıkıp gitti.</p>

  <p>Orada bütün gün, bütün gece, bir gün daha, bir gece daha... derken, beş gece, dört gün tek başıma kaldım. Sabahları bir kez uğrayan Hareton'dan da başka kimseyi göremedim. O da, hani örnek bir gardiyandı. Acıma, adalet duygularını kamçılamak için giriştiğim her şeye karşı sağır, dilsiz, somurtuktu.</p>

  <p>Beşinci günün sabahı, daha doğrusu öğle üstü, değişik bir ayak sesi yaklaştı... daha hafif, daha kısa adımlarla... Bu kez gelen odaya da girdi. Ziyaretçim, omuzlarına kızıl renkli bir şal atmış, başına da siyah ipekli başlığını takmıştı. Zillah idi bu. Kolunda söğüt dallarından örülü bir sepet vardı.</p>

  <p>«Ah, sevgili Bayan Dean'ciğim!» diye bağırdı. «Gimmerton'da sizin hakkınızda bir dedikodu dolaşıyor. Hani ben bile, Bey sizi bulup buraya getirdiğini söylemeseydi, seninle birlikte Küçükhanım'ın Blackhorse bataklığına saplandığınıza inanamayacaktım. Küçücük bir ada üzerinde kalmışsınızdır, öyle değil mi? O delikte ne kadar kaldınız? Sizi bizim Bey mi kurtardı, Bayan Dean? Fakat pek de zayıflamamışsın. Çok sıkıntı çekmediniz ya?»</p>

  <p>«Senin o Bey'in alçağın ta kendisi,» diye atıldım. «Fakat yaptıklarının hesabını verecek! Böyle bir palavra uydurmakla kendini kurtaramayacak. Her şey ortaya çıkacak!»</p>

  <p>Zillah: «Ne demek istiyorsun yani?» diye sordu. «Kasabada anlatılan hikaye onun palavrası değil ki... Yani sizin bataklıkta yolunuzu yitirmeniz filan. Ben gelince Earnshaw'i çağırdım; 'Ben gittikten sonra burada tuhaf şeyler olmuş, öyle mi, Küçük bey?' diye sordum. 'Vah vah, o canlı, neşeli kızla Nelly Dean'e hayli acıdım' dedim. Oğlan bana şaşkınca baktı. Ne demek istediğimi anlamadığını sanarak ona kasabada duyduklarımı anlattım. Bunları Bey de dinliyordu. Kendi kendine usulca gülümseyerek: 'Bataklığa saplanmış olsalar bile şimdi dışarıdalar, Zillah' dedi. 'Nelly Dean şu anda senin odanda. Yukarı çıkınca ona kaçıp gitmesini söyleyebilirsin, işte anahtar da burada. Bataklığın suyu biraz başına vurmuş da aklını oynatmış sanırım. Bıraksaydım, o haliyle soluğu evinde alacaktı. Biraz aklını başına toplayıncaya kadar onu burada tutmayı doğru buldum. Gidebilecek durum daysa, kendisine söyle, doğruca Grange'e gitsin, oradakilere Küçükhanım'ın biraz sonra gelip babasının cenaze törenine yetişeceğini söylesin' dedi.»</p>

  <p>Tıkanırcasına: «Bay Edgar öldü mü?» dedim. «Ah Zillah, Zillah!»</p>

  <p>Kahya kadın: «Yo, yo, otur şuraya, benim iyi kalpli kadınım,» diye yanıtladı. «Daha hastalığın geçmemiş. Bey'in ölmedi. Doktor Kenneth onun bir gün daha yaşayabileceğini söyledi, ben ona yolda rastlayıp sordum.»</p>

  <p>Artık kilitli olmadığım için oturacağıma, sokak kıyafetimi yakaladığım gibi aşağıya koştum. İçeri girince bana Catherine'den haber verebilecek birini araştırdım. İçerisi güneş içindeydi. Kapı ardına dek açıktı ama, görünürde kimsecikler yoktu. Hemen çıkıp gitsem mi, yoksa biraz daha kalıp hanımımı arasam mı diye bocalarken ağır. bir öksürük dikkatimi ocak başına çekti. Linton, bir başına divanda yatıyordu. Elinde tuttuğu şekeri emiyor, bir yandan da kederli bakışlarla beni süzüyordu. «Catherine nerede?» diye aksice sordum.</p>

  <p>Onu böyle bulunca korkutup doğruyu söyleteceğimi ummuştum. O saf bir oğlan gibi şekerini emmeyi sürdürdü. «Kız gitti mi?» diye sordum.</p>

  <p>«Hayır» dedi. «Yukarıda. Gitmeyecek... Biz onu bırakmayacağız.»</p>

  <p>«Bırakmayacaksınız demek, küçük ahmak!» diye bağırdım. «Bana hemen onun odasının hangisi olduğunu söyle, yoksa ben seni kuş gibi öttürmesini bilirim.»</p>

  <p>«Sen oraya gideyim dersen asıl babam seni öttürür,» dedi.</p>

  <p>«Catherine'e karşı uysal davranmayacakmışım, babam öyle söylüyor. O benim karımmış, beni bırakıp gitmek istemesi de çok ayıp olurmuş. Babam onun benden nefret ettiğini söylüyor; benim ölmemi istiyormuş, böylece benim paramı alacağını umuyormuş. Ama bunu yapamayacak, evine de gidemeyecek. Hiçbir zaman! İstediği kadar ağlasın, hastalansın, gidemeyecek!»</p>

  <p>Yine eski işine döndü. Sanki uyuyacakmış gibi de gözlerini kapatmıştı.</p>

  <p>«Bay Linton Heathcliff,» dedim, «Catherine'in geçen kış, hani onu sevdiğini söylediğin zaman, sana etmiş olduğu iyilikleri unuttun mu? Sana kitaplar getirmiş, şarkılar söylemişti. Kış demeden, yağmur demeden seni görmek için birçok kez buraya gelmedi mi? Bir akşam, gelemediği için, bekleyip de düş kırıklığına uğrayacaksın diye az mı ağlayıp sızlanmıştı! Sen de o günlerde kızın senden yüz kez daha iyi bir insan olduğunu, kendini ona uygun görmediğini söylüyordun. Şimdiyse babanın ikinizden de nefret ettiğini bildiğin halde, sözlerini dinliyorsun, ona karşı babanla bir oluyorsun... Vefana diyecek yok; öyle değil mi?»</p>

  <p>Linton'ın ağzının bir köşesi çarpıldı, dudaklarını arasındaki şekeri eline aldı.</p>

  <p>«Uğultulu Tepeler'e de senden nefret ettiği için mi geldi sanıyorsun?» dedim. «Düşün bir... Parana gelince, senin paraya sahip olup olmayacağını bile bilmiyor. Hem, sen onun hasta olduğunu söylüyorsun da, böyle yabancı bir evde, bir başına bırakıyorsun ha? Sen ki, böyle ihmal edilmenin acısını çok iyi bilirsin. Bir zamanlar sen acı çekerken o da seninle beraber üzülüyordu.</p>

  <p>Sen ise şimdi onun acı çekmesine üzülmüyorsun. İşte görüyorsun, ben, ihtiyar bir kadın, yalnızca bir hizmetçi olduğum halde, acı acı ağlıyorum. Sen ise kızı o kadar sever görünürken, ona tapman gerekirken bütün gözyaşlarını sürekli kendine saklıyor, orada rahat rahat yatıyorsun. Ah, sen ne yüreksiz, bencil oğlanın birisin!»</p>

  <p>Linton Heathcliff, öfkeyle karşılık verdi:</p>

  <p>«Ben onun yanında kalamam! Burada yalnız durmayı ister miydim? O kadar ağlıyor ki dayanamıyorum. Babamı çağırırım dediğim halde susmuyor. Bir keresinde çağırdım da. Babam, susmazsa onun boğazını sıkacağını söyledi. O odadan çıkar çıkmaz, kız yine ağlamaya başladı. Bütün gece ağladı, inledi. Uyuyamıyorum diye feryat ettiğim halde susmadı.»</p>

  <p>Bu baş belası yaratık, dayısının kızının çektiği acıları anlayacak güçte değildi, bunu anladığım için: «Bay Heathcliff burada değil mi?» diye sordum.</p>

  <p>«Avluda,» dedi. «Doktor Kenneth'le konuşuyor. Doktor, dayımın artık ölmek üzere olduğunu söyledi. Neyse, çok iyi! Buna sevindim, çünkü o öldükten sonra Grange'in sahibi ben olacağım. Catherine de oradan sürekli 'Benim evim' diye söz eder. Oysa, orası benim, onun değil. Babam ona ait olan her şeyin benim olduğunu söylüyor. Onun güzel kitaplarının hepsi benim. Onları bana vermeyi zaten önermişti. Anahtarı alıp da onu dışarı çıkarabilirsem o güzel kuşları da, atı da benim olacak. Ben kendisine bana verecek bir şeyi olmadığını, zaten hepsinin bana ait olduğunu söyledim. İşte o zaman ağlamaya başladı, boynundan küçük bir resim çıkardı. Bunu da almam gerektiğini söyledi. Bu, altın bir koruma içinde iki resimdi. Bir yanda annesinin, diğer yanda dayımın gençlik resimleri vardı. Bunlar dün oldu. Bu resimlerin de benim olduklarını söyledim, elinden almaya çalıştım. Cadı yaratık bırakmadı, beni itti, canımı yaktı. Ben de çığlığı bastım, çünkü o sadece bundan korkuyor. Babamın geldiğini duyunca resimleri ikiye ayırdı, bana annesinin resmini verdi, diğerini de saklamaya çalıştı. Babam: 'Ne oluyor?' diye sorunca ben her şeyi anlattım. Babam bendeki resmi aldı. Ona da kendisindeki resmi vermesini emretti. Catherine vermedi. Babam da onu tek tokatta yere serdi, resimlerin konulduğu şeyi aldı, zincirini kopardı, ayağının altında ezdi.»</p>

  <p>Linton'ı konuşturmak istediğim için: «Catherine'in dayak yemesine sevindin mi bari?» diye sordum.</p>

  <p>«Gözlerimi kapattım,» dedi. «Babam bir köpeği, biralı döverken de gözlerimi kapatırım, çünkü çok kötü döver. Fakat başlangıçta onun dayak yemesine biraz da sevinmiştim, çünkü Catherine beni itmekle bunu hak etmişti. Babam gittikten sonra Catherine beni pencerenin yanına çağırdı, yanağının içeriden yarılmış olduğunu gösterdi. Ağzının içi de kan doluydu. Ondan sonra, yerden resim parçalarını topladı, yüzü duvara çevrili halde oturdu. Ondan beri de benimle hiç konuşmuyor. Bazen onun acıdan konuşmadığını da düşünüyorum. Böyle olduğunu düşünmek de hoşuma gitmiyor. Fakat doğrusu, sürekli ağlamakla da iyi etmiyor. Öyle solgun, öyle vahşi bir hali var ki korkuyorum.»</p>

  <p>«İstersen anahtarı alabilir misin?» diye sordum.</p>

  <p>«Evet, yukarıdaysa alabilirim ama, şimdi oraya çıkamam.»</p>

  <p>«Hangi odada anahtar?» diye sordum.</p>

  <p>«Hayır!» diye bağırdı, «onun nerede olduğunu sana söylemeyeceğim. Bu bizim sırrımız. Hiç kimse, Hareton da, Zillah da bilmeyecek, işte, görüyor musun, beni yordun... Git buradan, git buradan!»</p>

  <p>Yüzünü koluna yasladı, gözlerini yumdu. Bay Heathcliff'le karşılaşmadan çıkıp gitmenin daha doğru olacağını düşündüm. Hanımımı kurtarmak için Grange'den yardım getirecektim.</p>

  <p>Eve vardığım zaman iş arkadaşlarımın beni görmekten duydukları sevinç de, şaşkınlık da çok büyük oldu. Hele Küçükhanım'ın sağ olduğunu öğrenince birkaçı koşup haberi Bay Edgar'a müjdelemek istediler fakat bu işi kendimin yapacağımı söyledim.</p>

  <p>Onu şu birkaç günde o kadar değişmiş buldum ki! Uzanmış, ölümü bekleyen bir keder, bir teslimiyet simgesi gibiydi. Çok da genç görünüyordu. Gerçek yaşı otuz dokuzdu fakat en aşağı on yaş daha küçük gösteriyordu. Sürekli kızının adını mırıldandığına göre onu düşünüyor olmalıydı. Eline usulca dokunup; «Catherine gelecek, efendiciğim,» diye fısıldadım. «Kendisi sağ, sağlığı da iyi. Dilerim bu gece buraya gelir.»</p>

  <p>Bu haberin yarattığı ilk tepki karşısında, elimde olmadan titredim. Yattığı yerden biraz doğruldu, ilgiyle bakındı, sonra baygın bir halde yatağına düştü.</p>

  <p>Bey biraz toparlanır toparlanmaz, nasıl zorla Uğultulu Tepeler'e götürüldüğümüzü, orada nasıl mahpus tutulduğumuzu anlattım. Heathcliff'in beni içeriye girmeye zorladığını söyledim fakat bu pek de doğru değildi. Olabildiğince Linton'ı kötülememeye uğraştım, babasının acımasızca davranışlarının da hepsini anlatmadım. Zaten dolup taşmakta olan kadehine yeni acılar eklemek istemiyordum.</p>

  <p>Bay Edgar, düşmanının amaçlarından birinin de neyi var, neyi yoksa oğluna, daha doğrusu kendisine mal etmek olduğunu anlamıştı ama, bunu yapmak için ölümünü niye beklemediğine de bir türlü akıl erdirememişti, çünkü kendisiyle yeğeninin aşağı yukarı aynı zamanda öleceğinden habersizdi.</p>

  <p>Neyse ki, bu durumda vasiyetnamesinin değişmesi gerektiğini akıl edebildi. Catherine'e ayırdığı serveti doğrudan doğruya ona bırakacağına, kızı yaşadıkça bir kurulun emrine bırakmaya karar verdi. Catherine bu kurulun yardımıyla servetinden yararlanabilecekti. Ondan sonra da, çocukları olursa mirastan onlar da aynı biçimde yararlanacaklardı. Bu şekilde, Linton ölse bile Bay Edgar’ın malına Heathcliff sahip olamayacaktı.</p>

  <p>Emri üzerine noteri çağırtmak için bir adam yolladım. Ayrıca, silahlı dört adamı da Küçükhanım'ı gardiyanının elinden kurtarmaya yolladım. Her iki iş için de gidenlerin dönüşü epey gecikti. Önce notere giden uşak geldi. O gittiği zaman noter Bay Green evinde değilmiş, iki saat onu beklemek zorunda kalmış. Noter eve gelince de kasabada bitirmesi gereken birkaç işi olduğunu, ama gün doğmadan Thrushcross Grange'e geleceğini bildirmiş. Diğer dört adam da eve yalnız döndü. Catherine'in epey hasta, odasından dışarı çıkamayacak ölçüde hasta olduğunu, Heathcliff’in onlara kızı göstermediğini söylediler.</p>

  <p>Aptal adamları bu yüzden iyice azarladım ama, Bey'e hiçbir şey söylemedim. Sabahleyin bir sürü adamla Uğultulu Tepeler'e gidip, tutsağı sessizce teslim etmezlerse oraya saldırmak için planlar hazırladım. «Her ne pahasına olursa olsun babası kızını görecek!» diye sürekli kendi kendime yeminler ediyordum.</p>

  <p>Neyse ki, oraya gitmeme, başımı belaya sokmama gerek kalmadı. Saat üçte, bir testi su almak için, aşağı inmiştim Testi elimde, taşlıktayken, sokak kapısı hızlı hızlı vurulunca heyecanlandım. Sonra toparlanarak:</p>

  <p>«Noterdir,» dedim. «Noter Green'den başkası olamaz.» Kapıyı başkasına açtırmayı düşünürken kapı bir daha vuruldu; bu kez pek hızlı vurulmamıştı ama, ısrarlıydı. Testiyi merdiven başına bıraktım, adamı daha fazla bekletmemek için kapıya gittim.</p>

  <p>Dışarı hasat mevsiminin mehtabıyla pırıl pırıldı. Gelen noter değildi. Benim o tatlı Küçükhanım'ım hıçkırarak boynuma atıldı.</p>

  <p>«Ellen, Ellen, babam sağ mı?» diye sordu.</p>

  <p>«Evet,» diye bağırdım. «Evet, meleğim, yaşıyor. Tanrı'ya şükürler olsun, sen de artık bizimlesin...»</p>

  <p>Soluk soluğa yukarıya, babasının odasına koşmak istedi ama, ben onu biraz oturup dinlenmeye, birkaç yudum su içmeye zorladım, solgun yüzünü yıkatıp önlüğümle ovarak kuruladım, yanakları biraz renklendi. Sonra da babasının odasına önce benim gidip haber vermemin daha doğru olacağını söyledim. Ayrıca, babasına Heathcliff'in oğluyla mutlu yaşayacağını söylemesini de tembihledim. Şaşkınca baktı; sonra, neden yalan söylemesini istediğimi anlayınca yakınıp sızlanmayacağına söz verdi.</p>

  <p>Baba kızın buluşmasını izlemeye dayanamazdım. Bir çeyrek saat kadar kapının önünde bekledikten sonra, ürke çekine içeri girdim ama, yatağa sokulamadım. Neyse, buluşma epey sakin geçti. Catherine'in üzüntüsü babasının sevinci ölçüsünde sessizdi. Kız, görünüşte sakince babasına sarılmış, onu tutuyor, babası da sevinçten, heyecandan büyümüş gözlerle ona bakıyordu.</p>

  <p>Bey mutluluk içinde öldü, Bay Lockwood, evet, öyle öldü. Kızının yanaklarını öperken: «Ben onun yanına gidiyorum, sen de bizim yanımıza geleceksin, sevgili çocuğum,» diye mırıldandı. Ondan sonra da bir daha ne kımıldadı, ne konuştu; nabzı durup, ruhu uçuncaya kadar o neşeli, canlı bakışlarını kızından ayırmadı. Öyle sakin, öyle kıvranmadan öldü ki, hiç kimse öldüğü anı bilemedi.</p>

  <p>Catherine'in gözlerinde ya dökecek yaş kalmamıştı, ya da üzüntüsü gözlerinden yaşlar boşanmasına fırsat vermeyecek ölçüde büyüktü. Olduğu yerde kuru gözlerle gün ağarıncaya kadar, hatta öğlene dek oturdu. Ben onu yerinden kalkıp biraz dinlenmeye zorlamasaydım, ölünün baş ucunda kim bilir ne kadar oturacaktı! Onu iyi ki kaldırmışım, çünkü yemek zamanı noter, Uğultulu Tepeler'e uğrayıp talimat almış olarak, bize geldi. Bu adam kendini Bay Heathcliffe satmıştı, beyimin emirlerine uymayı geciktirmesi de bu yüzdendi. Neyse ki, kızı geldikten sonra Bey dünya işleriyle ilgisini kesmişti, bir huzursuzluk duyacak halde değildi.</p>

  <p>Bay Green evde herkese her şey hakkında emirler vermeye girişti. Benden başka ne kadar hizmetçi, uşak varsa hepsinin kovulacağım söyledi; aldığı yetkiye de dayanarak, neredeyse Bay Linton'ın karısının yanına değil de kilise avlusundaki aile mezarlığına gömülmesini isteyecek ölçüde işi aşırıya vardıracaktı. Tanrı'ya şükür ki ortada vasiyet vardı, ben de buna aykırı olan her harekete karşı bütün gücümle karşı koyuyordum.</p>

  <p>Cenaze töreni hızla bitirildi. Catherine, yani şimdiki Bayan Linton Heathcliff, babasının ölüsü evden çıkarılıncaya dek Grange'de kalma izni almıştı.</p>

  <p>Bana anlattığına göre, onun acılı hali karşısında Linton onu salıverme tehlikesini en sonunda göze almış. Daha önce Catherine benim yolladığım adamların Heathcliff'le tartışmalarını, Heathcliff'in onlara verdiği yanıtı da duymuş. Bu onu epey ümitsizliğe düşürmüş. Ben ayrıldıktan hemen sonra yukarıdaki küçük odaya çıkan Linton'ı korkutarak, babası yukarı çıkmadan, anahtarı vermeye zorlamış. Oğlan kilidi açmış, sonra kapıyı kapatmadan tekrar kilitlemek kurnazlığını göstermiş. Yatma vakti gelince de Hareton'ın odasında yatmak için yalvarmaya başlamış. Bir kereye mahsus olmak üzere bu arzusu kabul edilmiş.</p>

  <p>Catherine, gün ağarmadan kaçmış. Köpekler huylanır da havlar diye, kapılardan çıkmaya cesaret edememiş, boş odaları dolaşıp pencereleri gözden geçirmiş. Neyse, annesinin odasına girmiş, bu odanın penceresinden rahatça çıkarak yakındaki köknar ağacının yardımıyla aşağıya inmiş. Suç ortağı ise, aldığı bütün korkakça önlemlere karşın, sonradan cezasını çekti.</p>

  <p>Cenaze töreninden sonra, akşam üzeri, Küçükhanım'ımla beraber kütüphanede oturmuş, üzgün üzgün, her ikimiz de epey ümitsiz bir halde, uğradığımız kaybı düşünüyor, bir yandan da karanlık geleceğimiz hakkında tahminler yürütmeye çalışıyorduk.</p>

  <p>Biraz önce, ikimiz de düşünüp şuna karar vermiştik: Catherine için şimdilik en iyi çare bir süre hiç olmazsa Linton yaşadığı kadar, Grange'de kalmasına izin alabilmekti. Linton'ın karısının yanına gelmesine izin verilecek, ben de onların yanında kahya olarak kalacaktım. Bu, gerçekleşmesi umulamayacak ölçüde iyimser bir tasarıydı ama, ben yine de umutluydum, evime, işime, hepsinden önemlisi, sevgili Küçükhanım'ıma tekrar kavuşmanın sevinciyle neşelenmeye bile başlamıştım. Tam bu sırada, kovulup da henüz evden gitmemiş olan hizmetçilerden biri telaşla odaya girdi, «O şeytan suratlı Heathcliff»in avludan içeri girdiğini söyleyerek:</p>

  <p>«Kapıyı yüzüne kapatıp sürgüleyeyim mi?» diye sordu.</p>

  <p>Böyle bir emri verecek kadar çılgın olsaydık bile bunu yapacak zaman yoktu. Heathcliff kapıyı vurmak, ya da geldiğini haber vermek zahmetine katlanmadı. Buranın sahibi olmanın verdiği yetkiye dayanarak, hiçbir şey söylemeden, doğruca içeri girdi. Bize durumu haber veren hizmetçinin sesini duyunca kütüphaneden tarafa yürüdü, içeri girdi. Hizmetçiye dışarı çıkmasını işaret ettikten sonra kapıyı kapattı.</p>

  <p>On sekiz yıl önce bir konuk olarak alındığı odaydı bu. Pencereden aynı ayın aydınlığı içeri doluyor, dışarıda aynı güz manzarası görülüyordu. Henüz şamdanı yakmamıştık fakat odanın içi, duvardaki portrelere varıncaya dek, rahatça görülebiliyordu. Bayan Linton'ın kusursuz başı ile kocasının ince, soylu yüzü de belirgince görünüyordu.</p>

  <p>Heathcliff ocağa doğru yürüdü. Zaman onun da dış görünüşünde çok az değişiklik yapmıştı. İşte o yine aynı adamdı; esmer yüzü biraz daha soluk, biraz daha sakindi; bedeni da belki birkaç kilo daha ağırdı, başka da bir değişiklik yoktu.</p>

  <p>Catherine onu görür görmez, ayağa kalkmış, dışarı fırlamak istemişti.</p>

  <p>Heathcliff kızı kolundan tutarak: «Dur!» dedi. «Bundan sonra kaçmak yok. Zaten nereye gideceksin ki? Seni eve götürmeye geldim. Umarım sadık bir gelin olursun, oğlumu da isyana kışkırtmazsın. Onun bu işteki payını öğrenince onu nasıl cezalandıracağımı bilemedim. Öyle bir böcek ki, dokunsan eziliverecek. Ama yüzüne bakınca ağzının payını aldığını göreceksin. Önceki gün akşam üstü onu aşağıya indirip bir koltuğa yerleştirdim, sonra da hiç dokunmadım. Hareton'ı da dışarı yolladım. Oda bize kalmıştı, iki saat sonra onu tekrar yukarı götürsün diye, Joseph'i çağırdım. O günden beri de beni görünce hayaletle karşılaşmış gibi oluyor. Sinirleri o kadar bozuk ki, beni görmese bile düşünde gördüğünü sanıyor. Hareton da onun geceleri uyanıp saatlerce bağırdığını söylüyor. Kendisini benden koruyasın diye seni yardıma çağırıyormuş. Değerli eşini sevsen de, sevmesen de gelmek zorundasın, çünkü o artık kendi malın. Ben onunla olan ilgilerimi sana devrediyorum.»</p>

  <p>Ben: «Catherine'in burada kalmasına izin verseniz,» diye yalvardım.</p>

  <p>«Hem Linton da buraya gelse, ikisinden de nefret ettiğinize göre onları özleyecek haliniz yok sanırım. Orada bulunmaları yalnızca sizin o bir eşi daha bulunmayan canınızı sıkmaktan başka işe yaramayacaktır.»</p>

  <p>Heathcliff: «Ben Grange'e kiracı arıyorum,» dedi. «Çocuklarımın da yanı başımda bulunmalarını isterim kuşkusuz. Hem, bu genç kadın da yediği ekmeği hak etmek için çalışmalıdır. Linton gittikten sonra ben onu lüks içinde, hiçbir işe el sürdürmeden besleyecek değilim. Hadi, elini çabuk tut da hazırlan, beni zor kullanmaya mecbur etme.»</p>

  <p>Catherine: «Peki,» dedi. «Dünyada Linton'dan başka sevecek kimsem kalmadı. Onu benden, beni de ondan iğrendirmek için elinizden geleni yaptınız fakat hiçbir zaman bizi birbirimizden nefret ettirmeyi başaramayacaksınız. Ben, ömrüm boyunca ona bir zarar vermenizi engelleyeceğim, beni korkutmanıza da fırsat vermeyeceğim.»</p>

  <p>Heathcliff buna: «Sen de yalancı bir kahramansın!» diye yanıt verdi.</p>

  <p>«Ama seni ona fenalık edecek kadar fazla sevmiyorum ki. İşkence devam ettiği sürece bundan payını alacaksın. Seni ondan nefret ettirecek olan da ben değilim. Bunu, oğlanın o tatlı alışkanlıkları sağlayacak. Senin kaçışın onun sana karşı korkunç bir kin beslemesini sağladı. Onun için, senin bu yiğitçe davranışına teşekkür bekleme. Benim kadar güçlü olsa sana neler yapacağını Zillah'ya anlatırken duydum. İstekli olmasına istekli.</p>

  <p>Gücün yerine geçecek başka bir şey bulması için güçsüzlük onun zekasını bileyebilir.»</p>

  <p>Catherine: «Onun kötü huylu olduğunu biliyorum,» dedi. «Ne ; de olsa kendi oğlunuz. Ama çok şükür, ben de bağışlayacak kadar iyi huyluyum. Onun beni sevdiğini de biliyorum, işte bundan dolayı da onu seviyorum, Bay Heathcliff, sizi sevecek bir kimseniz yok. Bizi ne kadar üzerseniz üzün, acımasız olmanızın çektiğiniz büyük üzüntüden kaynaklandığını biliyorum. Çok dertlisiniz, değil mi? Şeytan gibi yalnız, onun kadar intikamcısınız. Sizi hiç kimse sevmiyor. Öldüğünüz zaman da arkanızdan hiç kimse ağlamayacak. Sizin yerinizde olmak istemem doğrusu.»</p>

  <p>Catherine, acı bir yengi ifadesiyle konuşuyordu. Arasına karışacağı ailenin havasını benimsemeye karar vermiş, düşmanlarının acı çekmelerinden keyif alıyormuş gibi bir hali vardı.</p>

  <p>Kaynatası: «Orada bir dakika daha durursan asıl kendi yerinde olmak istemeyeceksin,» dedi. «Defol, cadı, git bavulunu topla!»</p>

  <p>Catherine somurtarak dışarı çıktı.</p>

  <p>O yokken ben de Heathcliff'e Zillah'nın yerine beni alması, onu da buraya yollaması için yalvardım ama, hiçbir şekilde bunu kabul etmedi. Bana susmamı söyledi, sonra da geldiğinden beri ilk kez çevresine şöyle bir göz attı, tablolara baktı. Bayan Linton'ın portresini inceledikten sonra:</p>

  <p>«Bunu da eve götüreceğim,» dedi. «Ona ihtiyacım olduğundan değil...» Derken, ocağa doğru döndü, gülümseyerek daha iyi bir sözcük bulamadığım için gülümseyerek diyorum «Bak, dün ne yaptığımı sana anlatayım,» dedi.</p>

  <p>«Edgar Linton'ın mezarını kazmakta olan mezarcıya Cathy'nin tabutundaki toprağı kaldırttım, sonra da tabutun kapağını açtım. Onun yüzünü görünce de sürekli orada kalmak istediğimi düşündüm. Yüzü hala bozulmamıştı... Mezarcı beni oradan uzaklaştırmak için epeyce uğraştı. Ölü hava alırsa yüzün değişeceğini söyledi, bunun üzerine ben de tabutun bir yanının çivilerini gevşettim, sonra toprakla örttüm. Tabutun Edgar Linton'ın mezarından yana olan tahtasını değil... Lanet olsun ona! Keşke onun tabutu kurşunla kaplı olsaydı. Sonra, mezarcıya para verip ben oraya gömülünce tabutun o gevşettiğim tarafını çıkarmasını, benim tabutumun da oraya bakan tarafını sökmesini tembihledim, adamdan bunu yapacağına söz aldım. Böylece, Edgar Linton'ın zerreleri bize ulaştığı zaman biz birbirimize iyice karışmış olacağız.»</p>

  <p>«Çok büyük bir fenalık yapmışsınız, Bay Heathcliff!» diye bağırdım.</p>

  <p>«Ölüleri huzursuz etmeye utanmıyor musunuz?»</p>

  <p>«Ben kimseyi huzursuz etmedim, Nelly,» dedi. «Ama benim içim biraz rahatladı. Hem, oraya gömüldüğümde de toprak altında kalacağımdan sizler daha emin olacaksınız. Catherine'! huzursuz etmek mi? Hayır! Tam on sekiz yıl gece, gündüz o beni huzursuz etti. Hem de, amansızca, dün geceye kadar da hiç ara vermeden... Dün gece ise huzura kavuştum. Rüyamda kendimi sonsuz uykuya dalmış, yüreğim durmuş, yanağım onunkine dayalı, buz gibi olmuş gördüm.»</p>

  <p>«Peki, ya o toprak haline gelseydi, ya da daha kötü bir şey olsaydı, o zaman rüyada ne görecektiniz?»</p>

  <p>«Kuşkusuz, onunla birlikte çürüyüp gittiğimi, hem de daha büyük bir mutluluk duyarak,» dedi. «Ben böyle bir değişmeden korkar mıyım sanıyorsun? Ben tabutun kapağını açarken öyle bir değişiklikle karşılaşacağımı sanıyordum fakat ben oraya gidinceye dek böyle bir şey olmayacağına da seviniyorum. Sonra, onun o bütün acılardan uzak sakin yüzünü iyice görmeseydim, içimdeki o tuhaf duygular da kaybolmayacaktı. Bu duygular bende epey tuhaf şekilde başlamıştı. Biliyorsun, o öldüğü zaman deli gibiydim, bana dönsün, ruhu bana dönsün diye sabah akşam dua ediyordum. Ben ruhlara epey inanırım. Onların aramızda yaşayabileceklerine, zaten aramızda dolaştıklarına da eminim.</p>

  <p>«Onun gömüldüğü gün kar yağmaya başlamıştı. Akşam üzeri mezarlığa gittim. Kış günlerinde olduğu gibi dondurucu bir rüzgar vardı. Ortalıkta kimsecikler yoktu. O ahmak kocasının bu geç vakitte ininden çıkıp oralara gelebileceğini hiç düşünmüyordum. Ondan başka da kimsenin burada işi yoktu. Bir başına olduğumu, onunla aramızda yalnızca iki metre derinliğinde bir toprağın bulunduğunu düşünerek kendi kendime: 'Onu bir daha kollarımın arasına alacağım. Bedeni soğuk gelirse, beni kuzey rüzgarının ürperttiğine, kımıldamıyorsa uykuda olduğuna inanacağım' diyordum.</p>

  <p>«Mezar gereçlerinin bulunduğu kulübeden bir kazma aldım, bütün gücümle mezarı kazmaya başladım. Derken, kazmanın ucu tabutun üstünü sıyırdı. Bu kez toprağı ellerimle kazmaya koyuldum. Tabutun tahta kapağını çektikçe çivi yerlerinden gıcırdıyordu. Derken, tam istediğimi elde etmek üzere olduğum anda, tepemde, mezarın başında bana doğru eğilmiş birinin iç çektiğini duydum. Kendi kendime: 'Ah, şunu bir açabilsem!' diye mırıldandım. 'Ah, ikimizin üstünü toprakla örtebilselerdi!' Kapağı daha büyük bir çabayla zorladım. Kulağımın dibinde bir iç çekiş daha duydum. Hatta sulu sepkenle karışık esen rüzgarın soğuğu yerine ılık bir soluk bile hissettim gibime geldi. Yakınımda canlı bir yaratığın bulunmadığına emindim ama, insan karanlıkta yürürken görmediği bir şeye yaklaştığını nasıl hissederse, ben de Cathy'nin orada olduğunu, yani toprağın altında değil de üstünde olduğunu anlamıştım.</p>

  <p>«O anda içimi bir huzur kapladı. O acı veren işi bıraktım, hemen ferahlamıştım, tanımsız ölçüde rahatlamıştım. O benim yanımdaydı; ben mezarı kapatırken de yanımdaydı, eve kadar da benimle geldi. Sen istersen gül ama, ben Cathy'yi orada göreceğime emindim. Onun yanımda olduğunu biliyordum, onunla konuşmaktan kendimi alamıyordum.</p>

  <p>«Uğultulu Tepeler'e varır varmaz kapıya koştum. Kapı sürgülüydü. O Kahrolası Hindley Earnshaw ile karım beni içeri almamak için yapmışlardı bunu. Sonra, o adamı gebertinceye kadar tekmelemek için durduğumu, daha sonra da yukarıya, önce benim odaya, sonra Cathy'nin odasına koştuğumu anımsıyorum. Onun yanımda olduğunu hissediyordum. Sabırsızca çevreme bakındım. Onu az daha görecektim ama, işte göremiyordum nedense... Onun özleminden, ettiğim duanın ateşinden kan ter içinde kalmıştım ama, yine de göremedim. Hayattayken birçok kez yaptığı gibi bu kez de bana oyun etmişti, işte o gün bugündür, bu azabı bazen daha az, bazen daha fazla çekiyorum. Tam bir cehennem azabıydı bu. Sinirlerim öyle gerilmişti ki çok sağlam olmasalardı gevşerler, Linton'in kiler gibi işe yaramaz olurlardı.</p>

  <p>«Evde Hareton'la otururken, dışarı çıkınca Catherine'! görebileceğime inanıyordum. Kırda dolaşırken ise eve girince onu bulacağımı umuyordum. Evden uzağa gittiğim zamanlar da onun Uğultulu Tepeler'de bir yerlere saklandığını düşünerek bir an önce eve dönmeye bakıyordum. Onun odasında yatmak istesem oradan da kovulmuştum ya yatamazdım, çünkü gözlerimi kapar kapamaz, ya pencerenin dışında duruyor, ya odaya giriyor, ya da çocukken yaptığı gibi o güzel başını benim yastığıma koyuyordu. Onu görmek için gözlerimi açmam gerekiyordu. Böylece, bütün gece belki de yüz kez gözlerimi açıyor, sonra tekrar kapıyor, her defasında da düş kırıklığına uğruyordum. Bu bana dayanılmaz azaplar veriyordu. Çoğu zaman yüksek sesle inliyordum. Öyle ki, o bunak hilebaz Joseph de hiç kuşkusuz benim vicdan azabıyla kıvrandığımı sanıyordu.</p>

  <p>«Ama artık onu gördüğüm için huzura kavuştum, yani bir parça... Ne tuhaf bir öldürme biçimiydi bu! Tam on sekiz yıl, beni boş bir umuttan diğerine düşürerek aldatmakla, santim santim değil de milim milim doğramak benzeri bir şey!»</p>

  <p>Bay Heatchliff sustu, alnını kuruladı. Saçları terden ıslanıp alnına yapışmıştı. Gözlerini ocaktaki kızıl ateşe çevirmişti. Kaşları çatılmamış, yukarı kalkmıştı. Bu hal yüzündeki korkunç ifadeyi yumuşatmış, onun yerine tuhaf ve üzüntülü bir görünüm, bütün düşüncelerini bir tek nokta üzerinde odaklayan bir görünüm vermişti. Pek benimle konuşur gibi olmadığı için susmayı tercih ettim. Zaten onun konuşmasından da hoşlanmıyordum.</p>

  <p>Kısa bir süre sonra tekrar resme bakmaya başladı. Tabloyu duvardan aldı, daha iyi görebilmek için divana dayadı. O bununla ilgilenirken, Catherine içeri girip atı eyerlenir eyerlenmez gitmeye hazır olduğunu söyledi.</p>

  <p>Heathcliff de bana: «Bunu yarın yollarsın,» dedi, sonra Catherine'e döndü: «Atsız da gidebilirsin. Hava güzel. Hem, Uğultulu Tepeler'de de senin ata ihtiyacın olmayacak. Gideceğin yere yürüyerek gideceksin. Haydi, yürü bakalım!»</p>

  <p>Sevgili Küçükhanım'ın: «Hoşça kal, Ellen,» diye fısıldadı. Beni öperken dudakları buz gibiydi. «Beni ziyarete gel, Ellen, unutma.»</p>

  <p>Hanımımın yeni babası da: «Sakın böyle bir şey yapayım demeyin, Bayan Dean,» diye söze karıştı. «Seninle konuşmak istersem ben buraya gelirim. Evimde senin gevezeliklerini istemiyorum.»</p>

  <p>Catherine'e önden yürümesini işaret etti. O da dönüp kalbimi paralayan bir bakışla baktıktan sonra emre uydu.</p>

  <p>Bahçeden gidişlerini pencereden izledim. Kız razı olmadığı halde Heathcliff onu zorla koluna taktı, geniş adımlarla ilerledi. Biraz sonra yola girdiler. Ağaçlar onların görünmelerine engel oldu.</p>

  <p>Ben bir kez, Uğultulu Tepeler'e gittim ama buradan ayrıldığından beri Cathy'yi hiç görmedim. Onu ziyarete gittiğim zaman Joseph, kapıyı bir parça aralamış, içeri girmeme izin vermemişti. Bayan Linton Heathcliff'in işi olduğunu, Bey'in evde olmadığını söyledi. Zillah bana onların durumlarını biraz anlatmamış olsaydı, ölü mü, diri olduklarını öğrenemeyecektim.</p>

  <p>Konuşmasından anladığım kadarıyla, Zillah Catherine'! epey kibirli buluyor, ondan hoşlanmıyor. Küçük eve geldiği ilk günlerde ondan yardım istemiş ama Bay Heatcliff, kahya kadına kendi işine bakmasını söylemiş, gelinin de kendi başının çaresine bakmasını söylemiş. Zillah da kalın kafalı, bencil bir kadın olduğu için, bu buyruğa uymuş. Catherine ise bu ihmale epeyce üzülmüş. Sanki Zillah ona büyük bir fenalık etmiş gibi onu da düşman görmeye başlamış.</p>

  <p>Altı hafta kadar oluyor, yani siz gelmeden kısa süre önce, Zillah ile kırda rastlaşmıştık, uzun uzun konuştuk. Bana şunları anlattı:</p>

  <p>«Bayan Linton Heathcliff'in Uğultulu Tepeler'e gelir gelmez ilk yaptığı şey bana da, Joseph'e de iyi geceler dilemek için yukarı koşmak oldu. Linton'ın odasına kapandı, sabaha dek de çıkmadı. Sonra Bey'le Hareton kahvaltı ederken aşağıya indi, zangırdayıp titreyerek doktoru çağırıp çağıramayacaklarını sordu. Linton epey hastaymış. Heathcliff: «Hasta olduğunu biz de biliyoruz,» dedi. «Fakat onun hayatının beş kuruş değeri yok; onun için, ben de ona metelik harcamam!»</p>

  <p>Hanım: «iyi ama, ben ne yapılacağını bilmiyorum. Hiç kimse bana yardım etmezse ölüp gidecek!» dedi.</p>

  <p>Bey de ona: «Çık dışarı!» diye bağırdı. «Bir daha da onun sözünü ettiğini duymayayım. Buradakilerden hiç kimse onun halin umursamıyor. Sen umursuyorsan hastabakıcılığını yaparsın yok, umursamıyorsan, kapısını kilitle, onu kendi haline bırak,: dedi.</p>

  <p>«Bunun üzerine genç hanım beni taciz etmeye başladı. Bende o baş belasından çekeceğim kadarını zaten çektiğimi söyledim. İkimizin de görevleri ayrıydı. Onunkisi Linton'a bakmaktı Bay Heathcliff bu işi Küçükhanım'a devretmesini emretmişti.</p>

  <p>«İkisinin nasıl geçindiklerini bilmiyorum. Oğlan epey geçim sizlik etmiş, gün boyu inleyip sızlanmış, kadıncağızın dinlenme sine de fazla fırsat vermemiş olsa gerekti. Bunu zavallının soluk yüzünden, külçe gibi ağırlaşmış gözkapaklarından anlamak mümkündü. Arada sırada mutfağa iniyor, şaşkınca bakmıyordu. Yardım istemem için kıvrandığı belliydi ama, en Bey'e itaatsizlik edemezdim. Zaten ben onun buyruklarına karşı çıkmaya hiçbir zaman cesaret edemem, Bayan Dean. Doktor Kenneth'in çağırılmamasının da doğru olmadığını düşünüyordum ama, herhangi bir öneride bulunmak, ya da yakınmak bana düşmezdi. Ben zaten böyle işlere karışmayı her zaman reddetmişimdir.</p>

  <p>Birkaç defa, hepimiz yataklarımıza çekildikten sonra, ben nasılsa odamın kapısını açmış, onu merdiven başında ağlar bulmuştum. O zaman, ne olur, ne olmaz, dayanamaz da karışmaya kalkarım diye kapıyı hızla kapatmıştım, inanın, ona epey acıyordum ama, biliyorsun, işimden de atılmak istemem.</p>

  <p>Nihayet, bir gece, küçükhanım her şeyi göze alarak odama geldi, sözleriyle beni aklımı başımdan alacak ölçüde korkuttu: 'Bay Heathcliff'e söyle, oğlu ölüyor. Bu kez sahiden ölmek üzere olduğuna eminim. Hemen kalk, çabuk git söyle ona!' dedi. Bu sözleri söyler söylemez çıkıp gitti. Ben de bir çeyrek saat kadar, yattığım yerden kulak verdim. Tir tir titriyordum. Hiç ses yoktu. Ev sessizdi. Kendi kendime: 'Küçükhanım aldanıyor' dedim. Nöbeti atlatmıştır. Kimseyi huzursuz etmeme gerek yok.' Uyuyakalmışım. Acı bir zil sesiyle uyandım. Evde bir tek zil bırakılmıştı, bunu da Linton kullanıyordu. Bey de odama gelip olanları anlamamı, onlara bir daha zili kullanmamalarını söylememi istedi.</p>

  <p>Catherine'in sözlerini Bey'e yineledim kendine sövdü, birkaç dakika sonra da, elinde yanık bir şamdanla, onların odasına gitti. Ben de onun ardı sıra gittim. Bayan Linton Heathcliff, ellerini dizlerinin üzerinde kilitlemiş, yatağın yanı başında oturuyordu. Kaynatası yaklaştı, ışığını Linton'ın yüzüne tuttu, baktı, oğluna dokundu, sonra dönerek: «E, Catherine, şimdi kendini nasıl hissediyorsun bakalım?» diye sordu. Hanımın dili tutulmuştu. Heathcliff tekrarladı: «Söyle, Nasılsın bakalım?» Hanım: «O kurtuldu, ben de serbestim,» dedi. Gizlemeyi başaramadığı bir öfkeyle: «Kendimi çok iyi hissetmem gerekir ama...» dedi. «Ölüme karşı savaşırken beni o kadar uzun zaman yalnız başıma bıraktınız ki ben artık yalnızca ölüm hissediyor, ölüm görüyorum. Benim de ölüden farkım yok artık.»</p>

  <p>Doğrusu, öyle olmuşa da benziyordu. Ona biraz şarap verdim. Zilin gürültüsüne, ayak seslerimize uyanan Hareton'la Joseph de konuşmalarımızı dışarıdan duyarak içeri girdiler. Bana kalırsa Joseph oğlanın aradan çıkmış olmasına sevinir gibiydi. Hareton ise biraz kederli görünüyordu ama, Linton'ı düşünmekten çok, Catherine! İzlemeye dalmıştı. Bey ona hemen yatağına dönmesini söyledi. Onun yardımına ihtiyacımız yoktu. Bey sonradan Joseph'e ölüyü kendi odasına taşıttı, bana da odama dönmemi buyurdu. Bayan Linton Heathcliff kendi başına kalmıştı.</p>

  <p>Sabahleyin de bey beni gönderip kahvaltı için aşağıya inmesini istedi. Küçükhanım soyunmuştu, henüz uykuya dalmak üzereydi. Bana da hasta olduğunu söyledi. Ben de buna hiç şaşırmadım. Durumu Bay Heathcliff'e de söyledim.</p>

  <p>«Cenaze töreninin bitimine kadar bırak uyusun,» dedi. «Arada uğrayıp bir şeye ihtiyacı var mı, yok mu sorarsın. Onun biraz düzeldiğini fark ettiğinde de bana haber ver.»</p>

  <p>Zillah'ya bakılırsa, Catherine on beş gün aşağıya inmemiş. Kadın günde iki kez onu yokluyormuş. Onunla arkadaş olmaya da çalışmış ama, giderek artan bir uysallıkla giriştiği denemelerin hepsi de boşa çıkmış.</p>

  <p>Heathcliff de oğlunun vasiyetini göstermek için, bir kez yukarı çıkmış. Linton kendi mallarını, karısından ona geçen mallarla beraber neyi var, neyi yoksa hepsini babasına bırakıyordu. Daha doğrusu, biçare oğlancık, dayısının ölümünde, Catherine'in evden uzak kaldığı hafta içinde, gözdağı yoluyla, ya da aldatılarak böyle bir vasiyet hazırlamıştı. Yaşı küçük olduğu için, arazilere zaten karışamazmış. Bay Heathcliff onların karısıyla kendisine düştüğünü öne sürüyordu. Dostsuz, parasız kalan Catherine, bu işi kurcalayıp onu rahatsız edemezdi.</p>

  <p>Zillah: «Bu ziyaretin dışında hiç kimse onun kapısına yaklaşmadı, hiç kimse onu sormadı,» diyordu. «Aşağıya da ilk kez bir pazar günü öğleden sonra indi. Yemeğini odasına götürdüğüm zaman, 'Soğukta oturmaya artık dayanamayacağım!' diye bağırmıştı. Ben de ona Bey'in Thrushcross Grange'e gideceğini, aşağı inmek için Hareton ile benden çekinmesine gerek olmadığını söyledim. Heathcliffin atının nal sesleri duyulmaz olduğunda, karalar giyinmiş, sarı buklelerini de bir Qualcer gibi dümdüz boynuna toplamış halde, aşağıya indi. Saçlarını tarayıp dağıtamamıştı.</p>

  <p>«Joseph'le ben pazar günleri çoğunlukla küçük kiliseye gideriz.» (Burada Bayan Dean: «Şimdi büyük kilise rahipsiz kaldığı için, Gimmerton'daki Metodist'lerin, ya da Batist'lerin kilisesine küçük kilise diyorlar» diye açıklama gereğini duydu.) «O pazar Joseph kiliseye gitmişti ama, ben evde kalmayı istedim. Gençlerin yanında onlara sahip çıkan bir büyüğün bulunması sürekli iyidir. Hareton da, utangaç görünüşüne karşın, pek de örnek biri sayılmaz. Kendisine halasının kızının aşağıya inme olasılığının bulunduğunu söyledim, genç hanımın kutsal pazar günü işe el sürülmesini istemediğini, o varken tüfek temizlemek gibi sıradan işlerini bir kenara bırakması gerektiğini bildirdim. Hareton bunu duyunca yüzü kızardı. Gözlerini kirli ellerinin, giysilerinin üzerinde gezdirdi. Yağ şişesiyle barut kutusu bir an içinde gözden kayboluverdi. Böylece onun Küçükhanım'la arkadaşlık etmeye niyetlendiğini anladım. Ona kendini beğendirmek de istiyordu anlaşılan. Bey'in yanında cesaret edemediğim biçimde gülerek, isterse ona yardım edebileceğimi söyledim, şaşkın haliyle biraz eğlendim. Bunun üzerine hemen suratı asıldı, sövmeye başladı.»</p>

  <p>Zillah burada, davranışlarından hoşlanmadığımı sezerek: «Her neyse, bayan Dean,» diye tekrar söze daldı, «sen belki genç hanımını Hareton'a göre epey üstün buluyorsundur, bunda da haklısındır fakat ben de onun azıcık daha kibirsiz olmasını isterdim. Sonra, bütün o bilgisinin, kibarlığının kendisine ne faydası var? O da senin, benim gibi yoksul,hatta belki daha bile yoksul sayılır, çünkü sen biraz para biriktirebiliyorsundur; eh, ben de kendimce bir şeyler yapabiliyorum.»</p>

  <p>Hareton, Zillah'nın ona yardım etmesine izin vermiş, Zillah da onu şişirerek yüzünü güldürmüş. Kadının anlattığına göre böylece Hareton, Catherine'in ona vaktiyle ettiği hakaretleri unutarak, Küçükhanım'ı güler yüzle karşılamaya çalışmış. Kadın bundan sonrasını şöyle anlattı:</p>

  <p>«Küçükhanım içeri bir buz parçası gibi soğuk, bir prenses gibi burnu yukarıda girdi. Ben yerimden kalkıp oturduğum koltuğu ona verdim. O benim nezaketime dudak büktü. Hareton da kalktı, şöyle ateşe yakın olmak için, divana oturmasını önerdi, soğuktan donmak üzere olduğundan da emin olduğunu söyledi.</p>

  <p>Küçükhanım, sözcükleri vurgulayıp, olabildiğince de öfkeli görünmeye çalışarak: «Ben bir aydan beri, dahası belki daha uzun bir süreden beri soğuktan donuyorum,» dedi. Bir sandalye alıp ikimizden de uzak bir yere çekti, oturdu, iyice ısınıncaya kadar oturduktan sonra etrafına bakınmaya başladı. Dolaptaki kitapları görünce hemen onları almak için ayağa kalktı, ama, kitaplar hayli yüksekteydi. Hareton, bir süre ona baktıktan sonra, cesaretini toplayıp, yardıma gitti. Küçükhanım eteğini açtı, diğeri de eline gelen kitapları alıp onun eteğine attı.</p>

  <p>Bu, oğlan için büyük bir şeydi. Hanımefendi ona teşekkür etmedi, fakat o yine de, yardım etmesine izin verildiği için, minnet duygularıyla doluydu. Küçükhanım kitapları incelerken, o da arkasında ayakta durup izledi. Ara sıra da kitapta hoşuna giden resimleri göstermeye başladı. Diğeri, kitabı sertçe oğlanın elinden çekip aldığı halde o buna hiç alınmadı, hatta biraz daha da gerileyerek kitap yerine onu izlemekle de yetindi.</p>

  <p>Küçükhanım kitap okumaya, ya da okunacak bir şeyler aranmaya devam etti. Derken, delikanlının dikkati giderek onun gür, ipek gibi saçları üzerinde toplanmaya başladı. Kızın yüzünü göremediği gibi kız da onu göremiyordu.Oğlan, belki de ne yaptığının ayrımında bile olmadan, bir çocuğun bir mum alevine uzanışı gibi, elini uzatıp bir saça sanki küçük bir kuşa dokunuyormuş gibi, büyük bir özenle dokunuverdi. Küçükhanım öyle bir döndü ki onu gören oğlanın boynuna bir bıçak sapladığını sanırdı.</p>

  <p>«Çekil arkamdan!» diye, iğrenme dolu bir sesle bağırdı. «Bana dokunmaya nasıl cüret edebiliyorsun? Sana katlanamıyorum! Bir daha yanıma yaklaşmaya kalkışırsan döner yukarı giderim.»</p>

  <p>Hareton aptal aptal geri çekildi, hiç sesini çıkarmadan divana oturdu. Küçükhanım da yarım saat daha kitap karıştırdı. En sonunda, Hareton kalkıp yanıma geldi. «Bize kitap okumasını söyleyebilir misin, Zillah?» diye fısıldadı. «Boş durmaktan sıkıldım. Hem, sesini duymak hoşuma gidiyor. Onun sesini duymak isterim. Ama, sakın benim istediğimi söyleme, kendin için iste.»</p>

  <p>Ben hemen: «Bay Hareton bize kitap okumanızı istiyor,» dedim.</p>

  <p>«Bunu yaparsanız çok sevinecekmiş, minnettar kalacakmış.»</p>

  <p>Küçükhanım'ın kaşları çatıldı, başını kitaptan kaldırıp: «Bay Hareton dahil, hepiniz bilmiş olun ki, bana gösterdiğiniz riyakar nezaketi sizlere lade ediyorum!» dedi. «Hepinizden tiksiniyorum, hiçbirinizle de bir tek kelime konuşmak istemiyorum. Bir tatlı söz için, dahası birinin yüzünü görmek için hayatımı vermeye razı olduğum günlerde hepiniz benden uzak durdunuz. Fakat size sitem etmeyeceğim. Sizi eğlendirmek, ya da söyleşinizden zevk almak için değil, biraz ısınmak için geldim buraya.»</p>

  <p>Hareton: «Ben ne yapabilirdim ki?» diye söze başladı. «Beni nasıl suçlayabilirsiniz?»</p>

  <p>Küçükhanım: «Ha, sen bu sözlere dahil değilsin» dedi. «Zaten senden bir şey ummayı düşünmemiştim.»</p>

  <p>Onun bu aksiliği karşısında canlanan delikanlı: «Fakat ben kaç kez bir şeyler yapmak istedim,» dedi. «Bay Heathcliff'e de: 'Kızın bir yardıma ihtiyacı varsa ben yapıvereyim' demiştim.»</p>

  <p>Hanım: «Kapa çeneni! Senin bu kulak tırmalayıcı sesini duymaktansa dışarıda, ya da nerede olursa, donmaya çoktan razıyım!» dedi.</p>

  <p>Hareton da cehenneme bile gitse umurunda olmayacağına ilişkin birkaç sözcük mırıldandı. Sonra, tüfeğini askıdan alıp, pazar temizliğini daha fazla ihmal etmedi. Artık yeterince rahat konuşuyordu.</p>

  <p>Küçükhanım tekrar odasına çekilmeyi düşündüyse de soğuk epeyce artmıştı; onun için, gururuna karşın, sık sık aşağıya, bizim yanımıza inmeye başlamıştı. Fakat ben de akıllanmıştım, iyilik edeyim derken fenalık görmemeye dikkat ediyordum. O günden beri ben de onun kadar katı davranıyorum. Aramızda da onu seven, biraz hoşlanan bir kimse yok. Zaten böyle bir şeyi hak etmiyor ki. En önemsiz bir şey söylesen, saygı filan gözetmeden, yanıt veriyor. Bazen Bey'in bile sabrını taşırıyor, onu kendisini kırbaçlamak zorunda bırakıyor. Canı acıdıkça da giderek çekilmezleşiyor.»</p>

  <p>Zillah'nın bu anlattıklarını duyunca, işimi bırakıp, bir kulübe tutmayı, ne yapıp edip Catherine'! yanıma almayı da düşündüm. Ama Bay Heathcliff için buna rıza göstermektense Hareton'ın ayrı bir evde oturmasını kabul etmek daha kolaydı. Bence bu durumda Küçükhanım için tekrar evlenmedikçe bir çare yok. Bu da, benim yapabileceğim bir iş değil kuşkusuz.</p>

  <p>Ellen Dean'in hikayesi burada bitti. Doktorun kehanetini umursamadan, hızla iyileşiyorum. Daha ocağın ikinci haftasına da henüz girdiğimiz halde, birkaç gün sonra ata atlayıp Uğultulu Tepeler'e gidebileceğimi sanıyorum. Mal sahibime, bundan sonraki altı ayı Londra'da geçireceğimi söyleyeceğim, İsterse ekimden sonrası için buraya başka bir kiracı bulsun. Burada bir kış daha geçirmeye asla gelemem.</p>

  <p>Dün hava açık, sakin fakat soğuktu. Kararlaştırdığım gibi, Uğultulu Tepeler'e gittim. Kahya kadın da yazdığı küçük bir pusulayı genç hanıma vermemi istemişti. Ben de onu kırmadım, çünkü bu iyi insan, önerisinde yadırganacak bir şey bulunduğunun farkında bile değildi.</p>

  <p>Evin ön kapısı açıktı fakat bahçe kapısı son gelişimde olduğu gibi sıkıca kapalıydı. Kapıyı yumruklayarak, çiçeklikler arasında çalışmakta olan Hareton Earnshaw'i çağırdım. Kapının zincirini açtı, ben de içeri girdim. Hareton, sahiden görülmeye değecek ölçüde yakışıklı bir köy delikanlısıydı. Bu kez ona daha dikkatli baktım. Fakat o, nedense erdemlerini olabildiğince az göstermeye çalışıyordu.</p>

  <p>«Bay Heathcliff evde mi?» diye sordum.</p>

  <p>Evde olmadığını, öğle yemeğine geleceğini söyledi. Saat on birdi, içeri girip de onu bekleyebileceğimi söyleyince de elindeki çapayı hemen yere bırakıp benimle geldi. Bu, Bey'in yerini tutmak için değil, bir çoban köpeği gibi bekçilik yapmak içindi. İçeri girdik. Catherine oradaydı. Öğle yemeği için sebze ayıklayarak ev işlerine yardımcı oluyordu. Onu ilk gördüğüm günkünden daha somurtuk, daha neşesizdi. Başını kaldırıp bana bakmadı bile. En sıradan görgü kurallarına bile aldırmadan, elindeki işi yapmayı sürdürdü. Başımla verdiğim selama, «Günaydın» deyişime bile yanıt vermedi.</p>

  <p>Kendi kendime: «Ellen Dean'in beni inandırmak istediği kadar sıcakkanlı değil,» diyordum. «Evet, güzel olmasına güzel ama, kesinlikle bir melek değil.»</p>

  <p>Hareton Earnshaw, öfkeyle, önündekileri alıp mutfağa götürmesini söyledi. O da işini bitirir bitirmez, önündekileri iterek: «Kendin götür!» dedi. Sonra pencerenin önündeki iskemleye oturarak, kucağındaki şalgam kabuklarından kuşlar, hayvan şekilleri kesmeye başladı.</p>

  <p>Ben de, sanki bahçeyi izlemek istiyormuşum gibi yaparak, ona yaklaştım. Daha önceden kararlaştırdığım gibi Ellen Dean'in mektubunu, Hareton görmeden, kucağına atıverdim. O, yüksek sesle: «Bu da ne?» diye sorup kağıdı eliyle itti.</p>

  <p>Benim iyi niyetle yaptığımı ele vermesine içerlemiştim, mektubun benden olduğunu sanmasından da korkuyordum.</p>

  <p>«Eski dostunuz, Grange'deki kahya kadından bir mektup,» dedim.</p>

  <p>Bu sözleri duyunca kağıdı hemen alıp saklayacaktı ama, Hareton ondan daha çevik davrandı, mektubu tuttuğu gibi yelek cebine attı, bunu önce Bay Heathcliff'in okuması gerektiğini söyledi.</p>

  <p>Bunun üzerine, Catherine de sessizce başını diğer yana çevirdi, sonra belli etmeden cebinden mendilini çıkarıp gözlerine götürdü. Dayısının oğlu da onun karşısında yumuşamamak için bir süre çabaladıysa da biraz sonra mektubu cebinden çıkardı, alabildiğine kaba bir tavırla genç kadına doğru fırlattı.</p>

  <p>Catherine mektubu yakaladı, heyecanla okudu. Sonra bana insan, hayvan ayırt etmeden eski evinde oturanlara ilişkin sorular sordu. Daha sonra da tepelere doğru bakarak kendi kendine mırıldandı:</p>

  <p>«Atımla şu yamaçtan aşağı inmek isterdim. Şu tepelere tırmanmak isterdim. Of, bıktım artık! Burada ahıra kapatılmış gibiyim, Hareton.»</p>

  <p>Sonra güzel başını pencerenin pervazına yasladı, yarı esneyerek, yarı iç çekerek derin bir acıya gömüldü. Bizim kendisine baktığımızı fark etmediği gibi bunu umursamıyordu da.</p>

  <p>Bir süre sessizce oturduktan sonra: «Bayan Heathcliff,» dedim, «sizi yakından tanıdığımın ayrımında değilsiniz sanırım. Sizi o kadar iyi tanıyorum ki, gelip benimle konuşmamanız tuhafıma gidiyor. Kahya kadın hiç bıkıp usanmadan sizi anlatır, sürekli över. Dönüşte mektubu alıp hiçbir şey söylemediğinizden başka size ait, ya da sizden bir haber götüremezsem epey üzülecektir.»</p>

  <p>Bu sözlere şaşırmış görünerek: «Ellen sizden hoşlanıyor mu?» diye sordu.</p>

  <p>Hiç bocalamadan: «Evet, üstelik pek çok,» dedim.</p>

  <p>«Öyleyse, söyleyin ona, mektubuna yanıt yazmak isterdim fakat burada ne kalemim var, ne kağıdım; hem boş bir sayfasını yırtıp kullanacak bir kitabım bile yok.»</p>

  <p>«Hiç kitabınız yok mu?» diye bağırdım. «Burada kitapsız nasıl yaşadığınızı sorabilir miyim? Grange'de büyük kütüphaneden yararlanırken, yine de kimi zaman sıkıntıdan patlayacak hale geliyorum. Kitaplarım olmasa ben deliririm kesinlikle!»</p>

  <p>Catherine de: «Kitaplarım varken ben de sürekli okuyordum,» dedi.</p>

  <p>«Fakat Bay Heathcliff okumayı hiç sevmediği için kitaplarımı yok etmeyi aklına takmış. Haftalardan beri bir tek kitabın yüzüne göremedim. Ama birkaç kez Joseph'in din kitaplarını karıştırayım dedim, çok öfkelendi. Bir kez de, Hareton, senin odanda saklı bir sürü kitap geçti elime. Latince, Yunanca eserler, hikaye, şiir kitaplarıydı, yani hep eski arkadaşlar... bunları buraya ben getirmiştim. Saksağanlar nasıl salt aşınma zevkini tatmak için gümüş kaşıklar çalar giderse, sen de onları toplayıp götürdün. Onlar senin işine yaramazlar ki... kim bilir, belki de senin işine yaramadıklarına göre başkaları da yararlanmasınlar diye onları saklamışsındır. Belki de kıskançlık yüzünden Bay Heathcliff'i kışkırtıp beni gömümden mahrum bıraktın. Ama onların büyük bir bölümü beynime yazılmış, yüreğime işlenmiştir, bunları de söküp atamazsın ya!»</p>

  <p>Halasının kızı onun edebiyat gömüsünü nasıl elde ettiğini ; söyleyince Hareton Earnshaw’ın yüzü utançla kızardı. Kızın suçlamalarını kekeleyerek yalanlamaya çalıştı.</p>

  <p>Ben de onu zor durumdan kurtarmak için: «Bay Hareton bilgisini çoğaltmak istiyor,» dedim. «Bilgilerinize de kıskanmak değil, imreniyor olmalı. Birkaç yıla varmaz, tam bir bilgin kesilecektir...»</p>

  <p>Catherine: «Bu arada benim de tam bir cahil düzeyine inmemi istiyor,» dedi.</p>

  <p>«Evet, kendi kendine hecelemeye çalıştığını da arada duyuyorum. Epey de yanlış yapıyor... Şu 'Av Yarışı'nı dünkü gibi bir kez daha okumanı isterdim. Öyle komikti ki! Seni dinledim... zor sözcükler için sözlüğü karıştırdığın, bunları okuyamadığın için de sövdüğünü duydum.»</p>

  <p>Genç adam bilisizliğinden dolayı alaya alınmasına kesinlikle içerlemişti; sonra, bunu kapatmak için kendisi de güldü. Ben de buna yardım etmek istedim. Oğlanın, içinde büyüdüğü karanlığı delip çıkmak için giriştiği ilk denemeler hakkında Ellen Dean'in anlattıklarını da hatırlamıştım.</p>

  <p>«İyi ama, Bayan Heathcliff,» dedim, «hepimiz bir başlangıç dönemi geçirmişizdir. Önce hepimiz bocalayıp sendelemişizdir. Öğretmenlerimiz de bize yardım etmeyip halimizle eğlenselerdi, hala bocalıyor, sendeliyor olurduk.»</p>

  <p>Genç kadın: «Hayır!» dedi, «ben onun ilerlemesini engellemek niyetinde değilim. Ama benim olanı kendine mal etmeye, onları ahmakça hatalarla, yalan yanlış okumalarla mahvetmeye de hakkı yok. Bu kitaplar, düzyazı olsun, şiir olsun, bazı hatıralar yüzünden benim için kutsal bir ifade taşımaktadırlar, onun ağzında soytarıya dönmelerine asla izin veremem. Üstelik, sanki salt fenalık olsun diye yapıyormuş gibi, benim en sevdiğim parçaları seçip diline doluyor...»</p>

  <p>Hareton'ın göğsü bir an kadar sessiz sessiz indi kalktı. Yatıştırması hiç de kolay olmayan bir öfke, eziklikle kıvranıyordu.</p>

  <p>Ben ayağa kalktım, onu bu zor durumunda izliyor görünmemek için yerinde bir düşünceyle kapıya doğru gittim, dışarıyı izler gibi yaptım. O da ayağa kalktı, odadan çıktı ama, biraz sonra elinde yarım düzine kadar kitapla döndü. Bunları Catherine'in kucağına atarak bağırdı:</p>

  <p>«Al bunları! Bunları dinlemek, okumak, dahası düşünmek bile istemiyorum artık!»</p>

  <p>Catherine de: «Ben de artık bunları almam,» diye yanıt verdi. «Onları gördükçe seni hatırlayacak, hepsinden nefret edeceğim.»</p>

  <p>İlk bakışta en çok okunduğu anlaşılan kitabı açtı, okumayı yeni öğrenen biri gibi heceleye heceleye okumaya başladı. Sonra, kahkahalarla gülerek kitabı fırlattı. Derken: «Bir de şunu dinleyin,» diye aynı biçimde eski bir türküyü söylemeye başladı.</p>

  <p>Ama delikanlının daha fazla azap çekecek hali kalmamıştı. Esaslı bir tokatla genç kadının şımarık sesini kestiğini duydum. İçimden de delikanlıya hak vermeden edemedim. Küçük cadı dayısının oğlunun işlenmemiş hassas duygularını incitmek için her şeyi yapmıştı. Delikanlı ise kendisine haksızca davrananın hesabını ancak yumrukla görebilirdi, başka bir şey bilmiyordu.</p>

  <p>Daha sonra kitapları toplayıp tümünü ateşe alıverdi. Ama bir öfke uğruna bu kadar değerli şeyi mahvetmenin getirdiği acı da yüzünden okunuyordu. Kitaplar yanarken, bunların ona verdiği zevki, kendisinde her gün biraz daha çoğalan bir başarma mutluluğu kazandırdıklarını anımsıyordu. Onu gizli gizli çalışmaya zorlayan şeyin de ne olduğunu tahmin ettim sanırım. Catherine karşısına çıkıncaya dek günlük işleriyle uğraşmaktan, kaba saba eğlencelerden hoşnuttu. Ama kızın kendisini küçümsemesinden duyduğu utançla, onun beğenisini kazanma umudu, delikanlıyı yükselmeye kışkırtan nedenler olmuştu. Ne yazık ki, yükselmek için harcadığı gayret onu küçümsenmekten kurtarıp beğeni kazanmasını sağlayacağına, tam aksini yapmıştı.</p>

  <p>Catherine, ezilen dudağını emip, öfkeli gözlerle alevleri izleyerek:</p>

  <p>«Evet, senin gibi bir canavar da onlardan ancak böyle yararlanabilir,» dedi.</p>

  <p>Beriki de öfkeyle yanıt verdi:</p>

  <p>«Sen kapa çeneni, şimdi!»</p>

  <p>Öfkesi konuşmasına engel olduğu için hızla kapıya doğru yürüdü, ben de kenara çekilip ona yol verdim. Daha taş merdivenlerden inemeden yukarı çıkmakta olan Bay Heathcliff ile karşılaştı. Adam, elini delikanlının omzuna attıktan sonra sordu:</p>

  <p>«Yine ne oldu, oğlum?»</p>

  <p>Hareton, öfkesiyle, üzüntüsüyle baş başa kalabilmek için, «Hiç, hiç,» diyerek oradan telaşla uzaklaştı.</p>

  <p>Heathcliff oğlanın arkasından bakıp iç çekti. Benim arkasında durduğumu bilmediği için: «Kendi planımı kendim bozarsam pek tuhaf olur,» diye mırıldandı. «Ama ne zaman yüzüne bakıp babasıyla benzerlik arasam onun yüzünde halasını buluyorum. Nasıl olur da bu kadar benzeyebilir, anlayamıyorum, yüzüne bakmaya bile dayanamıyorum.»</p>

  <p>Bakışlarını yere eğip dalgınca içeri doğru yürüdü. Yüzünde o zamana kadar hiç fark etmediğim tedirgin, tasalı bir ifade vardı. Eskisine göre de bedensel açıdan daha zayıftı.</p>

  <p>Gelini, pencereden onun geldiğini görünce, mutfağa kaçmıştı; onun için, ben tek başına kaldım. Benim selamıma karşılık olarak da: «Sizi tekrar dışarıda gördüğüme sevindim, Bay Lockwood,» dedi.«Bu sevincim biraz da bencil bir duygudan kaynaklanıyor. Çünkü bu tenha yerlerde sizin kaybınızı bana unutturacak birini bulmak güç. Sizi buralara hangi rüzgarların attığını da kaç kez düşünmüşümdür.»</p>

  <p>«Korkarım ki gelgeç bir şey,» dedim. «Aynı biçimde bir başka heves de beni buradan uzaklaşmaya zorlayacak. Gelecek hafta Londra'ya dönmek üzere yola çıkacağım. Size de bir yıllığına kiraladığım Thrushcross Grange'! bu süre sonunda tekrar kiralamayacağımı bildirmeye geldim; dahası, artık orada oturabileceğimi de sanmıyorum.»</p>

  <p>«Ya, demek öyle? Dünyadan silinip bir köşeye çekilmekten bıktınız ha? Ama oturmayacağınız ayların kirasını bağışlamamı rica etmeye geldiyseniz, boşuna yorgunluk. Ben kimsede alacağımı bırakmam.»</p>

  <p>Epeyce öfkelenmiştim. «Ben böyle bir istekte bulunmaya gelmedim!» diye bağırdım. «Dilerseniz hesabı hemen görelim.»</p>

  <p>Sonra, cebimden defterimi çıkardım. Heathcliff, sakince: «Yo, yo!» dedi. «Dönmeyecek olsanız bile, nasıl olsa, giderken borçlarınızı ödemeye yetecek kadar eşya bırakırsınız. Benim öyle fazla acelem yok... Oturun da yemeği beraber yiyelim. Ziyaretini sık sık tekrarlaması tehlikesi olmayan bir konuk çoğunlukla iyi karşılanır. Catherine, masayı hazırla... Nerdesin?»</p>

  <p>Catherine üstünde çatallar, bıçaklar olan bir tepsiyle göründü.</p>

  <p>Heathcliff, ona ağzının köşesinden usulca: «Sen yemeğini Joseph'le yiyebilirsin,» dedi. «O gidinceye kadar da mutfakta otur.»</p>

  <p>Genç kadın, kendisine verilen buyruklara hemen boyun eğiyordu. Belki de adama karşı çıkmaya niyetlenmiyordu bile. Böyle soytarı kılıklı, kaçık insanlarla birlikte yaşamaya alıştığı için daha yüksek tabakadan kimselerin değerini anlamaktan belki de acizdi.</p>

  <p>Bir yanımda somurtkan, sıkıcı Heathcliff, diğer yanımda tek kelime etmeyen Hareton olduğu halde, sıkıcı bir yemek yedikten sonra, erkenden ayrılmak istedim. Catherine'! son bir kez görüp Joseph'in canını sıkmak için arka kapıdan çıkabilirdim fakat Hareton'a atımı ön kapıya getirmesi emredilmişti. Kendisi de kapıya kadar beni geçirdiği için ben bu isteğimi gerçekleştiremedim.</p>

  <p>At üstünde bayır aşağı inerken: «Bu evde ne sıkıcı bir hayat sürüyorlar!» dedim. «Bayan Linton Heathcliff'le ikimiz, iyi kalpli dadısının dilediği gibi, birbirimize bağlanıp şehrin gürültülü havasına beraber göç edebilseydik, bu, onun için peri masallarının gerçekleşmesinden de daha şairane bir olay olurdu.»</p>

  <p>Bu eylül, kuzeyde oturan bir arkadaşımın çayırlarını biçmeye davetliydim. Yola çıkarken kendimi aniden Gimmerton'ın yirmi kilometre berisinde buldum. Yoldaki hanlardan birinde seyis, atlarıma kovayla su verirken, yeni biçilmiş yemyeşil yulaf taşıyan bir arabayı görünce söylendi:</p>

  <p>«Nah, işte bunun Gimmerton'dan geldiği ortada. Bunlar hasadı herkesten üç hafta sonra bitirirler.»</p>

  <p>«Gimmerton mı?» dedim. Orada geçirdiğim günlerin anıları silikleşmiş, bulanık birer hayal olmuştu. «Ha, evet. Buradan ne kadar sürer?»</p>

  <p>«Tepelerin üstünden yirmi kilometre kadar. Yol da elverişsiz.»</p>

  <p>İçimde, aniden, gidip Thrushcross Grange'i görmek arzusu uyandı. Daha öğlen yeni olmuştu, geceyi de bir handa geçireceğime kendi evimde geçiririm diye düşündüm. Dahası, orada bir gün kalıp mal sahibiyle işlerimi yoluna koyar, oralara bir daha gelmek yorgunluğundan da kurtulabilirdim.</p>

  <p>Bir süre dinlendikten sonra uşağıma köyün yolunu öğrenmesini söyledim. Hayvanlarımızı yorgunluktan bitkin bir hale getirerek üç saatte oraya ulaşabildik.</p>

  <p>Uşağı orada bırakarak, vadiden aşağı kendi başıma inmeye başladım. Gri kilisenin rengi daha koyulaşmış, tenha mezarlık daha da boşalmış gibiydi. Bir koyunun mezarların üzerindeki otları yediğini gördüm. Tatlı, sıcak bir hava vardı. Yolculuk için belki çok sıcaktı ama, yerin, göğün hoş manzarasını izleyerek keyif almama engel olmadı. Ağustosa daha yakın olsaydık, bu bomboş kırlarda bir ay geçirmek isterdim. Kışın oradan daha sıkıntılı bir yer bulunmaz fakat yazın da şu tepelerin arasına sıkışmış vadilerden, çalılıklarla kaplı dik yamaçlardan daha güzel bir şey bulmak imkansızdır.</p>

  <p>Gün batmadan Grange'e vardım, içeri girmek için kapıyı çaldım. Bacadan kıvrıla büküle yükselen hafif mavi dumandan içerdekilerin arka odalara çekilmiş olduklarını, beni duymadıklarını anladım.</p>

  <p>Avluya gittim. Kapının sundurmasının altında dokuz, on yaşlarında bir kız çocuk, oturmuş, yün örüyordu, ihtiyar bir kadın da binektaşına dayanmış, dalgınca çubuğunu tüttürüyordu.</p>

  <p>Kadına: «Bayan Dean içerde mi?» diye sordum.</p>

  <p>«Bayan Dean mi dediniz? lıh... O, burada oturmuyor artık. Tepeler'de...» .</p>

  <p>«Şimdi buranın işlerine sen mi bakıyorsun?» diye sordum.</p>

  <p>«Evet. Ne yapalım, eve biraz sahip çıkıveriyoruz işte...»</p>

  <p>«Ya! Ben buranın efendisi Ba Lockhwood'um,» dedim. «Acaba beni barındıracak biriki odanız var mı? Geceyi burada geçirmek istiyorum da.»</p>

  <p>«Bakın hele! Hiç kimsenin senin geleceğinden haberi yoktu ki. İnsan bir haber salmaz mı? Çocuklar, nedir bu başımıza gelenler!.. Evde hiç oturulacak yer de yok. Ne yapsak acaba?»</p>

  <p>Çubuğunu yere atıp telaşla içeri girdi, kız da onun ardından gitti. Ben de içeri girdim, söylediklerinin doğru olduğunu gözlerimle gördüm. Üstelik, beklenmedik bir zamanda ortaya çıkmakla da kadının aklını başından almıştım.</p>

  <p>Ona sakin olmasını söyledim. Ortalığa şöyle bir göz atacaktım. Ben yokken o da oturma odasında yemek yiyebileceğim bir yer ile uyuyabileceğim bir yatak hazırlayabilirdi. Süpürmek, toz almak filan gerekmezdi, ama ocakları iyice yakıp, kuru çarşaf çıkarması yeterdi.</p>

  <p>Gerçi ocağa, ocak demiri yerine süpürgeyi daldırmıştı, daha başka da bir yığın aleti hep yanlış kullanıyordu fakat iyi niyetle, elinden geleni yapmaya çalıştığı da kesindi. Onun işbilirliğine güvenip, dönüşte dinlenebileceğim bir yer bulacağıma inanarak yola çıktım.</p>

  <p>Bu geziyi yapmaktan asıl amacım Uğultulu Tepeler'e gitmekti. Avludan çıktıktan sonra aklıma bir şey geldi, geri döndüm.</p>

  <p>Kadına: «Uğultulu Tepeler'de işler iyi mi?» diye sordum.</p>

  <p>Sıcak kül dolu bir tası elinde taşırken: «Elbette ya. Senin haberin yok mu?» dedi.</p>

  <p>Ona Bayan Dean'in Grange'den neden ayrıldığını da sormak isterdim fakat bu telaşı içinde onu durdurmak olanaksızdı. Bunun için, tekrar döndüm, dışarı çıktım. Arkamda batan güneşin ışıkları, önümde yükselen ayın yumuşak ışığı, biri gittikçe solarken, diğeri gittikçe parlarken, ağır ağır yürümeye başladım. Bahçeden çıkıp Bay Heathcliff in evine doğru yola düştüm. Daha ev görünmeden, biten gün batı ufukları boyunca donuk kehribar rengi bir aydınlıktan ibaret kalmıştı fakat o kusursuz ayın aydınlığında yolundaki taşları, çimen yapraklarını tek tek görebiliyordum.</p>

  <p>Bahçe kapısının üstünden atlamak şöyle dursun, kapıyı vurmama bile gerek kalmadan, şöyle bir iterek açıverdim.</p>

  <p>«İşte bu büyük bir ilerleme,» diye düşündüm. Derken burnumun yardımıyla bir başka değişikliği daha fark ettim: iri meyve ağaçları arasından inciçiçeği, şebboy kokulan yükseliyordu.</p>

  <p>Kapılar da, panjurlar da açıktı ama, bütün kömür bölgelerinde olduğu gibi, ocakta verdiği göz zevki sıcaklığını unutturan kıpkırmızı bir ateş yanıyordu. Fakat Uğultulu Tepeler'in evi o kadar büyüktü ki, ateşin sıcağından kaçmak isteyene gidecek epeyce yer vardı. Şimdi de öyle olmuş, evdekiler pencerelerden birinin önüne oturmuşlardı. Ben içeri girmeden onları görebildiğim gibi neler konuştuklarını da işitiyordum. Bulunduğum yerden onları her an çoğalan bir merakla, imrenerek seyredip dinledim. Gümüş bir zilin şıngırdayışı kadar hoş bir ses: «Aksine,» diyordu. «Bu üçüncü tekrarlayışım, kaz kafalı! Bir daha da tekrarlamayacağım. Aklını başına al, yoksa kulağını çekerim!» Buna kalın, uysal bir ses karşılık verdi:</p>

  <p>«Peki, öyleyse aksine... Şimdi düzgün okuduğum için bana bir öpücük ver.»</p>

  <p>«Hayır, önce başından sonuna kadar hatasız oku bakalım.» Konuşan erkek okumaya başladı. Bu, iyi giyinmiş bir delikanlıydı. Bir masanın başına oturmuş, önüne de bir kitap açmıştı. Yakışıklı yüzü mutlulukla parlıyordu. Gözleri de sabırsız sabırsız önündeki kitaptan omzunu tutan beyaz ele kayıyordu. Elin sahibi ise onun böylece dikkatini dağıttığını fark edince şakacıktan yanağına tokadı yapıştırıyordu.</p>

  <p>Elin sahibi, delikanlının arkasında duruyordu. Arada sırada oğlanın yanlış okumasını düzeltmek için ileri doğru eğildikçe altın sarısı bukleleri oğlanın kumral saçlarına karışıyordu. Yüzüne gelince; iyi ki delikanlı bu yüzü göremiyordu, yoksa aklına asla ders girmezdi. Ben görüyordum. Bir zamanlar bu muhteşem güzelliğe bakmak yerine daha başka şeyler yapabilecekken olanağı kaçırmış olduğuma yanarak öfkeyle dudaklarımı ısırdım.</p>

  <p>Ders bitmişti. Öğrenci sıradan hatalar yapmıştı ama armağanını istemekte üsteledi, en azından beş öpücük aldı. Kendisi de bunların karşılığını bol bol verdi. Sonra kapıya doğru geldiler. Konuşmalarından, dışarıya çıkmak üzere olduklarını, kırlarda yürüyüşe çıkacaklarını anladım. Bu sırada şanssız varlığımı karşısına çıkarsam Hareton Earnshaw’ın kalbinde lanetleneceğimi, beni diliyle olmasa bile içinden cehennemin yedi kat dibine yollayacağını biliyordum. Bu yüzden, içim yanarak, süklüm püklüm, mutfağa sığınmak için arka tarafa sıvıştım.</p>

  <p>Mutfak kapısı da sürgüsüzdü. Kapının önünde, eski dostum Nelly Dean oturmuş, hem dikiş dikiyor, hem de türkü söylüyordu. Türküsü sık sık içeriden gelen sert, bağnaz, üstelik uyumsuz ,bir sesle kesiliyordu.</p>

  <p>Nelly'nin işitemediğim bir sözüne karşı bu kalın ses: «Onların sabahtan akşama dek birbirlerine sayıp sövmelerini dinlemek, senin türkülerini dinlemekten daha iyi,» diyordu. «Ne zaman Kutsal Kitabı elime alıp okumaya girişsem hiç utanmadan . o.şeytan işi ilahilerine, adamın tepesini attıran cadılıklara başlıyorsun. Aaah ah! Sen yok musun, sen! Bir de diğeri... İkinizin arasında oğlancağız da mahvolacak. Zavallıcık! Onu da büyüle' diniz anlaşılan. Ey Yüce Tanrı, sen bunların cezasını ver! Çünkü bu dünyada ne hak var, ne de adalet.»</p>

  <p>Şarkı söyleyen kadın: «Doğru, doğru,» dedi. «Yoksa bizler de çoktan alev alev yanan odunların üstüne oturtulurduk. Ama, bıktım be moruk herif! Otur da bir inanmış gibi incil'ini oku, benim işime de karışma. Bu türkü 'Peri Kızı Annie'nin Düğünü'dür. hoş bir türkü, oyuna da epey uyar.»</p>

  <p>Bayan Dean türküye tekrar başlamak üzereyken ben içeri girdim. Hemen tanıdı, ayağa kalkıp bağırdı:</p>

  <p>«Aman Tanrım, Bay Lockwood! Hiç böyle habersiz gelinir mi?</p>

  <p>Thrushcross Grange'in her yanı kapatıldı. Bize önceden haber vermeliydiniz.»</p>

  <p>«Orada kalacağım sürece rahat edebilmem için gerekeni yaptım,» dedim. «Yarın tekrar gideceğim. Fakat sen buraya nasıl yerleştin, Bayan Dean, onu anlatsana.»</p>

  <p>«Zillah ayrıldı. Bay Heathcliff de, siz Londra'ya döndükten kısa süre sonra, benim buraya gelmemi, siz dönünceye kadar da kalmamı istedi. Ama, Tanrı aşkına içeri girin. Bu akşam Gimmerton'dan buraya yürüyerek mi geldiniz?»</p>

  <p>«Grange'den geliyorum,» dedim. «Onlar yatacağım yeri hazırlarlarken ben de Beyinle hesabı görmek istiyorum, çünkü bir daha iş arasında buna zaman ayırabileceğimi sanmıyorum.»</p>

  <p>Nelly beni içeri sokarken: «Ne hesabı?» diye sordu. «Bey şimdi burada yok, yakında da dönmeyecek.»</p>

  <p>«Kira hesabı.»</p>

  <p>«O zaman, işinizi Bayan Heathcliff'le, ya da benimle çözebilirsiniz. Henüz Küçükhanım işlerini kendi başına yönetmeyi öğrenemedi, ben ona akıl veriyorum. Başka kimse yok.»</p>

  <p>Ben şaşırmış göründüm.</p>

  <p>«Ha, demek siz Heathcliffin öldüğünü duymadınız?» dedi.</p>

  <p>Şaşkınca: «Heatahcliff öldü mü?» diye bağırdım. «Ne kadar oluyor öleli?»</p>

  <p>«Üç ay kadar oluyor. Fakat önce oturun, şapkanızı alayım da ondan sonra hikayeyi anlatırım size. Durun bakayım, sizin karnınız da açtır, öyle değil mi?»</p>

  <p>«Bir şey istemem. Evde yemek hazırlamalarını söyledim. Sen de otur bakayım. Onun öleceği hiç aklıma gelmezdi. Anlat bu iş nasıl oldu? Onların hemen dönmeyeceklerini söylemiştin. Gençleri mi erekledin?»</p>

  <p>«Evet... Her gece uzun uzun gezip geç kaldıkları için onlara çıkışıyorum ama, beni dinlemiyorlar bile. En azından eski biramızdan birkaç yudum için, iyi gelir. Yorgun görünüyorsunuz.»</p>

  <p>Daha ben, «İstemem» demeye vakit bulamadan bira getirmek için koştu. Joseph'in de şöyle söylendiğini duydum: «Bu yaşta karının eve erkek alması kepazelik değil de nedir! Hem onlara Bey'in mahzeninden içki de veriyor. O burada olup da görseydi kim bilir ne kadar utanırdı!»</p>

  <p>Bayan Dean, yanıt vermek için oyalanmadan, bir dakikada geldi. Elinde yarım litrelik gümüş bir duble vardı, içindekileri keyifle içmeye başladım. Derken, kadın, bana Heathcliffin hikayesini anlattı. Onun dediğine göre bu serüvenin sona erişi biraz tuhaf olmuştu.</p>

  <p>Siz gittikten on beş gün kadar sonra Uğultulu Tepeler'e çağrılmıştım, Catherine'in hatırına seve isteye geldim.</p>

  <p>Onunla ilk karşılaşmamız beni hem epey üzdü, hem de şaşırttı. Ayrıldığımızdan beri o kadar değişmişti ki!.. Bay Heathcliff beni buraya getirtmesinin nedenlerini açıklamadı. Yalnızca, Catherine'i karşısında görmekten usandığı için beni istediğini söyledi. Küçük salonu kendime oda yapacak, Catherine'! de yanımda " tutacaktım. Catherine’i günde birkaç kez görmek zorunda kalması bile onu yeterince sinirlendiriyormuş.</p>

  <p>Bu yeni biçim Catherine'in de hoşuna gitmiş gibiydi. Ben de yavaş yavaş Grange'deyken onu oyalayan kitaplarla bir yığın şeyi çalıp getirdim. Bir arada, epey rahat günler geçirebileceğimizi düşünerek kendimi avutuyordum.</p>

  <p>Bu hayal fazla sürmedi. Başlangıçta durumundan hoşnut olan Catherine'in yine huzuru kaçmış, sıkılmaya başlamıştı. Bir kez, bahçeden dışarı çıkması yasaktı; onun için, bahar yaklaştıkça, o daracık yerde kapalı olmak canını sıkıyordu. Sonra, evin işlerini yapabilmek için sık sık onu yalnız bırakmak durumunda kalıyordum. O da yalnızlıktan yakınıyordu. Bir başına rahat içinde oturmaktansa, mutfakta Joseph'le dalaşmayı tercih ediyordu. Ben de onların çekişmelerine aldırmıyordum. Fakat bazen Bey evde yalnız kalmak isteyince Hareton da mutfağa gelmek durumunda kalıyordu. Önceleri delikanlı mutfağa girdiği zaman Catherine ya uzaklaşır, ya da sessizce bana yardım ederdi. Delikanlıyı da görmemezlikten gelir, onunla tek kelime etmezdi. Hareton da, suratı bir karış, hiç sesini çıkarmadan otururdu. Bir süre sonra Catherine'in halleri değişti, delikanlıyı tek başına bırakamaz oldu. Onunla konuşuyor, ahmaklığı, tembelliği hakkında sözler ediyor, akşamlarını böyle ocak başında ateşe baka baka uyuklayarak geçirişine şaştığını belirtiyordu.</p>

  <p>Bir keresinde de: «Ellen, tıpkı bir köpek gibi, değil mi? Ya da bir araba beygiri,» diye söylendi, «işini yapıyor, yemeğini yiyor, bıkmadan usanmadan uyuyor. Aklının içi kim bilir ne boş, ne karanlıktır! Sen hiç rüya görür müsün, Hareton? Böyle bir alışkanlığın varsa neler görürsün? Fakat sen benimle konuşamazsın, değil mi?»</p>

  <p>Böyle dedikten sonra delikanlının yüzüne baktı. O ne ağzını açıp bir şey söyledi, ne de Catherine'e baktı.</p>

  <p>Catherine: «Belki de şu anda rüya görüyordur,» diye diretti. «Bizim köpek omzunu titretti, bak. Ona bir de sen sor, Ellen.»</p>

  <p>«Uslu durmazsan Bay Hareton Bey'e seni yukarı yollamasını söyleyecektir,» dedim.</p>

  <p>Delikanlı yalnızca omzunu kısmakla kalmamış, aynı zamanda gözdağı veren bir tavırla yumruklarını da sıkmıştı.</p>

  <p>Catherine bir başka sefer de: «Ben mutfaktayken Hareton'ın neden hiç konuşmadığını biliyorum,» demişti. «Onunla eğlenirim diye korkuyor. Ellen, sen ne dersin buna? Bir zamanlar kendi kendine okuma öğrenmeye kalkmıştı. Ben güldüm diye kitaplarını yaktı, çalışmaktan caydı. Bu yaptığı sersemce değil mi yani?»</p>

  <p>«Seninkisi de şımarıklık değil mi?» dedim. «Hadi, yanıt ver.»</p>

  <p>Catherine: «Belki de şımarıklık ettim ama,» dedi, «ben onun ahmakça davranacağını nasıl bilebilirdim? Hareton, sana şimdi bir kitap versem alır mısın? Bir kez deneyeceğim.»</p>

  <p>Okumakta olduğu kitabı oğlanın eline tutuşturdu. O da kitabı fırlatıp attıktan sonra bu yaptıklarından vazgeçmezse boynunu kıracağını homurdanarak söyledi.</p>

  <p>Küçükhanım: «Neyse, ben kitabı şuraya bırakıyorum,» dedi.</p>

  <p>«Masanın gözüne koyuyorum. Ben yatmaya gideceğim.»</p>

  <p>Oğlanın kitaba dokunup dokunmadığına dikkat etmemi kulağıma fısıldadı, odasına gitti. Delikanlı kitabın yanına bile yaklaşmamıştı. Sabahleyin bunu Küçükhanım'a söyleyince epey bozuldu. Delikanlının surat asıp susmasına üzüldüğünü biliyordum. Onun kendi kendini yetiştirmesini engellediği için vicdan azabı çekiyor olmalıydı. Bu yaptıklarını onarabilmek için de olanca zekasını kullanıyordu. Ben giysi ütülerken, ya da oturma odasında yapamayacağım gündelik işlerle uğraşırken o da, eline güzel bir kitap alıp, yüksek sesle bana okurdu. Hareton da oradaysa en güzel yerinde okumayı bırakır, giderken kitabı da açık bırakmayı unutmazdı. Bunu kaç kez tekrarlamıştı; fakat oğlan da keçi gibi inatçıydı ya. Küçükhanım'ın hazırladığı yemi yakalayacak yerde, yağışlı havalarda Joseph'le ocak başında pipo içmeyi tercih ederdi. Ocağın bir yanında o, diğer yanında öteki, birer robot gibi dururlardı. Yaşlısı kendi deyimiyle 'Rezilce saçmalıkları duymayacak ölçüde sağırdı. Genci ise bunları umursamıyormuş gibi görünmek için elinden geleni yapardı. Hava iyi olduğu akşamlar, delikanlı ava çıkardı, o zaman Catherine de esner, iç çeker, beni kendisiyle konuşmaya zorlar, ben konuşmaya başlar başlamaz da ya avluya, ya da bahçeye kaçardı. Hiçbirini yapmazsa, son çare olarak ağlamaya başlar, yaşamaktan usandığını söyler, hayatının boşluğundan yakınırdı.</p>

  <p>Giderek insanlardan daha fazla uzaklaşan Bay Heathcliff de Hareton Earnshaw'i kendi odasından tamamen uzaklaştırmış haldeydi. Delikanlı, martın başlarında, geçirdiği bir kaza yüzünden bir süre mutfağa kapanmak zorunda kalmıştı.</p>

  <p>Delikanlının orada bulunması Catherine'in de işine gelmişti; değilse bile, bu hal kızın yukarıdaki odasından her zamankinden daha fazla nefret etmesine yol açtı. Bu yüzden, beni de sürekli aşağıda iş yapmaya zorluyordu ki kendisi de benimle beraber oraya inebilsin.</p>

  <p>Paskalya yortusundan sonraki pazartesi günü, Joseph birkaç hayvan alıp Gimmerton pazarına götürmüştü. Öğleden sonra ben mutfakta çamaşır yıkamakla uğraşıyordum, Hareton her zamanki gibi ocak başında somurtarak oturuyordu, benim Küçükhanım'ında parmağıyla pencerenin camına şekiller çizerek oyalanmaya çalışıyor, arada türküler mırıldanıyordu. Bazen arılayıp pufluyor, sürekli tütün içip gözlerini ocaktan ayırmayan Hareton'a sıkıntılı, sabırsız bakışlar atıyordu.</p>

  <p>Işığın önünden çekilmesini, bana gölge ettiğini söyleyince ocağın önüne gitti. Ne yaptığına fazla dikkat edemiyordum ama, şöyle dediğini duydum:</p>

  <p>«Hareton, ben artık anladım ki, benim dayımın oğlu olmana seviniyorum... bana bu kadar sert ve kaba davranmazsan...»</p>

  <p>Hareton yanıt vermedi.</p>

  <p>Catherine: «Hareton, Hareton, Hareton, sana söylüyorum!» dedi.</p>

  <p>«Duyuyor musun?»</p>

  <p>Delikanlı inatçı bir aksilikle: «Git işine be!» diye bağırdı. Öbürü dikkatle elini uzatıp onun ağzından piposunu çekti.</p>

  <p>«Ver şu pipoyu bana.»</p>

  <p>Hareton, piposunu onun elinden almayı başaramadan pipo parçalanmış, ateşe atılmıştı. Delikanlı sövdükten sonra bir başka pipo aldı.</p>

  <p>Catherine: «Dur; önce beni dinlemek zorundasın!» diye bağırdı. «Bu bulutlar yüzümü yalarken ben konuşamıyorum.»</p>

  <p>Hareton kaba bir sesle: «Be kadın, cehennem ol!» dedi. «Beni de rahat bırak.»</p>

  <p>Kız: «Hayır, bırakmayacağım!» diye üsteledi. «Seni benimle konuşturmak için ne yapmam gerektiğini bilemiyorum, sen de bunu anlamamaya kararlısın. Ben sana ahmak dediğim zaman kötü bir niyetle söylemedim ki. Seni küçümsemeyi de düşünmedim. Hadi gel, benimle biraz ilgilen. Hareton, sen benim dayımın oğlusun, benim de senin akraban olduğumu kabul ediver.»</p>

  <p>«Benim seninle, o pis kibirinle, o lanet olası alaylarınla, oyunlarınla hiç ilgim yok. Bir daha sana yan gözle bakarsam bedenim de, ruhum da cehennemin dibine gitsin. Hadi, şimdiden tezi yok, çık git!»</p>

  <p>Catherine, kaşlarını çatıp dudaklarını ısırarak pencerenin önündeki sedire gitti. Giderek artan ağlama isteğini gidermek için tuhaf bir melodi mırıldanmaya başladı.</p>

  <p>Ben: «Halanızın kızı yaptıklarına pişman olduğuna göre,» diyerek araya girdim, «siz de onunla barışmalısınız, Bay Hareton. Onunla arkadaşlık sizin için de iyi olur. Onun dostluğu sizi farklı bir insan yapabilir.»</p>

  <p>Delikanlı: «Arkadaşlık ha!» diye bağırdı. «Benden nefret edip dururken, beni pabuçlarının tozunu silmeye bile uygun görmezken arkadaşlık kurmak ha!.. Hayır, beni kral yapacağını bilsem, küçükhanımın gözüne gireceğim diye kendimi küçük düşürmeye dayanamam.»</p>

  <p>Cathy, sıkıntısını artık saklamayarak ağlamaya başladı.</p>

  <p>«Senden nefret eden ben değilim, asıl sen benden nefret ediyorsun!</p>

  <p>Sen de benden Bay Heathcliff kadar, belki ondan da çok nefret ediyorsun!»</p>

  <p>Hareton: «Sen lanet olası yalancının birisin!» diye başladı. «Madem öyleydi, ben neden belki yüz kez senin tarafını tutarak onu kızdırdım? Hem de benimle eğlendiğin, adam yerine koymadığın günlerde. Hadi, üstüme varmaya devam edersen, diğer tarafa gider, bana mutfakta rahat vermediğini söyleyiveririm.»</p>

  <p>Catherine gözlerini kurulayarak: «Benim tarafımı tuttuğunu biliyordum,» dedi. «Üstelik, o zamanlar epey dertliydim, herkese kızıyordum; fakat şimdi de sana teşekkür ediyorum. Beni bağışlaman için yalvarıyorum. Bundan başka ne yapabilirim?»</p>

  <p>Küçükhanım, yine ocak başına gidip, içtenlikle elini uzattı. Diğeri ise bir kasırga bulutu gibi karardı, yumruklarını ısrarla sıktı, gözlerini de yerden ayırmadı.</p>

  <p>Catherine, bu üsteleyen davranışın hoşlanmamaktan değil de, aksilikten kaynaklandığını içgüdüsüyle sezmişti besbelli, çünkü bir an kararsız durduktan sonra eğildi, dayısının oğlunun yanağına bir öpücük kondurdu.</p>

  <p>Küçük haşarı kız, benim onu gördüğümü fark etmemişti. Tekrar geri dönüp pencerenin önündeki yerine geçti, sakince oturdu.</p>

  <p>Ben çıkışmak ister gibi başımı sallayınca yüzü kızararak: «Peki, başka ne yapabilirdim, Ellen?» diye fısıldadı. «Tokalaşmıyordu, yüzüme bile bakmıyordu. Ondan hoşlandığımı, kendisiyle barışmak istediğimi göstermem gerekiyor.»</p>

  <p>Bu öpücük Hareton'a yetti mi, bilmiyorum. Birkaç dakika yüzünü kimselere göstermemeye dikkat etti. Başını kaldırdığı zaman da nereye bakacağını bilemediği için epey şaşkındı.</p>

  <p>Catherine güzel bir kitabı beyaz bir kağıda sarıyordu. Bir kurdeleyle de bağladıktan sonra üstüne «Bay Hareton Earnshaw» yazdı. Benden kendisinin aracısı olmamı, armağanı sahibine vermemi istedi.</p>

  <p>«Ona şunu da söyle: Kabul ederse yanına gidip kitabı doğru okumasına yardım ederim,» dedi. «Fakat geri çevirirse ben de yukarı çıkacağım, bir daha da kendisini hiç sıkmayacağım.»</p>

  <p>Hanımımın meraklı bakışları önünde paketi götürdüm, söylediklerini yineledim. Hareton, elini açmak istememişti, ben de kitabı dizinin üstüne bırakıverdim. Ama kitabı tutup atmadı. Ben yine kendi işime döndüm. Catherine de paketin hışırtısını duyuncaya kadar başını, kollarını masaya dayayıp öylece kaldı. Sonra, yerinden kalktı, dayısının oğlunun yanına oturdu. Delikanlı titriyordu. Yüzü de sevinçle parlıyordu. O kabalığı, tersliği hemen kaybolmuştu. Başlangıçta Catherine'in sorulu bakışlarına, mırıltılı yalvarmalarına karşı bir tek heceyi bile söyleyecek gücü bulamadı.</p>

  <p>Catherine: «Ne olur, beni bağışladığını söyle, Hareton. O minicik sözcüğü söylersen beni o kadar mutlu edeceksin ki!» diyordu.</p>

  <p>Delikanlı anlaşılmaz bir şey mırıldandı.</p>

  <p>Catherine: «Benimle arkadaş olacak mısın?» diye tekrar sordu.</p>

  <p>Hareton: «Hayır, sen hayatın boyunca benden utanırsın sonra. Ben daha iyi tanıdıkça da utancın kabarır. Ben de buna dayanamam işte,» dedi.</p>

  <p>Catherine tatlı tatlı gülümseyerek onun yanına sokuldu: «Demek benimle arkadaş olmayacaksın, öyle mi?» Ondan sonrasını duyamadım; ama başımı çevirip bakınca, kabul edilmiş olan kitabın üzerine eğilmiş öylesine pırıl pırıl, hayat dolu iki yüz gördüm ki, anlaşmayı her iki tarafın da kabul ettiğine emin oldum. Düşmanlar, bundan böyle, arkadaş olmaya yemin etmişlerdi.</p>

  <p>İnceledikleri eser, hoş resimlerle doluydu. Üstelik bu resimler, hem de ikisinin yan yana duruşları onları o kadar memnun etmişti ki Joseph eve gelinceye dek yerlerinden kıpırdamadılar. Biçare adamcağız, Catherine'in Hareton'la aynı kanepede oturup bir elini delikanlının omzuna atmış olmasına çok şaşırdı. Hele delikanlının kıza bu kadar yakın olmaya katlanması karşısında konuşamaz oldu.</p>

  <p>Bu durum zavallıya o kadar dokunmuştu ki o gece bu konu hakkında tek kelime bile edemedi. Duygularını yalnızca derin iç çekişlerle açığa vurmakla yetindi. Sonra kocaman incil'ini epey ciddi bir tavırla masaya koydu. Cüzdanından o günkü alışverişinden gelen kirli paraları da kitabın üstüne yaydı. En sonunda Hareton'ı yerinden kaldırıp yanına çağırdı.</p>

  <p>«Aha! Al bakayım şunları da efendine götür!» dedi. «Hem de sen orada kal. Ben artık kendi odama gideceğim. Burası erkeklerin oturacakları yer değil... Gidip kendimize bir yer arayalım bari.»</p>

  <p>«Hadi, Catherine,» dedim, «biz de gidelim. Benim ütüm bitti. Sen de hazır mısın?»</p>

  <p>Catherine gönülsüzce kalkarak: «Daha saat sekiz bile olmadı,» dedi.</p>

  <p>«Hareton, ben bu kitabı ocak rafına bırakıyorum. Yarın başka kitaplar da getireceğim.»</p>

  <p>Joseph araya girdi:</p>

  <p>«Nah buraya bıraktığın kitapların tümünü götüreceğim, bilmis ol. Onları tekrar görebilirsen, ben de buradayım! Gayrı ötesini gönlün bilir!»</p>

  <p>Cathy, kendi kütüphanesinden alınan her kitabın Joseph'inkinden alınacak bir kitaba bedel olacağı tehdidini savurdu. Hareton'un yanından geçerken de gülümseyerek yukarı çıktı. Linton'ı görmeye ilk geldiği günler bir kenara, bu evde en sevinçli dakikalarını yaşıyordu diyebilirim. Böylece, yakınlıkları, kimi duraklamalara uğramakla birlikte, giderek ilerledi. Hareton bir dilekle vahşilikten kurtulamazdı. Benim Küçükhanım'ım ise ne çevresindekileri hoş görmesini bilen bu filozoftu, ne de canlı bir sabır örneği... Fakat ikisinin de aklı aynı noktada birleşiyordu. Biri seviyor, beğenmek istiyor, diğeri de sevilmek, beğenilmek arzusunu duyuyordu. Onun için sonunda bu işi başardılar.</p>

  <p>Görüyorsunuz ya, Bay Lockwood, Catherine'in kalbini kazanmak epey kolaydı. Ancak bunu denemediğinize şimdi memnunum. Dünyada en büyük dileğim, bu ikisinin birleşmesidir. Onların düğününde hiç kimseye imrenmeme gerek kalmayacak, çünkü o gün İngiltere'de benden daha mutlu bir kadın bulunmayacak.</p>

  <p>O pazartesinin ertesi sabahı Hareton Earnshaw, henüz gündelik işlerini yapabilecek hale gelmediği için, evin içinde gezinip duruyordu. Ben de emanetimi eskisi gibi yanı başımda tutamayacağımı anladım.</p>

  <p>Catherine benden önce aşağıya inmiş, doğruca bahçeye çıkmış, dayısının oğlunun orada kimi işlerle ilgilendiğini görerek yanına gitmişti. Ben onları kahvaltıya çağırmak için yanlarına gittiğimde, delikanlıyı kaldırıp böğürtlenlerle, yabani otlarla kaplı geniş bir sahayı temizlemeyi kararlaştırdıklarını gördüm. İkisi baş başa vermişler, buraya dikmek için Grange'den getirtecekleri fidanları kararlaştırıyorlardı.</p>

  <p>Yarım saat içinde bitirilmiş olan temizleme işi beni korkuttu.</p>

  <p>Kuşüzümü fideleri Joseph'in gözbebekleriydi, Catherine de bunların ortasına bir çiçeklik yapmayı kararlaştırmıştı. «Eyvah!» diye bağırdım. «Bu iş keşfedilir edilmez Bey'e anlatılacaktır. Bahçeyi izinsizce bu hale sokmanıza ne tür bir gerekçe göstereceksiniz? Bu iş öyle bir şamataya yol açacak ki! Bakın, göreceksiniz... Bay Hareton, sizde de hiç akıl yok mu? Bunun sözüne uyulur da böyle bir işe kalkışılır mı hiç?» Hareton Earnshaw şaşkınca: «Ben bunların Joseph'e ait olduklarını bilmiyordum,» dedi. «Ona bu işi benim yaptığımı söylerim.»</p>

  <p>Yemeklerimizi sürekli Bay Heathcliffle yiyorduk. Çay yapmak, yemek dağıtmak gibi işlerde ev hanımlığı bana düşüyordu. Onun için sofrada bulunmak zorundaydım. Catherine de çoğunlukla yanımda otururdu fakat o gün Hareton'a sokulmuştu. Düşmanlığını göstermede olduğu gibi, dostluğunu göstermede de cesur davranmaktan hoşlandığını anlamıştım.</p>

  <p>Odaya girerken kulağına: «Dayının oğluyla fazla konuşma, onunla o kadar ilgilenmemeye dikkat et,» diye fısıldadım. «Yoksa, Bay Heathcliff'in canını sıkıp ikinize de kızmasına neden olursun.»</p>

  <p>«Olur,» dedi.</p>

  <p>Ama bir an sonra delikanlının yanına kaymış, çorba tabağını çiçeklerle donatıyordu.</p>

  <p>Hareton orada onunla konuşmaya cesaret edemedi; bakmaya bile cesareti yoktu. Catherine ise haşarılıklar yapmayı sürdürüyordu. Öyle ki delikanlı iki kez kahkahalarla gülmemek için kendini zor tuttu. Ben kaşlarımı çattım, Catherine de aklı sofra arkadaşlarından başka şeylerde olan Bey'e baktı. Bir an ciddileşir gibi oldu, Heathcliff'in yüzünü ilgiyle inceledi. Sonra döndü, tekrar saçmalıklarına başladı. En sonunda Hareton da dayanamadı, uğultulu bir kahkaha attı.</p>

  <p>Bay Heathcliff ürperdi. Gözleriyle hemen yüzlerimizi araştırdı. Catherine'in o hoşlanmadığı biraz sinirli, ama sürekli kafa tutan bakışlarıyla karşılaştı.</p>

  <p>Bay Heathcliff: «Dua et ki uzağı rodası n,» diye bağırdı. «O düşmanca bakışlarını yüzüme çevirmeye nasıl cüret edebiliyorsun? İndir onları aşağıya! Bir daha da varlığını bana hissettirmemeye çalış. Seni gülme hastalığından kurtardım sanıyordum.»</p>

  <p>Hareton: «Gülen bendim,» diye mırıldandı.</p>

  <p>Bey: «Ne diyorsun sen?» diye sordu.</p>

  <p>Hareton, tabağına baktı, itirafını tekrarlamadı.</p>

  <p>Bay Heathcliff, onu biraz süzdükten sonra, sessizce kahvaltısına, bu arada yarım bıraktığı düşüncelere döndü.</p>

  <p>Kahvaltıyı bitirmek üzereydi. Gençler de, akıllılık edip, birbirlerinden uzaklaşmışlardı. Onun için, «Kahvaltı sırasında umarım yeni bir terslik çıkmaz» diye düşünüyordum. Derken, Joseph kapıda beliriverdi. Titreyen dudaklarından, gözlerindeki öfkeli bakışlarından, değerli fidanlarının söküldüğünü öğrendiği anlaşılıyordu. Cathy ile dayısının oğlunu orada görüp bunu onların yaptıklarını da anlamış olmalıydı. Çeneleri, geviş getiren ineklerinki gibi, habire oynuyor, sözlerini anlaşılmaz bir halde yayvanlaştırıyordu.</p>

  <p>Joseph: «Artık benim hesabımı görüverin de ben çekip gideyim!» diyordu. «Altmış yıl açlıktan ölsem de burada hizmet etmeyi isterdim, fakat, işte! Ne kadar kitabım varsa tümünü tavan arasına taşıdım, yeter ki mutfak onların olsun, benim kafam salim olsun. Kendi ocağımı bırakmak da zor oldu elbette fakat, onsuz da ederim diye düşündüm. Ancak, işte şu var ya. İşte bu! Beni bahçemden etti, Bey. Ben artık bu kadarına gelemem, Bey. Son onlarla baş edersin ama, ben edemem. Ben alışık da değilim. Benim gibi ihtiyar bir adam yeni yüklerin altına giremez, Bey. Elime çekiç alır, yollarda taş kırıp geçimimi sağlarım daha iyi.»</p>

  <p>Heathcliff, onun sözünü kesti:</p>

  <p>«Sus, sen de, aptal! Sorunun nedir? Nelly ile kavga ettiysen ben araya girmem. Onun canı isterse seni kömürlüğe de kapatabilir, umurumda bile değil.»</p>

  <p>Joseph: «Nelly'nin bu işle ilgisi yok,» dedi. «Ben onun için işte şu serçeparmağımı bile uzatmam. Çünkü ciğeri metelik etmez, kötü huylu cadının biridir o. Tanrı'ya şükür, hiç kimseleri de ayartmaz, çünkü güzel değildir, göz kırpmalarına kimse dikkat etmez. Asıl şu cehennemin ateşinde yanasıca kepaze karı var ya, o utanmaz yanlarıyla bizim oğlanın gözünü öyle bir boyadı ki, sorma! Yo, yo! Kalbim dayanmıyor bunca acıya... sen git bunca iyiliğin hepsini unut da kuşüzümlerimi sök at.»</p>

  <p>Joseph bunları söyledikten sonra hıçkırarak ağlamaya başladı. Uğradığı haksızlığın acısına, Hareton'ın vefasızlığına dayanamayıp çileden çıkmıştı. Bay Heathcliff: «Bu aptal sarhoş mu nedir!» diye söylendi. «Hareton, bu adam senden mi yakınıyor?» dedi.</p>

  <p>Hareton: «Birkaç fidan sokmuştum ama, yerlerine tekrar dikeceğim,»</p>

  <p>Bey: «Peki onları niye sokmuştun?» diye sordu. Catherine zekice davranarak söze karıştı:</p>

  <p>«Oraya biraz çiçek ekmek niyetindeyiz,» dedi. «Bu işte tek kabahat benim, çünkü fidanları sökmesini ben söyledim.»</p>

  <p>Kaynatası epey şaşırmıştı:</p>

  <p>«Bahçede bir çöpe bile dokunma yetkisini kimden aldın?» diye bağırdı. Sonra Hareton'a döndü: «Ona boyun eğmeni kim söyledi sana?»</p>

  <p>Delikanlı susuyordu. Onun yerine Catherine yanıt verdi:</p>

  <p>«Benim bütün arazilerimi elimden aldıktan sonra, süslemek istediğim birkaç karış toprağı benden esirgememelisiniz.»</p>

  <p>Heathcliff: «Senin arazilerin ha!» diye bağırdı. «Küstah sürtük! Senin hiçbir zaman arazin olmadı ki.»</p>

  <p>Catherine onun öfkeli bakışlarına aynı biçimde karşılık verip, bu arada, kahvaltısından kalan son lokma ekmeği de çiğnerken: «Bütün paralarımı da...» diyordu.</p>

  <p>Bey: «Kapa çeneni!» diye haykırdı. «Defol diyorum sana, defol!»</p>

  <p>Bizim cesur yaratık ise: «Hareton'ın paralarıyla arazilerini de...» diye sürdürdü. «Artık ben Hareton'la dost oldum. Sizin nasıl bir insan olduğunuzu anlatacağım ona.»</p>

  <p>Bey bir an şaşırır gibi oldu. Rengi solmuştu, öldürücü bir kinle dolu gözlerini Küçükhanım'dan bir an bile ayırmadan yerinden kalktı.</p>

  <p>Catherine: «Beni dövmeye kalkarsanız Hareton da sizi döver,» dedi.</p>

  <p>«Onun için, olursanız iyi edersiniz.» Heathcliff gürledi:</p>

  <p>«Hareton seni şimdi odadan dışarı çıkarmazsa, ben onu tek yumrukta cehenneme yollarım! Lanet olası cadı! Onu benim aleyhime kışkırtmaya kalkışmayasın sakın... At şunu dışarı... Duymadın mı? Onu mutfağa at!.. Bana bak, Ellen Dean, şunu bir daha karşıma çıkaracak olursan öldürürüm onu!»</p>

  <p>Hareton fısıldayarak Catherine'! odadan dışarı çıkmak için ikna etmeye çalıştı.</p>

  <p>Heathcliff kudurmuş gibi: «Saçından sürüyüp at şunu dışarı!» diye bağırdı. «Hala konuşuyor musun?»</p>

  <p>Verdiği buyruğu kendisi yerine getirmek için ilerledi.</p>

  <p>Catherine de: «O artık sana itaat etmeyecek, aşağılık adam!» dedi.</p>

  <p>«Hem de yakında senden benim kadar nefret edecek.»</p>

  <p>Delikanlı: «Şşşt, sus, sus!» diye çıkıştı. «Ona böyle şeyler söylemeni istemem. Yeter artık...»</p>

  <p>Catherine: «Fakat onun beni dövmesine engel olursun, değil mi?» diye bağırdı.</p>

  <p>Hareton telaşla: «Yürü!» diye fısıldadı.</p>

  <p>Çok gecikmişlerdi. Heathcliff kızı yakaladı. Hareton'a da: «Sen çekil,» dedi. «Lanet cadı! Bu kez hiç dayanamayacağım bir sırada benim tepemi attırdı. Fakat onu ölünceye kadar pişman ettireceğim.»</p>

  <p>Catherine'in saçlarını eline dolamıştı. Hareton kızın buklelerini kurtarmaya çalıştı. Bu seferlik bağışlaması, canını yakmaması için yalvarıyordu.</p>

  <p>Heathcliff'in siyah gözlerinde şimşekler çakıyordu, Catherine’i lime lime edecekti az daha. Ben tam cesaretimi toplamış, onu kurtarmak için harekete geçmeyi göze almıştım ki Bey'in parmakları ansızın gevşedi. Saçlarını bırakıp kolundan tuttu. Büyük bir ilgiyle kızın yüzüne baktı. Sonra, elleriyle gözlerini kapattı, kendini toplamak için olmalı, bir an durakladı. Yapay bir soğukkanlılıkla Catherine'e döndü:</p>

  <p>«Beni böyle öfkelendirmekten kaçınmalısın,» dedi. «Yoksa, günün birinde seni geberteceğim. Şimdi Bayan Dean'le git, yanından ayrılma, o ukalaca sözlerini de onun kulakları duysun yalnızca. Hareton Earnshaw'a gelince; seni dinlediğini görürsem onu da ekmeğini başka yerlerde arasın diye kovarım. Senin sevgin onu yalnızca bir sürgün, bir dilenci yapabilir.</p>

  <p>Nelly, al şunu... hepiniz çıkın gidin, beni rahat bırakın.»</p>

  <p>Küçükhanım'ımı dışarı çıkardım. Kurtulduğuna öyle sevinmişti ki karşı çıkmaya kalkışmadı. Diğeri de arkadan geldi. Bay Heathcliff yemek vaktine kadar odada yalnız kaldı.</p>

  <p>Ben Catherine'e yemeğini yukarı getirtmesini önermiştim ama, Bay Heathcliff sofrada onun boş kalan yerini görür görmez, çağırmaya beni gönderdi. Sofrada, Bey hiçbirimizle konuşmadı, çok az yemek yedi, yemek biter bitmez de dışarı çıktı, akşama kadar dönmeyeceğini söyledi.</p>

  <p>O yokken iki arkadaş aşağıda oturdular. Bu arada, Catherine kaynatasının Hareton'ın babasına yaptıklarını anlatmaya çalışırken delikanlının da onu susturmaya uğraştığını duydum. Hareton, Heathcliff'i kötüleyici bir tek kelime söyletmek istemiyordu. O şeytan bile olsa, Hareton Bey'in yanını tutacaktı. Hatta Catherine de Heathcliff'e dil uzatmasın da kendisine eskisi gibi sayıp sövsün, buna bile razıydı...</p>

  <p>Catherine buna içerlemeye başlamıştı ama, delikanlı: «Ben senin baban hakkında kötü sözler söylemeye kalkışsam hoşuna gider mi?» diyerek onu susturmasını bildi.</p>

  <p>Catherine, Bey'in onurunu Hareton'ın kendi onuru saydığını, ona hiçbir mantığın koparamayacağı bağlarla bağlı olduğunu anlamıştı. Bunlar, alışkanlıklarla dövülmüş demirlerdi. Bunları gevşetmeye kalkışmak biraz acımasızlık da olurdu.</p>

  <p>Bundan dolayı, Catherine o günden sonra iyimser davrandı, Heathcliff'ten ne yakındı, ne de ona olan nefretini açıklayıcı bir söz söyledi. Hem, bir gün bana Beyle Hareton'ın arasını açmak istediğinden dolayı pişman olduğunu da söyledi. Sahiden de bir daha onun Hareton'ın yanındayken belalısı aleyhinde bir tek kelime söylediğini duymadım.</p>

  <p>Bu küçük sorun da ortadan kalktıktan sonra yine arkadaş oldular. Biri öğretmen, diğeri öğrenci olarak, hummalı bir çalışma dönemine girdiler. Ben de işlerimi bitirdikten sonra gidip onların yanına oturuyordum. Onları izlemek bana öyle bir huzur veriyor, öyle hoşuma gidiyordu ki vaktin nasıl geçtiğini anlamıyordum...</p>

  <p>Biliyorsunuz, bir bakıma ikisi de benim çocuklarım sayılır: Biriyle önceden beri iftihar etmekteydim. Şimdi diğerinin de benim için yeni bir iftihar kaynağı olacağına emindim. Delikanlı, namuslu, çalışkan, zeki yaradılışı sayesinde, içinde büyüdüğü bilisizlik, adilik bulutlarından hemen sıyrıldı. Catherine'in de içtenlikli takdirleri onun çabasını ateşledi. Aydınlanan kafası yüzünü de ışıklandırıyor, bir canlılık, bir soyluluk veriyordu. Genç Hanım'ımı Penisten Kayalıkları serüveninden sonra Uğultulu Tepeler'de bulduğum gün rastladığım Hareton'la şimdiki gencin aynı insan olduğuna da inanamıyordum.</p>

  <p>Ben böyle hayranlıkla onları izlerken, onlar da coşkuyla çalışırlarken alaca karanlık çökmüş, Bey eve dönmüştü. Hiç haberimiz olmadan ön kapıdan girmiş, biz başlarımızı kaldırıp onu görmeden o üçümüzü iyice izlemişti.</p>

  <p>Ben kendi kendime: «Bundan daha hoş, daha zararsız bir görünüm olamaz,» diye düşünüyordum. «Onlara çıkışmak da çok ayıp olur doğrusu.»</p>

  <p>Ateşin kızıl alevleri onların güzel başlarını aydınlatıyor, bir çocuk hevesiyle capcanlı duran yüzlerini ortaya çıkarıyordu. Evet, biri yirmi üç, diğeri de on sekiz yaşındaydı fakat duyacakları, öğrenecekleri öyle çok şey vardı ki, ikisi de olgunluk çağının heyecansız ağırbaşlı düşüncelerinden o kadar uzaktılar ki, hala çocuk sayılırlardı.</p>

  <p>İkisi de başlarını kaldırıp Heathcliff'i gördüler. Siz belki fark etmemişsinizdir fakat ikisinin gözleri tıpkı birbirine benzer; bu gözler tıpkı Catherine Earnshaw’ın gözleridir. Zaten, bugün hayatta bulunan Catherine diğer Catherine'e ancak gözleri, alnının genişliği, bir de burun deliklerinin yüzüne gururlu bir ifade kazandıran özel kıvrılışıyla benzer. Hareton'da ise benzeyiş daha fazladır. Bu her zaman için böyledir ama, o sırada en çok onun benzeyişi dikkat çekiyordu. Çünkü Heathcliffin duyguları tetikteydi, zihni de o kadar alışmadığı sorunlarla uğraşmaktan epeyce uyanmıştı.</p>

  <p>Bu benzeyiş, Bay Heathcliffin süngüsünü düşürmüştü herhalde. Önce öfkeli öfkeli ocağa doğru yürüdüyse de, delikanlıya bakar bakmaz, yüzündeki öfke geçti. Daha doğrusu, biçim değiştirdi, çünkü hala öfkenin izleri görülüyordu.</p>

  <p>Oğlanın elinden kitabını aldı, açık duran sayfaya baktı, sonra hiçbir şey söylemeden geri verdi. Ama Catherine'e odadan dışarı çıkmasını işaret etti. Ben de arkasından kalkıp gitmek üzereydim ki, Heathcliff yerimden oynamamı söyledi.</p>

  <p>Demin gördüğü manzara üzerinde bir süre derin derin düşündükten sonra: «Bu pek hüzünlü bir sonuç, değil mi?» dedi. «Benim korkunç planlarıma göre epey tuhaf bir sona eriş bu... Ben iki evi yıkmak için kazmayı, küreği alayım, kendimi bir Herkül gibi işler başaracak güçte yetiştireyim de tam işler düzeldiği, elimin altına düştüğü sırada, içimde iki çatıdan birer kiremit alma isteğini bile bulamayayım. Olacak iş mi bu? Eski düşmanlarım beni yenemediler. Onların temsilcilerinden intikam almanın tam zamanı. Bunu yapabilirim de, hiç kimse de bana engel olamaz. Fakat bütün bunlar neye yarar? Vurmak içimden gelmiyor... Kolumu kaldırmak yorgunluğuna bile girmek istemiyorum. Duyan da benim bunca zaman sadece yüksek ruhluluk göstermek için çalıştığımı sanacak. Hiç de öyle değil. Ben artık onları yok etmekten keyif almıyorum. Üstelik, yok yere yakıp yıkmaya da üşeniyorum.</p>

  <p>«Yakında tuhaf bir değişiklikle karşılaşacağız, Nelly. Ben şimdiden onun gölgesindeyim. Günlük yaşama o kadar az ilgi duyuyorum ki yemek içmek bile çoğu zaman aklıma gelmiyor. Odadan çıkıp giden şu iki insandan başka hiçbir yaratık benim için bir madde olarak var değil. Onların varlığı ise bana işkence çekmek kadar acı veriyor. Catherine hakkında konuşmayacağım. Onu düşünmek bile istemiyorum. Yalnız sahiden onun göze görünmez olmasını isterdim. Onun varlığı bende katlanılmaz duygular uyandırıyor. Hareton da bende daha farklı duygular uyandırıyor. Delirmiş görünmekten çekinmeseydim onun da yüzünü asla görmek istemezdim.» Heathcliff burada gülümsemeye çalıştı. «Onun bende uyandırdığı, ya da gözlerimin önünde canlanmasına neden olduğu binlerce anıyla düşünceyi sana anlatmaya kalkışsam, delirdiğime hükmedersin belki. Fakat sana anlattıklarımdan kimseye söz etmeyeceksin. Aklımdakiler, o kadar uzun bir süredir orada kapanıp kaldılar ki, artık içimi dökmeden duramayacağım.</p>

  <p>«Beş dakika önce, Hareton bana bir insan gibi değil de gençliğimin hayaleti gibi göründü. Zaten onu öyle farklı kılıklarda görüyorum ki onu bir insan gibi karşıma alıp konuşmam imkansız. Bir kez, Catherine'e şaşılacak ölçüde benzemesi onu korkutacak kadar diğerine bağlıyor. Sen belki benim aklımı en fazla kurcalayan şeyin bu benzerlik olduğunu da sanacaksın fakat hiç de öyle değil. Zaten benim için Catherine'le ilgili olmayan bir şey var mı? Hangi şey onu bana anımsatmıyor ki? Şu zemine baksam, taşların üzerinde onun yüzünü görüyorum. Her bulutta, her ağaçta o var... Geceleri havayı o dolduruyor, gündüzleri baktığım her şeyde onun düşünü görür gibi oluyorum. Sanki her tarafımı onun hayali çevirmiş. Rastgele erkek kadın yüzleri, dahası kendi yüzüm bile bana onunkine benziyormuş gibi geliyor.</p>

  <p>Bütün dünya onun da bir zamanlar yaşadığını, benim onu yitirdiğimi gösteren korkunç anılarla doldu.</p>

  <p>«İşte Hareton'ın görünüşü de ölümsüz aşkımın, hakkını almak için giriştiğim korkunç uğraşların, alçaltılışımın, gururumun, mutluluğumun, kederimin hayali gibiydi...</p>

  <p>«Fakat bütün bunları şimdi sana tekrarlamak bir çılgınlık. Yalnız hep tek başıma kalmaktan hoşlanmadığım halde, onun yanımda bulunmasının bana bir yarar sağlamadığını, aksine, devamlı çektiğim azabı artırdığını, biraz da bu yüzden iki kardeş çocuğunun yaptıklarına izin verdiğimi açıklamak için bunları anlatıyorum. Bundan sonra artık onlarla ilgilenemem.»</p>

  <p>«Peki ama, değişiklik derken ne demek istediniz, Bay Heathcliff?» diye sordum.</p>

  <p>Aklını kaçırmasından, ya da ölmesinden korkmadığını halde durumu beni kaygılandırmıştı. Gördüğüm kadar, çok güçlü, sağlıklıydı. Zaten, çocukluğundan beri, aklına esince, karanlık işler üzerinde düşünmekten, tuhaf hayallerle oyalanmaktan keyif alırdı. Tapındığı ölmüş sevgilisi hakkında da belki bazı değişmez fikirlere saplanmış olabilirdi. Fakat bunların dışında aklı her bakımdan benimki kadar uyanıktı.</p>

  <p>«Değişikliğin ne olduğunu sadece bu değişiklik vakti geldiğinde göreceğiz,» dedi. «Şimdilik yalnızca sezgi.»</p>

  <p>«Kendinizi rahatsız filan hissetmiyorsunuz ya?» diye sordum.</p>

  <p>«Hayır, Nelly, bir şeyim yok.»</p>

  <p>«Öyleyse ölümden korkmuyorsunuz?» dedim.</p>

  <p>«Korkmak mı?» diye yanıt verdi. «Ölümden korkmuyorum, yaklaştığını da hissetmiyorum, böyle bir beklentim de yok. Niye olsun? Bu sağlam bedenim, bu huzurlu yaşayışımla, hiçbir riski olmayan işlerimle, başımda bir tek siyah saç kalmayıncaya kadar yaşamam gerekir herhalde, yaşayacağım da... Ancak, ben bu duruma katlanamayacağını. Soluk almayı kendime her zaman anımsatmam gerekiyor. İçime atmasını hatırlatmak zorunda gibiyim. Düzleşmiş bir yayı tekrar bükmek gibi bir şey bu. En küçük bir hareketi bile, bir tek düşünce üzerine değil, kendimi zorlayarak yapmam gerekiyor. Bütün evreni kuşatan o düşünceyle ilgili olmadıkça, canlı cansız herhangi bir şeye dikkatimi verebilmem için de kendimi epey zorlamam gerekiyor. Bir tek isteğim var; bütün benliğim, bütün güçlerim bu bir tek dileğin yerine gelmesi için çırpınıyor. Bu dileğe kavuşmayı da o kadar uzun bir süre, o kadar da üsteleyerek istedim ki sonunda buna kesinlikle kavuşacağım. Üstelik yakında olacak bu, çünkü bu arzu beni bunca zamandır yiyip bitirdi.</p>

  <p>«İtiraflarım beni huzura kavuşturmadı ama, bazı akıl almaz hareketlerimin anlaşılmasına yardımcı olacağını sanıyorum. Of, Tanrım, bu ne uzun bir didişme! Bitsin artık!»</p>

  <p>Kendi kendine ağır küfürler ederek, odada gezinmeye başladı. Bu hali, vicdan azaplarını onu dünyadayken cehenneme soktuğuna Joseph gibi ben de inanmaya başlayıncaya kadar sürdü. Bunun nasıl biteceğini de epey merak ediyordum.</p>

  <p>Daha önce içinden geçenleri nadiren anlattığı halde, ben onun görünüşünden şu halinin her zamanki hali olduğunu anlamıştım; bunu kendisi de açıklamıştı. Yoksa, onun dış görünüşünden hiç kimse gerçeği anlayamazdı. Onu gördüğünüz zaman, siz de anlayamadınız, Bay Lockwood. Benim şu anlattığım zamanlardaki hali de sizin gördüğünüz, zamanki halinden ayrımsızdı. Sadece, yalnızlığa belki daha düşkün, konuşmayı daha az seven biri olmuştu.</p>

  <p>O akşamdan sonra Bay Heathcliff birkaç gün yemekte bizimle buluşmaktan kaçındı. Ama Hareton'la Cathy'ye de sofraya gelmemelerini resmen söyleyememişti. Duygularına bu kadar boyun eğişi onun ağırına gidiyor, ortalıktan kaybolmayı tercih ediyordu. Zaten yirmi dört saatte bir öğün yemek de ona yetiyordu.</p>

  <p>Bir gece, evdekiler yattıktan sonra onun aşağıya inip ön kapıdan çıktığını duydum. Geri döndüğünü duymadım, gerçekten, sabahleyin de hala dönmemişti.</p>

  <p>Nisandaydık. Havalar iyi gidiyordu. Nisan yağmurlarıyla güneş çimenleri alabildiğine yeşertmişti. Güneye bakan duvarın dibindeki iki kısa elma ağacı da baştan aşağı çiçeklenmişti.</p>

  <p>Kahvaltıdan sonra Catherine, bir iskemle alıp, evin arkasındaki köknar ağaçlarının altına oturarak işlerimi orada yapmam için üsteledi. Geçirdiği kazadan sonra epey iyileşmiş olan Hareton'ı da, Joseph'in yakınması üzerine yeri değiştirilip oraya aktarılmış olan küçük bahçeyle ilgilenmeye ikna etti.</p>

  <p>Ben rahatça oturmuş, ortalığı dolduran bahar kokularının, başımın üstündeki masmavi göğün tadını çıkarmaya çalışıyordum. Bu sırada, bahçe kapısının yanındaki çiçekliğin kıyılarına dizilmek üzere çuhaçiçeklerini kökleyip getiren genç hanımım işini yarıda bırakıp geri döndü, Bay Heathcliff'in geldiğini söyledi.</p>

  <p>Şaşkın bir tavırla: «Hem benimle de konuştu,» diyordu. Hareton: «Ne dedi sana?» diye sordu.</p>

  <p>«Bütün hızımla defolmamı söyledi. Ama her zamanki halinden o kadar farklıydı ki, bir an durup yüzüne bakmaktan kendimi alamadım.»</p>

  <p>Hareton: «Nasıldı?» diye sordu.</p>

  <p>«Ne bileyim! Neredeyse güler yüzlü, neşeliydi. Yo, hayır, öyle değil. Çok heyecanlıydı, deli gibiydi, çok da memnundu.»</p>

  <p>Ben aldırmaz bir tavır takınarak: «Gece yürüyüşlerinden hoşlanıyor belki de,» dedim.</p>

  <p>Gerçekte ise en az Catherine kadar şaşırmıştım, kızın söylediklerinin doğru olup olmadığını anlamaya can atıyordum. Çünkü Bey'in hoşnut görünmesi sık rastlanan gündelik bir şey değildi. Eve girmek için bir bahane buldum.</p>

  <p>Heathcliff, açık kapının önündeydi. Benzi sararmıştı, bütün bedeni titriyordu. Fakat gözlerinde o kadar acayip sevinç pırıltıları vardı ki bunlar yüz ifadesini tamamen değiştiriyordu.</p>

  <p>«Biraz kahvaltı eder misiniz?» dedim. «Bütün gece dolaştığınıza göre acıkmışsınızdır.»</p>

  <p>Onun nerelere gittiğini öğrenmek istiyordum fakat bunu doğrudan doğruya sormak da işime gelmiyordu.</p>

  <p>Başını beriye çevirdi, sanki neşesinin nedenini araştırdığımı fark etmiş gibi gücenik bir sesle: «Hayır, aç değilim,» dedi.</p>

  <p>Kararsızdım. Ona biraz arkadaşça öğüt vermenin doğru olup olmayacağını bilemiyordum.</p>

  <p>«Yatakta olacak yerde dışarılarda dolaşmanız bence yanlış,» dedim.</p>

  <p>«Hele bu rutubetli mevsimde... Üşütmeniz, ateşli bir hastalığa yakalanmanız da pekala mümkündür derim. Şimdi de çok iyi olmadığınız belli.»</p>

  <p>«Göğüs geremeyeceğim bir şey değil bu,» diye karşılık verdi. «Hem de, seve seve göğüs gereceğim bir şey, yeter ki sen beni rahat bırak, içeri girip benim huzurumu kaçırma...»</p>

  <p>Sözünü dinledim. Yanından geçerken dikkat ettim, kedi gibi sık sık soluk alıyordu.</p>

  <p>Kendi kendime: «Evet,» diye düşündüm, «hastalanacağı kesin. Ama neler yaptığını da bir türlü anlayamadım.»</p>

  <p>O gün öğleyin bizimle yemeğe oturdu, tepeleme doldurduğum tabağı sanki son günlerde tuttuğu orucun acısını çıkarmak istiyormuş gibi elimden aldı.</p>

  <p>Benim sabahki sözlerime yanıt olarak da: «Ne soğuk aldım, ne de ateşim var, Nelly,» dedi. «Hem, verdiğin yemeği de mideye indirmeye hazırım.»</p>

  <p>Bıçağını, çatalını aldı, tam yemeğe başlayacaktı ki aniden olanca iştahı kaçmış gibi oldu. Çatalı, bıçağı masaya bıraktı, pencereye doğru heyecanla baktı, sonra kalkıp dışarı çıktı.</p>

  <p>Biz yemeğimizi bitirirken onun da bahçede gezindiğini gördük. Hareton gidip neden yemek yemediğini sormak istediğini söyledi. Heathcliff'i incitecek bir şey yaptık sanıyordu.</p>

  <p>Hareton sofraya döndüğü zaman Catherine: «E, geliyor mu bari?» diye sordu.</p>

  <p>Diğeri, «Hayır,» dedi, «ama, bize de kızmamış. Hiç görülmemiş kadar mutlu bir hali var. Fakat ben iki kez seslenerek onun sabrını taşırdım. Hemen senin yanına dönmemi söyledi. Senden başkasını arayıp sormama da şaştığını belirtti.»</p>

  <p>Ben, yemeği soğumasın diye tabağını ocağın kıyısına koydum. Birkaç saat sonra, oda boşalınca geldi fakat hiç de yatışmamıştı. Kara kaşlarının altında yine o anormal... evet, sahiden anormal bir sevinç ifadesi vardı. Yüzü yine sapsarıydı. Dişleri de arada sırada gülümsemeye çalışmasıyla ortaya çıkıyordu. Bedeni yine titriyordu ama, bu titreme soğuktan, ya da bitkinlikten gelen bir titreme değildi. Gergin bir telin titreşimi, titremekten çok, korkunç bir ürpermeydi bu.</p>

  <p>Nesi var diye sormam gerektiğini düşündüm. Bunu ben sormazsam başka kim sorabilirdi? Yüksek sesle konuştum:</p>

  <p>«Bir yerden iyi bir haber mi aldınız, Bay Heathcliff? Çok heyecanlı bir haliniz var da...»</p>

  <p>«Bana iyi haber nereden gelebilir?» dedi. «Açlıktan heyecanlıyım. Ama yemek yememem gerektiği anlaşılıyor.»</p>

  <p>«Yemeğiniz burada,» dedim. «Neden yemiyorsunuz?» Heathcliff telaşla mırıldandı:</p>

  <p>«Şimdi istemiyorum. Akşam yemeğine kadar sabrederim. Hem, Nelly, sana son bir kez daha rica ediyorum, şu Hareton'la diğerine söyle, benim karşıma çıkmasınlar. Beni kimsenin huzursuz etmesini istemiyorum. Buranın da salt bana kalmasını istiyorum.»</p>

  <p>«Bu uzaklaştırma hareketinin yeni bir nedeni var mı?» diye sordum.</p>

  <p>«Söyleyin bana, Bay Heathcliff, neden böyle tuhaflaştınız? Dün gece neredeydiniz? Bunu yalnızca merak ettiğim için sormuyorum. Fakat...»</p>

  <p>Bir kahkaha atarak sözümü kesti:</p>

  <p>«Salt merakından soruyorsun,» dedi. «Ama, ben de yanıtını vereceğim. Dün gece cehennemin kapısındaydım. Bugün ise benim cennetimin tam karşısındayım. Gözlerimi ona çevirmişim, orayla aramızda bir metre var, yok...</p>

  <p>Hadi, şimdi gitsen iyi edersin... Gizli gizli izlemeye kalkışmazsan, seni korkutacak bir şey görmene, ya da duymana imkan yok.»</p>

  <p>Ocağın önünü süpürüp masayı temizledikten sonra, aklım daha beter karışmış bir halde, oradan ayrıldım.</p>

  <p>O gün bir daha evden dışarı çıkmadı, içeri girip onu huzursuz eden de olmadı. Tam saat sekizde, çağrılmadığım halde, elimde bir şamdanla, akşam yemeğini götürdüm.</p>

  <p>Açık bir pencerenin kıyısına dayanmıştı ama, dışarıya bakmıyordu. Yüzü içerinin karanlığına çevriliydi. Ateş sönmüş, küllenmişti. Odanın içi bulutlu akşamın nemli havasıyla dolmuştu. Ortalık da o kadar sessizdi ki, Gimmerton deresinin sadece uğultusu değil, çakıl taşları üzerinden, aşamadığı iri kayalar arasından akarken çıkardığı sesler bile duyuluyordu.</p>

  <p>Sönmüş ocağı görünce canımın sıkıldığını belli edecek biçimde homurdandım, pencereleri art arda kapatmaya başladım. En sonunda onun önünde durduğu pencereye sıra geldi. Korku içinde, elimdeki mumu da duvara doğru eğmiştim, bu nedenle mum söndü, ben de koyu karanlıkta kaldım.</p>

  <p>O her zaman duymaya alıştığımız sesiyle: «Evet, kapat,» dedi. «İşte gördün mü yaptığın aptallığı? Mumu neden dik tutmayıp eğik tuttun? Hadi, hemen, git başkasını getir.»</p>

  <p>Korkudan sersemlemiş halde dışarı koştum, Joseph'e: «Bey kendisine ışık götürülmesini istiyor,» dedim. «Ocağı da yakacaksın.»</p>

  <p>Ben o sırada tekrar Bey'in yanına gitmeye cesaret edemiyordum. Joseph, ocaktan bir kürek ateş alıp gitti fakat hemen, bir elinde kürek, diğerinde yemek tepsisiyle geri döndü. Bay Heathcliff'in yatmaya gittiğini, sabaha kadar da yiyecek bir şey istemediğini söyledi.</p>

  <p>Bey'in merdivenleri çıktığını duyduk. Ama kendi odasına değil de, daha önce söz ettiğim, tahtayla çevrili yatağın bulunduğu odaya girdi. O odanın penceresi geniştir. Kendi kendime, Bey'in bize sezdirmeden yine gece gezmesine çıkmaya niyetlendiğini düşündüm.</p>

  <p>«Bu adam bir hayalet mi, yoksa vampir mi?» diye düşündüm. Böyle insan kılığına girmiş şeytanlara dair birçok kitap okumuştum. Sonra, ona küçükken nasıl baktığımı, gözlerimin önünde büyüyüp koskoca bir adam olduğunu, hemen bütün hayatını bildiğimi anımsadım. Böyle korkuya kapılmak da ne ahmakça bir saçmalıktı!</p>

  <p>Fakat uyuklamaya başladığım sırada, içimdeki şeytan: «Peki ama, iyi kalpli bir adamın koltuğu altına sığdırdığı o kara, kuru çocuk nereden çıkmıştı?» diyordu. Yarı uyur, yarı uyanık, kendimden geçmiş haldeyken ona uygun bir baba bulmaya çalışıyordum. Uyanıkken düşündüklerimi sırayla aklımdan geçiriyor, bütün hayatını tekrar tekrar hatırlıyor, her hatırlayışta korkunç bir şey buluyordum. En sonunda da, ölümüyle cenaze törenini hayalimde canlandırdım. Bundan da şu kadarı aklımda kaldı: Mezar taşını yazdırma işi bana düşüyordu. Ne yapacağımı bilmez halde, derin bir şaşkınlık içindeydim. Soyadı olmadığı gibi, doğum tarihi de bilinmiyordu. Mezarcıya da akıl danıştıktan sonra mezar taşına yalnızca «Heathcliff» yazdırmakla yetinmek zorunda kaldım. Bu rüya gerçek oldu. Mezarlığa giderseniz görürsünüz, mezar taşında yalnızca adı, bir de ölüm tarihi yazılıdır.</p>

  <p>Şafak aklımı başıma getirdi. Kalktım, ortalık biraz ağarır ağarmaz, bahçeye çıktım. Penceresinin altında ayak izleri var mı diye bakacaktım. Hiçbir iz yoktu.</p>

  <p>Kendi kendime: «Evde kalmış olmalı,» dedim. «Bugün eski haline döner kesinlikle.»</p>

  <p>Her zamanki gibi evdekilerin kahvaltısını hazırladım, Hareton'la Catherine'e Bey aşağı inmeden kahvaltıyı bitirmelerini söyledim. Çünkü Bey geç kalkıyordu. Gençler kahvaltılarını dışarıda, ağaçların altında etmek istediler, ben de onlara küçük bir masa çıkardım.</p>

  <p>İçeri girdiğim zaman Bay Heathcliff'i aşağıya inmiş buldum.</p>

  <p>Joseph'le kimi çiftlik işlerini konuşuyorlardı. Bey, bu konuşulan konuda inceden inceye, açık, kesin buyruklar verdi. Hızlı hızlı konuşuyor, devamlı olarak da başını iki yana çeviriyordu. Yüzünde yine o heyecanlı ifade vardı, üstelik biraz daha çoğalmış gibiydi.</p>

  <p>Joseph odadan çıktıktan sonra sofrada her zaman oturduğu yere geçti. Ben de önüne bir fincan kahve bıraktım. Fincanı önüne çekti, sonra kollarını masaya koydu. Sürekli hareket eden gözlerini masanın belirli bir yeri üzerinde aşağı yukarı gezdiriyordu. Hem de o kadar içten bir ilgiyle bakıyordu ki, yarım dakika soluk almadığı bile oluyordu.</p>

  <p>Eline bir dilim ekmek verip: «Hadi bakalım,» dedim, «yiyin şunu; şunu da sıcakken içiverin. Yaklaşık bir saatten beri önünüzde duruyor.»</p>

  <p>Beni fark etmedi ama, yine de gülümsedi. Böyle gülümseyeceğine keşke diş gıcırdatsaydı.</p>

  <p>«Bay Heathcliff... Bey, Bey!» diye bağırdım. «Tanrı aşkına yapmayın!.. Böyle, hortlak görüyormuş gibi bakmayın.»</p>

  <p>«Ne olur, öyle bağırma!» dedi. «Çevrene bak bakalım da söyle, yalnız mıyız?»</p>

  <p>«Elbette yalnızız, elbette,» dedim ama, sanki bundan ben de emin değilmişim gibi istemeye istemeye onun emrine uydum, etrafıma bakındım.</p>

  <p>Elini savurarak kahvaltılıkları itip yer açtı, sonra daha rahat bakabilmek için ileri doğru eğildi. O zaman, duvara bakmadığını anladım. Gözlerini birkaç adım berideki bir şeye diktiği şimdi anlaşılıyordu. Bu şey de, her neyse, ona hem büyük bir zevk, hem de büyük bir acı veriyordu. Daha doğrusu, yüzündeki kederli, aynı zamanda memnun ifade bunu gösteriyordu. Gördüğünü sandığı şey bir yerde de durmuyordu. Gözleri bıkıp usanmadan onu izliyor, benimle konuşurken bile ondan ayrılmıyordu.</p>

  <p>Kendisine uzun bir zamandan beri yemeksiz kaldığını yok yere anımsatmaya çalıştım... Yalvarıp yakarmam üzerine bir şeye elini sürmeye kalkışsa, bir dilim ekmek almaya çalışsa, parmakları hedefine gitmeden bükülüyor, ne yapacaklarını unutmuş gibi masada kalıyordu. Ben de, bir sabırlılık simgesi halinde, oturmuş, onu bütün benliğiyle daldığı hayal dünyasından kurtarmaya çalışıyordum.</p>

  <p>En sonunda, canı sıkıldı, ayağa kalkarak yemeklerini istediği zaman yemesine neden izin vermediğimi sordu. Bundan sonra da yemesini beklememe gerek olmadığını, sofrayı kurduktan sonra çekip gidebileceğimi söyledi. Bundan sonra da evden çıktı, bahçe yolundan kapıya doğru yavaşça ilerleyip gözden kayboldu.</p>

  <p>Saatler kaygıyla geçti. Yine akşam oldu. Geç saatlere kadar odama çekilmedim. Odama çekildikten sonra da uyuyamadım. Bey, gece yarısından sonra eve döndü, yatağına yatacağına, alttaki odaya kapandı. Kulak verdim, yatağımda bir o yana, bir bu yana döndüm durdum. En sonunda, giyinip aşağıya indim. Aklımda yüzlerce kötü düşünce kaynaşırken uzanıp yatmak çok zordu.</p>

  <p>Bay Heathcliff'in sürekli odayı arşınladığını duyuyordum. Sık sık da iniltiyi andırır bir iç çekişiyle sessizliği bozuyordu. Bazen da anlaşılmasına imkan olmayan sözcükler mırıldanıyordu. Bunlardan benim çıkarabildiğim tek kelime «Catherine» idi. Bu adı her tekrarlayışta ateşli bir aşk, ya da büyük bir acı belirten bir söz ekliyordu. Üstelik bunu bir kimsenin yanında bulunan birine söyleyebileceği gibi, yavaş, içten, ruhunun derinliklerinden gelen bir sesle söylüyordu.</p>

  <p>Doğrudan doğruya odaya girmeye cesaretim yoktu fakat onu daldığı hayallerden de kurtarmak istiyordum. Bu yüzden, mutfaktaki ocağı gürültüyle karıştırmaya başladım. Bir yandan da, yanmış kömürleri kazıyordum. Bu hareketim onu sandığımdan daha hızlı mutfağa çekti.</p>

  <p>Hemen kapıyı açıp seslendi:</p>

  <p>«Nelly, buraya gel. Sabah oldu mu? Işığını al da gel.»</p>

  <p>«Saat dörde geliyor,» dedim. «Yukarı götürmek için mum yakmak istedinizse neden bir mum alıp şu ateşle yakmadınız?»</p>

  <p>«Hayır, ben yukarı çıkmak istemiyorum. Sen içeri gel de bana burada bir ateş yakıver. Odayı da düzene sokmak için ne gerekliyse yapıver.»</p>

  <p>Bir iskemle ile körüğü alarak: «Oraya kömür götürmeden önce ateşi canlandırmam gerek,» dedim.</p>

  <p>O da bu arada deli gibi bir aşağı yukarı dolaşmayı sürdürdü. Art arda o kadar derin, o kadar sık göğüs geçiriyordu ki yeterince soluk almasına zaman kalmıyordu.</p>

  <p>«Gün ağarınca Green'i çağırmaya adam yollayacağım,» dedi. «Aklım henüz basımdayken, böylesi işleri henüz düşünebilirken çözmek istediğim bazı hukuki sorunlar var. Daha vasiyetimi de yazmadım. Mallarımı ne şekilde bırakacağıma da bir türlü karar veremiyorum. Mümkün olsa da hepsini dünyadan yok edebilsem...»</p>

  <p>«Öyle demeyin, Bay Heathcliff. Vasiyetinizi de hemen yazmayın. Çünkü yaptığınız haksızlıklardan dolayı pişmanlık duyuncaya kadar yaşayacaksınız. Ben sizin sinirlerinizin bozulacağını hiç sanmazdım ama, işte şu sıralarda şaşılacak ölçüde bozuldular. Hem de buna daha çok siz neden oldunuz. Şu son üç günkü yaşam biçiminiz bir devi bile yere serebilirdi. Biraz bir şeyler yiyin, biraz dinlenin, ne olur! İkisine de ne çok ihtiyacınız olduğunu anlamak için aynaya bir kez bakmanız yeter. Yanaklarınız çökmüş, gözleriniz kan çanağına dönmüş, açlıktan ölmek, uykusuzluktan kör olmak üzere bulunan biri gibisiniz.»</p>

  <p>«Yemek yiyememek, uyuyamamak işinde benim bir suçum yok,» dedi. «İnan bana, gizli bir amaçla da yapmıyorum. Elimden gelince hem yiyeceğim, hem de uyuyacağım. Fakat denizde çırpınan bir kimseye kıyıya bir kulaç kala 'Biraz mola ver' demek kadar aptalca bir şey bu. Önce kıyıya varmalıyım, ondan sonra dinlenirim. Şimdi Green'i bir kenara bırakalım. Ettiğim haksızlıklardan pişman olmama gelince; ben hiç haksızlık yapmadım, hiç de pişmanlık duymuyorum. Hem çok mutluyum, hem de yeterince değilim. Ruhumdaki mutluluk bedenimi öldürüyor, ama kendini tatmin edemiyor.»</p>

  <p>«Mutlu musunuz, Beyefendi?» diye bağırdım. «Ne tuhaf bir mutluluk bu! Söyleyeceklerimi kızmadan dinleyeceğinizi bilsem size daha da mutlu olabilmeniz için birkaç öğüt verebilirdim.»</p>

  <p>«Neymiş onlar?» diye sordu. «Ver bakalım öğütlerini.»</p>

  <p>«Siz de farkındasınız ya, Bay Heathcliff,» dedim, «yaklaşık on üç yaşından beri dindar bir kimseye yakışmayan bencil bir hayat sürmektesiniz. Bu süre boyunca belki elinize bir kez olsun incil'i almadınız. Kitabın içindekileri de unutmuş olmalısınız. Şimdi de tekrar öğrenmek için belki vaktiniz kalmamıştır. Acaba birini çağırsak hangi mezhepten olursa olsun, dert değil bir rahip çağırsak da Kutsal Kitabın ilkelerinden ne kadar uzaklaşmış olduğunuzu size gösterse, ölmeden önce de bu davranışlarınızı değiştirmezseniz, cennette gitmeye uygun bir insan olamayacağınızı anlatsa, ne dersiniz?»</p>

  <p>«Sana kızacağıma minnettar kaldım, Nelly,» dedi.</p>

  <p>«Çünkü bana nasıl gömülmek istediğimi anımsattın. Ölünce, beni akşam üstü kilise avlusundaki mezarlığa götürsünler. Hareton'la sen de istersen gelebilirsiniz. Mezarcının iki tabutla ilgili buyruklarımı yerine getirip getirmediğine dikkat edin. Hiçbir rahibin gelmesine gerek yok. Mezarımın başında da bir şey söylenmesine gerek yok. Sana söylüyorum, ben neredeyse cennetimi bulmak üzereyim. Başkalarının ise benim gözümde hiçbir değeri yok, hiçbirini de istemem.»</p>

  <p>Onun bu umursamazlığı karşısında şaşkınca sordum:</p>

  <p>«Peki, oruç tutmakta inat ettiniz de bu nedenle öldünüz diye sizi kilise avlusundaki mezarlığa gömmek istemediler, buna ne buyuracaksınız?»</p>

  <p>«Bunu yapamazlar. Yaparlarsa sen benim tabutumu gizlice çıkarırsın. Bunu ihmal edersen, ölülerin tamamen yok olup gitmediklerini sen de göreceksin...» dedi.</p>

  <p>Evdekilerin kalkıp gezinmeye başladığını duyunca kendi hücresine çekildi. Ben de rahat bir soluk aldım. Öğleden sonra, Joseph'le Hareton kendi işlerinin başına gittikleri zaman tekrar mutfağa geldi, yüzünde yabanıl bir ifadeyle, içeri gelip oturmamı söyledi. Yanında birinin bulunmasını istiyordu.</p>

  <p>O tuhaf konuşmalarıyla davranışlarının beni korkuttuğunu belirterek bu öneriyi reddettim. Kendisiyle yalnız kalmaya ne cesaretim, ne de arzum olduğunu da söyledim.</p>

  <p>Kayıtsızca gülerek: «Beni bir canavar sanıyorsun herhalde,» dedi.</p>

  <p>«Namuslu bir evde bir arada bulunulamayacak kadar korkunç bir yaratık olmalıyım.»</p>

  <p>Sonra da orada bulunup onun geldiğini görünce arkama saklanan Catherine'e döndü, alaycı bir sesle şöyle dedi:</p>

  <p>«Sen gelmek ister misin, yavru kuşum? Canını yakmam. Hayır... sana kendimi şeytandan beter bir insan olarak tanıttım. Neyse, yanımda kalmaktan korkmayan bir tek kimse var. Tanrım, o da o kadar amansız ki! Tanrı belasını versin.. Buna etten, sinirden yapılmış hiçbir beden dayanamaz... benimki bile.»</p>

  <p>Artık kimseden yanında oturmasını istemedi. Karanlık basınca da kendi odasına gitti. Bütün gece, sabahın da ortalarına kadar onun inlediğini, kendi kendine mırıldandığını işittik. Hareton yanına girmek istiyordu fakat ben gidip Doktor Kenneth'i çağırmasını söyledim.</p>

  <p>Doktor gelince içeri kabul edilmek için rica etmek üzere kapıyı açmak istedim ama, kilitliydi. Heathcliff hepimize sövgüler yağdırdı. Daha iyi olduğunu, kendisini rahat bırakmamızı söyledi. Bunun üzerine doktor da çekip gitti.</p>

  <p>O günün akşamı, hava epey yağışlıydı. Gün ağarıncaya kadar da habire yağdı. Her sabah yaptığım gibi evin etrafında dolaşırken Bey'in penceresinin ardına dek açık olduğunu, yağmurun da doğruca odaya yağdığını gördüm.</p>

  <p>«Yatağında olmasa gerek,» diye düşündüm. «Yoksa, bu yağmurda sırılsıklam olurdu. Ya kalkmış, ya da dışarı çıkmış olmalı. Fakat daha fazla kaygılanacağıma, çekinmeden, gidip bakarım.»</p>

  <p>Kilide başka bir anahtar bulup içeri girdim. Kimse olmadığı için yatağın kapaklarını açmak istedim. Kapakları açar açmaz içeri baktım. Heathcliff oradaydı. Arka üstü yatıyordu. Gözleri o kadar vahşi bakışlarla gözlerime dikilmişti ki ansızın irkildim ama, onun gülümsediğini de görür gibi oldum.</p>

  <p>Onun öldüğüne bir türlü inanamıyordum. Fakat yüzünden, boğazından yağmur suları akıyordu. Yatak takımları sırılsıklamdı, kendisi de hiç kıpırdamıyordu. Bir eli pencerenin alt pervazında duruyordu, bir açılıp bir kapanan kapaklar eli sıyırmıştı. Ama kesilen deriden kan akmıyordu. Parmaklarımı oraya değdirince hiç şüphem kalmadı. Ölmüş, kaskatı kesilmişti.</p>

  <p>Pencere kapaklarının çengellerini geçirdim, uzun siyah saçlarını alnından arkaya doğru taradım. Göz kapaklarını da kapatmaya çalıştım. O korkunç, canlıymış gibi duran kibirli gözleri başkaları görmeden kapatmak istiyordum. Fakat kapanmıyorlardı... Üstelik, benim bu uğraşımla da alay ediyormuş gibiydiler. Yarı aralı dudaklar, keskin beyaz dişler de alaycı alaycı sırıtıyor gibiydi. Tekrar bir korku krizine tutularak Joseph'i çağırdım. Joseph ayaklarını sürüyerek geldi, o da bir çığlık attı ama, ona elini bile sürmeyeceğini kararlı bir ifadeyle söyledi.</p>

  <p>«Onun ruhunu iblisler götürmüş. Leşini de alıp götürsünler, bana ne!» diyordu. «Şu alçak adama bakın hele... Ölümle bile eğleniyormuş gibi sırıtıyor.»</p>

  <p>İhtiyar bunak, bunları söyledikten sonra, onun taklidini yaparak sırıttı.</p>

  <p>Yatağın çevresinde dans edecek sandım. Aniden kendini toplayarak diz çöktü, ellerini yukarı kaldırdı, evin asıl beyi ile hizmetçilerinin haklarını geri veren Tanrı'ya şükürler etti.</p>

  <p>Bu korkunç olay beni serseme çevirmişti. Elimde olmadan, eski günleri hatırlıyor, acıyla burkuluyordum. Fakat aramızda en çok üzülen, en büyük haksızlığa uğramış olan zavallı Hareton çıktı. Bütün gece ölünün başında oturup içtenlikli bir üzüntüyle ağladı. Elini tuttu, herkesin bakmaya korktuğu o yabani yüzü öptü. İşlenmiş çelik gibi sert de olsa, aslında iyi bir yürekten kedi kendine fışkıran derin bir acıyla yas tuttu.</p>

  <p>Bay Kenneth Bey'in hangi hastalıktan öldüğünü bir türlü çıkarıp söyleyemedi. Ben de, başımıza bir bela açılmasından korktuğum için, onun dört gün ağzına tek lokma yemek koymadığını gizlemiştim. Zaten Bey de bunu özellikle yapmadığına, o tuhaf hastalığının buna neden olduğuna beni inandırmıştı.</p>

  <p>Çevremizdekilerin dedikodusuna hiç kulak asmadan, onu istediği gibi gömdük. Cenaze töreninde Hareton, ben, mezarcı ile bir de tabutu taşıyan altı kişi dışında kimse bulunmadı. Altı kişi, tabutu mezara indirir indirmez, çekip gitti. Biz de mezarın üstü kapatılıncaya dek bekledik. Hareton, yüzü gözü yaşlar içinde, kopardığı yeşil çimenleri kara toprağın üstüne yerleştirdi.</p>

  <p>Bugün bu mezar da, çevresindekiler kadar yeşildir, içindeki de dilerim komşuları gibi rahat, derin bir uykudadır. Ama köylülere sorarsanız, İncil üzerine yemin ederek, onun hortladığını söylüyorlar. Dahası ona kilise civarındaki kırlarda, bu evin içinde rastladıklarını söyleyenler bile var. Uydurma laflar, diyeceksiniz. Bence de. Ama mutfakta, ocak başında oturan ihtiyar bir adam da, onun öldüğü günden beri hangi gece yağmur yağarsa kesinlikle onların ikisini yan yana gördüğünü söylüyor. Ayrıca, bir ay kadar önce benim de başımdan tuhaf bir olay geçti:</p>

  <p>Bir akşam üstü Grange'e gidiyordum. Fırtına çıkma ihtimali olan karanlık bir akşamdı. Tam Uğultulu Tepelerin dönemecine geldiğimde, küçük bir oğlan çocukla karşılaştım. Önünde bir koyunla iki kuzu vardı. Çocuk sürekli ağlıyordu. Hayvanlar haşarılık ediyor da onları götürmekte zorlanıyor sandım.</p>

  <p>«Ne oldu, delikanlı?» diye sordum.</p>

  <p>«Şu sivri kayanın dibinde Heathcliffle bir kadın var,» diye hıçkırdı.</p>

  <p>«Yanlarından geçmeye korkuyorum.»</p>

  <p>Ben bir şey göremedim fakat ne çocuk, ne de koyunlar oraya doğru gitmek istemiyordu. Onun için, çocuğa daha aşağıdaki yoldan gitmesini önerdim. Belki de kırlarda böyle bir başına dolaşırken ailesinden, komşulardan duymuş olduğu sözleri düşüne düşüne hayal kurmuştu. Ama ne olursa olsun, ben de artık karanlıkta bir başıma dışarılarda gezmekten hoşlanmıyorum. Bu korkunç evde de kendi başıma kalmak istemiyorum. Ne yapayım, elimde değil... Doğrusu, burayı bırakıp Grange'e taşındıkları gün epey sevineceğim.»</p>

  <p>«Demek Grange'e taşınacaklar, öyle mi?»</p>

  <p>Nelly Dean: «Evet,» dedi. «Evlenir evlenmez; yani yılbaşında.»</p>

  <p>«O zaman burada kim kalacak?»</p>

  <p>«A, elbette Joseph. Belki yanına bir de ırgat alır, eve bekçilik ederler. Onlar da mutfakta oturacaklar, kalan odalar kapatılacak.»</p>

  <p>«Hortlaklardan canı isteyen olursa gelip otursun diye mi?»</p>

  <p>Nelly, başını sallayarak: «Hayır, Bay Lockwood,» dedi, «ben ölülerin huzura kavuştuklarına inanıyorum. Hem, ne olursa olsun, onlardan böyle alayla söz edilmesini de istemem.»</p>

  <p>Tam o anda, bahçe kapısı açıldı. Gezintiye çıkanlar dönüyorlardı.</p>

  <p>Onların gelişlerini pencereden izlerken: «işte, bunların hiçbir şeyden korkuları yok,» dedim, «ikisi yan yana oldukça, şeytana da, onun ordularına da kafa tutabilirler.»</p>

  <p>Catherine'le Hareton taş merdivenlerden çıkarlarken, son bir kez aya bakmak için durdular. Onlara görünmeden kaybolmak isteğini yine duydum. Nelly Dean'in eline, beni unutmaması için, bir şeyler tutuşturdum. Kadının benim kabalığıma karşı çıkmasına, üzüntüsünü gösteren sözlerine aldırmadan, diğerleri evin kapısını açarlarken, ben de mutfak kapısından sıvıştım. Böyle davrandığım için belki Joseph de benim kaba biri olduğumu düşünecekti fakat ayaklarının ucuna düşen bir altın liranın sesini işitince benim saygın bir insan olduğuma inanıverdi.</p>

  <p>Eve dönüşte kiliseye de uğradığım için yol bir parça uzadı. Kilisenin duvarlarının önüne gelince, şu son yedi ay içinde bile binanın epeyce yıpranmış olduğunu gördüm. Pencerelerden birçoğunun camları kırılmış, boşluklar birer kara oyuk gibi kalmıştı. Çatı kaplamaları yer yer kaymıştı, güz fırtınalarıyla tamamen düşecekleri kesindi.</p>

  <p>Üç mezar taşını aradım, bayırın kırlara bakan tarafında buldum. Ortadaki taş griye dönmüş, yarı yarıya çalılıklarla örtülmüştü. Edgar Linton'ınki dibinden yukarı doğru yükselen çimenlerle, yosunlarla ortama uymaya başlamıştı. Heathcliffinki ise henüz çırılçıplaktı.</p>

  <p>Durgun gökyüzü altında mezarların etrafında şöyle bir gezindim. Fundalarla çançiçekleri aracında uçuşan pervanelere baktım. Çimenler arasında soluk alan usul rüzgarı dinledim, «insan nasıl olur da bu güzel yerde uyuyanların uykularında rahat bulmadıklarını düşünür?» diye şaşırdım.</p>

  <p><br /></p>

  <p style="text-align: center;"><b>SON</b></p>
</body>
</html>
