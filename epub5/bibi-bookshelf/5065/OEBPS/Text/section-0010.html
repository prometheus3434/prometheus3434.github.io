<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Ağzının Tadını Bilenler Kulübü</title>
</head>

<body>
  <h2 class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>AĞZININ TADINI BİLENLER KULÜBÜ</span></h2>

  <p class="P_Current__And__Times_New_Roman__And__16pt__And__Centre_Alignment__And__Spacing_After__And__Spacing_Before"><span>1</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Ağzının Tadını Bilenler Kulübü’nün üyeleri için damak zevki hemen hemen cinsel zevk kadar önemliydi. Kulüp, kumar, kadın ve iyi yemekten başka hiçbir şeye ilgi duymayan işsiz güçsüz, aylak insanlardan meydana geliyordu. Ne zaman yeni bir lezzet keşfetseler, kendilerine yeni bir kadın bulmuşçasına gururlanır, zevk duyarlardı. Hele bir de yeni tatlar yaratabilen dâhi bir aşçı bulmayagörsünler, hemen evlerine alırlar ve o insana birinci sınıf geyşalara ödenecek astronomik rakamları ödemekten zerre kadar kaçınmazlardı. Onlara göre, nasıl sanatta dehalar varsa, aşçılıkta da olmak zorundaydı. Zaten aşçılık bir</span> <span class="C_Current__And__No_Bold__And__Italic">sanattı</span><span class="C_Current__And__No_Bold">; hem de ürünleriyle, şiiri, müziği, resmi gölgede bırakan bir sanattı! Sadece mükemmel bir yemekten sonra değil, lezzetli yiyeceklerle dolu bir masanın etrafına ilk oturdukları andan itibaren bile, ancak iyi bir orkestra müziği duyulduğunda hissedilen cinsten bir heyecan duyarlardı. Bu zevk o kadar baş döndürücüydü ki onlara göre Epikür felsefesine ait ne kadar zevk varsa, bunların hepsi sadece maddi değil, aynı zamanda manevi zevklerdi; böyle düşünmek onlara çok doğal geliyordu. Çünkü şeytan da, en az Tanrı kadar güçlüydü. Bu nedenle sadece damak zevki değil, bütün tensel zevklerin uç noktaya ulaştığı anda manevi zevklerden hiçbir farkı olmayacağına inanıyorlardı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Nitekim Ağzının Tadını Bilenler Kulübü'nün üyeleri oburlukları yüzünden, bütün yıl boyunca kocaman bir göbekle yaşamak zorundaydılar. Tabii vücutlarında şişen kısım sadece göbek değildi, yanaklarından kalçalarına kadar inen bölümde yer alan her hücre, soya soslu domuz sote yaparken kullanılan etler kadar dolgun ve yağlıydı. Üyelerden üçü şeker hastasıydı ve neredeyse hepsinde mide büyümesi vardı. Bazıları az kalsın apandisitten ölüyordu. Buna rağmen, belki gösteriş merakından, belki de Epikürcü felsefeye olan katı sadakatlerinden dolayı hiçbiri hastalıktan korkmuyordu. İçlerinden birinin kimseye söyleyemediği gizli bir korkusu olsa bile, hiç kimsenin böyle bir sebepten kulübü bırakmaya niyeti yoktu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Çocuklar, bir gün hepimiz mide kanserinden giidi-iceez!” diyerek kendi aralarında dalga geçiyorlardı. Etleri yumuşayıp lezzetlensin diye karanlıkta besiye çekilen ördeklere benziyorlardı. Tıkına tıkına yemeye devam ederken belki bir gün çatlayıp öleceklerdi. Olsun, ne fark ederdi ki? Onlar yine o tarihe kadar eğire geğire yaşamaya devam edeceklerdi ya!</span></p>

  <p class="P_Current__And__Times_New_Roman__And__16pt__And__Centre_Alignment__And__Spacing_After__And__Spacing_Before"><span>2</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Bu acayip topluluğun sadece beş üyesi vardı. Ne zaman boş vakitleri olsa -ki çalışmadıkları için her gün demekti bu- üyelerden birinin evinde ya da bir kulübün ikinci katında buluşur, genellikle öğle sonrasını kumar oynayarak geçirirlerdi. “Yabandomuzu-Geyik-Kelebek" gibi geleneksel Japon iskambil oyunlarından, briç, Na-polyon, yirmibir, beşyüz ve pokere kadar her türlü bahis oyununu oynarlardı. Hepsi de gerçekten son derecede usta oyunculardı. Gece olunca da kumarda kazandıkları paraları toplayıp kendilerine akşam ziyafeti çekerlerdi. Bu ziyafet bazen üyelerden birinin evinde, bazen de şehirdeki bir lokantada olurdu. Ama zamanla, Akasaka’daki Mikavaya, Hamachö’daki Kinsui, Azabu’daki Okitsu, Tabata’daki Jishöken, Nihombashi’deki Shimamura, Oto-kiwa, Kotokiwa, Hasshin ve Naniwaya gibi Tokyo'nun merkezinde yer alan ünlü Japon lokantalarının hepsinde defalarca yemek yemişler ve hepsinden sıkılmaya başlamışlardı. Sabahları gözlerini açar açmaz ilk akıllarına gelen, "Bu gece ne yiyeceğiz?” sorusu oluyordu. Hatta öğleden sonra kumarın en tatlı yerinde bile hepsinin aklı akşam mönüsündeydi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Kâğıt oynarken verdikleri mola sırasında içlerinden biri, “Bu akşam canım şöyle yumuşak kabuklu, güzel bir kaplumbağa çorbası istiyor!" diye inlediğinde grubun içine vahşi bir oburluk dalgası yayılmıştı. O zamana dek hiçbirinden akşam için henüz parlak bir fikir çıkmadığı için hepsi büyük bir hevesle "kaplumbağa çorbası” üzerinde karar kılmışlardı. Hem yüzlerinde hem de gözlerinde iskambil oynarken görülmeyen bir pırıltı vardı. Vahşi ve aşağılık görünümleriyle Budist hikâyelerindeki aç hayaletleri andırıyorlardı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">İçlerinden biri endişeli bir şekilde, “Kaplumbağaya mı karar verdik şimdi? İyi fikir ama ben şahsen Tokyo’da güzel bir kaplumbağa çorbası içebileceğimizden emin değilim. Ne yapsak acaba?” diye kendi kendine söylendi. Bu mırıltı herkesin az önce parlayan hevesini kırmaya yetmişti. Az önceki eski coşkuları kalmamıştı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Derken, üyelerden birisi yeni bir öneri getirdi: “Arkadaşlar, böyle bir lokantayı Tokyo’da bulamayacağımızı biliyorsunuz. Biz en iyisi bu gece trenle Kyoto ya gidelim, oradan da Kamishichiken-machi’deki Maruya’ya gideriz. Böylece yarın öğleüzeri kaplumbağamızı afiyetle yeriz.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Mükemmel bir fikir! Hemen gidiyoruz, Kyoto ya da başka bir yer, neresi denk gelirse! Kafana koyduğun yemeği yiyeceksin arkadaş! Bunun başka yolu yok!”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Rahatlamışlardı ama kabaran iştahları yüzünden mideleri feryat etmeye başlamıştı. Kaplumbağa sevdasının verdiği güçle, Kyoto’ya tangır tungur ilerleyen gece treninin sarsıntılarına göğüs gerdiler ve ertesi akşam yine trenle Tokyo’ya döndüler. Dönüş treninde kaplumbağa çorbasıyla şişmiş koca göbekleri yolun ritmine uygun olarak salıncak gibi sallanıyordu.</span></p>

  <p class="P_Current__And__Times_New_Roman__And__16pt__And__Centre_Alignment__And__Spacing_After__And__Spacing_Before"><span>3</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Her geçen gün daha da iştahlı oluyorlardı. Mercan balığı yiyip çay içmek için Osaka’ya, kirpibalığı için Şimonoseki’ye gidiyorlardı. Her seferinde 1000-1500 kilometre yolculuk yapıyorlardı. Akita balıklarının tadını özledikleri için karlar altındaki kuzey sahillerine seyahatler düzenliyorlardı. Gez gez, ye ye, zamanla dilleri dumura uğramıştı. Ne kadar höpürdetseler, ne kadar şa-pırdatsalar da artık yiyip içtiklerinden bir tat alamıyor-lardı. Yerken istedikleri zevki ve heyecanı bulamadıklarından dolayı artık onlar için yemek yemenin hiçbir anlamı kalmamış, Japon yemekleri canlarına tak etmişti. Batı mutfağına gelince; yurtdışına çıkmadan buna asla ulaşamayacaklarından emindiler. Geriye kala kala dünyanın en zengin yemeklerini içeren Çin mutfağı kalıyordu. Ama onlara göre artık Çin mutfağı bile kabak tadı vermeye başlamıştı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Anababaları ölüm döşeğinde olsa bile, gırtlaklarını düşünen tuhaf mizaçlı insanlar oldukları için endişeleri had safhaya ulaşmıştı. Arkadaşlarını etkileyecek harika, yepyeni tatlar bulabilmek ümidiyle Tokyo’daki bütün yemek mekânlarını aşındırdılar. Sıra dışı bir şey bulmak için ikinci el dükkânlarının altını üstüne getiren tuhaf koleksiyoncular gibiydiler. İçlerinden biri Ginza’da bir gece büfesinde, fasulye reçelli kek denemiş, bunun Tokyo’da bulunan en lezzetli şey olduğunu iddia ederek bu keşfini arkadaşlarına büyük bir gururla sunmuştu. Bir diğeri ise, her gün gece yarısı Karasumori’deki bir geyşa evine gelen satıcının dünyadaki en iyi Çin böreklerini sattığını söyleyerek böbürlenmişti. Ama grubun diğer üyeleri bu tür avam tatları denediklerinde, arkadaşlarının tat alma duyularının felç olduğuna karar vermişlerdi. Arkadaşları kendi hayal güçlerinin kurbanıydı. Kısacası bu insanlar son zamanlarda devamlı mideleri ile meşgul oldukları için birazcık beyinleri sulanmaya başlamıştı. Ama arkadaşının keşfine gülen bir üye kendisi yeni bir tat keşfettiği zaman azıcık farklı bile olsa aşırı derecede heyecanlanıyordu. Bunun iyi ve ya kötü olması önemli değildi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Ne yersek yiyelim, hep aynı, hiçbir gelişme yok. Bence kendimize işinin erbabı, yeni yemekler yaratan mükemmel bir aşçı bulmamız lazım.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Evet, ya dâhi bir aşçı bulalım ya da gerçekten harikulade yemek yapabilen insanlar için ödül koyalım.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Fakat dostum, ne kadar iyi olurlarsa olsun Çin böreklerine ya da fasulye reçelli Japon keklerine ödül veremeyiz. Biz, ziyafet sofralarımızda çarpıcı bir şeyler istiyoruz.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Ne kadar haklısınız! Bizim orkestra şefi gibi bir aşçıya veya müzik gibi bir mutfağa ihtiyacımız var.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Aralarında hep böyle konuşmalar geçiyordu. Artık okuyucularımızın, Ağzının Tadını Bilenler Kulübü’nün nasıl bir topluluk olduğunu ve üyelerinin nasıl bir duygusal yapı içinde bulduğunu anladıklarını sanıyorum. Hikâyemi anlatmadan önce böyle bir önsözün gerekli olduğunu düşündüm.</span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>4</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade G., kulübün en genç, en paralı ve en aylak üyesiydi. Ayrıca keskin bir mizah anlayışı, sınırsız bir hayal gücü vardı. Aralarında en sağlam mideye sahip olan da yine o idi. Hepsi topu topu beş üyeden oluştukları için, resmî bir başkana ihtiyaçları yoktu. Ama kulübün toplantı mekânı genel olarak Beyzade G.nin malikânesinin üst katı olduğu için, Beyzade doğal olarak başkan olmuştu. Dolayısıyla, nadir lezzetler keşfedip ziyafet çekmek için herkesten daha fazla çalışmak zorunda kaldı. Öteki üyeler de zaten ümitlerini her zaman en yaratıcı keşiflere imza atan Beyzadeye bağlamışlardı. Eğer birisi bir para ödülü kazanacaksa, bunun kesinlikle Beyzade olması lazımdı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Mutfakla ilgili yeni bir başarı sunacak ya da onların yorgun tat alma organlarını yeniden canlandıracak birine, hepsi seve seve bunun bedelini ödemeye hazırdı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Bir yemekler senfonisi! Müzik gibi bir mutfak!”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bu sözler Beyzade’nin aklından çıkmıyordu. Öyle bir yemek olmalıydı ki, eti eritip ruhu cennete yükseltmeli, bir kez işitince müzik gibi insanı ölünceye dek çılgınca dans ettirmeli, yedikçe yiyeceği gelirken karnı şişip “çat" diye ortadan ikiye bölünüvermeliydi. “Böyle bir yemek yaratabilirsem, büyük bir sanatçı olurum!” diye düşündü Beyzade. Sanatçı olmasa bile çılgın hayal gücünün yardımıyla zihninde binbir türlü yemek fantezisi dolaşıyordu. Uyur ya da uyanık olması hiç fark etmiyordu, o zaten hep yemek rüyaları görüyordu...</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>5</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Karanlığın içinden bembeyaz buğuların yükseldiğini gördü. Enfes bir kokuydu. Hafifçe ızgara edilmiş</span> <span class="C_Current__And__No_Bold__And__Italic">moçi</span><a id="ref_footnotebookmark_start_57_1"></a><span style=" font-size: 0.75em; vertical-align: super;"><a href="#ref_footnotebookmark_end_57_1">1</a></span> <span class="C_Current__And__No_Bold">gibi, kızarmış ördek gibi kokuyordu. Domuz yağı kokusu da olabilirdi. Pırasa, sarmısak ve soğan gibi, yahni gibi kokular saçıyordu etrafa. Buharla birlikte güçlü, ıtırlı, tatlı bir koku yükseliyordu. Gözlerini karanlığa dikmiş bakarken, buhar dolu havada sallanan beş altı nesne gördü. O havada titreyen beyaz yumuşak parça domuz yağı mıydı? Kaynanadili miydi, neydi? Hareket eden bu nesneden yere bal kıvamında bir sıvı damlamaya başladı. Damladı, damladı, damladı ve düştüğü yerde, şurubumsu parlaklıkta küçük bir kahverengi habbe oluşturdu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Solda, belki de Beyzade’nin şimdiye kadar gördüğü en iyi, en büyük deniztarağı vardı. Kabuğun üst yarısı sürekli açılıp kapanıyordu. Tamamen açılınca, içinde tuhaf bir yumuşakça göründü; ne deniztarağına ne de istiridyeye benziyordu, canlıydı ve hâlâ kıpırdıyordu. Üstü siyah ve sert görünümlüydü, aşağı taraf ise balgam gibi sümüksü beyazdı. Derken, bu yapışkan beyaz nesnenin yüzeyinde tuhaf kırışıklar oluşmaya başladı. Önce kuru eriğin buruşuk yüzeyini andıran bu kırışıklar gitgide derinleşmiş, sonunda yumuşakçanın tamamı çiğnenip tükürülmüş bir kâğıt parçası gibi sertleşmişti. Sonra bu nesne iki tarafından yengeçlerin çıkardıkları köpüklere benzer küçük baloncuklar çıkarmaya başladı. Az sonra bu kabuklu deniz yaratığının her tarafı kozalardan patlayan pamuk yumaklarına benzer balonlarla kaplanmış ve yumuşakça tamamen gözden kaybolmuştu.</span> <span class="C_Current__And__No_Bold__And__Italic">Ah evet, kaynatılıyor olmalı,</span> <span class="C_Current__And__No_Bold">diye düşündü Beyzade kendi kendine. Tam o anda deniztarağı yahnisine ya da daha başka lezzetli yemeklere ait kokular geldi burun deliklerine. Baloncuklar bir bir patlayıp erimiş, sabun gibi bir sıvıya dönüşmüş ve kabuğunun köşelerinden ılık ılık süzülüp buharlar çıkararak yere damlamıştı. Katılaşmış yumu-şakçayla birlikte kabuğun sağında ve solunda sunakların üstüne konan</span> <span class="C_Current__And__No_Bold__And__Italic">moçi</span> <span class="C_Current__And__No_Bold">keklerine benzer iki yumuşak nesne belirdi. Ama</span> <span class="C_Current__And__No_Bold__And__Italic">moçi’</span><span class="C_Current__And__No_Bold">den çok daha yumuşak görünüyorlardı ve ipeğimsi</span> <span class="C_Current__And__No_Bold__And__Italic">tofu'</span><span class="C_Current__And__No_Bold">lar</span><a id="ref_footnotebookmark_start_57_2"></a><span style=" font-size: 0.75em; vertical-align: super;"><a href="#ref_footnotebookmark_end_57_2">2</a></span> <span class="C_Current__And__No_Bold">gibi tir tir titriyorlardı...</span> <span class="C_Current__And__No_Bold__And__Italic">Bunlar herhalde kabuklan içten birbirine bağlayan kaslar olmalı,</span> <span class="C_Current__And__No_Bold">dedi Beyzade, kendi kendine. Sonra bu nesne kahverengileşmiş ve yüzeyinde küçük çatlaklar oluşmuştu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Sonunda, ortaya getirilen yiyeceklerin hepsi birlikte dönmeye başladı. Yiyeceklerin durduğu yer aniden aşağıdan yukarı doğru yükseldi. Büyüklüğü nedeniyle o kadar fark edilememişti ama burası aslında bütün yiyeceklerin konuşlandığı devasa bir dildi. Dil bütün bu yiyecekleri mağara gibi duran ağız boşluğunda durmadan karıştırıyordu. Daha sonra alt ve üst çenedeki dişler, toprağın derinliklerinden inen sıradağlar gibi yavaş yavaş birbirine doğru hareket etmeye başladı. Dişler, dil üzerinde duran yiyecekleri eziyor ve bunları çıban cerahatine benzer bir sıvıya dönüştürüyordu dil yüzeyinde. Dil, ağız boşluğunun dört duvarını zevkle yalayıp okşarken iğneli vatoz gibi dalgalanıyor, arada bir büyük kasılmalarla ağızda biriken sıvıyı boğaza yolcu ediyordu. Yine de, diş aralarına ya da derin diş kovuklarına yemek artıkları giriyordu. Bu parçacıklar karışıp birbiri üzerinde katmanlar oluşturuyor, sonra da sıkışıp kalıyorlardı. Çok geçmeden dev bir kürdan görünmüş, yiyecek parçalarını tek tek yerlerinden sökerek dilin üzerinde toplamıştı. Yeni yutulan yiyecekler muazzam bir geğirti ile ağza geri dönmüş ve dil bu sıvıyla tekrar yapış yapış olmuştu. Yiyecekler, kaçınılmaz birkaç geğirtinin eşliğinde bir daha geri dönmemek üzere tekrar tekrar mideye gönderilmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Beyzade, yemek borusunun derinlerinden çıkan geğirtilerle uyandı. Galiba dün akşam Çin lokantasındaki denizsalyangozu çorbasını fazla kaçırmıştı.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>6</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Beyzade her gece aynı rüyaları görmeye devam etti. Aşağı yukarı on gün sonra ilginç bir olay yaşadı. Tatsız bir akşam yemeğinin ardından, üyeler oturmuş can sıkıntısıyla sigara içiyorlardı. Beyzade arkadaşlarını bırakıp yürüyüşe çıktı. Amacı, sindirime yardımcı olmak değildi. Asla. Son zamanlarda gördüğü rüyaların bir tür vahiy olduğunu düşünüyordu, büyük bir buluşun eşiğinde olduğundan emindi. Aslında keşfinin bu gece gerçekleşeceğine dair içinde güçlü bir his vardı. Şehrin Surugadai bölgesindeki kendine ait malikânede kurdukları kulüp odasından kaçtığında soğuk bir kış akşamıydı ve saat dokuza geliyordu. Başında zeytin yeşili fötr bir şapka, üzerinde kalın astragan yakalı devetüyü bir kaban vardı. Elinde fildişi topuzlu abanoz bastonu, geğirtisini durdurmaya çalışarak, Imagawakoji’ye giden yokuştan aşağı inmeye başladı. Anacadde cıvıl cıvıldı ama Beyzade ne süslü eşya dolu mağazalara ne cadde boyunca sıralanan kitapçılara ne de gelip geçen insanların yüzlerine ve kıyafetlerine dönüp baktı. Öte yandan, bırakın gösterişli yerleri, en basit, küçücük bir yemek tezgâhının önünden bile geçse, burnu aynı aç köpeklerinki gibi keskinleşive-riyordu. Bütün Tokyoluların bildiği gibi, Surugadai’den Imagawakoji’ye doğru iki üç sokak aşağı iner inmez, caddenin sağında şehrin bir numaralı Çin lokantası olarak bilinen mekân görülür. Beyzade bu lokantanın önünde durunca birden burun delikleri seğirmeye başlamıştı. Beyzade için bu durum çok olağandı; hassas bir burnu olduğu için genellikle bir iki koklamayla herhangi bir lokantanın yemek mönüsünü ve kalitesini hemen anlayabiliyordu. Biraz bekledikten sonra, bastonunu sallaya sallaya Kudan semtine doğru hızla yol almaya başladığında hâlâ tevekkül içindeydi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Dar bir patikaya sapıp tam su hendeğinin yanından karanlık mahalleye girmek üzereyken ağzında kürdan, iki Çinli ona doğru yürüdüler ve omzuna sürtünerek geçip gittiler. Bilindiği gibi, Beyzade’nin tek niyeti yemek yemek olduğu için yoldan geçenlere dönüp bakmamıştı. Normal koşullarda bu iki Çinliye de dikkat etmezdi ama geçtikleri sırada</span> <span class="C_Current__And__No_Bold__And__Italic">shokoshu</span> <span class="C_Current__And__No_Bold">adlı Çin rakısının kokusu burun deliklerini yalayınca, hemen dönüp adamların yüzüne şöyle bir bakış fırlattı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade "Hım, bu iki ahbap şimdi Çin yemeği yemekten geldiklerine göre, yakınlarda bir yerde mutlaka yeni bir lokanta olmalı," diye düşünerek başını onların geldiği yöne çevirdi. Tam o anda, uzaklarda bir yerlerde çalınmakta olan bir Çin kemanı sesi geldi kulaklarına, gecenin karanlığında hasret ve hüzün yüklü bir ezgiydi bu ses.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>7</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade, Uşigafuchi Parkı’nın yanındaki hendeğin kıyısında karanlığın içinde bir süre durup dikkatle gelen müziği dinledi. Bu ses uzakta parlak ışıklarla pırıldayan Kudanzaka'dan değil, inin cinin top oynadığı sokak aralarından, Hitotsubaşi yolundaki tenha mahallelerden geliyordu. Evet, kış gecesinin dondurucu havasında titreyen bu ses tiz ve kesik kesikti. Su kuyusu çıkrığının gıcırtıları kadar keskin, gergin teller gibi incecik çıkan bu ses oradan geliyordu. Sonunda bu tiz ses doruk noktasına ulaştı ve patlayan bir balon gibi birden sönüverdi. Arkasından kopan alkış sesine bakılırsa en az on kişi olmalıydılar. Alkış çok yakın bir yerden gelmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold__And__Italic">Bir yerlerde ziyafet vardı ve Çin yemeği yeniyordu. Ama neredeydi bu mekân?</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Alkış bir süre daha devam etti. Tam bitecekken birisi tekrar alkışlamaya başlıyor, sonra güvercinlerin kanat çırpışlarını andıran bir alkış tufanı daha kopuyordu. Kıyıya çarpıp tekrar geri çekilirken büyüyen dalgalar gibiydi bu sesler. Devam eden alkış dalgalarının arasından deniz serpintisiyle hafif tıknefes olmuş heyecanlı bir kuş gibi, kemanın yeni bir ezgiye başlayan sesi duyuldu. Beyzadenin ayakları onu iki ya da üç küçük sokak ötedeki bu sese doğru yöneltmişti. Hitotsubaşi Köprüsü’ne gelmeden az önce önüne çıkan büyük evin duvarlarının yanından yürüyerek sola döndüğünde, küçük dar sokağın sonuna geldi. Terk edilmiş gibi görünen birçok dükkânın arasında Avrupa mimarisi tarzında yapılmış üç katlı bir ahşap bina yükseliyordu. Sesin geldiği yer şimdi ışıl ışıl parlayan ışıklarıyla önündeydi. Kemancı ve alkışlayan insanlar kesinlikle bu evdeydi ve büyük bir ihtimalle balkonun arkasında camlan sımsıkı kapalı duran üçüncü katın odalarından birinde yemek yiyip eğleniyorlardı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Beyzade G.nin ne müzik hakkında bilgisi ne de müziğe karşı ilgisi vardı. Hele Çin müziğinden hiç anlamazdı ama yine de balkonun altında durup kemanın sesini dinledi. Bu esrarengiz ezgi sanki yemek kokusuymuş gibi iştahını kabartıyordu. Müzikle birlikte bildiği bütün Çin yemeklerinin renkleri, kokuları, dokuları bir bir aklından geçti. Müzik hızlanıp da, teller var gücüyle şarkı söyleyen bir genç kız gibi tiz sesler çıkarmaya başlayınca, Bey-zade’nin aklına nedense iskorpit balığının parlak kırmızı renkleri ve keskin tadı gelmişti. Müzik, ağlaya ağlaya yorulan bir insanın sesi gibi tok, kalın ve dokunaklı bir hale gelir gelmez, Beyzadeye hemen ağır ateşte pişmiş, her lokması tat alma organlarının köküne kadar işleyen denizhıyarı çorbasını hatırlatmıştı. Son alkış tufanı koptuğunda ise kafasında önce Çin mutfağının en güzel tatları canlanmış, sonra da boş kâseler, balık kılçıkları, Çin işi kaşıklar, fincanlar ve yağ lekeli masa örtüleri resmî geçit yapmıştı gözlerinin önünden.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span><span class="C_Current__And__No_Bold">8</span></span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Beyzade G. defalarca dudaklarını yaladı, ağzında biriken tükürükleri yuttu ama midesinin derinliklerinden yükselen yeme ihtiyacı dayanılmaz hale gelmişti. Tokyo’daki bütün Çin lokantalarını bildiğini sanıyordu, fakat ya bu karşısındaki bina? Ne zamandır buradaydı acaba? Keman sesini takip ederek burayı keşfetmesi herhalde karmik bir kader olmalıydı. Öyleyse buranın yemekleri en azından bir kez tadılmaya değerdi. Ayrıca, burada daha önce hiçbir yerde karşılaşmadığı türden bir hüsnü kabul göreceğine dair bir his vardı içinde. Böyle düşününce, birkaç dakika öncesine kadar tıka basa dolu hissettiği midesi birden çekmiş, açlık hissiyle kasılmış, karnının üstü davul derisi gibi gerilivermişti. Bütün vücudu, ordusuna hücum emri vermek üzere olan eski bir samuray komutanı gibi tir tir titriyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_1_CLOSEPAR__2"><span class="C_Current__And__No_Bold">Beyzade kapıyı açıp içeri girmek istedi ama kapının sımsıkı kapalı, hatta içeriden kilitlenmiş olduğunu anlayınca düş kırıklığına uğradı. Bir lokantaya ait olduğunu düşündüğü kapı tokmağına elini koyduğunda kapının üzerinde "Çe-Çiyang Köşkü’’ yazan tabelayı fark etti. Oldukça yıpranmış duran ahşap tabelanın üstündeki siyah yazıların da epey yağmur yediği belli oluyordu. Tipik Çin alfabesi ve kalın çizgilerle yazılan harfler solduğu için köşkün adı zor okunuyordu. Beyzade’nin aklı fikri yemekte olduğundan tabelayı fark edememesi normaldi ama binanın dış görünümüne azıcık dikkat etseydi, buranın lokanta olmadığını pekâlâ anlayabilirdi. Şayet burası Kanda’daki ya da Yokohama Çin Mahallesi’ndeki Çin lokantalarına benzer bir yer olsaydı, dükkânın önünde iri dilimler halinde kesilmiş domuz etleri, kızartılmış bütün tavuklar, kurutulmuş denizanaları, tütsülenmiş etler bulunur ve kapısı ardına kadar açık dururdu. Ama buranın hem sokağa bakan giriş katının kapısı, hem de pencereleri kapalıydı. Üstelik kapısı camdan değil boyalı ahşap lambriden yapıldığından dolayı, içeriyi görmek mümkün değildi. Üçüncü kattan sesler geldiği için sadece burada hayat belirtisi vardı, ikinci katın pencereleri tamamen karanlıktı. Yalnız, girişin üzerindeki saçakların arasından dışarı sızan loş ışık belli belirsiz bir şekilde tabelayı aydınlatıyordu. Tabelanın karşısında bir zil vardı ve üzerinde İngilizce olarak "Gece Zili” yazılıydı. Ayrıca kartvizit boyutundaki beyaz bir kâğıt parçasının üstünde de Japonca olarak yazılmış “İş için gelenlerin bu zile basması rica olunur” ifadesi yer alıyordu. Bununla birlikte, buradaki yemekler için Beyzade’nin ne kadar içi giderse gitsin zili çalmaya bir türlü cesaret edemiyordu. Bu ”Çe-Çiyang Köşkü”, o bölgeden gelip Japonya’da yaşayan Çinliler için kurulmuş bir kulüp olmalıydı. Uluorta içeri dalıp elâlemin ziyafetine ortak olmak isteyemezdi. Yüzünü metal kapıya yaslamış öylece dikilirken kara kara bunları düşünüyordu.</span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>9</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Mutfak girişte olmalıydı. Metal kapının kenarlarındaki çatlaklardan</span> <span class="C_Current__And__No_Bold__And__Italic">dim sum</span><a id="ref_footnotebookmark_start_57_3"></a><span style=" font-size: 0.75em; vertical-align: super;"><a href="#ref_footnotebookmark_end_57_3">3</a></span> <span class="C_Current__And__No_Bold">gibi hafif yiyecekleri buğulamakta kullanılan ahşap buhar tencerelerinden etrafa hoş kokular yayılıyordu. Beyzadenin yüzü, içeride bir köşeye sinmiş fakat mutfakta hazırlanan balığı kapıp kaçmak için fırsat kollayan kedilerinkinden farksızdı. Mümkün olsaydı Beyzade memnuniyetle kedi şekline girer, eve dalıp bütün kullanılmış tabak, çanak, kap kacak, kâse ne bulursa gizlice yalardı. Ama şu anda kedi olarak doğmadığına yanmanın zamanı değildi. Üzgün bir şekilde “şak” diye damak çatlatarak dudaklarını yaladı ve istemeyerek kapıdan uzaklaştı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Buradaki yemekleri tadabilmenin bir yolu yok mu acaba?” diye kendi kendine söylenirken üst kattan keman ve alkış sesleri yağıyordu. Böyle bir yeri nasıl bırakıp gidebilirdi? Gerçekten de gitmek çok zor geldiği için aşağıdaki dar sokakta bir ileri bir geri volta atmaya başladı. Buranın bir lokanta olmadığını anladığı andan itibaren, oradaki yemeği tatma tutkusu dayanılmaz bir şekilde alevlenmişti. Onun amacı şehrin alakasız bir bölgesinde beklenmedik bir tat keşfederek kulüp üyelerini etkilemek değildi. Asıl olay, buranın Çe-Çiyang bölgesinden gelen Çinlilerin kulübü olmasıydı. İnsanlar bu kulüpte anavatanlarındaki gelenekleri takip ediyor ve bu çılgın müzik eşliğinde</span> <span class="C_Current__And__No_Bold__And__Italic">gerçek</span> <span class="C_Current__And__No_Bold">Çin yemeklerinin tadını çıkarıyorlardı. İşte asıl ilgisini çeken buydu. Kendisinin de kabul ettiği gibi şimdiye dek hiç gerçek Çin yemeği tatmamıştı. Tokyo ve Yokohama'daki lokantalarda, güya Çin yemekleri denemişti; ama bunların hepsi alakasız malzemelerle yarı Japon usulü hazırlanan yemeklerdi. Çin’e seyahat edenler orada sunulan yemeklerin tamamen farklı olduğunu söylüyorlardı. Zaten uzun zamandır Ağzının Tadını Bilenler Kulübü’nün üyeleri için hayalini kurduğu en iddialı mutfağın Çin mutfağı olduğunu düşünüyordu. Şayet bu, Çe-Çiyang Köşkü gibi Çin yaşam tarzını bütünüyle sergilendiği bir yerse, aradığı kutsal kâseye</span><a id="ref_footnotebookmark_start_57_4"></a><span style=" font-size: 0.75em; vertical-align: super;"><a href="#ref_footnotebookmark_end_57_4">4</a></span> <span class="C_Current__And__No_Bold">ulaşmış olabilirdi. Üst kattaki masaların üstünde yıllardır yaratmaya çalıştığı şaheserleri ve onların görkem saçan göz kamaştırıcı lezzetlerini hayal etti. Çin kemanı eşliğinde buram buram lüks ve zevk kokan bir tatlar orkestrası, odayı dolduran misafirlerin ruhlarına nüfuz ederek onları mest edecekti. Beyzade Çin'deki Çe-Çiyang bölgesinin, en iyi yemekleri yapmak için en zengin malzemelere sahip olduğundan emindi. Ne zaman Çe-Çiyang kelimesini duysa, Po Lo-t’ien ve Su Tung-p’o’nun şiirleriyle ün kazanan Batı Gölü kıyılarındaki doğal güzelliği ve onun mistik âlemini hatırlardı. Burası ayrıca Sungari denizlevreği ve Tung-p’o’ usulü soyalı domuz göbeğinin en iyi yapıldığı yer olarak ünlenmişti.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>10</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_5_CLOSEPAR__1"><span class="C_Current__And__No_Bold">Tam otuz dakikadır saçakların altındaydı. Tat alma duyularının zirvede gezindiği bir sırada ikinci kattan birinin yavaş yavaş inmekte olduğunu duydu. Az sonra karşısında yalpalayan bir Çinli belirdi. Herhalde çok sarhoş olmalıydı ki, geçerken sendeleyerek Beyzade’nin omzuna çarptı. “Ah!” diye bir çığlık attıktan sonra hemen arkasından Çince bir şeyler söyledi; herhalde özür diliyor olmalıydı. Daha sonra Beyzade’nin Japon olduğunu fark edince, Japonca konuşmaya başladı ve tane tane "Özür dilerim,” diyebildi. Başında Tokyo İmparatorluk Üniversitesi öğrencilerinin kepi bulunan, otuzuna yaklaşmış iriyarı bir adamdı. Çinli özür diledikten sonra, sanki Beyzadeyi bir yerden tanıyormuş da onu böyle alakasız bir yerde gördüğünden dolayı çok şaşırmış gibi bir müddet kuşkuyla ona baktı. Beyzade hemen duruma müdahale etti:</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_5_CLOSEPAR__1"><span class="C_Current__And__No_Bold">“Hayır, hayır, bayım. Asıl özür dilemesi gereken biri varsa o da benim. Bendeniz Çin yemeklerine bayılırım. İçeriden gelen kokular öyle nefisti ki kendimden geçtim! Burada baygın vaziyette dikilip bu harika mekânın tadını çıkarırken vakit nasıl geçti hiç farkına varmadım!” Beyzade’nin dudaklarından doğal olarak dökülüveren bu açık yürekli itiraflar adamın çok hoşuna gitmişti. Normal koşullarda Beyzade asla böyle bir şey yapmazdı; ama konu “mide ilmini” ilgilendiren cinsten olunca akan sular duruyordu ve ona her türlü yol mubah oluyordu. Beyzade bunu herhalde çok komik bir şekilde söylemiş olmalıydı ki, bunu duyan kepli öğrencinin şişko göbeği gülmekten hopur hopur hoplamaya başladı. Beyzade bastırdı:</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_5_CLOSEPAR__1"><span class="C_Current__And__No_Bold">“Evet bayım, ağız tadıyla güzel yemekler yiyebilmek inanın benim için dünyanın en büyük mutluluk kaynağıdır. Ayrıca Çin mutfağının üstüne dünyada başka mutfak tanımıyorum!”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_5_CLOSEPAR__1"><span class="C_Current__And__No_Bold">Bunu duyan Çinli, “Ha ha ha!” diye kahkahalarla gülmeye devam etmişti. Beyzade konuşmayı sürdürdü:</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_5_CLOSEPAR__1"><span class="C_Current__And__No_Bold">“Ben aslında Tokyo’da mevcut olan bütün Çin lokantalarını tek tek denedim ve buralarda neyi öğrendim biliyor musunuz? Asıl istediğim şeyin lokanta yemeği olmadığını! Evet, artık bunu anlamış bulunuyorum. Çin yemeği dediğin öyle uyduruk bir şey olmamalı; hakiki olmalı, aynen burada olduğu gibi sadece Çinliler için onların damak zevkine göre hazırlanmalı. Ne dersiniz? Belki çok ileri gidiyorum ama affınıza sığınarak sizden rica edecek olursam aranıza katılıp buradaki yemeklerden tatmama izin verir misiniz? İsterseniz size kendimi tanıtayım...” diyerek çantasından bir kartvizit çıkardı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Aralarında geçen bu konuşma üst kattaki misafirlerin ilgisini çekmişti. Birbiri ardından beş altı kişi aşağı inerek Beyzade’nin etrafını çevirdiler. Diğerleri ise pencereyi yarıya kadar açarak kafalarını aşağı uzatmışlardı. Saçakların altındaki karanlık sokak birdenbire binanın içinden gelen ışık seliyle aydınlanmış, Beyzade ağır paltosu, tombul kırmızı yanakları ve heybetli endamıyla pırıl pırıl ortaya çıkıvermişti. Ne kadar ilginçtir ki, etrafını saran birçok Çinlinin de onun gibi tombul yanakları vardı ve Beyzade’ye sırıtırlarken bu şişko yanaklar ayna gibi parlıyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Sonunda üçüncü katın penceresinden birisi kafasını uzatmış, "Tamam bayım, tamam! Lütfen hiç çekinmeden içeri girin, size adam gibi bir Çin yemeği yedirelim!” demişti. Bunun üzerine yukarıdaki ve aşağıdaki odaların hepsinde bir alkış ve kahkaha tufanı koptu.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>11</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Etrafındaki adamlardan biri Beyzade'yi baştan çıkarmak istercesine, "Buradaki yemeklerin üstüne yoktur, lokanta yemeklerine filan benzemez. Hani</span> <span class="C_Current__And__No_Bold__And__Italic">yeme de yanında yat</span> <span class="C_Current__And__No_Bold">derler ya, işte öyle! Bir yiyin, zevkten dört köşe olacaksınız!” dedi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Hadi bayım hiç çekingen davranmayın ve gidin yemeğinizi yiyin!” Gruptaki herkes sarhoştu ve neşeli neşeli konuşurlarken nefesleri keskin bir şekilde pirinç rakısı kokuyordu. Her şey ona bir rüya gibi geldiği için Beyzade bayağı şaşırmıştı. Şaşkınlığı geçer geçmez hemen kalabalığın arasına daldı. Dışarıdan zifiri karanlık görünen metal kapının arkasındaki odayı üstünde boncuklu püsküller asılı parlak bir lamba aydınlatıyordu ve yere bu püsküllerin gölgesi vurmuştu. Sağ taraftaki rafın üstünde yeşil erikler, hünnaplar, tropik longanlar, mandalinalar ve çeşitli konserve yiyecekler vardı. Rafın yanında derisi hâlâ üstünde duran kalın parçalı domuz filetoları ve domuz butları asılıydı. Tüyleri dikkatle ütülendiği için derisi bir kadınınki kadar yumuşak, beyaz ve iç gıcıklayıcıydı. Karşı duvarda güzel bir Çinli kadının taşbaskı posteri vardı. Yan taraftaki duvara yerleştirilen küçük bir pencereden içeri sağanak sağanak akan duman ve yemek kokuları zaten küçük olan odanın havasını iyice yoğunlaştırıyordu. Mutfak hemen bu pencerenin arka tarafında olmalıydı, Beyzade öyle tahmin etmişti. Zaten bunlara dikkatle bakacak kadar vakti olmamış, içeri girer girmez birisi onu hemen ikinci kata çıkan dik merdivenlere yönlendirmişti. Bu kat çok tuhaf düzenlenmişti. Merdiveni çıkınca, bir tarafı beyaz sabit bir duvar, diğer tarafı ise maviye boyanmış ahşap bir ara duvardan oluşan dar bir koridorda bulmuştu kendini. Yüksekliği yüz seksen santimi bulan ara duvar ile tavanın arasında aşağı yukarı bir metre kadar mesafe vardı. Koridorun uzunluğu ise yaklaşık altı metreydi. Koridora her iki metrede bir küçük kapı boşlukları yerleştirmişlerdi. Her üç kapının girişinde de ancak derme çatma tiyatrolarda sahneye çıkmak için kullanılan cinsten keten perdeler asılıydı ve kirden matlaştıkları için perdelerin beyazlığı neredeyse kaybolmuştu. Beyzade bu kata gelince ortadaki perde aralanmış, içeriden genç bir kadın başını dışarı uzatmıştı. Tombul değirmi suratı, kireç gibi beyaz yüzü, kocaman gözleri, kısacık burnuyla Pekinli bir dilbere benziyordu. Kaşlarını çatıp şüpheli gözlerle Beyzadeyi şöyle bir süzer süzmez parlak altın dişlerini göstererek dudaklarını büzdü ve yere bir karpuz çekirdeği tükürdükten sonra kafasını perdeden içeri çekti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“Bu kadar küçük bir mekânı neden bölmelere ayırmışlardı? Perdenin arkasındaki kadın ne yapıyordu acaba?” Beyzade hızla üçüncü kata çıkan merdivenlere doğru yönlendirilirken bu tür soruları düşünmeye pek vakti olmamıştı.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>12</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Bu arada alt kattaki mutfaktan gelen duman, baca vazifesi gören dar merdivenlerden yukarıya yükselirken Beyzade’yi arkadan takip ediyor, hatta üçüncü katın tavanına kadar ulaşıyordu. Merdiven boyunca dumanların içinde baştan ayağa tütsülendiği için bütün vücudunu Çin usulü hazırlanmış et fümesi gibi hissetmeye başlamıştı. Ama girdiği oda sadece mutfaktan gelen is kokusuyla değil, sigara dumanı, parfüm, buhar, karbondioksit ve buna benzer pek çok farklı kokularla doluydu. Odadaki hava öyle ağırdı ki içerde oluşan kül rengi sis yüzünden neredeyse göz gözü görmüyor, insanların yüzleri belli olmuyordu. Dışarıdaki o karanlık dar sokaktan buraya girdiğinde Beyzade'nin fark ettiği ilk şey içerinin ağır havası ve odadaki rutubet oldu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Onu buraya getiren öğrenci, grubun arasından öne çıkıp özellikle Japonca olarak, “Beyler, sizlere Beyzade G.yi takdim ediyorum!” diye bağırdı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Beyzade hemen toparlanarak şapkasını ve ceketini çıkardı. Çıkarmasıyla birlikte hemen etraftan beş altı el uzandı; şapka ve ceket kapılarak başka bir yere taşındı. Sonra adamlardan biri Beyzade’yi elinden tutup masalardan birinin önüne götürdü. O zaman çok büyük bir odada bulunduğunu ve bu odanın ikinci katta olduğu gibi küçük hücrelere ayrılmadığını fark etti. Odanın ortasında iki büyük yuvarlak masa vardı ve her masanın etrafında aşağı yukarı on beş kişi oturuyordu. Ortaya kocaman güzel bir kâse yerleştirilmişti. Herkes kaşıklarını daldırarak, yemek çubuklarını batırarak bu kâseye saldırıyor, midelerini doldurmak için adeta birbiriyle yarışıyordu. Beyzade yemeği sadece bir ya da iki kez görebilmişti. Kâselerden birindeki çorba öyle koyuydu ki sulandırılmış balçıktan farksızdı. İçinde de bütün olarak kaynatılmış bir domuz cenini vardı. Hayvan normal şeklini korumuştu ama derinin altından ortaya çıkan yumuşak, süngerimsi dokudan dolayı hayvan pişmiş domuzdan ziyade haşlanmış balık köftelerine benziyordu. Ayrıca uzun süre kaynaya kaynaya hem derisi hem de gerisi jöle gibi yumuşak bir hale geldiği için en ufak bir kaşık darbesi bile keskin bir bıçak gibi kocaman bir parça koparabiliyordu. Beyzade izlerken, her taraftan saldırıp yemekten parçalar koparan kaşıklar, domuzcuğun orijinal şeklini dıştan içe doğru değiştirmişti. Sanki bir sihirbazlık numarası seyreder gibiydi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Diğer masadaki kâsede kırlangıç yuvası çorbası vardı. İnsanlar durmadan yemek çubuklarını batırıp jöle gibi olmuş kuş yuvasından parçalar koparıyorlardı. Ebabil kuşu yuvasının yüzdüğü çorbanın beyazlığı olağanüstüydü. Beyzade şifalı "kayısı suyu” karışımı hariç, Çin yemekleri tecrübelerinin hiçbirinde bu kadar beyaz bir sıvı görmemişti ama Çin’e gidenlerden orada bir çeşit “süt çorbası” yediklerini duymuştu; acaba bahsedilen çorba bu muydu?</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>13</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Ancak, Beyzade’yi buyur ettikleri masa, bu iki masadan biri değildi. Odanın duvarları boyunca Zen Tapınakları’ndaki meditasyon salonlarında olduğu gibi yüksek platformlar vardı ve insanlar buralara konan sandal ağacından yapılmış küçük masalar etrafında oturuyorlardı. Bazıları yere ya da ipek minderlerin üzerinde oturmuş, pirinç nargilelerden tütün içiyor, Ching-te-chen yapımı fincanlardan çaylarını yudumluyorlardı. Hepsi umursamaz bir sessizlik içindeydi. Bir yandan uyuklarken bir yandan da yorgun gözlerle dalgın dalgın ortadaki masalarda olup bitenleri izliyorlardı. Ama hiçbiri hasta, keyifsiz ya da kılıksız değildi. Hepsi boylu poslu, yakışıklı, turp gibi adamlardı; sadece ruhsuz görünüyorlardı, o kadar.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Eveeet, anlaşıldığı kadarıyla bu güruh tıkınmayı bitirip şimdi gevişe geçmiş. Uykulu hallerine bakılırsa, yemeği biraz fazla kaçırmış gibiler.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Aslında bu mahmur bakışlar Beyzadeyi çok kıskandırmıştı. Çünkü bu şiş göbekler, aynen haşlanmış domuz çorbasındaki kemikler ve sakatatlar gibi midede lapa haline gelmiş bir sürü güzel lezzetlerle doluydu. Ezkaza birisi çıkıp da göbeklerinde bir delik açsa, dışarı fırlayan kan ya da bağırsaklar değil kâselerde gördükleri Çin yemekleri olurdu. Yüzlerindeki doymuş, kayıtsız ifadeye bakılırsa, bu adamlar yemekten çatlasa bile yine de böyle istifini bozmadan oturmaya devam edebilirlerdi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade de dahil olmak üzere, Ağzının Tadını Bilenler Kulübü’nün üyeleri birkaç kez doyum noktasını aşmasına aşmışlardı ama hiçbir zaman burada toplanan insanların yüzlerinden okunan bu büyük tatmin mertebesine ulaşamamışlardı... Beyzade buna yanıyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Önlerinde şöyle bir arz-ı endam etti ama onlar hiç oralı olmadılar. Bu davetsiz misafire karşı ne bir şüphe belirtisi gösterdiler ne de kuru bir</span> <span class="C_Current__And__No_Bold__And__Italic">hoş geldin</span> <span class="C_Current__And__No_Bold">için yeşil ışık yaktılar. Aramızda bir Japon varmış, yokmuş; varsa ne işi var diye merak bile etmediler.</span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>14</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Sonunda, ona yol gösteren adam, solda bir köşede duvara yaslanmış oturan bir beyefendinin önünde onu durdurdu. Bu arkadaş da küp gibi yemiş, sigara içmeye koyulmuştu. Gözleri ifadesiz, bomboş ve ardına kadar açıktı. Şişmandı ama yaşına göre genç görünen, kırkına yaklaşmış bir adamdı. Belli ki bu yemek kulübünün en kıdemlisi oydu. Diğerlerinin çoğu Batılı kıyafetler giyinmişken, onun üstünde sadece sincap kürklü siyah satenden bir Çin elbisesi vardı. Ama Beyzadenin asıl dikkatini çeken bu adam değil onun sağında ve solunda oturan iki güzel kadındı. Birinin sırtında, açık yeşil bir zemin üzerine, enli, koyu yeşil şeritleri olan bir kaftan vardı ve kısa pantolonu bunlarla uyum içindeydi. Açık pembe ipek çoraplı narin ayaklarının üstündeki mor saten terlik çok zarif simli kanaviçelerle işlenmişti. Sağ ayağını sol dizinin üstüne atmış, bir sandalyede oturuyordu. Ayakları öyle küçük ve büyüleyiciydi ki kızların kimonolarının göğsünde taşıdıkları küçük aksesuar cüzdanlara benziyordu. Önden ikiye ayrılmış parlak siyah saçları, kaşlarının üzerine kargıdan yapılmış bir güneşlik gibi dökülüyordu. Buklelerinin arasından, meşe palamudu kadar küçük görünen kulakmemelerinden yeşim küpeler sarkıyordu ve bu küpeler sallandıkça etrafa ılık ılık yeşil ışıklar saçıyordu. Beyzade'nin az önce duyduğu müziği çalan bu kadın olmalıydı. Bilezikli sol eliyle tutup dizlerinin üstüne koyduğu Çin kemanıyla, Tanrıça Benzaiten’in</span><a id="ref_footnotebookmark_start_57_5"></a><span style=" font-size: 0.75em; vertical-align: super;"><a href="#ref_footnotebookmark_end_57_5">5</a></span> <span class="C_Current__And__No_Bold">resimlerinden farksızdı. Kadının yüzü de yeşim taşı gibi soluk ve pürüzsüzdü. Yuvalarından fırlayacakmış gibi duran büyük kara gözlerinin ve hafifçe burnuna doğru kıvrık kırmızı üst dudağının gizemli bir cazibesi vardı. Ama en güzel tarafı dişleriydi. Arada bir sağ üst köpek dişinin arasındaki boşluğa kürdan sokup dişetleri-ni ortaya çıkartıyor, sonra da alt ve üst dişlerini şıkırdatıyordu. Böyle yaptığına göre bunun amacı o şahane dişleri göstermek olmalıydı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Öteki kadın biraz daha uzun yüzlüydü ama o da çok güzeldi. Belki de üzerindeki şakayık desenli koyu kahverengi elbisesi ve yakasındaki inci broş sayesinde teninin beyazlığı daha da ortaya çıkmıştı. O da devamlı dişleriyle caka satıyordu. Elinde bir kürdan vardı. Kürdanla dişlerini kurcalarken devamlı parmaklarından birinin üstünde beş altı minik zil sallanan altın yüzüklü sağ elini kullanıyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzadeyi bu insanların önüne getirdiklerinde, kadınların ikisi de onu sanki hiç fark etmemişçesine sırtını döndü ama bu arada ortalarında oturan adamla birbirlerine kaş göz etmişlerdi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade’yi oraya kadar getiren adam, “Efendim, Chen Bey bizim başkanımızdır,” diyerek giriş yapmış, sonra da çok hızlı bir Çinceyle birtakım mimikler yaparak bir şeyler söylemeye devam etmişti. Başkan ne olumlu ne olumsuz bir tepki vermiş, sadece esnemek üzereymiş gibi bakarak sessizce göz kırpmakla yetinmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Ama sonunda ufak bir tebessümün ardından konuşmaya başladı: “Siz Beyzade G.siniz değil mi? Güzel... Burada herkesin sarhoş olduğunu biliyorsunuz. Yaptıkları bütün edepsizlik bu yüzden. Çin yemeğinden hoşlanıyorsanız, size bunları başka bir zaman ikram etmekten büyük zevk duyarız. Ama şu anda burada bulunan yemekler pek iyi değil. Ayrıca mutfak da bu gece için kapandı. Kusura bakmayın ama sizden gelecek partimize katılmanızı rica edeceğim.” Cevabı gayet açık ve isteksizdi.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>15</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Aman efendim ne demek! Benim için özel bir şey hazırlamanıza gerek yok! Bunu istememeliyim biliyorum ama bu gece artan yemeklerden denememe izin verirseniz minnettar olurum. Böyle bir şey yapmanız mümkün mü acaba?”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Şayet adam azıcık daha sevecen, uyumlu bir tutum takınsaydı, Beyzade seve seve dilenciler gibi daha fazla ısrar edebilirdi. Masalarda yenenleri gördükten sonra iki lokma yemeden bu mekândan gitmeyi asla istemiyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Ah dostum, insanlarımızın ne kadar obur olduğunu görüyorsunuz, geriye bir şey bıraktıklarını hiç sanmıyorum. Ancak artıklarımızı ikram etmenin size karşı çok saygısız bir davranış olacağını düşünüyorum. Buranın başkanı olarak, böyle bir şeye asla izin veremem.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Başkan konuştukça kaşlarındaki memnuniyetsizlik ifadesi derinleşmiş ve Beyzade’nin yanında duran kişiye kesin talimatını vermişti. Bunu da alaycı bir şekilde çenesiyle Beyzadeyi göstererek vurgularken Atın şu Japon’u dışarı!” der gibiydi. Diğer adam mahzunlaşmış, mazeret olarak bir şeyler söylemeye çalışıyordu ama başkan mağrur bir şekilde oturmuş, burnundan solurken, hiçbir şeyi kabul etmeye niyetli görünmüyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade, başkandan gözlerini ayırıp masaya bir göz atınca masalara konacak iki yeni kâseyi getirmekte olan iki garson gördü. Leğen büyüklüğündeki yuvarlak, ince çinilere konmuş kehribar renkli çorbalar, çalkalandıkça buharlar çıkarıyor, köşelerinden taşmak üzereymiş gibi duruyordu. Kâselerden birinde simsiyah oluncaya kadar kaynatılmış, ciğer renkli, sümüklüböcek gibi yapış yapış duran büyük bir şey vardı ve o ince Çin porseleninin içinde hâlâ kaynıyordu. Sonunda masanın ortasına konduğunda, masadakilerdcn biri kalkarak</span> <span class="C_Current__And__No_Bold__And__Italic">shao-hsing</span><a id="ref_footnotebookmark_start_57_6"></a><span style=" font-size: 0.75em; vertical-align: super;"><a href="#ref_footnotebookmark_end_57_6">6</a></span> <span class="C_Current__And__No_Bold">şarabıyla dolu kadehini kaldırdı, bunun üzerine Beyzadc'nin masasında oturanlar da kalkarak kadehlerini hep beraber kafaya diktiler. İçmeyi bitirdikleri anda hemen kaşık ve yemek çubuklarını kaparak önlerindeki çorba kâselerine saldırdılar. Beyzade bunları nefes nefese izliyor, uğradığı hayal kırıklığından kendini boğuluyormuş gibi hissediyordu.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>16</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Başkandan azarı yiyen Çinli kafasını kaşıyarak, “Vallahi ne söyleyeceğimi bilemiyorum. Çok özür dilerim. Gördüğünüz gibi başkan izin vermiyor,” dedi ve Beyzadeyi çıkış kapısına doğru götürdü. “Aslında bizim kabahatimiz. Hepimiz öyle sarhoştuk ki, sizi zorla sürükleyerek buraya kadar getirdik. Başkanımız kötü bir insan değil ama işte böyle bazen etrafındakilere güçlükler çıkartıyor.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“Hayır, efendim, hayır! Ne münasebet! Asıl ortalığı karıştıran benim; fakat hâlâ başkanın bana niçin izin vermediğini bir türlü anlayabilmiş değilim. Bu kadar güzel bir yemek şölenini gözlerimle gördükten sonra, böyle bir şölene katılamamak gerçekten çok üzücü. Yani diyorum kendi kendime, başkanın iznini almak gerçekten şart mı?”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“Evet efendim, evet! Bu binadaki her şeyden o sorumludur...” Adam bunları söyledikten sonra, sanki etrafta birinin dinlemekte olduğunu kontrol etmek istercesine etrafına bakındı. O sırada, ikisi de koridorda merdivenin başmdaydılar. "Galiba sizden şüphelendi. Mutfağın kapalı olduğu doğru değil. Bakın, hâlâ arı gibi çalışıyorlar gördüğünüz gibi." Gerçekten de, o sırada aşağıdaki katlardan bulut bulut mis gibi dumanlar yükseliyordu üst katlara. Birileri yağlı tavada cazır cazır bir şeyler kızartıyordu. Duyduğu ses havai fişeklerden farksızdı. Koridorun her iki yanındaki duvarların üstünde hâlâ paltolar asılıydı. Hiç kimsenin yerinden kımıldamaya niyeti yoktu anlaşılan.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">'"Demek, başkan benim şüpheli bir tip olduğumu düşünüyor, ha? Adamı kınayamam, gayet normal bir durum. Hiç işim gücüm yokken adamın mekânına gelip arka sokaklarda, binanın önünde volta atıyorum. Kim olsa şüphelenir. Bunu niçin garip karşılıyorum, biliyor musun? Benim de kendime göre sebeplerim var, ama ben izah etmeden bunu kimse anlayamaz. Bakın size izah edeyim: Biz, bir zaman evvel ‘Ağzının Tadını Bilenler Kulübü’ denen bir dernek kurduk.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Ne? Neyin tadının bilenler kulübü dediniz?” Adam başını bir yana eğerken şaşkınlıktan donakalmıştı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Ağzının Tadını Bilenler Kulübü dedim, anlıyor musunuz? Yani, siz Oburlar Kulübü de diyebilirsiniz. Buna İngilizcede The Gastronomer Club deniyor."</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Yaaa, öyle mi? Şimdi anladım, evet," derken dostane bir şekilde tebessüm ederek başıyla anladığını tasdik ediyordu adam.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“Yani sizin anlayacağınız, bizim kulübümüz, kendini maddi ve manevi olarak güzel yemeklere adamış olan insanlar için kurulmuştur. Üyelerimizin hepsi, her gün ama her gün mutlaka güzel bir şey yemek zorundadırlar. Yiyemezlerse, kahrolurlar. Fakat son zamanlarda elimizdeki bütün malzemeleri bitirdik ve hepimiz sudan çıkmış balığa döndük. Ne yapacağımızı bilemiyoruz. Her gün hepimiz teker teker Tokyo şehrine dalıyor, özel yemek avına çıkıyoruz. Fakat görebildiğiniz kadarıyla, artık bu şehirde olağanüstü ya da sıra dışı diyebileceğimiz hiçbir şey kalmadı. Bugün de yine öyle oldu. Etrafta hafiye gibi dolaşırken sizin mekânınızı keşfettim. Sokağa geldiğimde, burayı sıradan bir Çin lokantası zannetmiştim. Gördüğünüz gibi, ben öyle şüpheli, insanların kafasında kuşku uyandıran bir insan değilim. Size verdiğim kartımın üstündeki isim gerçekten şahsıma aittir. Fakat benim büyük bir kusurum var: İş yemeğe gelince kontrolümü kaybedip zıvanadan çıkıyorum, bende aklıselim denen bir şey kalmıyor."</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>17</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Çinli, kendini anlatmanın samimi telaşı içinde olan Beyzade'nin yüzüne bakarken, "Bu adam deli galiba!" diye düşünüyordu. Uzun boyluydu, yakışıklıydı -belki de içkiden dolayı- al al olan yanaklarıyla otuz civarında gösteren dürüst bir adama benziyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“Ben sizden zerre kadar şüphelenmedim, efendim,” dedi Çinli. “Bizler, yemek yemek için yukarıda yan yana gelmiş insanlar olarak sizin duygularınızı gayet iyi anlıyoruz. Biz kendi derneğimizin adına ‘Ağzının Tadını Bilenler Kulübü’ demiyoruz; ama burada toplanışımızın sebebi aynı: nefis yemekler yemek. Biz de sizin gibi ‘mide erbabıyız’ ve ağzımızın tadını biliriz." İşte o anda Çinli, Beyzade nin elini hararetli bir şekilde sıkmış, gözlerinde anlamlı bir pırıltıyla konuşmaya devam etmişti: “Ben iki üç yıl Amerika ve Avrupa’da yaşadım. Burada öğrendiğim bir şey var: Dünyanın neresine giderseniz gidin, hiçbir mutfak Çin mutfağıyla aşık atamaz. Abartmıyorum. Çinliyim diye de söylemiyorum. Gerçek bir ‘mide erbabı' olarak bana hak vereceğinizi düşünüyorum; hatta bundan eminim. Siz bana, kulübünüzden bahsettiniz ve ben de size inandım. Şimdi ben de size bunun karşılığında kendi kulübümüz olan bu mekân hakkında bir şeyler söylemek istiyorum. Burada sunulan yemekler, gerçekten buraya özgü ve çok özeldir. Masalarda gördüğünüz yemekler sadece bir</span> <span class="C_Current__And__No_Bold__And__Italic">entre</span><span class="C_Current__And__No_Bold">, yani akşam yemeğinin bir başlangıcıydı. Asıl ziyafet ondan sonra geliyor."</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Çinli bunları söyledikten sonra, dikkatle Beyzadenin yüzünü süzmüş, sözlerine nasıl tepki vereceğini anlamaya çalışmıştı. Ama öte yandan, anlattıklarının onu çileden çıkardığını da tahmin edebiliyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Doğru mu söylüyorsunuz, size inanabilir miyim? Yoksa akşam akşam benimle dalga mı geçiyorsunuz?’’ Beyzade bunları söylerken suratı değişmiş ve gözlerine avının izini koklayarak süren bir av köpeğinin bakışları yerleşmişti. “Eğer söyledikleriniz gerçekse, sizden bir şey daha rica etmeme izin verin lütfen! Böyle güzel yemeklerden bahsettikten sonra, beni kapıya koymanız hiç insani bir davranış değil. Hatta çok zalimce! Lütfen şimdi gidin, başkanınıza bir kez daha izah edin: Ben şüpheli bir şahıs değilim, casus değilim. Şayet buna rağmen, baş-kanınızın kafasındaki şüphe bulutları dağılmayacak olursa, test etsin beni herkesin önünde, obur muyum, değil miyim. İster Çin yemeği, ister başka yemek olsun. Şimdiye kadar Japonya’da yapılmış olan gelmiş geçmiş bütün yemeklerin tadını, lezzetini teker teker gözünüzün önünde teşhis edeceğim. İşte o zaman benim yemek konusunda ne kadar iflah olmaz birisi olduğumu anlayacaktır. Ayrıca, başkanınızın biz Japonlardan niçin hoşlanmadığını da pek anlayabilmiş değilim. Siz buranın bir yemek kulübü olduğunu söylediniz; ama ben şimdi buranın siyasi bir buluşma yeri olup olmadığından şüphelenmeye başladım.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Siyaset mi? Aman efendim daha neler! Hiç alakası yok, hiç!” Bunları söylerken Çinli gülmüş, yapılan ithamı tamamen reddetmişti. "Fakat biz bir kulüp olarak,” (Bunları söylediğinde biraz sesini alçaltarak tane tane konuşmaya başlamıştı) "bunu size söylüyorum ama söyleyeceğim şeyler son derece mahremdir. Size ve kartınızın üzerindeki unvanınıza güvendiğimden dolayı böyle konuşuyorum... Evet, ne diyordum? Biz bir kulüp olarak üyelerimiz konusunda siyasetçilerden daha hassasız. Burada pişirilen yemekler tamamen olağanının dışındadır. Yemeklerimiz de, üye olmayan kişiler için birinci dereceden gizli formüller olarak addedilmektedir. Bu akşam burada gördüğünüz insanların çoğu, Chechiang bölgesinin yerlisidir. Ama Chechianglı olmak asla kulübümüze üye olmak için yetmez, her şey başkana bağlıdır. Mönü, buluşulacak yer, ziyafet günü, masraflar, kısacası aklınıza gelen her şey onun kararına tabidir. Bu kulüp bir bakıma</span> <span class="C_Current__And__No_Bold__And__Italic">onun</span> <span class="C_Current__And__No_Bold">kulübüdür.”</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>18</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“O zaman, başkanınız nasıl bir insan? Neden bu kadar çok yetkisi var?”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Kendisi çok tuhaf bir adamdır. Bazı yönleriyle insanda hayranlık uyandırır ama bazı yönleriyle de biraz aptaldır.” Çinli bir an tereddüt etti, kendi kendine bir şeyler mırıldandı. Neyse ki, yemek odası çok gürültülü olduğu için bu küçük sohbet kimsenin dikkatini çekmedi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Azıcık aptal derken ne demek istediniz?” Beyzade bu konu üzerine biraz zorlayınca, adamın fazla gevezelik ettiğine pişman olduğunu anlamıştı. Çinli konuşup konuşmamak konusunda biraz tereddüt ettikten sonra isteksizce devam etti:</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">"Nasıl söyleyeceğimi bilemiyorum, başkanımız iyi yemeği çok sever. Bu yemek aşkı onu bazen aptallık, bazen de delilik noktasına getirir. Ama onun merakı sadece yemek yemek değildir, kendisi de çok güzel yemekler yapar. Bildiğiniz gibi Çin mutfağının çok zengin bir malzeme listesi vardır. Başkanımız bir yemek yapmayagör-sün, yeryüzünde kullanamayacağı hiçbir şey yoktur. Her tür sebze, meyve, et, balık, kuştan başlayın da insanlardan böceklere kadar her şeyi malzeme olarak kullanabilir. Bildiğiniz gibi, kadim zamanlardan beri biz Çinliler kırlangıç yuvası, köpekbalığı yüzgeci, ayı pençesi, geyik paçası gibi şeyleri hep yiyegeldik. Ama övünerek söyleyebilirim ki bize ağaç kabuğu, kuş gübresi, insan salyası yemeyi öğreten ilk kişi başkanımız olmuştur. Ayrıca kendisi bu konuda birçok kızartma ve haşlama tekniği de geliştirmiştir. Sonuç olarak eskiden en fazla on çeşit çorbamız olduğu halde, şimdi belki altmış yetmiş çeşit çorbamız var. Getirdiği en inanılmaz yeniliklerden birisi de yemek kaplan alanındadır. Başkanın bize öğrettiği üzere, Çin porseleninden ve metalden yapılan tabak, çanak, kâse, kaşık ve bu gibi yemek takımlarının haricinde başka seçenekler de vardır. Yemeği her zaman bir kabın içine yerleştirmek mecburiyetinde değiliz; yemek pekâlâ herhangi bir çanağın dışına da sıvanabilir ya da fıskiye gibi herhangi bir tabağın içine fışkırtılabilir. Öyle ki, bazen size sunulan şeylerden hangisinin kap, hangisinin yemek olduğunu şaşırabilirsiniz! Bu kadar derinlemesine bir araştırmaya gitmeden en iyi yemeğin ne olduğunu anlayamazsınız ya da anladığınızı iddia edemezsiniz... Bizim başkanımızın felsefesi işte budur.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>19</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">...Size bu kadar dil döktüm. Umarım başkanımızın nasıl bir lezzet yaratmaya çalıştığı konusunda bir fikriniz olmuştur. Ayrıca kulübümüze üye olup ziyafetlerimize katılacak insanlar hakkında neden bu kadar hassas olduğumuzu anlamışsınızdır. Bu tür yemekler halk arasında bir yayılırsa insanları afyon tiryakisi olmaktan beter eder.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Affınıza sığınarak tekrar sormak istiyorum. Bu akşamki mönü buna benzer bir şey mi olacak?”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Evet dostum, biraz öyle olacak!” Çinli içmekte olduğu purodan bir nefes aldıktan sonra boğulurcasına başını sağa sola sallamış ve bu cevabı vermişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Konuşmalarınızdan ne demek istediğinizi gayet iyi anladım. Böyle bir yemek kulübü kurduğunuzdan dolayı üyelerinizi alırken siyasi bir dernekten daha seçici davranmanız gerekiyor. Doğrusunu söylemem gerekirse, epiküryen birisi olarak, benim ideallerim başkanınızın ideallerinden farklı değil. Ama aramızdaki fark şu: O, amacına ulaşmak için ne yapması gerektiğini biliyor, bense bilmiyorum. Bu başarısı için onu candan kutluyorum. Ama yine de burada anlayamadığım bir şey var; mademki bu insan o kadar seçici davranıyor, niçin kulüp üyelerini, kulübün mahremiyetini korumak adına daha az bir sayıyla kısıtlamıyor? Tek sorun yemek yemekse, niçin bunu tek kişiyle, mesela kendisiyle sınırlandırmıyor?”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Haklısınız bayım, ancak onun da kendine göre nedenleri var. Ona göre iyi bir yemeğin tadını çıkarmak için çok sayıda davetli olması ve ziyafetin bu ilkeye göre düzenlenmesi gerek. Bu yüzden katılımcılar konusunda çok hassas ve onları tek tek kendisi seçiyor. Fakat bir kez seçildikten sonra da herkesin aynı çatı altında toplanmasını istiyor. Aynen bugünkü ziyafet gibi.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Bakınız bu konuda onunla hemfikirim. Benim kulübümün sadece beş üyesi var. Kendi kulübümün faaliyetleriyle bu akşamki toplantıyı kıyasladığım zaman baş-kanınızın ne kadar kapsamlı bir şekilde çalıştığını daha iyi anlıyorum. Galiba bu fark benim kendi mizacımdan kaynaklanıyor. Ben sadece iyi yemek delisi olan bir adamım. Bu konuda devamlı hayal kurup rüya görüyorum.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After_4"><span class="C_Current__And__No_Bold">Ama şimdi bu gaflet uykusundan uyandım. Yıllardır hep böyle bir insanla, böyle bir ehlikeyif, ehliyemek olan üstatla karşılaşmayı düşledim. Az önce bana güveninizin tam olduğunu bildirdiniz. Ben de bu nedenle benimle bu kadar serbest konuşabildiğinizi düşünüyorum. Ben yemek konusunda son derece ciddiyim. Bunu size defalarca söyledim. Sizden özellikle bir kez daha rica ediyorum: Acaba başkanınıza gidip beni son kez ona tavsiye edemez misiniz? Şayet beni katı bir şekilde reddedecek olursa masaya oturup yemek yiyemesem bile, hiç değilse bir köşeye sinip nasıl bir yemek sunulduğunu gözlerimle görmek istiyorum. Rica etsem bana bu konuda yardımcı olur musunuz?"</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade öylesine ciddi, öylesine tutkulu konuşuyordu ki duyanlar sıradan bir yemek sohbeti değil, devlet sırrı zannederlerdi konuştuklarını.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>20</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Çinli kendine gelmişti. Sarhoşluğu atlatıp kollarını göğsünün üstünde çaprazlayarak derin derin düşünüyordu. İçmekte olduğu puroyu yere fırlatıp başını kaldırdı. Sanki bir karara varmış gibi görünüyordu. "Bildiğiniz gibi, size yardım etmek için elimden gelen her şeyi yaptım. İlgilendiğiniz konuda ne kadar ciddi ve kararlı olduğunuzu anlıyorum. Sizi hiç düş kırıklığına uğratmak istemiyorum. Ancak tavsiye mektubunuz ne kadar güçlü olursa olsun, başkan tarafından üyeliğe kabul edilme şansınız sıfır! Büyük bir ihtimalle o sizi polis zannediyor. Bence ona gidip boynunuzu bükmenize hiç gerek yok. Oturun şu köşeye, seyredin bu âlemi ve bitsin gitsin!”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bir yandan konuşurken bir yandan da koridora bakıp kimsenin gözetlemediğinden emin olduktan sonra ellerini uzatarak yaslanmakta olduğu ahşap kapıyı hızla itmişti. Üstünde ceket, pantolon ve bu gibi eşyaların asılı olduğu kapı sessizce açılır açılmaz loş bir mekânın içine süzüldüler. Burası, dört tarafı basit lambrilerle kaplı bir odaydı. Odanın her iki tarafında da iki yıpranmış koltuk, yanında çay sehpaları ve sehpaların üstünde kül tablası ve kibritler vardı. Bunlardan başka, odada hiçbir mobilya yoktu. Yalnız, oda çok tuhaf kokuyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">‘‘Bu oda ne amaçla kullanılıyor? İçeride çok tuhaf bir koku var!”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“Tamyamadınız mı, içerisi afyon kokuyor” Çinli zoraki bir tebessümle bunları söylemişti. Odanın bir köşesine konmuş yeşil abajurun yaydığı ışıktan dolayı Çinlinin suratı aniden değişmiş, bambaşka bir insan gibi görünmeye başlamıştı. O zamana kadar dostane, cin gibi görünen gözleri birdenbire baygınlaşıp mahvolmuş bir ırkın insanı gibi bakmaya başlamıştı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Burası afyon çekme odası galiba..."</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Evet dostum. Siz de belki bu odaya giren ilk Japon’ sunuz. Burada çalışan Japon işçiler bile bu odayı bilmez.” Bunları söylerken gayet rahat ve güvenli bir hali vardı. Sanki âdetiymiş gibi gidip koltuklardan birine oturdu. Sesi sanki afyon dumanları arasında boğulmuş bir insa-nınki gibi kısık kısık ve cansız çıkıyordu. “Ah dostum, hâlâ içeride korkunç bir koku var. Galiba az önce burada birisi afyon çekti. Bakın, oradaki duvarda bir delik var, görüyor musunuz? Oradan içeriyi dikizleyecek olursanız yemek odasında neler olup bittiğini göreceksiniz. İnsanlar genellikle, önce buraya gelip manzaraya bakarlar, sonra da rüyalar âlemine kanat çırparlar...”</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>21</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Yazar, Beyzade G.nin afyon odasındaki delikten izlediği manzarayı okuyucuya anlatmayı bir borç bilir. Ben de kulübün başkanı gibi bu öykünün gerisini okuyacak insanları kendime göre ince eleyip sık dokumak istiyorum ama maalesef böyle bir şansım yok. Ancak gördüğüm gerçekleri bütün çıplaklığıyla betimleyeceğimi üzülerek belirtmek isterim. O gece yaşadığı olayla birlikte Beyzade G., düşlediği bütün hayallerin gözleri önünde gerçekleştiğini görmüş ve bundan büyük bir haz duymuştu. O deneyim Beyzadenin yemek konusundaki beceri ve yaratıcılığına büyük katkıda bulunmuştur.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Gerçekten de bu olaydan sonra Beyzade, Ağzının Tadını Bilenler Kulübü üyelerinden en büyük övgü ve alkışı almış, kendisi damak zevklerinin en büyük epikür-yen dehası olarak ilan edilmişti. Konu ile ilgili ayrıntıları bilmedikleri için kulübün bütün üyeleri Beyzade’nin nasıl olup da bir gece içinde böylesine muhteşem yemek yapma yöntemlerini öğrendiğini çılgın gibi merak ediyorlardı. Ancak Çinli arkadaşına söz verdiğinden dolayı Beyzade temkinli davranarak onlara ne Çe-Çiyang Köşkü’nün adını anmış ne de bu mekânın kendisine en büyük yaratıcı ilhamları veren bir yer olduğundan bahsetmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Ben bunları kimseden öğrenmedim, bunların hepsi kendi esinim, kendi yaratıcılığım,” diyerek hep masumane cevaplar vermekle yetinmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bu olaydan sonra Beyzade'nin denetiminde her akşam Ağzının Tadını Bilenler Kulübü’nün üst katında inanılmaz güzel ziyafetler verildi. Masanın üzerinde yer alan yemeklerin çoğu Çin yemeklerine benziyordu ama pek çok açıdan gerçekten emsalsizdi. Birinci ziyafet ikinci ziyafeti, İkincisi üçüncüsünü, üçüncüsü de öteki ziyafetleri takip ettikçe hem yemek çeşitleri artmış, hem yemek hazırlama yöntemleri zenginleşmiş, hem de yemekler daha karmaşık bir hal almıştı. Örneğin, ilk ziyafet gecesinde şu mönü vardı: Ebabil Kuşu Yuvası Çorbası, Köpekbalığı Yüzgeçli Tavuk Yahnisi, Denizhıyarlı Geyik Paçası, Ördek Rosto, Çeşitli Kızarmış Etler, Top Oynayan Ejderha (bıldırcın yumurtalı yılan buğulama), Jambonlu Çin Lahanası, Sıcak Tatlı Şurupta Dilimlenmiş Yerelması, Yeşil Orkide Yaprağı (kuru bambu filizi), Kışlık Duble Bambu Filizi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bu listeyi görenler başlangıçta bunun sıradan bir Çin yemeği mönüsü olduğunu düşünebilirler, hatta yemek isimlerini bile olağan karşılayabilirler. Kulüp üyeleri de aynı mönüyü ilk kez gördüklerinde böyle bir tepki vermiş, "Ne! Yine mi Çin yemeği?” diye çığlıklar atmışlardı. Ancak onların bu homurdanmaları yemekler masaya gelinceye kadar sürmüştü. Çünkü önlerine konan yemekler tahmin ettiklerinden hem lezzet hem de görünüş olarak çok farklıydı.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>22</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Örneğin, Köpekbalığı Yüzgeçli Tavuk Yahnisi, ne bildiğimiz tavuk etinden yapılmıştı ne de içinde köpekbalığı yüzgeçleri vardı. Devasa gümüş kâse ağzına kadar koyu, tatlı fasulyeden yapılmış</span> <span class="C_Current__And__No_Bold__And__Italic">yökan</span><a id="ref_footnotebookmark_start_57_7"></a><span style=" font-size: 0.75em; vertical-align: super;"><a href="#ref_footnotebookmark_end_57_7">7</a></span> <span class="C_Current__And__No_Bold">jölesi gibi mat fakat kurşun gibi ağır bir çorbayla doluydu. Kâseden gelen baş döndürücü hoş kokuların etkisiyle konuklar gözü dönmüş aç kurtlar gibi kaşıklarıyla çorbaya dalmışlardı. Fakat ilk kaşığı ağızlarına koydukları zaman dillerinin üstünde yayılan tatlı şaraba benzer bir lezzetle şaşkınlığa uğramışlardı. Aldıkları bu lokmada ne tavuk tadı ne de köpekbalığı yüzgeçlerinden eser vardı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">“Allah Allah! Nedir bu yahu? Hiçbir şeye benzemiyor, lezzet mezzet yok! İçine deli gibi şeker atmışlar!” diye asabi üyelerden biri çıkışmıştı. Fakat adamın ağzından bu sözler dökülür dökülmez suratının şekli sanki garip bir şey keşfetmişçesine hemen değişmiş, gözleri faltaşı gibi açılmıştı. Şok geçiriyor gibi bir hali vardı; çünkü az önce şikâyet etmekte olduğu dilinin üstündeki tatlılık birdenbire yerini tavuk suyu çorbasına ve köpekbalığı yüzgeçlerinin tadına bırakmaya başlamıştı.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Tatlı çorba, gırtlağından aşağı inmesine inmişti ama onun yan etkileri kesinlikle bununla sınırlı kalmamıştı. Ağzının içine yayılan şarabın şekerli tadı gittikçe şiddetini azaltmış fakat yine de dilinin kökünde kalmaya devam etmişti. Daha sonra da yutmuş olduğu çorba büyük bir gürültüyle ağız boşluğuna geğirti olarak geri dönmüştü. Ne kadar ilginçtir ki, bu geğirtiyle birlikte ağzının içini dolduran tavuk eti ve köpekbalığı yüzgecinin lezzeti, dilinin kökünde hâlâ kalmaya devam eden şarabın tadıyla birleşince ortaya tarifi imkânsız bir damak zevki cümbüşü çıkmıştı. Şarap, tavuk, balık yüzgeçleri ağzının içinde birleşip mayalanma sürecine girmişler ve bu da damaklarında tuzlanmış ızgara balık bağırsağı tadında bir lezzet bırakmıştı. Midelerden yükselen geğirtiler arttıkça yemeğin tadı daha zengin, insanı daha çileden çıkarır bir hale gelmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade, kulüp üyelerinin yüzlerindeki ifadeyi teker teker inceledikten sonra, “Yemek şimdi nasıl dostlarım? Artık o kadar aşırı tatlı gelmiyordur inşallah!” derken pişmiş kelle gibi sırıtmış ve konuşmasına devam etmişti: “Ben size bu yemeği çorbadan tat alasınız diye yapmadım, sonradan gelen geğirtinin zevkine varasınız diye yaptım. Yani geğirtinin zevkine varabilmek için önce çorbayı yemeniz gerekiyordu. Bizim gibi ehlibo-ğaz’ olan oburların yapması gereken tek şey önce geğirerek midemizdeki ağırlıktan kurtulmaktır. Yendikten sonra midenizde ağırlık yapan bir yiyecek, ilk kez yerken damağınızda ne kadar şahane bir tat bırakırsa bıraksın buna asla</span> <span class="C_Current__And__No_Bold__And__Italic">klas yiyecek</span> <span class="C_Current__And__No_Bold">diyemeyiz. Klas yiyecek öyle bir yemektir ki, yedikçe geğirirsin, geğirdikçe yersin ve daha var mı dersin! Altın kural budur! Hülasa, klas yiyecek mideyi yormayan, hiç bıkıp usanmadan yemek istediğiniz yiyecektir. Şimdi burada yemiş olduğunuz yemekler belki size pek olağanüstü gelmeyebilir ama ben bunları size canı gönülden ve</span> <span class="C_Current__And__No_Bold__And__Italic">hararetle</span> <span class="C_Current__And__No_Bold">tavsiye ediyorum: Yiyiniz beyler, yiyiniz!”</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>23</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Ne diyeyim dostum, sizi candan kutlarım! Yaptığınız şeyler bizi ziyadesiyle memnun etti. Böyle büyük bir zaferden sonra aramızda kararlaştırdığımız büyük para ödülü sizin olacaktır." Bunları söyleyen üye yemeğin başında Beyzadeye ilk saldıran adamdı. Grubun geride kalanı ise ona daha büyük bir tezahüratta bulundular, büyük övgüler yağdırdılar.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">“O kadar şekerli bir çorbayı içtikten sonra nasıl oluyor da midemizden öylesine muhteşem bir geğirti gelebiliyor? Doğrusu her şey bir bilmece gibi... Sizden rica etsek bize bu harika yemekleri nereden öğrendiğinizi birazcık anlatamaz mısınız?”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">"Hayır dostum. Kusura bakmayın ama asla böyle bir şey yapamam. Benim bu keşfim sıradan bir yemek mönüsü veya yemek yapma yöntemi olsaydı, bunları memnuniyetle kulübümüzün üyeleri olan sizlere anlatmakta hiçbir mahzur görmezdim, hatta böyle bir açıklama yapmayı boynumun borcu bilirdim. Benim yaptığım bir sihirbazlık gösterisi değil. Ben sadece mide ilmindeki büyüyü keşfetmeye çalıştım. Bu nedenle yemek yapma yöntemlerimi bir sır olarak saklamak istiyorum ve buna hakkım olduğunu sanıyorum. Beyler, işin geri kalan faslını hayal gücünüze havale ediyorum." Beyzade bunları söyledikten sonra, etrafındakilere açıyormuş gibi gülümsedi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Ancak “mide ilminin büyüsü” benim siz okuyucularıma anlattıklarımla sınırlı değil. Mönüde bulunan yemeklerin hepsi, kulüp üyelerinin tat alma organlarına hiç beklenmedik cephelerden saldırmıştı ve hepsi de tamamen farklı tatlara, farklı zevklere hitap edecek şekilde düşünülmüştü. Az önce “tat alma organı"ndan bahsettim değil mi, bu ifadem doğru olmayabilir. Kulübün üyeleri gerçekten de yemeklerin tadına varırken sahip oldukları bütün duyu organlarını harekete geçirmişlerdi. Önlerindeki yemeği sadece dilleriyle değil, aynı zamanda gözleriyle, burunlarıyla, kulaklarıyla, bazen de tenleriyle tatmışlardı. Belki biraz abartıyorum ama yemek yerken bütün vücutları “tek bir dil" haline gelmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Çok duyulu tat alma konusunda en güzel örnek mönüdeki Jambonlu Çin Lahanası’ydı. Çin lahanası, normal lahanaya benzeyen kalın köklü bir sebze olduğu halde, yemekte zerre kadar jambon veya sebze tadı yoktu ama bunların tadı, ancak bütün yemekler yendikten sonra ağza geliyordu. Bu yemek servis yapılmadan önce üyelerin ayağa kalkıp yemek masasında bir bir buçuk metre geriye çıkmaları ve ayrı ayrı odanın içine dağılmaları istenmişti. Daha sonra da bütün kapılar; pencereler ve delikler en ufak bir ışık sızdırmayacak şekilde sımsıkı kapatılmış ve ardından ışıkların hepsi söndürülmüştü. İçerisi öyle zifiri karanlıktı ki, hiç kimsenin burnunun ucunu görmesi bile mümkün değildi. Bu çıt çıkmayan, kurşun gibi karanlık ortamda üyelerin hepsi hiç ağızlarını açmadan tam otuz dakika ayakta beklemişti.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>24</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">O sırada üyelerin neler hissettiğini okuyucularımın hayal gücüne bırakıyorum. Çok yemek yemişlerdi. Ge-ğiremeseler bile mideleri tıka basa doluydu. Bu tokluk duygusuyla üstlerine ağır bir rehavet çökmüş, hiçbir organlarını kımıldatamıyorlardı. Sinir sistemleri felce uğramış, büyük bir uyuşukluk içinde neredeyse uyumak üzereydiler. Ama birdenbire zifiri karanlıkta uzun bir müddet ayakta kalmaya maruz bırakılınca uyuşmuş olan sinirler tekrar devreye girip yay gibi gerilmişti. Çünkü “bundan sonra acaba ne olacak, bu karanlıkta bize ne yedirecekler” diye meraktan çatlıyorlardı. Işıkları tamamen kapatmak gerektiğinden dolayı sobayı da söndürdükleri için oda soğumaya başlamış, böyle olunca da hiçbirinde uykudan eser kalmamıştı. Karanlık herkesi, gözlerini faltaşı gibi açmaya zorluyordu. Kısacası, bundan sonraki yemeğe başlamak için herkesin bilinci tetikteydi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Bu farkındalık tam tavan yaptığı zaman odanın bir köşesinden kendilerine doğru sinsi sinsi yaklaşmakta olan bir ayak sesi duydular. İpek kumaşların sürtünürken çıkardığı iç gıcıklayıcı ses, odanın içindeki insanlardan birinin ayak sesi olamazdı. Terliklerden kulaklarına tatlı tatlı gelen “şipidik” seslerine bakılacak olursa odada dolaşan insanın mutlaka bir kadın olması gerekiyordu. Bu kadının odaya ne zaman, nasıl, nereden girdiğini hiç anlayamamışlardı. Kadın, fazla gürültü çıkarmadan odanın bir ucundan bir ucuna zincirinden boşanmış vahşi bir hayvan gibi beş altı defa gidip gelirken hep kulüp üyelerinin önünden geçmişti. Bu sahne aşağı yukarı üç dört dakika devam etti. Sonunda odanın sağ tarafına doğru ilerleyen ayak sesleri, orada yarım saatten beri dikilmekte olan üyelerden birinin önünde durdu... Şimdi biz bu adama, Bay "A” diyelim ve olayı onun açısından anlatmaya çalışalım. Bay A. bu olayları yaşarken, öteki üyelerin sıra kendilerine gelinceye kadar hiçbir şeyden habersiz ayakta dikilmekte olduklarını da belirtelim.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">A.mn önünde duran insan, ayak seslerinden de tahmin ettiği gibi bir kadındı. Saçlarındaki briyantin, kullandığı pudra ve parfüm kokusu onun kesinlikle bir kadın olduğunu ele veriyordu. Kadın, ona öylesine yaklaşmıştı ki neredeyse yanakları onunkine dokunmak üzereydi. Burnunun ucuna yaklaşan bu kokulardan Bay A. boğulur gibi oldu. Oda karanlık olduğu için bu kadar yaklaşmasına rağmen yine de kadını göremiyordu. Onun varlığını ancak diğer duyu organlarıyla anlayabiliyordu. Yumuşacık saçları alnına değiyor, sıcak nefesi boynunu okşuyordu. Kadının soğuk fakat yumuşacık parmakları yanaklarını bulup bir aşağı bir yukarı iki üç defa yüzüne dokunduğunda Bay A. zevkten dört köşe olmuştu.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>25</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Etli avuçlarından ve esnek parmaklarından bu kadının bir genç kız olduğunu anlamıştı ama bu ellerin yüzünü niçin okşadığını henüz anlayamamıştı. Önce şakaklarını ovmuş, daha sonra da avuçlarıyla gözlerini kapatıp ezercesine hafif hafif aşağıya doğru sıvazlamıştı. Daha sonra aynı eller yanaklarına doğru hareket ederek burnunun iki tarafında bir ileri bir geri çalışmaya başlamıştı. Yüzünde dolaşan küçük, sert, madenî halkaların soğukluğundan hissettiği kadarıyla kızın parmakları yüzüklerle bezeli olmalıydı. Bay A. bu güzel yüz masajından sonra ferahlamış, psikolojik olarak rahatlamış ve bu ihya edici huzur beyninin en derin noktalarına kadar nüfuz etmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Kendisine uygulanan zarif tatbikattan zevk duygusu gitgide artmış, zirveye tırmanmıştı. Bütün yüzüne masaj yapan bu eller daha sonra A.nın dilini kökünden kavrayarak bel lastiği gibi sündüre sündüre çekmeye başlamıştı. Arada bir eller çenenin üzerine konuşlanıyor, azı dişlerinin bulunduğu yerden yanaklarına doğru olan kısmı bastıra bastıra sıvazlıyor, hemen aşağı inerek ağzının bulunduğu bölgeye geliyor, alt ve üst dudaklarının etrafında hafif parmak ucu darbeleriyle daireler çiziyordu. Daha sonra parmaklar ağzının yan tarafında kenetleniyor, ağzının içi köpük köpük oluncaya kadar çenesinin yan tarafındaki tükürük bezlerini okşayarak dudak kıvrımlarının arasından sızan sıvıyı kapalı duran ağzının üstüne bulaştıra bulaştıra yayıyordu. Henüz ağzına bir lokma koymamış olmasına rağmen, balon gibi şişen avurtlarından dudaklarına doğru çeşme gibi tükürük boşalmıştı. Haliyle iştahı kabarmış, karnı zil çalmaya başlamıştı. Dişlerinin arkasından onu oburca tıkınmaya teşvik eden bu aç gözlü tükürükler bütün ağız boşluğunu doldurmuştu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Bay A. artık kendini kontrol edemiyordu: Artık parmakların yardımı olmadan ağzından salyalar akmaya başlamıştı. İşte tam o anda, bir süredir dudaklarıyla oynayan kadının parmak uçları ağzının içine dalıvermişti. Bir müddet dişetleriyle dudaklarının arasında gezinen bu parmaklar yavaş yavaş diline uzanmaya başladı. Ağzındaki salya beş parmağın etrafını yapış yapış sarmış, onları ne idüğü belirsiz bir ağdalı nesneye dönüştürmüştü. A.nın ilk fark ettiği şey, bu parmakların ne kadar yumuşak ve kaygan olduğuydu. Bu parmaklar salyaların içinde kaldıkça insan vücudunun bir parçası olmaktan çıkmaya başlamışlardı. Beş parmağın beşinin birden insanın ağzına tıkılması çok acıklı bir durumdu ama Bay A. hiçbir rahatsızlık hissetmemişti. Azıcık hissetmiş olsa bile, bu ağza alınan büyük ve tutkalımsı bir lokum parçasının verdiği rahatsızlıktan farksızdı. Bu parmakların üzerine dişlerini ezkaza indiriverse, kızın parmaklarını pırasa gibi doğrayabilirdi.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>26</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bay A., diline ve kızın eline yapışan salyanın, bilinmez bir sebepten dolayı birdenbire bambaşka bir tat kazandığını hissetmişti. Tükürüğünden ağzının içine yavaş yavaş güzel kokulu, tuzlumsu bir tat yayılmaya başlamıştı. Salya veya kadın eli, nasıl oluyordu da insanın ağzında bu kadar güzel bir tat bırakabiliyordu? A., bu elin etrafına dilini dolayarak üzerindeki lezzetli sıvıyı somurdu. Yaladıkça ve emdikçe her tarafından lezzet fışkırıyordu. Sonunda ağzında biriken bu salyanın hepsini mideye indirmişti. Fakat o da ne</span><span style=" font-weight: normal; font-size: 0.75em; vertical-align: super;">7</span> <span class="C_Current__And__No_Bold">Sanki bir yerden sıkılmış gibi damla damla dilinin yüzeyinde biriken bu garip sıvı da nereden çıkmıştı? Kadının elinden başka ağzına başka bir şey girmediğine göre bu sıvı büyük bir ihtimalle kadının parmakları arasından geliyordu. Çünkü bu elin beş parmağının beşi de hiç kımıldamadan dilinin üzerinde kalmıştı. Bay A., o zamana kadar parmaklara bulaşmış olan sıvının kendi salyası olduğunu sanmıştı ama şimdi hissettiği sıvı kadının parmaklan tarafından salgılanan yapışkan, tükürük kıvamında, yağlı ter taneciklerini andıran bambaşka bir şeydi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold__And__Italic">Bu kaygan şey ne olabilir? Tam hatırlayamıyorum ama daha önce bir yerlerde yediğim bir şeye benziyor tadı.</span> <span class="C_Current__And__No_Bold">Bay A., kızın parmaklannı dilinin ucuyla yalarken bunları düşünüyordu. Ve birdenbire sanki vahiy gelmiş gibi hatırladı: Bu, Çin yemeğinde kullanılan jambonlar gibi kokuyordu. Aşağı yukarı bunun farkına varmıştı ama olay çok ani olduğu için izlenimleriyle olay arasında bir bağlantı kuramamıştı.</span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold__And__Italic">Evet, evet. Aynen jambon tadındaydı, hem de Çin usulü hazırlanmış bir jambon.</span> <span class="C_Current__And__No_Bold">Yaptığı muhakemeyi sanki kanıtlamak istercesine Bay A., dilinin üzerindeki tada yoğunlaştı ve kızın parmaklarını deli gibi yalayıp emmeye başladı. İşin garibi, diliyle bastırdıkça bu parmaklar daha yumuşak bir hale gelmiş, ağzının içine kadayıf gibi dağılmaya başlamıştı. Bay A., bu insan elinin, birdenbire el olmaktan çıkıp lahana sapına dönüştüğünü hissedince hayrete düşmüştü. Hayır, “dönüştü" fiili uygun bir kelime değildi; bir Çin lahanasının tadını ve şeklini taşımasına rağmen, insan parmaklarını andıran biçimi hâlâ aynıydı. Gerçekten de işaret ve ortaparmaklar üzerindeki yüzükler ve avucunu koluna bağlayan bilek sapı yerli yerinde duruyordu. Lahana sapı nerede bitiyor, kadının bilek sapı nerede başlıyor, insan farkına varamıyordu. Kadının bileği bu haliyle, üstüne parmaklar tünemiş bir lahanadan farksızdı.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>27</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_2_CLOSEPAR__1"><span class="C_Current__And__No_Bold">Esrarengiz olaylar sadece bununla bitmiyordu. Bay A., lahana kökü ve insan eli arasındaki farkı anlamaya çalışırken ağzındaki parmaklar sağa sola hareket etmeye başlamış, adeta ikinci bir dil haline gelmişti. Beş parmağın beşi birden hareket ediyordu: Parmaklardan biri azı dişlerin arasındaki bir kovuğa dalmıştı. İkincisi dilini kavramış, ötekiler ise sanki beni ısır der gibi üst ve alt dişlerinin arasına yerleşmişti. Parmaklar hareket edinceye kadar bunun bir insan eli olduğundan emindi. Fakat bunların hepsi birden hareket etmeye başlayınca ağzında kımıldayan şeyin hiç şüpheye meydan vermeyecek şekilde sebze liflerinden meydana gelen bir lahana sapı olduğunu açıkça anlamıştı. Sanki kuşkonmaz başı yiyormuş gibi bu parmaklardan birinin ucunu ısırdığı zaman, parmak ağzında dağılıvermiş ve dağılan et parçası gerçek bir lahana parçasına dönüşmüştü. Ayrıca bu taze Çin lahanası yumuşacık haşlanmış, devasa bir turbu andırıyordu. Şimdiye kadar hayatında bundan daha tatlı, bundan daha sulu bir şey yememişti. Bu muhteşem tadın cazibesine kapılarak her parmak başını teker teker ısırıp ağzında ezerek midesine indirdi. Öte yandan parmaklarda hiçbir değişiklik olmamış, eski şekillerini aynen muhafaza etmişlerdi ama bir yandan da durmadan sıvı salgılıyorlar, lahana liflerini dişlerine ve diline sarıyorlardı. Isırıp çiğnedikçe, parmakların ucundan sayısız dal budak fışkırıyor ve bu durum sahnede cebinden sonsuz sayıda küçük küçük bayraklar çıkaran sihirbazların numaralarını andırıyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bay A. bu nefis lahana sürgünlerinden bir lokma daha alamayacak hale gelince, parmaklar birdenbire sebze olmaktan çıkmış, gerçek bir insan eline dönüşmüştü. Sonra da bu el ağzının içinde kalan yemek artıklarını güzelce temizledikten sonra dişlerinin arasına serin bir nane şurubunu andıran uyarıcılar sıkarak büyük bir ustalıkla bulunduğu yeri terk etmişti.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">İşte ilk geceki ziyafette en son sunulan yemek buydu. Yukarıda vermiş olduğum iki örnekten okuyucularımız herhalde öteki mönülerde ne kadar garip yemekler olduğunu anlamakta güçlük çekmeyecektir. Çinlilerin</span> <span class="C_Current__And__No_Bold__And__Italic">bok choi</span> <span class="C_Current__And__No_Bold">adını verdikleri bu Çin lahanasından sonra karanlık odada ışıklar yakıldığında o esrarengiz ellere sahip olan kadından eser yoktu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Beyzade G., şaşkınlıktan küçük dillerini yutmuş kulüp üyeleri üzerinde göz gezdirip, “Ağzının Tadını Bilenler Kulübü’nün sayın üyeleri, kulübümüzün bu akşamki ziyafeti sona ermiştir," diyerek kapanış konuşmasına başlamıştı. “Size daha önce bu geceki mönünün sıradan bir mönü değil, sihirli bir mönü olacağını söylemiştim. Fakat şunu hemen belirteyim ki, sırf acayiplik olsun ya da yaratıcı bir mönü bulamadım diye, hiçbir zaman sihir ve büyüye başvurmadım. Öte yandan sihir kullanmadan gerçekten güzel bir yemeğin hazırlanabileceğine de inanmıyorum. Bunun nedeni gayet basit. Bizler dille algılanabilen bütün güzel yemeklerin tadını biliyoruz. ‘Yemek’ diyebileceğimiz kavramın sınırlı çerçevesi dahilinde artık bizi tatmin edecek bir şey bulmamız mümkün değil. Bu nedenle, bizi tatmin edebilecek farklı tatlar bulabilmek için ‘yemek’ dediğimiz bu kavramın alanını genişletmemiz ve onları algıladığımız duyu alanını da hem derinleştirmemiz hem de çeşitlendirmemiz gerekiyor. Boğaz ilminin erbabı olarak yiyeceklere verdiğimiz tepkiyi geliştirmek için de, ilgimizi ve merakımızı yiyecek şeyler üzerinde yoğunlaştırmamız lazım. Yediğimiz şeylerin tadını alabilmemiz için bunu yapmaya mecburuz. Ne kadar bu konu üzerinde merak duyup kafa yorarsak, inanın oburluğumuzun ve iştahımızın değerini o kadar iyi anlayacağız. Benim yemeklerimin sihirli olmasının nedeni sırf sizin, hepinizin içinizdeki bu merakı gıdıklayıp derinleştirmek içindir.”</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Bütün üyeler, şaşkınlıktan sersem gibi bir halde kulübü terk ederlerken ağızlarını açıp tek kelam edememişlerdi. Gerçekten de büyülenmiş gibiydiler.</span></p>

  <p class="P_Current__And__Times_New_Roman__And__18pt__And__Centre_Alignment__And__Spacing_After__And__Spacing_Before"><span>28</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Ağzının Tadını Bilenler Kulübünün ikinci ziyafeti ertesi akşam yine aynı yerde yapılmıştı. Okuyucularımı sıkmamak için mönünün tamamından değil sadece o akşamki en önemli yemeğin adından ve malzemelerinden bahsetmek istiyorum. Bu acayip yemeğin adı mönüde aynen, "Kore Usulü Dilber Kavurma” olarak geçiyordu.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">İlk geceki mönüde yer alan yemeklerin, içerikleri olmasa bile isimleri geleneksel Çin Mutfağını çağrıştırıyordu ama bu kez durum tamamen farklıydı. Yemeğin adı “Kore Usulü Et Kavurma” olsaydı, hiç kimse bunun ne olduğunu anlamakta zorluk çekmezdi. Çünkü “Kore Usulü”, Çin mutfağında</span> <span class="C_Current__And__No_Bold__And__Italic">tempura</span> <span class="C_Current__And__No_Bold">edilmiş, yani derin sıcak yağda kızartılmış ya da kavrulmuş anlamına gelir. Örneğin domuz kavurmaya Çin mutfağında "Kore Domuzu” denmektedir. Aynı şekilde, "Kore Usulü Dilber Kavur-ma”yı bir Çin mutfağı yemeği olarak yorumlayacak olursak, kadın etinin gerçekten pişirilmiş hali anlamına gelir. İşte bu yüzden kulübün üyeleri bu ilginç yemek adını akşam mönüsünde gördükleri zaman ağızları sulanmış, sevinçten yerlerinde duramaz hale gelmişlerdi.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Yemek ne tabağa yerleştirilmiş ne de bir kâseye dökülmüş olarak sunuldu. “Kore Usulü Dilber Kavurma”, üstünden buram buram buharlar yükselen çok büyük bir havluya sarılmış halde üç garsonun omuzlarında saygıyla taşınarak masanın ortasına yerleştirilmişti. Havlunun içinde Çinli bir peri kızı gibi giyinmiş, etrafa ışıl ışıl gülücükler saçan güzel bir dilber vardı. Bütün vücudunu saran peri kıyafeti ilk bakışta tülümsü beyaz bir ipekten yapılmış gibi görünüyordu ama bu, aslında derin yağda kızarmış incecik yufkadan başka bir şey değildi. Yani bu durumda üyeler, yemek olarak kızın etine sımsıkı yapışık duran elbiseyi yediler.</span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__OPENPAR_3_CLOSEPAR__2"><span class="C_Current__And__No_Bold">Yukarıda anlattıklarım Beyzade G.nin acayip yemek repertuarının devede kulak denecek kadar küçük bir bölümüdür. Onun mutfağı çok zengin olduğundan sadece bir parçasına bakarak tamamını anlamak bizi aşar. Ayrıca, Beyzade G.nin bitmez tükenmez bir hayal gücü olduğundan dolayı, onun verdiği ziyafetleri ne kadar ayrıntılı bir şekilde anlatmaya çalışırsam çalışayım tamamını anlamak yine de imkânsızdır. Bu yüzden sıradaki dört ziyafetin mönülerinden en ilginç yemeklerin isimlerini sıralamakla yetinip kalemi bırakmak istiyorum. İşte size liste:</span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Güvercin Yumurtası Kaplıcası</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Üzüm Çeşmesi</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Yeşil Balgamlı Tükürük</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Karlı Armut, Taçyapraklar ve Kabuk</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Ağır Ateşte Dudak Kebap</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Kelebek Çorbası</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Kadife Halı Çorbası</i></b></span></p>

  <p class="P_Current__And__Times_New_Roman__And__12pt__And__Centre_Alignment__And__Spacing_After"><span><b><i>Kristal Tofu</i></b></span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>

  <p class="P_Current__And__Times_New_Roman__And__12pt__And__Spacing_After"><span class="C_Current__And__No_Bold">Benim zeki okuyucularım arasında bu yemeklerin adının ve içeriğinin ne anlama geldiğini tahmin edebi-lenler olduğuna kesinlikle inanıyorum. Her ne ise, Ağzının Tadını Bilenler Kulübü’nün ziyafetleri her akşam yine Beyzade G.nin köşkünde verilmeye bütün hızıyla devam ediyor. Fakat göründüğü kadarıyla üyeler artık sadece bu güzel yemekleri tadıp “tüketmekle” kalmıyor, yemek de onları “tüketiyor”. Benim naçizane fikrime göre, çok uzak olmayan bir gelecekte bu insanlar iki farklı sonuçla yüz yüze gelecekler: Ya hepsi tımarhanelik olacak ya da ölecekler!</span></p>

  <p class="P_Current__And__Times_New_Roman__And__12pt__And__Spacing_After">&nbsp;</p>
  <hr style="text-align:left; width:30%;" />

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_1" id="ref_footnotebookmark_end_57_1">1</a></span> <span class="C_Current__And__No_Bold">Kaynamış pirinçten dövülerek yapılan, sonra da sabun kalıbı biçiminde dökülerek hazırlanan bir yiyecek. Genellikle ızgara edilerek ya da ısıtılarak yenir. Çok kıvamlı bir tadı vardır. (Ç N.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_2" id="ref_footnotebookmark_end_57_2">2</a></span> <span class="C_Current__And__No_Bold">Haşlanmış soya fasulyesinden elde edilen ve asit ya da tuzlu bileşiklerle kestirilerek yapılan bir soya peyniridir. (Ç.N.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_3" id="ref_footnotebookmark_end_57_3">3</a></span> <span class="C_Current__And__No_Bold">Çin'in Kanton bölgesine özgü, ufak porsiyonlar halinde sunulan buğulama yiyecekler. (Ç.N.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_4" id="ref_footnotebookmark_end_57_4">4</a></span> <span class="C_Current__And__No_Bold">İsa'nın son akşam yemeğinde kollandığı ve cüm Hıristiyan dünyasının hâlâ aradığı kâseye atıf yapılıyor. (Ç.N.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_5" id="ref_footnotebookmark_end_57_5">5</a></span> <span class="C_Current__And__No_Bold">Hindu tanrıçası Saraswati'ye Japoncada verilen isim. Güzel sanatlar tanrıçası. (Ç.N.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_6" id="ref_footnotebookmark_end_57_6">6</a></span> <span class="C_Current__And__No_Bold">Çe-Çiyang bölgesinde pirinçten üretilen bir şarap türü. (Ç.N.)</span></p>

  <p class="P_Footnote"><span style=" font-size: 0.75em; vertical-align: super;"><a href="#ref_footnotebookmark_start_57_7" id="ref_footnotebookmark_end_57_7">7</a></span> <span class="C_Current__And__No_Bold">Kırmızı fasulye ezmesinden yapılan bir tür Japon tatlısı. (ÇN.)</span></p>
</body>
</html>
