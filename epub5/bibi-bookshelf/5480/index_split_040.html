<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_44" id="calibre_pb_39"><span lang="tr">S. Yeniden başlayalım, bayan. Unutmayın, sözlerinizin doğruluğu üzerine ant içtiniz. İlk olarak şunu sormak istiyorum. Sodom kötü</span><span lang="tr">lüğünün neye dayandığını biliyor musunuz?</span></p>
	<p class="block_23" lang="tr">Y. Evet.</p>
	<p class="block_23"><span lang="tr">S. Beyefendi ile ilk kez karşılaştığınızdan beri şu ya da bu zamanda, onun ve uşağının bu kötülüğün kurbanları olduğunu gösteren her</span><span lang="tr">hangi bir işaret gördünüz mü? Ya da daha doğrusu bu kötülüğü işlemekten suçlu olduklarını gösteren bir işaret?</span></p>
	<p class="block_23" lang="tr">Y. Hayır. Bundan kesinlikle eminim, görmedim.</p>
	<p class="block_23" lang="tr">S. Peki Beyefendi size ilk kez cinsel yetersizliğinden söz ettiğinde, bu kötülüğe yetersizliğinin gerçek nedeni olarak hiç imada bulundu mu?</p>
	<p class="block_23" lang="tr">Y. Hayır.</p>
	<p class="block_23" lang="tr">S. Peki daha sonra? </p>
	<p class="block_23" lang="tr">Y. Bulunmadı hiç.</p>
	<p class="block_23" lang="tr">S. O, istediği şeyi söyleyebilir, peki siz, bunun gerçek neden olması gerektiğini aklınızdan geçirmediniz mi hiç?</p>
	<p class="block_23"><span lang="tr">Y. Bu işlerin içinde olanların farklı tavırlara sahip olduklarını bili</span><span lang="tr">yordum, </span><span lang="tr">günahkâr</span><span lang="tr"> olduğum o yerde onları iyi tanıyorlardı. Onlar için kullanılan </span><span lang="tr">“</span><span lang="tr">küçük ustalar</span><span lang="tr">”</span><span lang="tr"> ya da </span><span lang="tr">“</span><span lang="tr">hoş oğlanlar</span><span lang="tr">”</span><span lang="tr"> gibi adlar vardı. Zarafete gerçek erkeklerden daha düşkündü onlar. Matrak ve rezilce şeylerden hoşlanan, kendini beğenmiş, züppe delikanlılar</span><span lang="tr">dı. Deniyordu ki, bulundukları duruma karşı bir hınç duygusuyla kendilerini lanetlenmiş gördükleri için başka her şeyi de lanetlemek istiyorlardı.</span></p>
	<p class="block_23" lang="tr">S. Beyefendi böyle biri değil miydi?</p>
	<p class="block_23" lang="tr">Y. Hayır, hiç değildi.</p>
	<p class="block_23"><span lang="tr">S. Dick size onun gözleri önünde sahip olduğunda, bunun doğaya</span><span lang="tr"> </span><span lang="tr">aykırı bir şekilde yapılmasını </span><span lang="tr">buyurmadı</span><span lang="tr"> mı? </span></p>
	<p class="block_23"><span lang="tr">Y. Ne ağzından bir söz çıktı, ne de başka bir şey yaptı. Orada bir taş</span><span lang="tr"> </span><span lang="tr">gibi sessiz kaldı.</span></p>
	<p class="block_23" lang="tr">S. Dinleyin, Bayan Lee, bu konudaki yargınıza saygı duyuyorum. Emin misiniz?</p>
	<p class="block_23"><span lang="tr">Y. Bu türden insanlarda görülen ortak özelliklerden hiçbirini taşımadı</span><span lang="tr">ğına eminim, sonra adı onlardan biri olarak da hiç geçmedi. Madam Claibo</span><span lang="tr">rn</span><span lang="tr">e</span><span lang="tr">’</span><span lang="tr">un evinde bu konuda ondan söz edildiğini hiç işitmedim, hem de bizim oraya bütün gelip gidenler hakkında aklımıza estiği gibi dedikodu yapma alışkanlığımız olduğu halde, kusurlarından, karıştıkları skandallardan söz edip dururduk hep. Londra</span><span lang="tr">’</span><span lang="tr">nın en </span><span lang="tr">yılan dilli</span><span lang="tr"> insanı olan Lord B. beni bir gün bizzat sorguya çekti. O, arkadaşı için kötü şeyler söylesem bunları duymaktan çok mutlu olurdu. Ancak o bile böyle bir kötü alışkanlığa hiç imada bulunmadı. Yalnızca Beyefendi</span><span lang="tr">’</span><span lang="tr">nin soğukluğundan, tensel zevklere baskın çıkan kitap ve çalışma düşkünlüğünden söz etti, bir de benim onu tahrik edip, bu çeşit düşkünlüklerini ikinci plana atmasına neden olup olmadığımı merak ediyordu.</span></p>
	<p class="block_23" lang="tr">S. Ne cevap verdiniz peki siz?</p>
	<p class="block_23" lang="tr">Y. Kendi de asılsız olanı söyledim: O söylenti asılsızdı. </p>
	<p class="block_23" lang="tr">S. Pekâlâ. Şimdi şu mağaraya gelelim. </p>
	<p class="block_23" lang="tr">Y. Bu konuda da gerçeği söyleyeceğim, Yargıç Ayscough. </p>
	<p class="block_23" lang="tr">S. Ama ben kuşkularımı dile getirmekten geri kalmayacağım.</p>
	<p class="block_23" lang="tr">Y. Kuşkulanılan gerçek, daha az gerçek değildir.</p>
	<p class="block_23" lang="tr">S. Demek oluyor ki kuşkulanıldığı için daha az gerçek de değildir. Devam edin konuşmaya.</p>
	<p class="block_23"><span lang="tr">Y. İlkin, mağaranın bulunduğu yere doğru çıkarken, birdenbire yolu</span><span lang="tr">muzun ortasında, gümüşi elbiselere bürünmüş bir hanım belirdi; bir toprak yığınının arkasına gizlendiğinden onu pek de iyi göremiyorduk.</span></p>
	<p class="block_23" lang="tr">S. Nasıl gümüşi elbiselere bürünmüş?</p>
	<p class="block_23"><span lang="tr">Y. Evet, çok garip bir şekilde, üzerinde ne bir motif, ne de desen olan gümüşi renkte elbiseler giymişti. Ve daha da garibi, üzerinde, şu denizcilerin ya da Kuzey insanlarının giydikleri türden dar bir pantolon vardı, bir gün Londra</span><span lang="tr">’</span><span lang="tr">da, bir süvarinin üstünde böyle bir pantolon görmüştüm ama o daha da dardı, adeta vücuda yapışmış gibiydi. Ve üstüne de yine aynı kumaştan yapılmış pırıl pırıl par</span><span lang="tr">layan ve gövdesine iyi oturmuş bir gömlek giymişti. Ayaklarında süvari çizmelerine benzeyen ancak daha az yüksek, siyah deriden çizmeler vardı. Ve orada öylece </span><span lang="tr">durmuş</span><span lang="tr">, sanki gelişimizi bekliyormuş gibi, bizi gözlüyordu.</span></p>
	<p class="block_23" lang="tr">S. Böyle birdenbire boşluktan çıkıverdiğini mi iddia ediyorsunuz?</p>
	<p class="block_23" lang="tr">Y. Biz oraya varana kadar o, toprak yığının ardında gizlenmiş gibiydi sanki.</p>
	<p class="block_23" lang="tr">S. Niçin bir hanımefendi olduğunu söylüyorsunuz peki?</p>
	<p class="block_23" lang="tr">Y. Sıradan bir insan gibi gözükmüyordu.</p>
	<p class="block_23" lang="tr">S. Hizmetkârları var mıydı, peki? Bir seyis ya da bir hizmetçi?</p>
	<p class="block_23" lang="tr">Y. Hayır. Tek başınaydı.</p>
	<p class="block_23" lang="tr">S. Genç miydi yoksa yaşlı mı?</p>
	<p class="block_23"><span lang="tr">Y. Genç ve güzeldi, bağlı olmayan kopkoyu saçları vardı, </span><span lang="tr">bir kuzgunun</span><span lang="tr"> kanadı kadar siyahtı saçları, ancak alnının üzerinde tuhaf bir biçim</span><span lang="tr">de tek çizgi halinde kesilmişti, hiç perçemi yoktu.</span></p>
	<p class="block_23" lang="tr">S. Bir bone ya da şapka giymiş miydi?</p>
	<p class="block_23"><span lang="tr">Y. Hayır. Sana şunu da söyleyeyim ki görünüşü kadar tavırları da garipti çünkü bir hanımefendi gibi değil de daha çok genç bir beye</span><span lang="tr">fendi gibi hareket ediyordu, yani demek istiyorum ki, gösterişe ve biçimsel görünüşe pek aldırış etmeyen rahat ve basit bir tavrı vardı, sonra aynı zamanda bizi garip bir şekilde selamladı, tıpkı dua eder gibi ellerini önüne doğru uzatarak. Ancak insanın yolda karşılaştığı bir arkadaşını şöyle çabucak selamlamasında olduğu gibi, elleri çok kısa bir an böyle kaldı.</span></p>
	<p class="block_23" lang="tr">S. Sizin gelişinizden ötürü hiç şaşırmış gözükmedi mi?</p>
	<p class="block_23" lang="tr">Y. Hayır, hiç gözükmedi.</p>
	<p class="block_23"><span lang="tr">S. Beyefendi</span><span lang="tr">’</span><span lang="tr">nin tepkisi ne oldu?</span></p>
	<p class="block_23" lang="tr">Y. Beyefendi hemen diz çöktü ve saygılı bir tavırla şapkasını çıkardı. Dick de aynı şeyi yaptı ve ben de niçin olduğunu anlamamama ve onun kim olduğunu bilmememe rağmen, onlar gibi yapmak zorunda kaldım. Bu arada genç hanımefendi, böyle bir nezaket gösterisini hiç beklememiş ancak onu takdirle karşılayan biri gibi, gülümsüyordu.</p>
	<p class="block_23" lang="tr">S. Hiç konuşmadı mı peki?</p>
	<p class="block_23" lang="tr">Y. Hayır, tek bir sözcük bile etmedi.</p>
	<p class="block_23" lang="tr">S. Beyefendi konuştu mu onunla?</p>
	<p class="block_23"><span lang="tr">Y. Başını eğerek diz çökmüş halde kalmıştı, adeta onun yüzüne bakma</span><span lang="tr">ya cesaret edemiyordu.</span></p>
	<p class="block_23" lang="tr">S. Daha önce karşılaşmış olduklarını düşündünüz mü peki?</p>
	<p class="block_23" lang="tr">Y. Sadece onun kim olduğunu bilir gözüküyordu.</p>
	<p class="block_23"><span lang="tr">S. Beyefendi</span><span lang="tr">’</span><span lang="tr">yi selamlamak ya da ona saygısını göstermek için herhan</span><span lang="tr">gi bir hareket yapmadı mı?</span></p>
	<p class="block_23" lang="tr">Y. Hayır.</p>
	<p class="block_23" lang="tr">S. Şu ilginç elbiseleri hangi kumaştan yapılmışlardı?</p>
	<p class="block_23"><span lang="tr">Y. Şimdiye kadar gördüğüm hiçbir şeye benzemiyorlardı. Kaliteli ipek</span><span lang="tr"> </span><span lang="tr">gibi pırıl pırıl parlıyorlar ancak kadın hareket ettiğinde, daha sert</span><span lang="tr"> </span><span lang="tr">gözüküyorlardı.</span><span lang="tr"> </span></p>
	<p class="block_23" lang="tr">S. Kadının genç olduğunu söylüyorsunuz, öyle mi? </p>
	<p class="block_23" lang="tr">Y. Benim yaşlarımdaydı ya da daha gençti. </p>
	<p class="block_23" lang="tr">S. Sizden ne kadar uzaklıkta duruyordu? </p>
	<p class="block_23" lang="tr">Y. Elli adım olabilir, daha fazla değildi. </p>
	<p class="block_23"><span lang="tr">S. İngiliz</span><span lang="tr">’</span><span lang="tr">e mi yoksa bir ecnebiye mi benziyordu? </span></p>
	<p class="block_23" lang="tr">Y. İngiliz değildi. </p>
	<p class="block_23" lang="tr">S. Peki o zaman hangi millettendi?</p>
	<p class="block_23"><span lang="tr">Y. Görünüşü daha çok şu son iki yazdır Mail yakınındaki bir çadırda gösterilen ve Korsan Kadın adını verdikleri kadına benziyordu. Bu kadın Batı</span><span lang="tr">’</span><span lang="tr">da ele geçirilen bir gemiden alınıp getirilmişti ve gemi kaptanının metresi olmasına rağmen bir erkek kadar da acımasız bir denizci olduğu söyleniyordu. Geminin kaptanı bir dönekti, onu Deptford doklarında astılar, kadının hayatı ise bağışlandı. Onu seyretmek için para ödeyen bizlere öyle bir bakardı ki, zincire vu</span><span lang="tr">r</span><span lang="tr">ulmuş olmasa bizi parça parça edeceğini anlardık, ancak son derece hoştu ve vücudu da güzeldi. Claiborne onu randevuevine almayı düşünüyordu, gözü pek çapkınlar onun vahşiliğini evcilleştirmekten özel bir haz duyabilirlerdi ancak on</span><span lang="tr">u ellerinde tutanlarla ödenecek </span><span lang="tr">fiyat konusunda anlaşamadı. Kadın zaten böyle bir şeye katlana</span><span lang="tr">mayacağını, bunu yapmaktansa kendini öldürmeyi yeğleyeceğini söylüyordu. Yolumuza çıkan sözünü ettiğim hanımefendi o değildi, sakın yanlış anlama. Bu hanımefendinin yüzü vahşi değil, tatlıydı. </span></p>
	<p class="block_23" lang="tr">S. Çadırda bulunan, sözünü ettiğiniz bu kadın Mağripli miydi? Bir Türk müydü?</p>
	<p class="block_23"><span lang="tr">Y. Bilmiyorum, yalnızca siyah gözleri ve saçları ve zeytin renginde bir teni vardı. Ne ruj, ne de allık sürmüştü, Londra</span><span lang="tr">’</span><span lang="tr">da görmüş olduğum Yahudi kadınlarına benziyordu biraz, ancak hal ve tavırları onlarınki gibi alçakgönüllü ve ürkekçe değildi. Bazılarının çadırdaki kadının, iddia ettiği gibi korsan bir kadın değil, bu rolü oynamak için para almış sıradan bir Çingene olduğunu söylediklerini de işitmiştim. Sana söyledim ya, genç hanım yolumuzun üzerinde göründüğünde sırf aklıma geldiği için anlattım bütün bunları.</span></p>
	<p class="block_23" lang="tr">S. Peki, kadının halinin tavrının niçin daha çok genç bir beyefendinin tavırlarına benzediğini söylüyorsunuz?</p>
	<p class="block_23"><span lang="tr">Y. Çünkü Londralı bir hanımefendinin yapacağı gibi yapmacıklı bir zarafet tavrı sergilemiyordu, sosyal konumunu kanıtlamak için modaya da, tavırlar takınmaya da hiç ihtiyacı yok gibiydi. Bizi orada diz çökmüş görmek onu şaşırttı çünkü böyle bir şeyin gerekli olma</span><span lang="tr">dığını düşünüyor olmalıydı. Zaten çok geçmeden, şaşkınlığını ifade etmek isteyen bir erkeğin yapacağı gibi, ellerini kalçalarının üstüne koydu.</span></p>
	<p class="block_23" lang="tr">S. Öfkeye mi kapılmıştı?</p>
	<p class="block_23"><span lang="tr">Y. Hayır çünkü hâlâ gülümsüyordu, davranışımız daha çok onu eğlen</span><span lang="tr">dirmiş gibiydi. Derken birdenbire, bir yabancıyı bir yere girmeye davet etmek için yapılan şu jesti yaptı, kolunu arkaya doğru uzattı. Anne babasının gelmesinden önce konuk ağırlayan bir ev kızı gibiy</span><span lang="tr">di.</span></p>
	<p class="block_23" lang="tr">S. Peki bu kişide bir kötülük eğilimi, bir kötü niyet görmediniz mi?</p>
	<p class="block_23"><span lang="tr">Y. Jones</span><span lang="tr">’</span><span lang="tr">a onun hakkında kötü şeyler söyledim, Tanrı beni bağışlasın. Dediğim gibi, garip giysiler ve garip tavırlar görmüştüm, gerçekte masum bir güzellik dışındaki her şeyde, İngiltere</span><span lang="tr">’</span><span lang="tr">yi de, bizim yolu</span><span lang="tr">muzu yordamımızı da bilmiyordu ancak yine de onda hiçbir İngiliz kadının sahip olmadığı bir serbestlik ve rahatlık vardı.</span></p>
	<p class="block_23" lang="tr">S. Peki sonra ne oldu?</p>
	<p class="block_23"><span lang="tr">Y. Elleriyle o aynı jesti yaptı, şöyle. Sonra da kendi bahçesinde sessiz sakin dolaşıyormuşçasına -çünkü bu arada yere eğilip bir çiçek kopardı ve burnuna götürdü- evet böyle arkasına döndü ve</span><span lang="tr"> </span><span lang="tr">yürüyüp</span><span lang="tr"> gitti. Biz orada hiç yokmuşuz gibi davranıyordu adeta. Derken Beyefendi yerden doğruldu ve kadının bize ilk göründüğü yere doğru çıktık; orada önümüzdeki her şeyi ve mağaranın bize yakın olan ağzını görebiliyorduk. Kadın şimdi mağaranın ağzında duruyordu; bizi görünce, eliyle su birikintisine doğru işaret ederek kendisini orada beklememizi buyurdu ve sonra arkasına dönüp mağaraya girdi ve karanlıklar içinde kayboldu.</span></p>
	<p class="block_23"><span lang="tr">S. Tırmandığınız şu patika başkalarının da geçtiğini gösteren çok sayı</span><span lang="tr">da iz taşıyor muydu?</span></p>
	<p class="block_23" lang="tr">Y. İzler çok belirsizdi ya da hemen hemen hiç yoktu.</p>
	<p class="block_23"><span lang="tr">S. Peki Beyefendi</span><span lang="tr">’</span><span lang="tr">ye bu kişinin kim olduğunu hiç sormadınız mı?</span></p>
	<p class="block_23"><span lang="tr">Y. Evet, sordum ve o da cevap verdi. Arkadaşın olması için dua ediyo</span><span lang="tr">r</span><span lang="tr">um dedi. Başka da bir şey söylemedi.</span></p>
	<p class="block_23" lang="tr">S. Devam edin.</p>
	<p class="block_23" lang="tr">Y. Mağaranın önündeki şu su birikintisi ile dikili taşın bulunduğu yere geldik. Beyefendi biraz kenara çekildi ve ben de su birikintisinin yanında diz çöküp yüzümü yıkadım ve biraz su içtim çünkü güneş çok kavurucuydu ve beni sıcak basmıştı.</p>
	<p class="block_23"><span lang="tr">S. Şimdi size şunu soruyorum, bayan... </span><span lang="tr">evet</span><span lang="tr">, sizi sıcak basmıştı, peki bu güneş, yürümenin yorgunluğu zihninizde bir bozukluğa yol açıp da sizde gerçek sandığınız birtakım imajlar yaratmış olamaz mıydı?</span></p>
	<p class="block_23" lang="tr">Y. Hayır, bundan eminim.</p>
	<p class="block_23" lang="tr">S. Şimdiye kadar böyle bir şey işitilmiş değil: Bir kadının, hem de hanımefendi görünüşlü ecnebi bir kadının, bu yerlerde tek başına dolaşması.</p>
	<p class="block_23"><span lang="tr">Y. Hiç işitilmemiş daha birçok şey var. Her şeyi anlattığımda bir yar</span><span lang="tr">gıya varırsın. </span></p>
	<p class="block_23" lang="tr">S. O zaman, anlatın.</p>
	<p class="block_23"><span lang="tr">Y. Beyefendi su birikintisinin yanında oturduğum yere geldi ve bana </span><span lang="tr">“</span><span lang="tr">Vakit geldi, Fanny, muhafızlar bekliyorlar</span><span lang="tr">”</span><span lang="tr"> dedi. Şimdi sana şunu da itiraf edeyim ki olup biteceklerden ötürü bir süredir büyük bir kaygı duymaya başlamıştım. Otların arasındaki mağaranın bu kara ağzı hiç hoşlanılacak gibi değildi, insanı şifalı sulara götürmekten çok cehenneme götüren bir açıklığa benziyordu. Ve Beyefendi konuştuğunda, korkmaya başladığımı söyledim. O da bana, </span><span lang="tr">“</span><span lang="tr">Artık korkmak için çok geç</span><span lang="tr">”</span><span lang="tr"> cevabını verdi. Yapacağımız şeylerden başıma hiçbir kötülük </span><span lang="tr">gelmeyeceğine dair bana güvence vermesini istedim. Eğer dediklerine itaat etmezsem başıma daha kötü şeyler geleceğini söyledi bana. Muhafızlar üzerine daha fazla şey öğren</span><span lang="tr">mek istedim ama sabırsızlığa kapıldı ve </span><span lang="tr">‘‘</span><span lang="tr">Yeter artık!</span><span lang="tr">”</span><span lang="tr"> dedi ve sonra beni Dick</span><span lang="tr">’</span><span lang="tr">in bulunduğu yere, dikili taşın yanına götürmek için kolumdan yakaladı ve sonra da bana mayıs tacımı giydirdi. Derken, Beyefendi iki adım arkamızda bizi takip ederken -korku içinde, ben bunun bir eşlikten çok kaçmamı engellemek için olduğunu düşün</span><span lang="tr">müştüm- Dick beni elimden tuttu ve dosdoğru mağaraya götürdü. Ben artık, Tanrı bağışlasın, insan maskesi taşıyan iki cinin eline düş</span><span lang="tr">tüm diye büyük bir dehşete kapılmıştım; sözünü ettikleri şifalı sular günahkârlar için cehenneminin derinliklerinde sonsuza kadar kay</span><span lang="tr">nadığı söylenen sular olmalıydı ve muhafız da, birazdan karşılaşaca</span><span lang="tr">ğım Şeytan</span><span lang="tr">’</span><span lang="tr">ın ta kendisi olmalıydı. Bütün bunlar üzerimde öyle bir etki yaptı ki, yürürken dizlerimin üzerine çöktüm ve Beyefendi</span><span lang="tr">’</span><span lang="tr">ye bana gerçeği söylemesi için yalvardım. Bir günahkâr olduğumu biliyordum ancak günahlarım başka birçok günahkârınkinden daha fazla değildi, beni bağışlaması için yalvarmaya ve daha, ne bileyim birçok şey söylemeye başladım. Bana setçe, bir aptal olduğumu söyledi ve şöyle dedi: Beni götürdüğü yer eğer cehennemse niye korkuyordum ki, orada beni kollarını açarak memnunlukla karşılar</span><span lang="tr">lardı, kötülüğün güçlerine büyük bir hevesle hizmet eden ben değil miydim? Şeytan</span><span lang="tr">’</span><span lang="tr">ın sadık hizmetkârı ben değil miydim? Benim asıl cennetin gazabından korkmam gerekmez miydi? Derken beni tekrar ayağa kalkmaya ve yürümeye zorladı.</span></p>
	<p class="block_23" lang="tr">S. Beyefendi sizi kılıcıyla tehdit etmedi mi peki?</p>
	<p class="block_23" lang="tr">Y. Hayır, kılıcını kınından çekip elinde tutmasına rağmen etmedi. Sesinde öfke yoktu, ben amaçlarına karşı çıktığım için sabırsızlık duyuyor görünüyordu daha çok.</p>
	<p class="block_23"><span lang="tr">S. Biraz geriye dönelim. Beyefendi yanınıza gelip de sizi götürmeden önce, mağara tarafından vaktin geldiğini gösteren herhangi bir işa</span><span lang="tr">ret gördünüz mü? Gümüşi elbiseler giymiş olan kadın size mağaraya girmeniz için işaret yaparak yeniden görünmedi mi? O ya da bir başkası?</span></p>
	<p class="block_23" lang="tr">Y. Bunu bilemeyeceğim. Kendimi korkularım ve düşüncelerim içinde öylesine kaybetmiştim ki o yöne doğru bakmadım.</p>
	<p class="block_23"><span lang="tr">S. Mağara ağzının yakınlarında toprak zeminin yanmış olduğu dikka</span><span lang="tr">tinizi çekmedi mi?</span></p>
	<p class="block_23" lang="tr">Y. Evet. Bunu söylemeyi unuttum.</p>
	<p class="block_23" lang="tr">S. Peki ne çıkardınız bu gözlemden?</p>
	<p class="block_23" lang="tr">Y. Yeni yanmışa benziyordu bununla birlikte hiç kül yığını yoktu. Büyük bir ateşin artıkları gibi, bir çember biçimindeydi.</p>
	<p class="block_23" lang="tr">S. Pekâlâ. Devam edin.</p>
	<p class="block_23"><span lang="tr">Y. İlk önce yalnızca gölgeler gördüm çünkü gözlerim güneş ışığından kamaşmıştı. Zaten kendimi Dick</span><span lang="tr">’</span><span lang="tr">in kılavuzluğuna bırakmış oldu</span><span lang="tr">ğumdan, nereye gittiğimi de bilmiyordum. Derken birdenbire Dick beni durdurarak sol yanıma doğru döndürüverdi.</span></p>
	<p class="block_23" lang="tr">S. Niye durmuştun?</p>
	<p class="block_23" lang="tr">Y. Yaratık, kurtçuk.</p>
	<p class="block_23" lang="tr">S. Ne kurtçuğu, ne yaratığı?</p>
	<p class="block_23"><span lang="tr">Y. Mağaranın en dipteki kısmında, havada yüzüyordu, şişip şişip kos</span><span lang="tr">koca olmuş bir kurtçuk gibi bir şey, kar gibi beyazdı. </span></p>
	<p class="block_23" lang="tr">S. Ne!</p>
	<p class="block_23"><span lang="tr">Y. Evet, bir kurtçuk gibiydi ama kurtçuk değildi. Kocaman </span><span lang="tr">gözü</span><span lang="tr"> üzerimize dikilmiş parıldıyordu, damarlarımdaki kanın donduğunu hissettim ve onun ne olduğunu bilmediğimden korkudan bir çığlık attım. Derken Beyefendi yanıma geldi ve beni öteki kolumdan tuta</span><span lang="tr">rak ilerlemeye ve sonra da diz çökmeye zorladı.</span></p>
	<p class="block_23" lang="tr">S. Yalnızca siz mi yoksa hepiniz mi diz çöktünüz?</p>
	<p class="block_23" lang="tr">Y. Hepimiz diz çöktük. Tıpkı tapınakta ve patikada olduğu gibi.</p>
	<p class="block_23"><span lang="tr">S. Bu kurtçuk üzerine daha çok şey bilmek istiyorum. Nasıl bir görü</span><span lang="tr">nüşü vardı peki?</span></p>
	<p class="block_23"><span lang="tr">Y. Beyazdı ama etten ve kandan yaratılmışa benzemiyordu, daha çok cilalanmış tahta ya da yeni kalaylanmış bir metal gibiydi, art arda konulmuş üç araba kadar büyüktü, hatta daha büyüktü, koskoca bir göz bulunan başı daha da büyüktü, vücudunun kenarlarında yine parıldayan başka gözler de gördüm, gerçi bunlar yeşilimsi bir camın ardında kalmışlar gibi daha az parlaktı. Ve bir ucunda, zift gibi kap</span><span lang="tr">kara, karnını boşaltabileceği dört koca baca vardı.</span></p>
	<p class="block_23" lang="tr">S. Peki büyük ve küçük dişleri de var mıydı?</p>
	<p class="block_23" lang="tr">Y. Hayır, hiç yoktu, ayakları da yoktu ancak altında, ağız gibi altı tane siyah delik vardı.</p>
	<p class="block_23"><span lang="tr">S. Yerin üzerinde değil miydi? Havada asılı mıydı? İpler ya da kereste</span><span lang="tr">lerin yardımıyla? Göremediniz mi hiç? </span></p>
	<p class="block_23" lang="tr">Y. Hayır, böyle bir şey görmedim. </p>
	<p class="block_23" lang="tr">S. Ne kadar yükseklikteydi?</p>
	<p class="block_23"><span lang="tr">Y. Bir insan boyunun iki katı yüksekteydi, belki de daha fazla. O</span><span lang="tr"> </span><span lang="tr">zaman aklımda ölçü mölçü yoktu.</span></p>
	<p class="block_23" lang="tr">S. Peki niye bir kurtçuk diyorsunuz?</p>
	<p class="block_23" lang="tr">Y. Çünkü ilkin öyle olduğunu sandım. Bir kurtçuğun başına benzer bir başı ve gövdesi vardı, bir kurtçuk gibi şişman ve beyazdı.</p>
	<p class="block_23" lang="tr">S. Kımıldıyor muydu?</p>
	<p class="block_23" lang="tr">Y. Önünde ilk duruşumuzda kımıldamıyordu, havada bir uçurtma gibi asılı duruyordu ama ipi falan olmayan bir uçurtma. Ya da havada süzülen ama öteki kuşlar gibi kanat çırpmayan bir kerkenez kuşu gibi.</p>
	<p class="block_23" lang="tr">S. Peki boyutları ne kadardı?</p>
	<p class="block_23"><span lang="tr">Y. Kalınlığı bir adam boyundan daha fazlaydı. Belki de iki adam</span><span lang="tr"> </span><span lang="tr">boyuydu. </span></p>
	<p class="block_23" lang="tr">S. On, on iki ayak kadar, öyle mi?</p>
	<p class="block_23" lang="tr">Y. Evet.</p>
	<p class="block_23"><span lang="tr">S. Ve üç araba boyu, hatta daha fazla uzunlukta olduğunu söylüyorsu</span><span lang="tr">nuz, değil mi? Ama tam bir fantezi bu. Her şeyi uyduruyorsun, hiç de inanılacak gibi değil. Bu şey nasıl oldu da ağzı kendisini alma</span><span lang="tr">yacak bir mağaradan içeri girebildi ya da ağızdan da dar olan bir iç odaya sığabildi?</span></p>
	<p class="block_23"><span lang="tr">Y. Orada olması dışında hiçbir şey </span><span lang="tr">bilmiyorum</span><span lang="tr"> ben. Anlattığım gibi olduğuna inanmıyorsan, o zaman daha fazla anlatmam. Yalan söy</span><span lang="tr">lemiyorum.</span></p>
	<p class="block_23"><span lang="tr">S. Bak, Jones</span><span lang="tr">’</span><span lang="tr">a anlattığın şu üç büyücü </span><span lang="tr">hikâyesine</span><span lang="tr"> ya da sana sahip olan Şeytan</span><span lang="tr">’</span><span lang="tr">a inanırım da, buna inanmam.</span></p>
	<p class="block_23"><span lang="tr">Y. Çünkü sen bir erkeksin. Senin cinsiyetinden olanlar için bir ayna olmamı isterdin sen. Sen bir fahişenin ne olduğunu bilir misin, Yargıç Ayscough? Bütün erkeklerin bütün kadınların olmasını istedi</span><span lang="tr">ği şeydir fahişe çünkü böylelikle kadınlar hakkında düşünebilecek</span><span lang="tr">leri kötülükleri daha kolaylıkla düşünebilirler. Bana, eşim olmayı ya da eşinin benim gibi olmasını istediğini söyleyecek her erkek için bir </span><i lang="tr" class="calibre1">gine</i><span lang="tr"> verilse, zengin olurdum ben.</span></p>
	<p class="block_23"><span lang="tr">S. Yeter! Şu edepsiz dilini tut artık. Bu </span><span lang="tr">hikâyeleri</span><span lang="tr"> anlatmanı henüz kesecek değilim ama bilesin bunları birer zırvadan başka bir şey ola</span><span lang="tr">rak görmüyorum. Şu saçma kurtçuk </span><span lang="tr">hikâyesine</span><span lang="tr"> gelelim tekrar başka bir işaret, belirti taşıyor muydu bu yaratık?</span></p>
	<p class="block_23"><span lang="tr">Y. Gövdesinin yan kısmında, üzerinde bir sıra halinde şekiller bulunan bir tekerlek vardı</span><span lang="tr">;</span><span lang="tr"> karnının üzerinde de aynı şekilde bir başka teker</span><span lang="tr">lek göze çarpıyordu.</span></p>
	<p class="block_23" lang="tr">S. Nasıl bir tekerlek yani?</p>
	<p class="block_23" lang="tr">Y. Beyaz derisi üzerine, deniz ya da gök mavisi renginde boyanmış gibiydi ve tekerlek poyrasının çevresinde çok sayıda parmak vardı. </p>
	<p class="block_23" lang="tr">S. Peki şekiller?</p>
	<p class="block_23"><span lang="tr">Y. Onları tanımıyordum. Harfler ve rakamlar gibi bir çizgi halin</span><span lang="tr">deydiler ve ancak bilenler tarafından</span><span lang="tr"> okunabilirlerdi. Biri bir kuşa </span><span lang="tr">benziyordu, belki de uçuş halinde olan bir kırlangıca</span><span lang="tr">;</span><span lang="tr"> bir diğeri şu porselen vazoların üzerine resmedilen bir çiçeğe, gerçi tam olarak gerçek bir çiçek gibi değildi ve hepsi de aynı boydaydı. Yine bir diğeri, bir eğri çizgiyle iki parçaya bölünmüş bir daireydi, bir yarısı siyah, öteki yarısı ise beyazdı, tıpkı orta evreye gelmiş ay gibi.</span></p>
	<p class="block_23" lang="tr">S. Peki alfabe harfleri ya da rakam yok muydu?</p>
	<p class="block_23" lang="tr">Y. Hayır, yoktu.</p>
	<p class="block_23" lang="tr">S. Hıristiyanlığa ait hiçbir simge de dikkatinizi çekmedi mi?</p>
	<p class="block_23" lang="tr">Y. Hayır.</p>
	<p class="block_23" lang="tr">S. Hiç ses çıkarmıyor muydu?</p>
	<p class="block_23"><span lang="tr">Y. Bir uğultu vardı ama alçak perdedendi, tıpkı yakılıp kapatılmış bir oca</span><span lang="tr">ğın ya da ekmek pişirmek için iyice yakılmış bir fırının çıkardığı uğul</span><span lang="tr">tuya benzer bir sesti. Ya da bir kedinin guruldamasına da benziyor diyebilirdiniz. Ve çok geçmeden daha önce tapınakta burnuma gelen o tatlı kokuyu aldım ve onun üzerimizde asılı </span><span lang="tr">durmuş olan aynı ışık olduğunu tahmin ettim. Kalbim huzura kavuşmuştu çünkü bu şeyin görünüşüne rağmen bize hiçbir kötü şey getirmeyeceğini biliyordum.</span></p>
	<p class="block_23" lang="tr">S. Nasıl olur! Tabiat kanunlarına aykırı iğrenç, mucizevi bir şeye tanık oluyorsunuz ve bunda hiçbir kötü yan görmüyorsunuz?</p>
	<p class="block_23"><span lang="tr">Y. Hayır, bu tatlı koku sayesinde onun kötü bir şey olmadığını biliyor</span><span lang="tr">dum, tıpkı bir İncil meselindeki gibiydi: içi tamamen bal dolu bir aslan leşi. Daha sonra anlatırım bunu.</span></p>
	<p class="block_23"><span lang="tr">S. Ne</span><span lang="tr">!</span><span lang="tr"> Bir kokuya bakarak neyin iyi, neyin kötü olduğunu söyleyebile</span><span lang="tr">ceğinizi mi düşünüyordunuz?</span></p>
	<p class="block_23" lang="tr">Y. Bu koku sayesinde, evet, düşünüyordum. Çünkü saflığın ve kutsanmışlığın kokusuydu o.</p>
	<p class="block_23"><span lang="tr">S. Öyle mi? Şimdi bana saf ve kutsanmış olanın nasıl koktuğunu bir</span><span lang="tr">’</span><span lang="tr"> anlatın bakalım o zaman.</span></p>
	<p class="block_23" lang="tr">Y. Bunu sözcüklerle dile getiremem, ama kokusunu hâlâ duyuyorum.</p>
	<p class="block_23" lang="tr">S. Oysa ben senin bu kokuşmuş cevap verme tarzında yoldan çıkmış olan dindarlığını seziyorum. Bu kokuyu tarif etmeni emrediyorum sana.</p>
	<p class="block_23" lang="tr">Y. Koku alma duyusu için iyi olan her şey vardı bu kokuda.</p>
	<p class="block_23" lang="tr">S. Ama, tatlı mıydı? Ya da daha çok kekre miydi? Misk, bergamot, gül esansı ya da sarı sakız kokusu muydu? Çiçek ya da meyve kokusu muydu? Kolonya ya da Macar suyu gibi imal edilmiş suların kokusu muydu? Yanan bir şeyin mi yoksa kendi doğal özü öyle kokan bir şeyin kokusu muydu? Niye cevap vermiyorsunuz?</p>
	<p class="block_23" lang="tr">Y. Sonsuz yaşamın kokusuydu.</p>
	<p class="block_23" lang="tr">S. Bayan, size başka bir soru sormuş olsaydım, sözgelimi inancınız ya da umudunuz neye dayanıyor deseydim, böyle cevap verebilirdiniz. Ama sorduğum soruya böyle bir cevap veremezsiniz. Bunun bir koku olduğunu ve onu hâlâ duyduğunuzu söylüyorsunuz. Pekâlâ. Ama bu saçmalıkları kabul ettiremezsiniz bana.</p>
	<p class="block_23"><span lang="tr">Y. Daha çok, haziran aylarında çit kenarlarında biten yabangülü kokusuydu, küçükken biz buna bakire gülü derdik, bir kız eğer bu mevsimde gelin olursa taşıyacağı çiçek demetinin içine bundan da bir tane koyması gerekirdi. Bu çiçek yalnızca bir ya da iki gün taze kalır ve ilk kez açmaya başladığında da kokusu çok güçlüdür </span><span lang="tr">ve tam ortası altın renklidir.</span></p>
	<p class="block_23" lang="tr">S. Beyaz yabangülü diyorsunuz, öyle mi?</p>
	<p class="block_23"><span lang="tr">Y. Sapı çok narin ve desteklenmezse düşen yabangülünü söylüyorsu</span><span lang="tr">nuz. Onun kokusu bahçelerde biten güllerin kokusundan daha az hoştur. Benim dediğimin benzer ama daha güçlü bir kokusu vardı, adeta yoğunlaşmış bir kokuydu. Ama bu kokudan böyle söz etmek bir insanın yüzüne bakıp onun ruhundan söz etmek gibi bir şey.</span></p>
	<p class="block_23"><span lang="tr">S. Jones</span><span lang="tr">’</span><span lang="tr">a söylediğiniz gibi, mağaranın zemininde büyük bir ateş yanmıyor muydu?</span></p>
	<p class="block_23" lang="tr">Y. Hayır ama daha önce belli ki böyle bir ateş yakılmıştı, mağaranın dışındaki gibi burada da izleri vardı bu ateşin. Ancak aradan çok zaman geçmiş olmalıydı, sadece kararmış küller kalmıştı, geride ne en küçük bir köz, ne de kor vardı.</p>
	<p class="block_23" lang="tr">S. Emin misiniz? Bir yanık kokusu da yok muydu?</p>
	<p class="block_23" lang="tr">Y. Eminim. Hiç yoktu.</p>
	<p class="block_23"><span lang="tr">S. Şimdi ona daha yakın olduğunuza göre, bu büyük ışığa neyin yol açtığını gö</span><span lang="tr">r</span><span lang="tr">mediniz mi?</span></p>
	<p class="block_23"><span lang="tr">Y. Hayır gö</span><span lang="tr">r</span><span lang="tr">medim çünkü bu ışık donuk bir camın ya da kalın bir muslin örtünün arkasından geliyor gibiydi. Ne var ki şimdiye kadar görmüş olduğum herhangi bir fener ya da lambadan daha parlaktı.</span></p>
	<p class="block_23" lang="tr">S. Genişliği ne kadardı?</p>
	<p class="block_23" lang="tr">Y. Bir ayak.</p>
	<p class="block_23" lang="tr">S. Daha fazla değil miydi?</p>
	<p class="block_23" lang="tr">Y. Dediğim kadardı. Ama güneşten daha parlaktı. İnsan doğrudan bakamıyordu.</p>
	<p class="block_23" lang="tr">S. Diz çöktüğünüzde ondan ne kadar uzaklıktaydınız? </p>
	<p class="block_23" lang="tr">Y. Oldukça yakındık. Buradan şu duvara kadar. </p>
	<p class="block_23" lang="tr">S. Bunun tapınaktan getirilmiş bir makine olduğunu ve bir kuş gibi gökyüzüne çıkabilecek bir şey olduğunu mu iddia ediyorsunuz?</p>
	<p class="block_23" lang="tr">Y. Evet. Hatta daha da fazla, daha başka bir şey olduğunu. </p>
	<p class="block_23" lang="tr">S. Gerçi ne tekerleği, ne kanadı, ne de onu çeken atları vardı, öyle değil mi?</p>
	<p class="block_23"><span lang="tr">Y. Yargıç Ayscough, bu konuda daha çok şey dinlemen gerek. Seni hiç kınamıyorum. Benim aklımı yitirdiğimi kanıtlamak, bana hayaller gören çılgın kadın demek istiyorsun sen. Tanrı</span><span lang="tr">’</span><span lang="tr">nın soluğuna teker</span><span lang="tr">lekler ve kanatlar koymamı istiyorsun. İyi biliyorsun ki, pek fazla eğitimi olmayan, zavallı bir kadınım ben ve doğal halimle çekicilik</span><span lang="tr">ten de yoksun bir kadınım. Ben sana şunu söylüyorum ki bu bir düş değildi, bir hayal değildi, daha çok Londra</span><span lang="tr">’</span><span lang="tr">da sahnede gördüğüm şu mucizevi olaylar gibiydi. Bunların düzmece olduğunu, aldatmacay</span><span lang="tr">la, hile ile yapıldığını söyleyebilirsin, ama onların görülemeyeceğini söyleyemezsin.</span></p>
	<p class="block_23"><span lang="tr">S. Peki, bütün bunlar olup biterken, Beyefendi</span><span lang="tr">’</span><span lang="tr">nin davranışlarına dikkat ettiniz mi? Bu canavarımsı mucize karşısında kaygılı ya da korkmuş gözüküyor muydu?</span></p>
	<p class="block_23"><span lang="tr">Y. Daha çok bir şeyleri bekler gibiydi. Şapkasını bir kez daha çıkarmış</span><span lang="tr">tı ve yanında tutuyordu.</span></p>
	<p class="block_23" lang="tr">S. Kendisinden daha büyük birinin huzuruna girdiğini bilen biri gibi mi?</p>
	<p class="block_23" lang="tr">Y. Evet.</p>
	<p class="block_23" lang="tr">S. Peki Dick? O korkmuş gözükmüyor muydu?</p>
	<p class="block_23" lang="tr">Y. Daha çok hayret ve şaşkınlık içindeydi, gözlerini yere doğru eğmişti. </p>
	<p class="block_23" lang="tr">S. Devam edin.</p>
	<p class="block_23"><span lang="tr">Y. Dediğim gibi, diz çöktük, Beyefendi tıpkı eskiden kralının önünde secde eden bir soylu gibi, kılıcının ucunu yere doğru tutuyordu ve elleri de kılıcının topuzcuğunun üstündeydi. Derken havada asılı duran kurtçuktan iç çekişi gibi bir ses geldi ve kurtçuk, yavaş yavaş, bir tüy gibi, yere inmeye başladı, karnı yere iyice yapışana kadar da indi, sonra o karından, uçlarında siyah kocaman ayaklar bulunan ince ince bacaklar çıktı ve birdenbire kurtçu</span><span lang="tr">ğ</span><span lang="tr">un gövdesinin orta kısmında bir kapı belirdi.</span></p>
	<p class="block_23" lang="tr">S. Ne! Bir kapı mı?</p>
	<p class="block_23"><span lang="tr">Y. Kurtçuk havada asılı dururken, hiçbir kapı görmemiştim ben, ancak yere konduğunda, orta kısmında bir kapı açıldı ve nasıl olduğunu ve kimin tarafından yapıldığını göremeden, kapı bir menteşenin etra</span><span lang="tr">fında döndü ve aşağıya doğru, birbirinin içine geçen ince gümüşi tabakalardan oluşmuş, üç ya da dört basamaklı küçük bir merdiven iniverdi.</span></p>
	<p class="block_23" lang="tr">S. İçeride ne gördünüz peki?</p>
	<p class="block_23" lang="tr">Y. Şey, kalp ve bağırsaklar değil tabii, değerli taşlardan oluşmuş bir duvara benziyordu, içerde renkleri parıldayan topaz ve zümrüt, yakut ve safir, mercan ve zebercet ve daha bilmem birçok değerli taş ve ayrıca oldukça sisli bir su vardı, tümü de arkadan göremediğim mumlarla aydınlatılmış gibiydi. Bir çan kulesinin renkli vitrayını andırıyordu ancak parçaları daha küçüktü.</p>
	<p class="block_23"><span lang="tr">S. Açık konuşacağım. Tekrar ediyorum, bu gerçek bir kurtçuk ya da canlı bir yaratık değil, yapma bir şeydi, bir makine ya da bir vası</span><span lang="tr">taydı.</span></p>
	<p class="block_23"><span lang="tr">Y. Öyle diyelim. Ve bize doğru daha da kuvvetli gelen o tatlı koku, oradan çıkıyordu. Ve şimdi, Beyefendi, suların muhafızları diye adlandırdığı kişilerin ortaya çıkacaklarını söylemek istercesine başı</span><span lang="tr">nı eğiyordu.</span></p>
	<p class="block_23"><span lang="tr">S. Peki bu bacaklar... </span><span lang="tr">nereden</span><span lang="tr"> çıkıyordu onlar?</span></p>
	<p class="block_23" lang="tr">Y. Gövdesinden, sözünü ettiğim şu kara deliklerden, böylesi bir ağırlığı taşıyamayacak kadar ince gözüküyorlardı ama taşıyorlardı işte.</p>
	<p class="block_23" lang="tr">S. Kalınlıkları ne kadardı? Butları, baldırları var mıydı?</p>
	<p class="block_23"><span lang="tr">Y. Hayır. </span><span lang="tr">Baştan başa</span><span lang="tr"> aynı kalınlıktaydı, bir köylünün harman değneği ya da bir muhafızın sopası kalınlığındaydı. Üstteki o koskoca cüssenin altında bir örümceğin bacaklarını andırıyordu.</span></p>
	<p class="block_23" lang="tr">S. Devam edin.</p>
	<p class="block_23"><span lang="tr">Y. Derken kapıda birisi göründü. Daha önce görmüş olduğumuz, gümüşi elbiseler giymiş kadındı bu. Elinde kar gibi beyaz bir çiçek demeti tutuyordu. Gülümseyerek kurtçuğun gövdesinden çıkan merdivenleri canlı bir edayla indi ve karşımızda durdu ama orada birden yüzünü arkaya doğru çevirdi çünkü arkada, aynı biçimde giyinmiş ama daha yaşlı, saçları kırlaşmış ama dimdik duran bir başka hanımefendi belirmişti. O da bize gülümsedi ancak onun gülümsemesi daha ağırbaşlıcaydı, adeta bir kraliçenin gülümsemesi</span><span lang="tr">ni andırıyordu.</span></p>
	<p class="block_23" lang="tr">S. Kaç yaşlarındaydı peki?</p>
	<p class="block_23" lang="tr">Y. Kırk yaşlarında, daha fazla değil, hâlâ en güzel yıllarındaydı. </p>
	<p class="block_23" lang="tr">S. Devam edin, niye duruyorsunuz?</p>
	<p class="block_23"><span lang="tr">Y. Söyleyeceğim daha çok şey var. Ama sen bunlara da kuşkuyla baka</span><span lang="tr">caksın ne var ki gerçek söyleyeceklerim. Yüce Tanrı tanığımdır.</span></p>
	<p class="block_23"><span lang="tr">S. Yüce Tanrı</span><span lang="tr">’</span><span lang="tr">yı bu işlere karıştırmayın, bayan.</span></p>
	<p class="block_23"><span lang="tr">Y. O zaman onun zavallı kuluna inanman gerek. Çünkü bu ikinci hanı</span><span lang="tr">mefendi de aynı şekilde gümüş renkli basamakları indi ve mağaranın zeminine ayak basar basmaz, bu sef</span><span lang="tr">er kapıda bir başka hanımefendi </span><span lang="tr">görünüverdi, o daha yaşlıydı, saçları ağarmıştı ve vücudu daha yıpranmış gözüküyordu. Orada durdu ve bize öteki iki hanım gibi baktı, sonra basamakları yavaşça inip, mağaranın zemininde duran öteki ikisinin yanına </span><span lang="tr">geldi.</span><span lang="tr"> Orada üçü de du</span><span lang="tr">r</span><span lang="tr">up bize o sevecen bakışlarıyla baktılar. Bu çok daha büyük bir mucizeydi çünkü onların ana, kız ve to</span><span lang="tr">r</span><span lang="tr">un oldukları besbelli bir şeydi. Böylelikle, üç farklı yaşta aynı kadın gibi gözüküyorlardı, aralarındaki yaş farkına rağmen yüz çizgileri birbiri ne tıpatıp benziyordu. </span></p>
	<p class="block_23" lang="tr">S. Bu diğer ikisi ne şekilde giyinmişlerdi?</p>
	<p class="block_23"><span lang="tr">Y. Çok gariptir ki, ilki gibi giyinmişlerdi, gümüşi renkte pantolon ve bluz. En yaşlı olanında sen, bunun uygunsuz bir elbise kaçacağını düşüneceksin ama hiç de öyle gözükmüyordu, çünkü hepsi de elbi</span><span lang="tr">selerini, bir çeşit soytarıca bir zevk düşkünlüğünden ötürü değil, bu elbiselere alıştıkları için, bu tür elbiseler basitlikleri ve rahatlıklarıyla onlara en uygun düşen elbiseler olduğu için giyiyorlardı.</span></p>
	<p class="block_23" lang="tr">S. Hiç mücevher ya da süs eşyası takmamışlar mıydı?</p>
	<p class="block_23" lang="tr">Y. Hayır, takmamışlardı. Bununla birlikte en yaşlı olanı elinde, siyaha yakın, koyu mor bir çiçek demeti, en genç olanı, daha önce de söylediğim gibi, kar gibi beyaz bir demet ve annesi de, kan kırmızı renkte bir çiçek demeti taşıyordu. Bunun dışında üçü de birbirine, aralarındaki yaş farkına rağmen, üç su damlası gibi benziyorlardı.</p>
	<p class="block_23" lang="tr">S. Peki, çevrelerinde kurbağa ya da tavşan veyahut kara kedi falan görmediniz mi? Dışarıda öten kuzgunlar falan yok muydu?</p>
	<p class="block_23" lang="tr">Y. Hayır görmedim, hiç görmedim. Çalı süpürgesi ya da kazan falan da görmedim. Ayağını denk al, kiminle alay ettiğini bilmiyorsun sen.</p>
	<p class="block_23" lang="tr">S. O örümcek bacaklı uçan yaratığının yanında bu tabloda tek eksik olan bu korkuluk kadınlarındı senin.</p>
	<p class="block_23"><span lang="tr">Y. Sana daha da inanılmaz olanı söylemem gerekiyor, Yargıç. Ortadakinin her iki yanında durmakta olan hem genci hem de yaşlısı, ona doğru döndüler ve ona yaklaşmak için ileriye bir adım attılar. Ve yine nasıl olduğunu bilmiyorum, çok garip bir ustalıkla, onda birleşip kaynaşır gibi oldular ve bir duvarı geçen hayaletler gibi ortadan kayboluverdiler. Şimdi tek bir kadın, ak saçlı olan anne, diğer üçünün olduğu yerde kaldı, bunu apaçık görebiliyordum. Ancak artık elinde kendi kırmızı çiçek demetini değil, beyaz, kırmı</span><span lang="tr">zı ve koyu mor olmak üzere üç demeti de tutuyor ve bizleri adeta gözlerimizin inanmadığı şeye inandırmak istiyordu.</span></p>
	<p class="block_23" lang="tr">S. Bütün Hıristiyanlık âlemindeki en safdil budala bile buna inanmaz, bayan.</p>
	<p class="block_23" lang="tr">Y. O zaman bu saf rolünü senin oynaman gerek. Çünkü sana, gerçek olmayan ama kuşkularınla daha çok bağdaşacak başka bir hikâye uyduracak değilim. Yalvarırım, öfkene hâkim ol. Sen bir kanun adamısın, sözlerimi anlayabilmen için onları özenle tartmalı, ölçüp biçmelisin. Sözlerimin ruhun sözleri olduğu konusunda uyarırım seni. Sözlerimle alay edip onları hiçe sayarsan, bil ki bu dünyada daha bilge biri olmayacaksın.</p>
	<p class="block_23" lang="tr">S. Bunu göreceğiz, bayan. Sen bu zırvalarını anlatmaya devam et hele.</p>
	<p class="block_23"><span lang="tr">Y. Bu hanım, yani anne, diz çöktüğümüz yere yaklaştı ve önce Beyefendi</span><span lang="tr">’</span><span lang="tr">ye doğru yönelerek ona ellerini uzattı ve onu ayağa kalk</span><span lang="tr">maya davet etti; Beyefendi de aynen öyle yaptı. Sonra kadın kolla</span><span lang="tr">rını Beyefendi</span><span lang="tr">’</span><span lang="tr">ye dolayarak onu kucakladı, tıpkı bir annenin, uzun süredir yolculukta olan, yıllardır görmediği ve dokunamadığı bir çocuğunu kucaklayışı gibi. Sonra da kadın onunla hiç bilmediğim bir dilde, alçak ve çok tatlı bir sesle konuştu. Beyefendi de kadının söylediklerine, o aynı garip dilde karşılık verdi.</span></p>
	<p class="block_23" lang="tr">S. Bu kadar hızlı gitme. Hangi dildi bu?</p>
	<p class="block_23" lang="tr">Y. Daha önce hiç duymadığım bir dildi.</p>
	<p class="block_23" lang="tr">S. Hayatında hangi dilleri duydun sen?</p>
	<p class="block_23"><span lang="tr">Y. Felemenkçe ve Almanca ve ayrıca Fransızca. Bundan başka biraz</span><span lang="tr"> </span><span lang="tr">İspanyolca ve İtalyanca. </span></p>
	<p class="block_23" lang="tr">S. Bunlardan hiçbiri değil miydi? </p>
	<p class="block_23" lang="tr">Y. Hayır.</p>
	<p class="block_23" lang="tr">S. Beyefendi kadına cevap verdiğinde, bu dile aşina gözüküyor muydu? </p>
	<p class="block_23"><span lang="tr">Y. Son derece aşina görünüyordu. Ve konuşma tarzı da her zamanki</span><span lang="tr"> </span><span lang="tr">tarzına benzemiyordu. </span></p>
	<p class="block_23" lang="tr">S. Ne bakımdan benzemiyordu?</p>
	<p class="block_23" lang="tr">Y. Şey, daha saygılı ve minnet dolu bir tavırla konuşuyordu. Dedim ya, tıpkı uzun bir ayrılıktan sonra annesine kavuşmuş bir oğul gibi. Ha, başlangıçta bana çok garip gelen bir şeyi daha unutuyordum: Kadın ona yaklaştığında, Beyefendi kılıcını ve aynı zamanda kılıcın omuz kayışıyla kınını, artık ihtiyaç duymayacağı şeylermiş gibi bir yana atmıştı, uzak, tehlikeli yerlerde bulunmuş ve şimdi sonunda huzur içinde olabileceği kendi evinin çatısı altına dönen biri gibi tıpkı.</p>
	<p class="block_23"><span lang="tr">S. Kılıcını attığını söylüyorsun, bayan, bu sözlerinizle kılıcını özenli bir biçimde yere koyduğunu mu, yoksa, uzağa doğru, tam bir kayıt</span><span lang="tr">sızlıkla attığını mı kastediyorsunuz?</span></p>
	<p class="block_23"><span lang="tr">Y. Beyefendi artık onları bir daha hiç takmayacakmış gibi tam bir kayıtsızlıkla attı çünkü kılıcı on ayak ka</span><span lang="tr">dar arkaya düştü, tabii kılıcın </span><span lang="tr">omuz kayışı ve kını da aynı şekilde düştüler</span><span lang="tr">;</span><span lang="tr"> sanki bu nesneler o zamana kadar kılık değiştirme maksadıyla takılmış bir aksesuardan, bir maskeden başka bir şey değillerdi ve şimdi artık onlara ihtiyaç yoktu.</span></p>
	<p class="block_23"><span lang="tr">S. Şunu sormak istiyorum: Beyefendi ve o, daha önce karşılaşmış kim</span><span lang="tr">seler gibi mi selamlaşıp konuşmuşlardı?</span></p>
	<p class="block_23"><span lang="tr">Y. Eğer birbirlerini tanıyor olmasaydılar, Beyefendi daha fazla şaşkınlık gösterirdi. Derken Beyefendi bizi tanıştırmak için döndü ve ilk önce de, diz çökmüş halde duran Dick</span><span lang="tr">’</span><span lang="tr">i tanıştırdı. Hanımefendi elini ona doğru uzattı ve Dick de kadının elini ateşli bir edayla kavrayıp dudaklarına götürdü. Sonra hanımefendi onu ayağa kaldırdı ve sıra bana geldi. Sana şunu söyleyeyim ki Beyefendi ona kendi dilinde birtakım sözler mırıldandı, ne dediklerini anlayamama rağmen adı</span><span lang="tr">mın açık seçik telaffuz edildiğini işittim, hem de Fanny değil vaftiz adım olan Rebecca</span><span lang="tr">’</span><span lang="tr">nın, evet Beyefendi</span><span lang="tr">’</span><span lang="tr">nin şimdiye kadar hiç kul</span><span lang="tr">lanmadığı ve nereden öğrendiğini de hiç bilmediğim vaftiz adımın söylendiğini işittim.</span></p>
	<p class="block_23"><span lang="tr">S. Ona hiç bundan söz etmemiş miydiniz? Ya da Dick</span><span lang="tr">’</span><span lang="tr">e? Ya da bir başkasına?</span></p>
	<p class="block_23" lang="tr">Y. Madam Claiborne dışında randevuevindeki hiç kimseye de söz etmemiştim.</p>
	<p class="block_23"><span lang="tr">S. O zaman bunu Madam Claiborne</span><span lang="tr">’</span><span lang="tr">dan öğrenmiş olmalı. Devam edin.</span></p>
	<p class="block_23"><span lang="tr">Y. Bu hanımefendi diz çöktüğüm yerin önündeydi. Bana, uzun bir ayrılıktan sonra yeniden karşılaşmış eski bir arkadaşımmış gibi gülümsedi. Ve birdenbire çömeldi, ellerimi tuttu ve beni ayağa kaldırdı, birbirimize çok yakın olarak öylece kaldık çünkü ellerimi bırakmıyor, ne kadar değiştiğimi öğrenmek isteyen eski bir arkadaş gibi gözlerini gözlerimden ayırmıyor ve gülümsüyordu. Derken, bana sunacağı özel bir hediyeymişçesine elindeki üç renkli çiçek demetini uzattı ve adeta buna karşılık olarak da, başımdaki mayıs tacını alıp elinde t</span><span lang="tr">u</span><span lang="tr">ttu, bir an taca baktı ancak onu başına takmadı çünkü gülümseyerek tacı yeniden başıma koydu ve hoş geldin demek istercesine, eski tarzda, beni usulca ağzımdan öptü. Bütün bunlar olup biterken ne yapacağımı bilmiyordum, yalnızca verdiği çiçeklere teşekkür etmek için eğildim ve ben de ona gülümsedim ancak benim </span><span lang="tr">g</span><span lang="tr">ülümsemem beni çok iyi tanır gibi gözüken ve bana bir anne ya da teyze şefkatiyle yaklaşan onun gülümsemesinden farklı bir gülümsemeydi.</span></p>
	<p class="block_23" lang="tr">S. Aranızda hiç konuşma geçmedi mi?</p>
	<p class="block_23" lang="tr">Y. Hayır, tek bir sözcük bile edilmedi.</p>
	<p class="block_23"><span lang="tr">S. Hareketlerinde zarafet ve rahatlık var mıydı? Bir hanımefendi gibi</span><span lang="tr"> </span><span lang="tr">mi hareket ediyordu? </span></p>
	<p class="block_23"><span lang="tr">Y. Kızı gibi tam bir yalınlık içinde hareket ediyordu, bu dünyanın afra</span><span lang="tr"> </span><span lang="tr">tafrasına hiç aldırış etmeyen, hatta bunları hiç bilmeyen biri gibi. </span></p>
	<p class="block_23" lang="tr">S. Ancak yine de yüksek tabakadan biriydi, öyle mi?</p>
	<p class="block_23" lang="tr">Y. Evet. En yüksek tabakadan biri. </p>
	<p class="block_23" lang="tr">S. Peki size verdiği şu çiçekler neydi?</p>
	<p class="block_23"><span lang="tr">Y. Üç renkleri vardı, görünüş bakımından Cheddar kayalıklarında yeti</span><span lang="tr">şen, yaz ortasında Bristol</span><span lang="tr">’</span><span lang="tr">e getirilen ve halkın haziran karanfili adını verdiği şu çiçeklerle aynı türdendiler. Ancak onlardan farklıydılar da, bunlar daha iriydi ve kokuları da daha kuvvetliydi, zaten öteki</span><span lang="tr">lerin henüz mevsimi de değildi.</span></p>
	<p class="block_23" lang="tr">S. Daha önce böylelerini hiç görmemiş miydiniz?</p>
	<p class="block_23" lang="tr">Y. Hayır, hiç görmemiştim, ama onları yeniden görmeyi ve koklamayı umuyorum.</p>
	<p class="block_23" lang="tr">S. Nasıl yeniden görmek yani?</p>
	<p class="block_23"><span lang="tr">Y. Birazdan anlattığımda anlayacaksın. Sonra hanımefendi yeniden elimi tuttu ve beni kurtçuğa doğru götürmek istedi. Yaratıktan kork</span><span lang="tr">muyordum ama içine girmek korkutuyordu beni, bu yüzden ne yap</span><span lang="tr">mam gerektiğini sormak için, başımı arkamda duran Beyefendi</span><span lang="tr">’</span><span lang="tr">ye doğru çevirdim. Beyefendi, hiç konuşmamam gerektiğini söylemek istercesine bir parmağını dudaklarına götürdü ve bir baş işaretiyle bana, bizi karşılamış olan hanımefendiyi gösterdi: Bu, onun dilekle</span><span lang="tr">rine boyun eğmem gerektiği anlamına geliyordu. Gözlerimi kadına çevirdiğimde, kadın arzu ettiğim şeyi anlar gözüktü ve kızının yaptığı gibi, ellerini göğsünün önüne doğru kaldırarak, kaygıla</span><span lang="tr">rımı yatıştırmak için o da bana içten bir gülümseyişle gülümsedi. Böylelikle, onun istediği gibi, onunla birlikte ilerledim ve gümüşi renkli merdivenleri çıktım, beni arabanın ya da küçük özel odasının, ne bileyim işte böyle bir yerin içine soktu çünkü son derece şaşırtıcı bir yerdi burası, duvarları açık kapı aralığından görmüş olduğum bütün şu değerli taşlarla </span><span lang="tr">baştan başa</span><span lang="tr"> kaplı bir odaydı.</span></p>
	<p class="block_23" lang="tr">S. Beyefendi ile Dick de geldiler mi?</p>
	<p class="block_23" lang="tr">Y. Geldiler.</p>
	<p class="block_23" lang="tr">S. Hanımefendi sana öncelik mi tanıdı?</p>
	<p class="block_23" lang="tr">Y. Evet.</p>
	<p class="block_23"><span lang="tr">S. Peki sana böyle muamele edilmesinden ötürü şaşkınlık duymadın mı? Sen, bir </span><span lang="tr">fahişe...</span></p>
	<p class="block_23" lang="tr">Y. Nasıl olur da şaşkınlık duymazdım? Kafam allak bullak olmuştu.</p>
	<p class="block_23" lang="tr">S. Bu odadan daha fazla söz et. Nasıldı bu değerli taşlar?</p>
	<p class="block_23" lang="tr">Y. Bazıları ötekilerden daha çok parlıyordu ve her çeşit renkte taş vardı, bazıları yuvarlak, bazıları kare kesilmişti ve bütün duvarlar, hatta yukarıdaki tavan ya da çatının bir kısmı da onlarla kaplıydı. Ve birçoğunun üzerinde, sanki her birinin anlayamadığım büyülü ya da gizli bir kullanımı varmış gibi, birtakım işaretler bulunuyordu. Ve yine birçoğunun yanında küçük saatler ya da cep saatleri vardı ancak saatlerin akrep ve yelkovanları hareket etmiyordu, saatler kurulmamıştı.</p>
	<p class="block_23" lang="tr">S. Kadranlar üzerinde saatler de işaretli değil miydi?</p>
	<p class="block_23" lang="tr">Y. İşaretler vardı ama bizim dünyamızdaki gibi işaretler değildi bunlar.</p>
	<p class="block_23" lang="tr">S. Bu oda ne büyüklükteydi?</p>
	<p class="block_23"><span lang="tr">Y. On ya da on iki ayaktan daha geniş değildi, uzunluğu daha fazlaydı,</span><span lang="tr"> </span><span lang="tr">belki de yirmi ayak, yüksekliği de genişliği kadardı. </span></p>
	<p class="block_23" lang="tr">S. Nasıl aydınlatılmıştı?</p>
	<p class="block_23"><span lang="tr">Y. Tavanda bulunan iki ışık panosuyla, ancak verdiği ışık, dışarıda kurt</span><span lang="tr">çuğun gözünden çıkan ışık kadar kuvvetli değildi ve daha az çiğdi. </span></p>
	<p class="block_23" lang="tr">S. Işık panosu mu? Nasıl yani?</p>
	<p class="block_23" lang="tr">Y. Buzlu cama benziyordu, arkasındaki hiçbir şey seçilmiyor yalnızca ışık geçiyordu.</p>
	<p class="block_23" lang="tr">S. Peki hiç perde, hiç mobilya yok muydu bu odada?</p>
	<p class="block_23"><span lang="tr">Y. Geldiğimizde hiç görmedik ancak içeri alındığımızda, hanımefendi parmağıyla, yanındaki değerli bir taşa dokundu ve içeri girdiğimiz kapı, gizli bir mekanizmayla, açıldığı gibi kapandı ve gümüşi renk</span><span lang="tr">li merdivenler de kendiliğinden toplandılar. Sonra hanımefendi bir başka taşa, belki de aynı taşa dokundu ve her iki duvardan da oturmak için banketlerin indiğini gördüm. Bunun nasıl olduğunu bilemiyorum, belki de bir sandıktaki gizli çekmecelerde olduğu gibi, bir menteşenin üzerindeki bir yay vasıtasıyla oldu. Ve derken hanımefendi bizi bu banketlerde oturmaya davet etti, Beyefendi ile Dick bir tarafta, ben ise öteki tarafta. Benim oturduğum banket son derece ince sahtiyandan, beyaz bir deriyle kaplanmış gibiydi ve kuştüyü kadar yumuşaktı. Sonra odanın dibine doğru gitti ve bir başka taşa dokundu, ortaya içinde çok sayıda küçük ve büyük şişenin bulunduğu bir dolap çıkıverdi, şişeler, tıpkı bir eczacı dükkânında olduğu gibi, buzlu camdandı ve artık bilemiyorum, bazılarının içlerinde toz, bazılarının ise sıvı vardı. Eline aldığı küçük şişelerden birinin içindeki şey Kanarya Ad</span><span lang="tr">aları şarabına benziyordu çünkü </span><span lang="tr">altın rengindeydi, bu şaraptan, kesme olmayan ancak ışığı harikula</span><span lang="tr">de bir şekilde tutan üç kristal bardağa koydu ve tıpkı bir hizmetkâr gibi üçümüze de servis yaptı. </span><span lang="tr">İl</span><span lang="tr">kin içmek istemedim çünkü bunun tehlikeli bir iksir olabileceğinden korkuyordum ancak Beyefendi ile Dick içmekte hiç tereddüt etmediler. Derken hanımefendi otur</span><span lang="tr">duğum </span><span lang="tr">yere kadar geldi, bana gülümseyerek elimdeki bardağı aldı, içinden biraz içerek korkmam gereken hiçbir şey olmadığını kanıt</span><span lang="tr">lamak istedi, sonra bardağı bana geri verdi ve ben de böylece içtim. Sandığım gibi şarap değildi, daha çok meyve tadı vardı, kayısı ya da armut olabilirdi ancak daha şekerli ve daha keskindi ve boğazım kurumuş olduğundan, susuzluğumu yatıştırdı.</span></p>
	<p class="block_23" lang="tr">S. Alkollü içki tadı yok muydu? Brendi ya da cin tadı?</p>
	<p class="block_23" lang="tr">Y. Sıkma meyveden elde edilen meyve suyu tadı vardı.</p>
	<p class="block_23" lang="tr">S. Sonra?</p>
	<p class="block_23"><span lang="tr">Y. Sonra hanımefendi geldi ve yanı başıma oturdu, elini başımın üzeri</span><span lang="tr">ne doğru uzattı ve duvarın üstündeki mavi bir taşa bastı. Birdenbire her şey kararıverdi, odanın içinde hiç ışık kalmadı ancak daha önce sözünü ettiğim göz şeklindeki şu küçük pencereler sayesinde dışarıdan içeriye belli bir aydınlık sızıyordu... Ha, şeyi söylemeyi de unuttum, içeriden görüldüklerinde bu pencereler aynı görünüşe sahip değillerdi, yeşil camdan değil, kusu</span><span lang="tr">r</span><span lang="tr">u da kabarcığı da olmayan çok açık renkli bir camdandılar. Eğer hanımefendi beni rahatlatmak için karanlıkta bir elini omuzlarıma dolayıp öteki eliyle de elimi tutup sıkmamış olsaydı, herhalde korkudan orada ölüverirdim. Böylelikle hanımefendi bize hiçbir kötülük yapmak istemediğini, hiçbir kötülük yapmayacağını söylemek istiyor ve beni, aklımı aşan bu şeyleri görmekten ötürü duyduğum korkuyu yatıştırmak için, tıpkı çocuğunu tutar gibi tutuyordu.</span></p>
	<p class="block_23" lang="tr">S. Sizi çok yakından mı tutuyordu?</p>
	<p class="block_23"><span lang="tr">Y. Bir arkadaş ya da kız kardeş gibi. Bazen Madam Claiborne</span><span lang="tr">’</span><span lang="tr">un randevuevinde boş zamanımız olduğunda ya da müşteri beklerken yaptığımız gibi.</span></p>
	<p class="block_23" lang="tr">S. Peki sonra?</p>
	<p class="block_23"><span lang="tr">Y. İşte o zaman daha da mucizevi bir şey oldu çünkü odanın dibin</span><span lang="tr">de kurtçu</span><span lang="tr">ğ</span><span lang="tr">un başının tam altına gelen yerde birdenbire bir başka pencere görünüverdi, bu pencere üzerinde bir kuş gibi uçtuğumuz büyük bir kente açılıyordu.</span></p>
	<p class="block_23" lang="tr">S. Ne?</p>
	<p class="block_23" lang="tr">Y. Dediğim gibi, büyük bir kente açılıyordu.</p>
	<p class="block_23"><span lang="tr">S. Ben de açılamaz </span><span lang="tr">diyorum</span><span lang="tr">, bu kadarı da artık fazla.</span></p>
	<p class="block_23" lang="tr">Y. ha üzerine yemin ederim ki öyle oldu ya da öyle gözüküyordu.</p>
	<p class="block_23" lang="tr">S. Demek değerli taşlardan yapılma bu güzel oda bir saniye içinde mağaranın dışına çıkıp büyük bir şehrin üzerinde uçmaya başladı, öyle mi? Ben, aldatacağınız şu safdil, kaz kafalı insanlardan biri değilim, bayan, Yüce Tanrı şahidimdir ki değilim.</p>
	<p class="block_23"><span lang="tr">Y. Anlatış tarzım aldatıcı geliyor sana. Başka birşey değil. Gördüklerimi </span><span lang="tr">anlatıyorum</span><span lang="tr"> ama bunları nasıl görebildiğimi ben de </span><span lang="tr">bilmiyorum</span><span lang="tr">.</span></p>
	<p class="block_23"><span lang="tr">S. Aklı başında bir insana hiçbir şey demeyen gezgin satıcı ağzı bunlar. Ben senin hâlâ hilekâr bir fahişe olduğuna inanıyorum, bütün bu saçma sapan hikâyelerin, ipe sapa</span><span lang="tr"> gelmez bu hayali iddialarınla.</span><span lang="tr">..</span></p>
	<p class="block_23" lang="tr">Y. Gerçeği söylüyorum. Yalvarırım, bana inanmalısın.</p>
	<p class="block_23" lang="tr">S. Bu fantastik görüntülere yol açmış olan sana içirilen o iksir değil miydi?</p>
	<p class="block_23" lang="tr">Y. Kendimi hiç de uyuklar ya da uykulu bir halde hissetmiyordum, sonra bu kentin üzerinde uçarken, sana anlatacağım daha birçok şey gibi, her şey son derece gerçek gözüküyordu. Yine de bir düşte olduğu gibi, her şey bir ölçüde iyi bir büyü sayesinde yaratılmışa benziyordu çünkü bütün şu küçücük pencerelerden bizim hâlâ mağarada, onun duvarları arasında olduğumuzu görebiliyordum.</p>
	<p class="block_23" lang="tr">S. Şehri gördüğünüz bu pencere ne büyüklükteydi?</p>
	<p class="block_23"><span lang="tr">Y. </span><span lang="tr">Üç ayağa</span><span lang="tr"> dört ayak. Genişliği yüksekliğinden daha fazlaydı.</span></p>
	<p class="block_23" lang="tr">S. Yine de içine girmiş olduğunuz bu makinenin mağaradan dışarı hareket etmediğini söylüyorsunuz, öyle mi?</p>
	<p class="block_23" lang="tr">Y. Hayır, hareket etmemişti.</p>
	<p class="block_23" lang="tr">S. Peki büyülenmiş olamaz mıydınız ya da aldığınız bir ilacın etkisiyle duyularınızı kaybetmiş?</p>
	<p class="block_23"><span lang="tr">Y. Olabilir çünkü kendimi tamamen uçmuş hissediyordum. Bu pence</span><span lang="tr">reden görünenler sıradan bir camın arkasından görülebilecek şeyler değildi. Sanki daha çok başka birisi bizim böyle görmemizi istiyor gibiydi: orada, uzaktan, burada, daha yakından, burada bu taraftan, orada öte taraftan. Gözlerimi istediğim gibi sağa sola, arkaya çevir</span><span lang="tr">meyi arzu ediyor ama bunu bir türlü yapamıyordum. Bakışlarım boşu boşuna dolaşıyordu sağda solda, camın gördüğü gibi görmem gerekiyordu benim.</span></p>
	<p class="block_23"><span lang="tr">S. Bir cam göremez, bayan. Aklınız başınızda değildi sizin. Peki, üze</span><span lang="tr">rinde uçtuğunuzu söylediğiniz bu şehir hangi şehirdi?</span></p>
	<p class="block_23"><span lang="tr">Y. Son derece güzel bir şehirdi, daha önce hiç görmediğim ve adını da hiç işitmediğim bir şehir. Her ş</span><span lang="tr">ey beyaz ve altın renginde inşa </span><span lang="tr">edilmişti ve her yerde parklar, sokaklar ve gezinti yerleri, bahçeler ve yeşil meyve bahçeleri, ırmak ve içi balık dolu havuzlar vardı. Şehirden çok birçok insanın bulunduğu bir sayfiyeye benziyordu. Ve her yanda huzur vardı.</span></p>
	<p class="block_23" lang="tr">S. Meyve bahçeleri olduğunu nereden biliyorsunuz? Çok yukarıda uçmuyor muydunuz siz?</p>
	<p class="block_23"><span lang="tr">Y. Meyve bahçelerinde olduğu gibi, yan yana dizilmiş küçük ağaçlar seçiyorduk, ben de öyle olduklarını düşündüm. Ve onların arasın</span><span lang="tr">da, altınla kaplanmış gibi gözüken, büyük büyük yollar vardı ve bu yolların üzerinde insanlar ve pırıl pırıl parlayan arabalar gidip geliyordu. Arabaları atlar çekmiyordu ama yine de hareket ediyordu arabalar.</span></p>
	<p class="block_23" lang="tr">S. Nasıl hareket ediyordu yani?</p>
	<p class="block_23"><span lang="tr">Y. Bilmiyorum. Ve altın renkli caddelerde de hiç kimse yürümüyordu, ayakları ve bacakları da kımıldamıyordu ama kaldırımın kendisi kayıyor ve insanları da götürüyordu. Ancak bizim gibi hareket ede</span><span lang="tr">bilecek güce sahiptiler çünkü üzerinden uçtuğumuz bir tarlada, dans eden kızlardan oluşan iki halka vardı ve bir başkasında da erkekler dans ediyordu ama onlar çizgi halindeydiler, ötekiler ise bizim gibi yürüyorlardı.</span></p>
	<p class="block_23" lang="tr">S. Ne çeşit bir danstı bu?</p>
	<p class="block_23"><span lang="tr">Y. Dans ederken şarkı söyler gözüküyorlardı, genç kızların hareketleri son derece zarifti, sanki yeri süpürüyormuş gibi yapıyorlar ve sonra da yüzlerini neşe içinde gökyüzüne doğru çeviriyorlardı, erkekler ise önce tohum eker ve sonra da hasat biçer gibi jestlerle dans ediyorlardı ancak ritimleri çok daha canlıydı. Bu ülkede belli ki ruh temizliğine tapılıyordu çünkü gördüğüm çoğu kişi ellerinde süpür</span><span lang="tr">gelerle altın döşeli bütün bu yolları </span><span lang="tr">süpürüyorlar</span><span lang="tr"> ve bu hareketle</span><span lang="tr">riyle adeta pisliğe tahammül edemediklerini söylemek istiyorlardı. Bu arada başkaları da dere kenarlarında çamaşır yıkıyordu. Ve dans eden erkekler Ulu Tanrı</span><span lang="tr">’</span><span lang="tr">nın bolluklarını yüceltiyorlardı. Her yerde tatlı bir düzen hüküm sürüyordu, bahçelerde ve meyve bahçelerinde ve hiç kuşku yok ki aynı zamanda evlerde.</span></p>
	<p class="block_23" lang="tr">S. Dış görünüşleri bize benziyor muydu bu insanların?</p>
	<p class="block_23"><span lang="tr">Y. Birçok milletten insan vardı. Bazıları beyaz, bazıları sa</span><span lang="tr">rı</span><span lang="tr"> ya da zey</span><span lang="tr">tuni renkte, bazıları kahverengi, bazıları ise gece gibi kapkaraydı. Hepsini göremedim, çok aşağıdaydılar. Sanki büyük bir kulenin üstünde duruyormuşuz gibiydi ancak hareket eden bir kuleydi bu, adeta bacakları vardı.</span></p>
	<p class="block_23" lang="tr">S. Peki bu kişilerin elbiseleri nasıldı?</p>
	<p class="block_23"><span lang="tr">Y. Erkek ya da kadın, hepsi de üç hanımefendinin giyindiği gibi giyin</span><span lang="tr">mişlerdi, üstlerinde aynı gümüşi renkten pantolon ve bluzlar vardı. Üzerlerinden o kadar hızlı geçiyorduk ki her şeyi göremedim, bir şey görünür </span><span lang="tr">görünmez</span><span lang="tr"> hemen kayboluveriyor ve ortaya yeni bir şey çıkıyordu.</span></p>
	<p class="block_23" lang="tr">S. Peki şu siyah vahşiler, onlar çıplak değil miydi?</p>
	<p class="block_23" lang="tr">Y. Hayır değildi.</p>
	<p class="block_23" lang="tr">S. Hiç kilise görmediniz mi?</p>
	<p class="block_23" lang="tr">Y. Hayır.</p>
	<p class="block_23"><span lang="tr">S. Peki Tanrı</span><span lang="tr">’</span><span lang="tr">nın ya da O</span><span lang="tr">’</span><span lang="tr">nun dininin bir işaretini?</span></p>
	<p class="block_23"><span lang="tr">Y. Hepsi de bir işaretti ancak alışılmış herhangi bir işaret yoktu. Ne</span><span lang="tr"> </span><span lang="tr">kilise, ne papaz, ne de böyle bir şey vardı. </span></p>
	<p class="block_23" lang="tr">S. Pagan tapınağı da yok muydu peki? </p>
	<p class="block_23" lang="tr">Y. Hayır, yoktu.</p>
	<p class="block_23" lang="tr">S. Peki saray ya da büyük binalar? Hal binaları, hastaneler, adalet sarayları falan da yok muydu?</p>
	<p class="block_23"><span lang="tr">Y. İnsanların, aralarında hiçbir ayrım, hiçbir sınıf farkı gözetilmeksi</span><span lang="tr">zin ortaklaşa yaşar göründükleri büyük ve güzel binalar dışında, bunların hiçbirisi yoktu. Bu binaların çoğu çitler ya da duvarlarla çevrilmemişti, insanlar birbirine yakın, kalabalık ve pis dumanlar içinde değil, yeşillikler arasına dağılmış olarak yaşıyorlardı. Hepsi de güzeldi bu binaların, her biri kendi tarlası içindeki bir çiftlik evi gibiydi. Her şey, yazın en güzel günlerindeki gibi yemyeşildi. Ve güneş, sonsuza dek sürecek gibi </span><span lang="tr">gözüken bir haziran ayında hep, ışıl ışıl parlıyordu. Bize gösterilen bu ışıltılı toprağa ben, Sonsuz Haziran </span><span lang="tr">diyorum</span><span lang="tr">.</span></p>
	<p class="block_23" lang="tr">S. Ona ne diyorsunuz, bayan?</p>
	<p class="block_23" lang="tr">Y. Sonsuz Haziran.</p>
	<p class="block_23"><span lang="tr">S. Bir başka deyişle, olmaya</span><span lang="tr">cak hayallerinizle İs</span><span lang="tr">panya</span><span lang="tr">’</span><span lang="tr">da şatolar kuru</span><span lang="tr">yorsunuz. Peki bu evler hangi malzemeden inşa edilmişti? Taştan mı ya da tuğladan mı? Çatıları saz mı yoksa arduvaz mı kaplıydı?</span></p>
	<p class="block_23"><span lang="tr">Y. Bunların hiçbirisi değildi çünkü bilebildiğim kadarıyla bu evler bizim dünyamızın evlerine benzemiyorlardı. Bir deniz kabuğunun içi kadar düz, beyaz duvarları ve altından çatıları ve kapıları vardı. Sonra bu evler çeşit çeşitti, bazıları büyük çadırları andırıyordu, bazılarının düz olan çatılarında garip şekilli bahçeler vardı, bazıları büyük peynir somunları gibi </span><span lang="tr">yusyuvarlaktı</span><span lang="tr"> ve çeşitli biçimler taşıyan başka evler de göze çarpıyordu.</span></p>
	<p class="block_23" lang="tr">S. Peki, bu evlerin çatılarının ve kapılarının ve ayrıca yolların altından olduğunu nereden biliyorsunuz?</p>
	<p class="block_23"><span lang="tr">Y. Bilmiyorum ama öyle gözüküyorlardı. Ayrıca ortaklaşa olarak kulla</span><span lang="tr">nılan şu büyük evlerden de gördüm, bunlar dünyamızda olduğu gibi yalnızca tek bir aileyi değil, çok sayıda insanı bar</span><span lang="tr">ın</span><span lang="tr">dı</span><span lang="tr">rı</span><span lang="tr">yorlardı ve bazıları erkeklerin bazıları ise kadınların oturması için yapılmıştı. Bu ayrım başka her şeyde de görülebiliyordu. Her iki cinsten kişilerin toplandıkları açık havada bir yer vardı, toplanmış olan kişiler konuş</span><span lang="tr">makta olan birini dinliyorlar ama kesinlikle kendilerine ayrılmış olan yerlerde oturuyorlardı, kadınlar sol tarafta, erkekler ise sağ tarafta. Bu durum, evlerinde olduğu gibi, başka her yerde de erkeklerle kadınların ayrı olmaları gerektiğini gösterir gibiydi.</span></p>
	<p class="block_23" lang="tr">S. Peki hiç evli çit ya da sevgililer falan görmediniz mi?</p>
	<p class="block_23"><span lang="tr">Y. Hayır, hiçbir tane görmedim. Sonsuz Haziran</span><span lang="tr">’</span><span lang="tr">da böyle şeyler yok.</span></p>
	<p class="block_23" lang="tr">S. Öyle olmayan nedir? Bunlar Katolik rahipleri ya da manastıra kapanmış rahibeler gibi mi yaşıyorlar yani? Hiç çocuk görmediniz mi?</p>
	<p class="block_23"><span lang="tr">Y. Etten kemikten yaratılmış çocuk görmedim. Et ve günahlarının</span><span lang="tr"> </span><span lang="tr">orada yeri yok. Eğer yeri olsa, Sonsuz Haziran da var olmazdı. </span></p>
	<p class="block_23" lang="tr">S. Peki, çalışan hiç kimse de görmediniz mi?</p>
	<p class="block_23" lang="tr">Y. Yalnızca bahçelerde ve tarlalarda zevk için çalışan insanlar gördüm. </p>
	<p class="block_23" lang="tr">S. Hiç dükkân, satıcı ya da pazaryeri yok muydu? </p>
	<p class="block_23" lang="tr">Y. Hayır. Hiçbiri yoktu. Görebildiğim kadarıyla atölye ya da değirmen de yoktu.</p>
	<p class="block_23" lang="tr">S. Peki askerler? Silah taşıyan insanlar? </p>
	<p class="block_23" lang="tr">Y. Orada hiç kimse silah taşımaz. </p>
	<p class="block_23" lang="tr">S. Bu inanılmaz bir şey, bayan. </p>
	<p class="block_23" lang="tr">Y. Bu dünyada inanılmaz, tabii.</p>
	<p class="block_23"><span lang="tr">S. Peki bu hava seyahati sürerken, sizin o güzel hanımefendiniz nere</span><span lang="tr">deydi?</span></p>
	<p class="block_23" lang="tr">Y. Oturduğum bankette yanıma oturmuştu o da. Vücudunu hep bana dayayarak beni utuyordu, ta ki şehri seyrederken başımı onun omzuna dayayana kadar.</p>
	<p class="block_23" lang="tr">S. Vücudu sıcak mıydı?</p>
	<p class="block_23" lang="tr">Y. Evet, benimki gibi.</p>
	<p class="block_23"><span lang="tr">S. Peki size rüyanızda gösterilen bu mucizevi şehir hakkında ne düşün</span><span lang="tr">dünüz?</span></p>
	<p class="block_23"><span lang="tr">Y. Hanımefendinin buradan geldiğini, onun bu dünyaya değil, bizle</span><span lang="tr">rin hiçbir şey bilmediğimizi oysa onların her şeyi bildiği çok daha</span><span lang="tr"> </span><span lang="tr">güzel bir dünyaya ait olduğunu düşündüm. Bu dünyanın sakinleri bazı özellikleriyle bize benziyorlar, bazı özellikleriyle ise bizden farklılık gösteriyorlardı, özellikle barış ve refah içinde gözükmeleri bakımından bizden ayrılıyorlardı. Çünkü orada ne yoksul, ne dilen</span><span lang="tr">ci, ne sakat, ne hasta ve ne de tek bir açlık çeken kişi gördüm. Bizim dünyamızda olduğu gibi zenginlik ve debdebe içinde gösterişli bir yaşam süren kişiler de görmedim, herkesin eşit yaşam koşulları içinde olduğu ve hiç kimsenin yoksunluk içinde olmadığı, bunları bilmekle yetindiği apaçık ortadaydı, sonra iffetli oldukları için, hiç kimse günah içinde de yaşamıyordu. Bizde olduğu gibi, insanların kalpleri açgözlülük ve kendini beğenmişlikle taşlaşmamıştı, bu yüz</span><span lang="tr">den onlar yalnızca kendileri için davranmak, kendileri için yaşamak zorunda değillerdi.</span></p>
	<p class="block_23"><span lang="tr">S. Bana gördüklerinizi söyleyin, bayan, demokrasi havarisi kesilen isyankâr </span><span lang="tr">r</span><span lang="tr">uhunuzun size söyletmeye çalıştığını değil.</span></p>
	<p class="block_23" lang="tr">Y. Demokrasi nedir bilmem ben.</p>
	<p class="block_23" lang="tr">S. Ayaktakımının idaresidir. Sende kokusunu alıyorum bunun. </p>
	<p class="block_23" lang="tr">Y. Hayır, ben Hıristiyan adaletini istiyorum. </p>
	<p class="block_23" lang="tr">S. Yeter kes, ona ne isim verirsen ver, aynı şey.</p>
	<p class="block_23"><span lang="tr">Y. Doğru ben bu dünyanın yalnızca gelip geçen dış yüzünü gördüm. Ancak bu dünyada, bazılarının orada sürülen yaşamla uyum içinde olmadığını, bazılarının kötülük yaptığını ve bu yüzden bunları engellemek ya da cezalandırmak gerektiğini gösteren ne asker, ne muhafız, ne de zindan ve zincire </span><span lang="tr">vurulmuş</span><span lang="tr"> insanlar gibi başka her</span><span lang="tr">hangi bir işaret gördüm.</span></p>
	<p class="block_23" lang="tr">S. Yeter diyorum sana.</p>
	<p class="block_23"><span lang="tr">Y. Kuşku duyuyorsun, seni bunun için kınayacak değilim. Çünkü ben de o zamanlar dünyamızın gerçeklerine öylesine kapılıp kalmıştım ki, farklı milletlerden insanların barış ve uyum içinde yaşamaları şöyle dursun, tek bir milletin insanlarının bile bunu yapabilecekle</span><span lang="tr">rine kuşkuyla bakıyor ve kendi kendime </span><span lang="tr">“</span><span lang="tr">Acaba bu mümkün mü?</span><span lang="tr">”</span><span lang="tr"> diye so</span><span lang="tr">r</span><span lang="tr">up du</span><span lang="tr">r</span><span lang="tr">uyordum. Ama orada ne savaş, ne yıkım, ne acıma</span><span lang="tr">sızlık, ne kıskançlık vardı, varolan, yalnızca sonsuz yaşamdı. Gerçi ilkin fark edemedim ama bilesin, bu cennetin ta kendisiydi.</span></p>
	<p class="block_23"><span lang="tr">S. Ya</span><span lang="tr"> da senin cennet sandığın şey. İ</span><span lang="tr">kisi aynı şey değil.</span></p>
	<p class="block_23"><span lang="tr">Y. Beni dinlemelisin, Yargıç Ayscough. Çünkü şimdi gitgide daha alçaktan, Sonsuz Haziran</span><span lang="tr">’</span><span lang="tr">ın bu kutsanmış topraklarına daha yakın uçuyorduk ve sonunda ot ve çiçeklerle kaplı bir çayırlıkta yere konduk. Orada bir ağacın altında b</span><span lang="tr">izi karşılamak üzere beklemekte </span><span lang="tr">olan iki erkekle bir kadın duruyordu. Ve onların arkasında, çayırın ucunda da, kuru ot biçen ve biçtikleri otları tınazlar halinde yerleş</span><span lang="tr">tiren, etrafı çocuklarla çevrili başka erkekler ve kadınlar gördüm. Ancak bunların çeşitli renklerde uzun elbiseler giymiş olmaları ve elbiselerinin ötekilerininkinden farklı olması dikkatimi çekti; ağacın altında beklemekte olan iki erkek beyaz elbiseler giymişti, yanların</span><span lang="tr">daki kadın da aynı şekilde beyazlara bürünmüştü.</span></p>
	<p class="block_23" lang="tr">S. Çalışan hiç kimse görmediğinizi ileri sürmemiş miydiniz? Şimdi ne uyduruyorsunuz?</p>
	<p class="block_23" lang="tr">Y. Bizim gibi çalışmıyordu onlar.</p>
	<p class="block_23" lang="tr">S. Nasıl bizim gibi çalışmıyorlardı?</p>
	<p class="block_23"><span lang="tr">Y. </span><span lang="tr">İs</span><span lang="tr">tedikleri için çalışıyorlardı, çalışmaları gerektiği için değil. </span></p>
	<p class="block_23" lang="tr">S. Nasıl anladınız bunu peki?</p>
	<p class="block_23"><span lang="tr">Y. Şarkı söyleyip eğleniyorlardı, bazıları da dinleniyor ya da çocukla</span><span lang="tr">rıyla oynuyordu. Derken, ağacın altındaki beyaz elbiseli iki adamın, tapınakta geçirdiğimiz gece sırasında görmüş olduğum, genç ve yaşlı o iki kişi olduğunu anladım. Şimdi, o zaman bir marangoz olduğunu sandığım ve parmağını gökyüzüne doğru çevirmiş olan daha genç olanı, omuzunda bir tırpanla ayakta duruyordu, az önce bitirmişti tırpan biçmeyi. Yaşlı adamın ise ak bir sakalı vardı, ağa</span><span lang="tr">cın gölgesinde elinde </span><span lang="tr">çoban değneğine</span><span lang="tr"> benzer bir değnek tutmuş, ağacın yaprakları ve portakala benzeyen pırıl pırıl meyveleri altında öylece duruyordu. Üzerinde hem çok kibar hem de çok bilge bir kişinin havası vardı, kendisi çalışmaya katılmıyordu ama olan biten her şeyi bakışlarıyla denetliyordu, çevresindeki öteki kişiler onu babaları ve ustaları olarak görüyor olmalıydılar.</span></p>
	<p class="block_23" lang="tr">S. Bu yaşlı adam hangi milletten birine benziyordu?</p>
	<p class="block_23" lang="tr">Y. Aynı zamanda bütün milletlere mensup gözüküyordu. Ne beyaz ne siyah, ne koyu, ne de sarı renkliydi.</p>
	<p class="block_23" lang="tr">S. Bu bir cevap değil.</p>
	<p class="block_23"><span lang="tr">Y. Ne var ki, verebileceğim tek cevap da bu. Ayrıca çok şaşırtıcı bir şey daha vardı. Bizi beklediğini </span><span lang="tr">gördüğüm</span><span lang="tr">, kurtçuğun içindeki ban</span><span lang="tr">ketin üzerinde kendisine yaslandığım ve eli hâlâ benim elimi tutan kadındı. Bu durum kafamı öylesine karıştırdı ki bakışlarımı yanımda oturan kadına çevirmek </span><span lang="tr">zorunda</span><span lang="tr"> kaldım, büyük bir mucize eseri ola</span><span lang="tr">rak gördüğüm yine oydu, dışarda da gözükmesine ve farklı beyaz bir elbise giymiş olmasına rağmen, yanımda sessiz sakin oturuyordu. Ve yanımda oturmakta olan bana, bir kız kardeşe gülümser gibi gülüm</span><span lang="tr">sedi, hatta bir bilmece sorup da </span><span lang="tr">muzip bir edayla bunun cevabını </span><span lang="tr">bekleyen bir kız kardeş gibi. Derken birdenbire öne doğru eğildi ve saf bir sevgi ifadesi olarak dudaklarını dudaklarımın üzerine yapış</span><span lang="tr">tırdı, bu hareketiyle adeta pencereden gördüğüm şeylerden ötürü hiç korkmamam gerektiğini, aynı anda hem bana yaslanabileceğini hem de dışarıda, şimdi ona daha fazla yaklaşması için eliyle işaret etmekte olan yaşlı adamın </span><span lang="tr">yanında olabileceğini söylemek ister gibiydi. Yaşlı adamın jesti, </span><span lang="tr">“</span><span lang="tr">O benimdir, benim etimden kanundan</span><span lang="tr">dır</span><span lang="tr">’</span><span lang="tr"> demek istiyordu açıkça.</span></p>
	<p class="block_23"><span lang="tr">S. Kadının aynı anda iki farklı yerde görünmesi, bir rüya görmüş oldu</span><span lang="tr">ğunun kanıtı değil mi bu?</span></p>
	<p class="block_23" lang="tr">Y. Senin için öyle kuşkusuz, benim içinse bir rüya değildi bu. Çayırın üstünde şimdi benim de ona doğru yürüyor gözükmem de bir rüya değildi.</p>
	<p class="block_23" lang="tr">S. Peki, bütün bunlar olup biterken Beyefendi ne yapıyordu? Bütün bu görüntüleri pencereden nasıl seyrettiğini izlemediniz mi onun? Olan bitenlere kapılmış, onlara inanır gibi mi yoksa bir inanmazlık havası içinde mi gözüküyordu?</p>
	<p class="block_23"><span lang="tr">Y. Bütün bunlar olup biterken onu hiç düşünmedim, Dick</span><span lang="tr">’</span><span lang="tr">i de düşün</span><span lang="tr">medim, özellikle de sözünü ettiğim o anda. Daha önce, odada bulundukları yere doğru şöyle bir göz atmıştım, Beyefendi pen</span><span lang="tr">cereden dışarıya bakmıyordu, sıkıntılı olup olmadığımı anlamak istercesine bana doğru bakıyordu. Tıpkı bir tiyatrodaki gibi, oyunu, seyredecek yerde, yanında </span><span lang="tr">oturduğu</span><span lang="tr"> hanımın izlenimleriyle ilgilenir gözüküyordu.</span></p>
	<p class="block_23" lang="tr">S. Peki bu durum, gösteriyi daha önce görmüş olduğunu, size onun bildiği bir şeyi gösterdiklerini düşündürtmüyor muydu?</p>
	<p class="block_23"><span lang="tr">Y. Ben yalnızca, benim de kendisine baktığımı gördüğünde gülümsediğini ve </span><span lang="tr">“</span><span lang="tr">Beni değil, orayı seyretmek gerek</span><span lang="tr">’</span><span lang="tr"> dercesine elini pencereye doğu uzattığını biliyorum.</span></p>
	<p class="block_23" lang="tr">S. Ne çeşit bir gülümsemeydi bu?</p>
	<p class="block_23"><span lang="tr">Y. Daha önce yüzünde hiç görmediğim bir gülümsemeydi, sanki bir</span><span lang="tr"> </span><span lang="tr">çocuğu, anlaması için bakmaya cesaretlendirmek ister gibiydi. </span></p>
	<p class="block_23" lang="tr">S. Peki ya Dick?</p>
	<p class="block_23" lang="tr">Y. O da en az benim kadar hayret içinde seyrediyordu her şeyi. </p>
	<p class="block_23" lang="tr">S. Pekâlâ. Şimdi şu çayıra dönelim.</p>
	<p class="block_23"><span lang="tr">Y. Dediğim gibi, bu çayırda yürüyor gibiydim çünkü burnum çevre</span><span lang="tr">deki çiçeklerin ve yeni biçilmiş tatlı otun kokusunu alıyor, kuşların ötüşünü duyuyordum. Ardıç kuşlarıyla tarla kuşlarının cıvıltılı sesle</span><span lang="tr">ri, ku</span><span lang="tr">r</span><span lang="tr">u otları kaldıranların söyledikleri şarkılar.</span></p>
	<p class="block_23" lang="tr">S. Ne çeşit şarkılardı bunlar? Sözlerini işitebiliyor muydunuz? Bildiğiniz bir hava mıydı?</p>
	<p class="block_23" lang="tr">Y. Evet, eski zamanlara ait bildiğim bir havaydı, ailemin inancı bende müzik zevkini engellediği halde, küçükken işitmiştim bu havayı. Evet, kulağıma daha önce çalınmış gibiydi bu hava.</p>
	<p class="block_23" lang="tr">S. Hâlâ hatırlıyor musunuz onu?</p>
	<p class="block_23"><span lang="tr">Y. Ne yazık ki </span><span lang="tr">hatırlamıyorum</span><span lang="tr">.</span></p>
	<p class="block_23" lang="tr">S. Devam edin.</p>
	<p class="block_23"><span lang="tr">Y. Sanki cennette yürüyormuşum gibiydi, bu zalim dünyadan ve onun her türlü kötülüğünden uzakta, iğrenç günahlarımdan ve sefil ken</span><span lang="tr">dimi beğenmişliğimden uzakta sonsuz yaşam ve sınırsız mutluluk içindeydim ve bu hatalarımın şimdi bağışlanacağını düşünüyordum. Bir ışık denizinde yürüyordum, her şey ışıktı, artık </span><span lang="tr">r</span><span lang="tr">uhumda hiç gölge yoktu. Ve bu üç kişiye doğru ilerlerken, zaman olağan bir şekilde geçmiyordu, hareketler bir düşteki gibi çok daha yavaştı. Derken yaşlı adamın kolunu kaldırdığını ve başının üzerindeki daldan bir meyve koparıp onu, anne kimliğindeki kadına uzattığını gördüm, ben yaklaşırken kadın meyveyi aldı ve almam için bana uzattı. Özel bir bağış olarak değil de, sadece yiyebilmem için, basit bir hediye olarak, ben de aslında bütün </span><span lang="tr">r</span><span lang="tr">uhumla bunu yapmaya can atıyor ama adımlarımı hızlandırmama rağmen meyveyi bir türlü ele geçiremiyordum. Derken aklıma elinde tırpan tutan adamın yaşlı adamın oğlu oldu</span><span lang="tr">ğ</span><span lang="tr">u ve kadının da onlarla çarpıcı bir benzerliği bulundu</span><span lang="tr">ğ</span><span lang="tr">u, hepsinin de aynı aileden olabilecekleri geldi. Ve işte o zaman, içimdeki bir ses, son derece neşeli bir ses dile geldi ve ben bu üç kişinin gerçekte kim olduklarını bildim. Yargıç Ayscough, sana şimdi bunları benim için o an olduğundan daha açık biçimde anlatıyorum çünkü ilkin her şey bir ürperme, bir kekeleme, olup biteceklerden kuşku duyma biçiminde ortaya çıktı. Ama ben de senin gibiydim o zaman, bütün bu şeylerin olup bittiği bu son dere</span><span lang="tr">ce tuhaf koşullardan kuşkulanmam gerekiyordu. Benim bir Quaker olarak yetiştirildiğimi biliyor olmalısın, bana tanrısallığı, soluyan bir beden biçiminde değil de, saf bir </span><span lang="tr">r</span><span lang="tr">uh, insanın içindeki bir ışık olarak düşünmem öğretildi. Çünkü Kardeşler şöyle der: </span><span lang="tr">“</span><span lang="tr">Görüntü olarak gerçek ruh yoktur ve hiçbir görüntü de gerçek ruhun görüntüsü ola</span><span lang="tr">maz.</span><span lang="tr">”</span><span lang="tr"> Peki ben kendim de büyük bir günahkâr değil miydim, </span><span lang="tr">bütün bunlara layık olduğumu nasıl olur da umabilirdim? Ama işte o zaman en garip şey oldu çünkü elinde tırpan tutan adam bir el hareketiyle, bakmam için yanındaki kesilmemiş ot</span><span lang="tr">ları gösterdi ve orada, otların </span><span lang="tr">arasında sırt üstü uzanmış olarak ikizi yatıyordu, tırpanı yanında, bir ölü gibi çiçeklerle örtülmüş olarak, uyuyordu. Uyurken düşünde gülümsüyordu ve bana eliyle onu gösteren adamın yüzünde de aynı gülümseme vardı. Artık hiçbir şey gizleyecek değilim, yeminler olsun ki hiçbir şey gizlemeyeceğim. Bu iki adam gerçekte tek bir kişiydi, tekti, bütün insanlar arasındaki insandı: Hepimiz için ölmüş ama yeniden dirilmiş olan Yüce Efendimiz Hazreti İsa</span><span lang="tr">’</span><span lang="tr">ydı.</span></p>
	<p class="block_23" lang="tr">S. Ne! Şimdi de cennette misiniz yani? Fahişeyken birdenbire azize oluverdiniz bakıyorum!</p>
	<p class="block_23"><span lang="tr">Y. Alay et sen, alay et, ben şimdi ancak daha sonra gördüklerimden söz ediyorum. Ötekilerin, azizlerin kısacık bir an içinde görebildikleri</span><span lang="tr">ni, ben karışıklık içinde gördüm. </span><span lang="tr">İn</span><span lang="tr">sanların dedikleri gibi, gerçeğin bir saniye içinde ortaya çıktığı doru değil, gerçek daha yavaş ortaya çıkabilir, nitekim benim için böyle oldu. Evet, anlamakta bu kadar güçlük çektiğim için benim de kendimle alay etmem gere</span><span lang="tr">kirdi. Diyorum ya, ne kadar büyük günahkâr olursam olayım, Baba ile Oğul</span><span lang="tr">’</span><span lang="tr">un huzuruna çıkarıldığım konusunda kesinliğe, en mutlak kesinliğe sahiptim. Evet, orada tarlalarında iki basit köylü gibi durmalarına rağmen, kesinlikle onlardı, ama ben orada bu basitlik yüzünden aptal du</span><span lang="tr">r</span><span lang="tr">umuna düştüm. Ve bir de üstelik, omzuna yas</span><span lang="tr">landığım kadının kim olduğunu hâlâ bilmiyordum. Evet, asıl bunda en aptalca davrandım, heyhat ve en körce.</span></p>
	<p class="block_23" lang="tr">S. Bilmece gibi konuşmayı kesin. Şimdi şunu söyleyin: Kimdi bu kadın?</p>
	<p class="block_23"><span lang="tr">Y. Kadın değildi o, kraliçelerin kraliçesi, en büyük hanımefendi</span><span lang="tr">den daha da büyük bir hanımefendiydi. Varlığı olmaksızın Tanrı Baba</span><span lang="tr">’</span><span lang="tr">nın eserlerini gerçekleştiremeyeceği, bazılarının Kutsal Ruh diye adlandırdığı kişiydi. Kutsal Bilgelik Ana</span><span lang="tr">’</span><span lang="tr">ydı.</span></p>
	<p class="block_23" lang="tr">S. Kutsal Ana, öyle mi? Bakire Meryem mi yani?</p>
	<p class="block_23"><span lang="tr">Y. Daha da büyük biri. Kutsal Bilgelik Ana, Tanrı</span><span lang="tr">’</span><span lang="tr">nın iradesini taşıyan </span><span lang="tr">r</span><span lang="tr">uh, başlangıçtan beri Tanrı ile bir olan, Kurtarıcımız İsa</span><span lang="tr">’</span><span lang="tr">nın vaat ettiklerini gerçekleştirecek olan. İsa</span><span lang="tr">’</span><span lang="tr">nın hem Annesi, hem Dulu hem Kız kardeşiydi o, ilkin </span><span lang="tr">gördüğüm</span><span lang="tr"> tek bir kişi haline gelmiş üç kadı</span><span lang="tr">nın gerçeği de burada yatıyordu. Her zaman yaşayacak olan ve her zaman benim hanımım kalacak olan kişiydi o.</span></p>
	<p class="block_23"><span lang="tr">S. Kadın, bütün bu söylediklerin küfürlerin en kötüsü. Havva</span><span lang="tr">’</span><span lang="tr">nın, İsa</span><span lang="tr">’</span><span lang="tr">nın yedinci kaburgasından yaratılmış olduğu Tekvin</span><span lang="tr">’</span><span lang="tr">de açık açık yazılıdır.</span></p>
	<p class="block_23"><span lang="tr">Y. Sen de bir anadan doğmadın mı? Onsuz sen bir hiç olurdun, Üstat, onsuz, hiç doğmazdın. Eğer Kut</span><span lang="tr">sal Bilgelik Ana başlangıçların </span><span lang="tr">başlangıcında Tanrı Baba ile birlikte olmasaydı Cennet Bahçesi de, </span><span lang="tr">Adem</span><span lang="tr"> ile Ha</span><span lang="tr">vv</span><span lang="tr">a da olmazdı.</span></p>
	<p class="block_23"><span lang="tr">S. Ne</span><span lang="tr">!</span><span lang="tr"> Bu yüce anne, bu </span><i lang="tr" class="calibre1">ma</i><i lang="tr" class="calibre1">g</i><i lang="tr" class="calibre1">na creatrix</i><span lang="tr">,</span><sup lang="tr" class="calibre3"><sup class="noteref" id="back_note_62"><a href="index_split_107.html#note_62" title="62" class="calibre4">62</a></sup></sup><span lang="tr"> seni kollarında, randevuevindeki fahişe arkadaşlarından birinin tuttuğu gibi mi tuttu? Bunu mu söyledin gerçekten de?</span></p>
	<p class="block_23" lang="tr">Y. Sevecen bir dostluk duygusuyla, tatlı bir bağışlayıcılıkla tuttu beni. Bağışlanmayacak kadar günahkâr hiç kimse yoktur. Sonra sen, körlüğüm içinde onu tanımadığımı da unutuyorsun. Çünkü tanımış olsam önünde diz çökerdim.</p>
	<p class="block_23" lang="tr">S. Bu faraziyeleri bir yana bırakalım şimdi. Sonra ne oldu?</p>
	<p class="block_23"><span lang="tr">Y. Onun krallığı gelecek, İsa</span><span lang="tr">’</span><span lang="tr">nınki de gelecek, hem de bu haksızlık dün</span><span lang="tr">yasının öngördüğünden çok daha erken. Tanıklık ederim buna, </span><span lang="tr">Amin</span><span lang="tr">.</span></p>
	<p class="block_23"><span lang="tr">S. Demek buna tanıklık edersin, kadın. Şimdi bu yepyeni kutsal ger</span><span lang="tr">çeğini ve peygamberce vaazlarını bir yana bırak da mağarada başka neler oldu, onu söyle.</span></p>
	<p class="block_23"><span lang="tr">Y. Çok kötü şeyler oldu. Bu tatlı anlardan sonra, son derece acı şeyler yaşadım. Kutsal Bilgelik Ana</span><span lang="tr">’</span><span lang="tr">nın bana uzattığı meyveyi almak için o cennet gibi çayırda koşmaya başladım, meyvenin neredeyse elle</span><span lang="tr">rimin arasında olduğunu sanıyordum. Birdenbire her şey karardı, her yer zifiri bir geceyle kaplandı. Derken ışık yeniden geldi ancak bir daha asla yeniden görmek istemediğim bir sahneyi aydınlata</span><span lang="tr">rak geldi çünkü en dehşet verici meydan savaşlarından biriydi bu, insanların vahşi hayvanlar gibi çarpıştıkları, çevremizi bağırış çığı</span><span lang="tr">rışların, şakırdayan demirlerin, savulan küfürlerin, korkunç </span><span lang="tr">t</span><span lang="tr">üfek ve top seslerinin kapladığı, oluk gibi kanın aktığı umutsuz bir savaş sahnesiydi. Ölenlerin hırıltıları, kan, duman her şey birbirine karı</span><span lang="tr">şıyordu. O zalimliği, o korkunç şeyleri ve duyduğum dehşeti sana anlatamam, </span><span lang="tr">çünkü savaş bana o kadar yakın gözüküyordu ki asker</span><span lang="tr">lerin bulunduğumuz odayı her an istila etmelerini bekliyordum. İşte o zaman, duyduğum büyük dehşet içinde, yardımını istemek üzere yüzümü Kutsal Bilgelik Ana</span><span lang="tr">’</span><span lang="tr">ya doğru çevirdim ve daha da büyük bir dehşetle karşılaştım, çünkü Kutsal Bilgelik Ana artık orada değildi, Beyefendi ve Dick de yoktu, hiçbir şey, daha önce olanlardan hiçbir şey yoktu. Yalnızca uğursuz bir karanlık hüküm sürüyordu ve ben o karanlığın içinde yalnızdım. Yapayalnızdım.</span></p>
	<p class="block_23" lang="tr">S. Hâlâ kurtçuğun içindeki odada mıydınız? Size gösterilen bu savaşı daha önce olduğu gibi pencereden görmüyor muydunuz?</p>
	<p class="block_23"><span lang="tr">Y. Evet görmüştüm ama ötekilerin kımıldayıp ortadan kayboldukla</span><span lang="tr">rını ne görmüş, ne işitmiş, ne de hissetmiştim. Şimdi yalnızdım, hatta yalnız olmaktan da kötü bir durumdaydım, bana yoldaşlık eden Deccal ile birlikte korkunç bir hapishaneye tıkılmıştım. Olabileceğini sandığımdan çok daha fazla kötülük ve dehşeti seyretmek zorunda kaldım orada, her sahne bir öncekinden daha kötüydü.</span></p>
	<p class="block_23" lang="tr">S. Bu, meydan savaşı sahnesinden de mi daha kötüydü?</p>
	<p class="block_23"><span lang="tr">Y. Kat kat kötüydü, sadece bir savaş sahnesinden değil, bütün iğrenç suç ve günahlardan da kötüydü, işkencelerden, cinayetlerden, ihanetlerden, masumların katlinden de kötüydü, Deccal</span><span lang="tr">’</span><span lang="tr">i hiç bu kadar açık seçik görmemiştim. Ve insanların acımasızlığı, en vahşi hayvanlarınkinden daha da vahşiceydi. Hayvanların insanlara gös</span><span lang="tr">tereceği acımasızlıktan bin kez daha fazlaydı.</span></p>
	<p class="block_23"><span lang="tr">S. Nedenleri ve şartları farklı olsa da, Jones</span><span lang="tr">’</span><span lang="tr">a anlattığınız da bu muydu?</span></p>
	<p class="block_23"><span lang="tr">Y. Jones</span><span lang="tr">’</span><span lang="tr">a bazı bölümlerini anlattım, hepsini değil. Bazı şeylerin söy</span><span lang="tr">lenmemesi gerekir.</span></p>
	<p class="block_23" lang="tr">S. Ve siz bir alevler denizi içinde yanıyordunuz, öyle değil mi?</p>
	<p class="block_23"><span lang="tr">Y. Evet, askerler tarafından yakılan bir evden kaçmaya uğraşan on dört yaşında bir kız çocuğu vardı, çok kötü yanmıştı, elbiseleri alevler içindeydi, hiç kimsenin onun acısıyla ilgilenmemesi, ona gülüp alay etmeleri yüreğimi paramparça etti, eğer yapabilsem onların kollarını bacaklarını teker teker koparmak isterdim. Oturduğum yerden fırla</span><span lang="tr">dım ve ona yardım etmek için pencereye doğru koştum çünkü o da bana doğru geliyordu, ama ah sevgili ruh, ona erişmek için yüz kez ölmeye razıydım çünkü kendimi onda görmüştüm, günahkâr haya</span><span lang="tr">tıma başlamazdan önceki halimle onda görmüşüm kendimi, ancak aramızdaki cam, bir duvardan daha da dirençle dikildi karşımıza, Ah Güzel Allahım</span><span lang="tr">!</span><span lang="tr"> Zavallı yavrucak üç adım ötemde cayır cayır yanıyor ve ben bu camdan duvarı bir türlü kıramıyor, hüngür hüngür ağlı</span><span lang="tr">yor, bağırıp duruyordum. Onu hâlâ görür gibiyim, hatırlamak bile gözlerime yaş getirir benim, yardım istemek için bir kör gibi ellerini ileriye uzatışı ve o kadar yakınında olan benim, sanki ondan on bin fersah uzaktaymışım gibi ona bir türlü yardım edemeyişimi içim burkularak hatırlarım.</span></p>
	<p class="block_23" lang="tr">S. Peki, bu sahne ile öteki zalimlik görüntüleri bunlar bu dünyaya mı ait gözüküyorlardı?</p>
	<p class="block_23" lang="tr">Y. Bu dünyadakilere çok benziyorlardı, fazlasıyla benziyorlardı, hiç sevgi yoktu, her şey acımasızlık, işkence ve ıstırap üzerine kuruluydu ve bütün bu acılar, en ufak bir son bulma olasılığı bulunmaksızın, hep masumlara, kadınlara ve çocuklara çektiriliyordu. </p>
	<p class="block_23"><span lang="tr">S. Yine soruyorum. Onların arasında bu dünyaya ait yüzler ya da yer</span><span lang="tr">ler tanıdınız mı?</span></p>
	<p class="block_23"><span lang="tr">Y. Bu dünya olduğundan kuşkuluyum. Ama böylesi bir dünyanın var</span><span lang="tr"> </span><span lang="tr">olabileceğinden hiç kuşku </span><span lang="tr">duymuyorum</span><span lang="tr">. </span></p>
	<p class="block_23" lang="tr">S. Gördüğünüz kişiler bu dünyanın insanları değil miydiler yani? </p>
	<p class="block_23"><span lang="tr">Y. </span><i lang="tr" class="calibre1">Cathay</i><sup class="text_2" lang="tr"><sup class="noteref" id="back_note_63"><a href="index_split_108.html#note_63" title="63" class="calibre4">63</a></sup></sup><span lang="tr"> değilseler, hayır çünkü yüzleri daha çok, vazolar üzerinde</span><span lang="tr"> </span><span lang="tr">resmedilen Çinlilerin yüzleri gibiydi, derileri sarı, gözleri çekikti.</span><span lang="tr"> </span><span lang="tr">Bununla birlikte tam iki kez, bir katliam sahnesi üzerinde pırıl pırıl</span><span lang="tr"> </span><span lang="tr">parlayan üç ay gördüm ve bütün bu sahne onların ışığında daha da</span><span lang="tr"> </span><span lang="tr">korkunçtu. </span></p>
	<p class="block_23" lang="tr">S. Yanılmıyorsunuz değil mi, üç ay?</p>
	<p class="block_23"><span lang="tr">Y. Hayır, yanılmıyorum. Biri daha büyüktü, diğer ikisi ise daha küçük. Ve daha da garip olanı, hayret edilecek siyah şeylerin olmasıydı: İçlerinde top taşıyan büyük arabalar en hızlı attan daha da hızlı gidi</span><span lang="tr">yorlardı, kükreyen kanatlı aslanlar gibiydiler, kudurmuş eşek arıları gibi hızla dalıyorlar ve düşmanlarının üzerine koca koca bombalar atıp her şeyi yakıp yıkıyorlardı. Kentler </span><span lang="tr">baştan başa</span><span lang="tr"> tahrip </span><span lang="tr">edilmişti, Büyük Yangın sonrası Londra</span><span lang="tr">’</span><span lang="tr">nın haline benziyordu yıkılıp yakılmış bu kentler. Ve başka yerlerde de, koca koca duman ve alev kuleleri her şeyi yakıyor, bulundukları yerlerde depremlere ve kasırgalara yol açıyordu, bütün bunların görünüşü o kadar korkunçtu ki, kar</span><span lang="tr">şılaştırıldığında yaşadığımız dünya sevimli bir yer bile sayılabilirdi. Ancak şunu da çok iyi biliyorum ki kötülük tohumları bizim dünya</span><span lang="tr">mızda da bulunuyor, aynı zalim sonuçlara erişmek için bizde eksik olan onların şeytani sanatları ve ustalıkları. İnsan yalnızca kendiliğinden kötü değil, hiç değil, insan Deccal</span><span lang="tr">’</span><span lang="tr">in iradesiyle kötü. Deccal ne kadar uzun hüküm sürerse, lanetlenmemiz de o kadar çok olacak ve her şey alevler içinde son bulacak.</span></p>
	<p class="block_23"><span lang="tr">S. Sen, senin türünden olanlar gibisin, kadın, hep daha kötüye inanı</span><span lang="tr">yorsun. Bu pencereden lanetlenmeden başka bir şey görmedin mi?</span></p>
	<p class="block_23" lang="tr">Y. Hep acımasızlık vardı, hep acımasızlık.</p>
	<p class="block_23"><span lang="tr">S. Dolayısıyla Tanrı</span><span lang="tr">’</span><span lang="tr">sız bir dünya vardı. Böyle bir dünya nasıl gerçek olabilir? Bazılarının zalim ve adaletten uzak olmaları mümkün ama herkesin böyle olması, bu gerçek değil, görülmüş bir şey değil bu.</span></p>
	<p class="block_23" lang="tr">Y. Bir kehanetti bu, dünyanın böyle olacağının kehaneti.</p>
	<p class="block_23" lang="tr">S. Hıristiyan bir Tanrı böyle bir şeyin olmasına müsaade etmez. </p>
	<p class="block_23"><span lang="tr">Y. Günahlarından ve sahte idollerinden ötürü, Gözyaşı Şehirleri</span><span lang="tr">’</span><span lang="tr">ni yıktı O.</span></p>
	<p class="block_23"><span lang="tr">S. Dünyadaki çok sayıda şehir arasında yalnızca birkaçını yıktı. Ona gerçekten tapanlara ve Kelamı</span><span lang="tr">’</span><span lang="tr">na inananlara bir şey yapmadı. Ama yeter artık, tekrar şu kurtçuk hikâyene dönelim senin.</span></p>
	<p class="block_23"><span lang="tr">Y. Pencerenin önündeydim, bu masum çocuğun yanışını görüyordum</span><span lang="tr">’</span><span lang="tr">, gözlerimin önünde öldü zavallıcık, ben de umutsuzluğumdan odanın zeminine çöktüm kaldım, artık bakmak istemiyordum zaten bakmam da mümkün değildi çünkü pencerenin camını yoğun bir sis kaplamıştı ve birden her şeyi silip gizleyen Tan</span><span lang="tr">rı</span><span lang="tr"> </span><span lang="tr">lütfu</span><span lang="tr"> bir sessizlik baş gösterdi. Derken odanın içinde bir ışık belirdi. Ve odanın dibinde Beyefendi</span><span lang="tr">’</span><span lang="tr">yi fark ettim, ancak çok gariptir ki, onu ilkin hiç tanıyamadım çünkü üzerinde Sonsuz Haziran</span><span lang="tr">’</span><span lang="tr">dakilerin giydikleri ipekten gömlekle pan</span><span lang="tr">tolon vardı ve peruğunu da çıkarmıştı. Yüzüme bakıyor ve bana daha fazla ıstırap getirmek istemediğini, tersine amacının gönlüme su serp</span><span lang="tr">mek olduğunu söylemek istercesine çehremdeki hüznü yumuşak bir acıma duygusuyla seyrediyordu. Derken çöküp kaldığım yere geldi ve beni bankete kadar taşımak üzere yerden kaldırdı, sonra üzerime şimdiye kadar hiç göstermediği sevecen bir dostlukla eğilerek beni usulca sırtüstü yatırdı. </span><span lang="tr">“</span><span lang="tr">Beni unutma, Rebecca, beni unutma</span><span lang="tr">”</span><span lang="tr"> dedi ve sonra yine usulca, tıpkı bir kardeşin öpebileceği gibi, beni alnım</span><span lang="tr">dan öptü. Hâlâ gözlerimin içine bakıyordu ve yüzü sanki Sonsuz Haziran</span><span lang="tr">’</span><span lang="tr">daki çayırda gördüğüm, bütün günahları bağışlayan ve bütün umutsuzlukları yatıştıran kişinin yüzüyle aynı olmuştu.</span></p>
	<p class="block_23"><span lang="tr">S. Ben de seni hiç unutmayacağım, bayan, bu garantiyi veririm sana. Hikâyeni taçlandıran anekdot bu mu yani? Bütün insanların Efendisi, Kurtarıcı</span><span lang="tr">’</span><span lang="tr">sı olmuş olan Beyefendi mi?</span></p>
	<p class="block_23"><span lang="tr">Y. Senin kitabına uymuyorsa, elimden bir şey gelmez. Ancak benim için öyleydi. Öylesine bir sevinç duydum ki, bu olaydan sonra uyu</span><span lang="tr">mak ihtiyacını hissettim ve uyudum da.</span></p>
	<p class="block_23"><span lang="tr">S. Uyumak ihtiyacını mı hissettin! Böyle bir durumda zavallı </span><span lang="tr">bir budala</span><span lang="tr"> dışında kim uyuyabilirdi?</span></p>
	<p class="block_23"><span lang="tr">Y. Ruhlarımız kavuşabilsin diye üzerime eğilmiş olan bir sevecen çeh</span><span lang="tr">reye gözlerimi kapatmam gerektiğini biliyorum yalnızca. Öylesine sevecen bir kocaydı ki, sevgisi bana dinlenme arzusu veriyordu.</span></p>
	<p class="block_23" lang="tr">S. Peki, yalnızca ruhlarınızın kavuştuğundan emin misin?</p>
	<p class="block_23" lang="tr">Y. Böyle şeyler düşündüğün için utanmalısın.</p>
	<p class="block_23" lang="tr">S. Sana aynı zamanda bir şeyler de içirmedi mi?</p>
	<p class="block_23" lang="tr">Y. Hayır. Yalnızca gözlerimin içine baktı.</p>
	<p class="block_23"><span lang="tr">S. Peki ya senin şu Kutsal Bilgelik Ana</span><span lang="tr">’</span><span lang="tr">n? O da ortaya çıkmadı mı? </span></p>
	<p class="block_23" lang="tr">Y. Hayır çıkmadı, Dick de çıkmadı. Yalnızca o vardı. </p>
	<p class="block_23" lang="tr">S. Peki nerede uyandın? Yine cennette mi?</p>
	<p class="block_23"><span lang="tr">Y. Hayır cennette değil, girdiğimiz mağaranın zemininde duran sert bir yatağın üzerinde, gerçi ilkin buna inanamadım, kendimi hâlâ tatlı tatlı uyuyakaldığım yerde sanıyordum. Ama çok geçmeden büyük bir kayba uğradığımı fark ettim çünkü vücudum buz kesmiş, her yanım uyuşmuştu ve üzerimdeki mayıs kraliçesi </span><span lang="tr">elbiselerinin teki bile yoktu. Sonra Kutsal Bilgelik Ana</span><span lang="tr">’</span><span lang="tr">yı hatırladım, ilkin senin de düşündüğün gibi onu sanki bir düşte görmüşüm gibi, sonra bunun bir düş olmadığını anladım, o çekip gitmiş ve ben de böyle çaresiz, yapayalnız kalmıştım, elbiselerden yoksun vücudumdan daha da </span><span lang="tr">kötü</span><span lang="tr"> durumda olan, bu dünyaya çırılçıplak atılmış olan ruhumdu. Derken ansızın, tıpkı düşmeye başlayan sonbahar yaprakla</span><span lang="tr">rı</span><span lang="tr"> gibi başka anılar sökün etti, çayırda görmüş olduğum şu üç kişi, onla</span><span lang="tr">rı</span><span lang="tr">n kim oldukla</span><span lang="tr">rı</span><span lang="tr">nı ancak şimdi anlayabiliyordum: Baba ve Oğlu, hem yaşayan, hem ölü olan oğlu ve yanlarında da O, Kutsal Bilgelik Ana, ay</span><span lang="tr">rı</span><span lang="tr">ca kuru otla</span><span lang="tr">rı</span><span lang="tr"> kaldıran azizler ve melekler. Bana bu kutsal bilgiyi vereni de unutamıyordum. Ah çaresizlik, perişanlık! Sonsuz Haziran</span><span lang="tr">’</span><span lang="tr">ın o tatlı yaz kokusunu hâlâ rutubetli mağara havasının içine hafifçe dağılmış olarak alıyordum ve kesinkes şunu anladım ki bu tatlı şeyleri ben bir düşte </span><span lang="tr">görmemiştim</span><span lang="tr">, bunla</span><span lang="tr">rı</span><span lang="tr"> bizzat yaşamıştım. Sahip olup da gerçek</span><span lang="tr">ten tanıyamadan kaybettiğim şeyleri düşününce gözlerimden yaşlar boşanıverdi. Bunu, şimdiye kadar tanık olduğum bü</span><span lang="tr">t</span><span lang="tr">ün o zalimlikler</span><span lang="tr">den daha zalimce buldum. Evet, hâlâ kendini beğenmiş ve kö</span><span lang="tr">t</span><span lang="tr">üydüm, hâlâ bir fahişeydim, hâlâ yalnızca kendimi düşünüyordum, horgörülmüş, bir kenara atılmış ve girdiğim büyük hayat sınavında başarısız</span><span lang="tr">lığa uğramıştım. Zavallı budala ben, orada taşın üzerinde diz çöktüm ve beni yeniden güzel güzel uyuduğum o yere götürmeleri için dua ettim. Artık önemi yok, şimdi </span><span lang="tr">r</span><span lang="tr">uhum daha bilge.</span></p>
	<p class="block_23" lang="tr">S. Ruhunu dinlemekten bıktım senin! Mağaranın içinde ışık var mıydı, söyle?</p>
	<p class="block_23" lang="tr">Y. Çok az vardı. Görebiliyordum. </p>
	<p class="block_23" lang="tr">S. Kurtçuk gitmiş miydi? </p>
	<p class="block_23" lang="tr">Y. Gitmişti.</p>
	<p class="block_23"><span lang="tr">S. Ben de böyle düşünüyordum seninle dalga geçti onlar. Böyle bir yaratık ne içeri girebilir, ne de dışa</span><span lang="tr">rı</span><span lang="tr"> çıkabilir. Bütün bunlar senin kadın aklının ürünü, söylediklerind</span><span lang="tr">e biraz gerçek varsa bu gerçeği </span><span lang="tr">kurnazca allayıp pulladın ve onu rahmindeki o küçük solucan gibi büyüttün sen.</span></p>
	<p class="block_23"><span lang="tr">Y. Konuş sen hâlâ. Olduğum şeyi inkâr et, istediğini yap, benim için</span><span lang="tr"> </span><span lang="tr">hiç önemli değil çünkü bunlar </span><span lang="tr">İsa</span><span lang="tr">’</span><span lang="tr">nın</span><span lang="tr"> gerçeğini değiştirmeyecek.</span><span lang="tr"> </span><span lang="tr">Ama ruhun bir gün acı acı pişmanlık duyacak. </span></p>
	<p class="block_23"><span lang="tr">S. Yeter. Mağaranın içini araştırmadın mı, onu söyle? Senin gibi</span><span lang="tr"> </span><span lang="tr">Beyefendi de bir köşede uyuyakalmış olamaz mıydı? Hiçbir belirti</span><span lang="tr"> </span><span lang="tr">yok muydu?</span></p>
	<p class="block_23"><span lang="tr">Y. Vardı. Sonunda gitmeye karar verdiğimde, ayağım, Beyefendi</span><span lang="tr">’</span><span lang="tr">nin</span><span lang="tr"> </span><span lang="tr">fırlatıp attığı yerde duran kılıcına takıldı. </span></p>
	<p class="block_23" lang="tr">S. Yerden almadın mı kılıcı?</p>
	<p class="block_23" lang="tr">Y. Hayır.</p>
	<p class="block_23"><span lang="tr">S. Peki, Beyefendi</span><span lang="tr">’</span><span lang="tr">nin orada bir yerde uzanıp uzanmamış olduğunu</span><span lang="tr"> </span><span lang="tr">araştırmadın mı? </span></p>
	<p class="block_23" lang="tr">Y. Beyefendi gitmişti. </p>
	<p class="block_23" lang="tr">S. Nasıl gitmişti yani?</p>
	<p class="block_23" lang="tr">Y. Onu son gördüğüm yere, içeriye doğru gitmişti. </p>
	<p class="block_23" lang="tr">S. Nereden biliyorsun bunu, sen uyuyakalmamış mıydın? </p>
	<p class="block_23" lang="tr">Y. Uyuyakalmıştım doğru, nasıl olduğunu bilemesem de, biliyorum işte.</p>
	<p class="block_23" lang="tr">S. Bu makineden başka bir şeyle gitmiş olamaz mı diyorsun yani? </p>
	<p class="block_23" lang="tr">Y. Senin dilinde konuşamam ben, benim dilim tamamen farklı. </p>
	<p class="block_23"><span lang="tr">S. Senin şu Sonsuz Haziran</span><span lang="tr">’</span><span lang="tr">ına götürüldüğünü mü söylüyorsun? </span></p>
	<p class="block_23" lang="tr">Y. Götürülmedi, oraya döndü.</p>
	<p class="block_23"><span lang="tr">S. Peki bu kutsal görüntülerin, tıpkı adi hırsızlar gibi seni soyup elbi</span><span lang="tr">selerinden yoksun bırakmasına ne diyorsun?</span></p>
	<p class="block_23"><span lang="tr">Y. Kutsal Bilgelik Ana</span><span lang="tr">’</span><span lang="tr">nın benden bütün alıp götürdüğü geçmişteki günahkâr yaşamımdı. Bir hırsızlık değildi bu, ruhum için bana yeni elbiseler göndermek istedi ve gönderdi de çünkü şimdi hâlâ onları giyiyorum ve onunla bir daha karşılaşana kadar da giyeceğim. Ben onun </span><span lang="tr">r</span><span lang="tr">uhundan ikinci kez doğdum.</span></p>
	<p class="block_23" lang="tr">S. Jones seni ele geçirir geçirmez, utanmazca yalan söylemek için, değil mi?</p>
	<p class="block_23"><span lang="tr">Y. Ona yönelik bir şey değildi bu. Bazı insanlar, tıpkı zor idare edilen gemiler gibi, ağır ve kalın kafalı doğarlar, vicdanları da, </span><span lang="tr">İsa</span><span lang="tr">’</span><span lang="tr">nın</span><span lang="tr"> ışığı da gittikleri doğrultuyu değiştirtmeye yetmez. Jones benden istifade etmek istediğini hiç gizlemiyor ve ben de bu isteğine direniyordum. Onun bu emellerinden kaçabilmek için aklımı kullanıp biraz kurnaz</span><span lang="tr">lık etmek </span><span lang="tr">zorunda</span><span lang="tr"> kaldım.</span></p>
	<p class="block_23" lang="tr">S. Benden kaçmak için tıpkı şimdi yaptığın gibi.</p>
	<p class="block_23"><span lang="tr">Y. Sana gerçeği söylüyorum ama sen bunu kabul etmek istemiyorsun. Bana inanmaları için yalan söylemem gerektiğini kendin de kanıtla</span><span lang="tr">mış oluyorsun böylece.</span></p>
	<p class="block_23" lang="tr">S. Kuyruklu yalanlar ya da iffet duygusundan yoksun meseller, hepsi bir bunların. Şimdi, bayan, vakit geç oldu ama seninle işim henüz bitmiş değil, bu gece kocanla kafa kafaya verip yeni meseller uydurmanızı da istemiyorum. Bu çatının altında, akşam yemeğini yediğiniz bu odada uyuyacaksınız, anlaşıldı mı? Ve kâtibim dışında hiç kimseyle de konuşmayacaksınız, bir müracaat memuru gibi yakından izleyecek o sizi.</p>
	<p class="block_23"><span lang="tr">Y. Buna hakkın yok, hele Tanrı</span><span lang="tr">’</span><span lang="tr">nın gözü önünde hiç yok.</span></p>
	<p class="block_23"><span lang="tr">S. </span><span lang="tr">İs</span><span lang="tr">tesem seni zindana attırırdım ve orada yalnızca ekmek ve su ile yetinir ve bit dolu samanların üzerinde yatardın. Karşı çıkmayı kes yoksa bunun bedelini kötü ödersin.</span></p>
	<p class="block_23"><span lang="tr">Y. Sen bunları babamla kocama söylemelisin. Beni beklediklerini bili</span><span lang="tr">yorum.</span></p>
	<p class="block_23"><span lang="tr">S. Küstahlık etmeyi bırak. Hadi şimdi git de, sana gösterdiğim merha</span><span lang="tr">met için Tanrı</span><span lang="tr">’</span><span lang="tr">ya şükret. Buna hiç de layık değilsin sen.</span></p>
	<p class="block_14"> </p>
	</body></html>
