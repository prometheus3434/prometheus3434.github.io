<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.2" name="Generator" />

  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><br /></p>

  <h1 class="calibre1">İki̇nci̇ Bölüm</h1>

  <h2 class="calibre1" id="sigil_toc_id_2"><b class="calibre4">Polis</b> İş<b class="calibre4">leri ve Bir Köpe</b>ğ<b class="calibre4">in Ya</b>ş<b class="calibre4">ant</b>ı<b class="calibre4">s</b>ı</h2>

  <p class="calibre1"><i class="calibre5">Modern ça</i>ğ<i class="calibre5">da ya</i>ş<i class="calibre5">arken Ücret, fazilete kar</i>şı <i class="calibre5">ölümdür.</i></p>

  <p class="calibre1"><i class="calibre5">Karanl</i>ı<i class="calibre5">k saatlerde böyle gözükür.</i></p>

  <p class="calibre1"><i class="calibre5">Kötülük kazan</i>ı<i class="calibre5">r,</i> ş<i class="calibre5">efkat korkuyla siner.</i></p>

  <p class="calibre1">Ş<i class="calibre5">iddet ve kötülü</i>ğ<i class="calibre5">ün yönetti</i>ğ<i class="calibre5">i bizler</i> İ<i class="calibre5">nce bir buz tabakas</i>ı<i class="calibre5">n</i>ı<i class="calibre5">n üzerinde dururuz.</i></p>

  <p class="sgc1">Cesur muyuz, yoksa birer fare miyiz,</p>

  <p class="sgc1">Biz, bu çok çok ince buzun üzerinde duranlar?</p>

  <p class="sgc1">Orada kalmak, patenle kaymak cesaretini gösterebilir miyiz? Gülmek ya da kutlamak cesaretini de gösterebilir miyiz?</p>

  <p class="calibre1"><i class="calibre5">Buzu zorlayaca</i>ğı<i class="calibre5">m</i>ı<i class="calibre5">z</i>ı <i class="calibre5">bilmemize kar</i>şı<i class="calibre5">n.</i></p>

  <p class="calibre1"><i class="calibre5">Her ne pahas</i>ı<i class="calibre5">na olursa olsun buz korumaya çal</i>ışı<i class="calibre5">r m</i>ı<i class="calibre5">y</i>ı<i class="calibre5">z?</i></p>

  <p class="sgc1">«The Book of Counted Sorrows</p>

  <p class="calibre1"><i class="calibre5">F</i>ı<i class="calibre5">rt</i>ı<i class="calibre5">nalar sizi savunurken Karga</i>ş<i class="calibre5">aya sar</i>ı<i class="calibre5">l</i>ı<i class="calibre5">n.</i></p>

  <p class="sgc1">«The Book of Counted Sorrows</p>

  <p class="calibre1"><br class="calibre6" /></p>

  <p class="calibre1">Kıyı yoluna saptılar. Çünkü sıvı nitrojen taşıyan bir tanker Costa Mesa ve San Diego karayollarının kavşağında devrilmiş, her tarafı araba parkına çevirmişti. Harry, Honda’yı hızla sürüyor, şeritten şeride kayıyordu. Sarı ışıkta hızını azaltmıyor, dört yol ağızlarında yaklaşan başka araba yoksa kırmızı ışıklara aldırmıyordu. Ancak Connie öfkelendiği zaman arabayı böyle kullanırdı.</p>

  <p class="calibre1">Her düşüncesini, bir ölünün üzerinde havada dolaşan bir akbaba gibi, bir felaket duygusu karartıyordu. Connie’nin mutfağında Tiktakın savunmasızlığından söz etmişti. Ama yangınlara ve kurşunlara gülebilen bir adam ne kadar savunmasız olurdu?</p>

  <p class="calibre1">Harry, «O filmlerdeki insanlar gibi olmadığın için teşekkür ederim, Connie,» dedi. «Hani onlar dolunayda uçuşan yarasaları, kanları hemen hemen kalmamış kurbanları görür ama yine de, ‘Böyle bir şey olmaz,’ diye tartışırlar. ‘Vampirler gerçek değildir.’»</p>

  <p class="calibre1">«Ya da rahip, kızın kafasının üç yüz altmış derecelik bir dönüş yaptığını ve karyolasının havalandığını görür ama yine de şeytan olduğuna inanamaz. Kızın derdini anlamak için psikoloji kitaplarına bakar.»</p>

  <p class="calibre1">«Sence rahip fihristteki hangi harfe bakar?»</p>

  <p class="calibre1">Connie, «G harfine,» dedi. «Garip Saçmalıklar bölümüne »</p>

  <p class="calibre1">Newport limanına uzanan kanalın üzerindeki köprüden geçtiler. Karanlık suya ev ve teknelerin ışıkları vuruyordu.</p>

  <p class="calibre1">Harry, «Çok tuhaf...» diye mırıldandı. «Yaşamın boyunca bu tür şeylere inananların beyinleri ameliyat edilmiş keller kadar ahmak olduklarını düşünüyorsun. ..Sonra böyle bir şey oluyor ve hemen birçok acayip fikri kabul ediveriyorsun. Aslında biz kalplerimizin derinliklerinde aya tapan o vahşileriz. Dünyanın inanmak istediğimizden çok daha garip olduğunu da biliyoruz.»</p>

  <p class="calibre1">«Aslında ben senin varsayımını henüz kabul etmiş değilim, psiko süpermen.»</p>

  <p class="calibre1">Harry, Connie’ye bir göz attı. Genç kadının yüzü panelden yayılan</p>

  <p class="calibre1">ışıkta Yunan mitolojisinden bir tanrıçanın heykeline benziyordu, ben bronzdan yapılmış, bakır pası yüzünden parlıyordu. «Benim varsayımım doğru değilse, o zaman neye inanacağız?»</p>

  <p class="calibre1">Connie ona cevap vermeyerek, «Arabayı benim gibi süreceksen gözlerini yoldan ayırma,» dedi.</p>

  <p class="calibre1">İyi bir öneriydi. Harry bundan tam zamanında yararlandı. Yoksa Honda’yı Nuh’un büyükannesinin kullandığı ve tamponunda «ÖLDÜRME EHLİYETİM VAR» yazılı eski ve hantal bir Mercedes’e çarparak bir buçuk tonluk bir yığın haline getirecekti. Tekerlek iniltiler arasında ara banın yanına doğru kaydı. Mercedes’in yanından geçerlerken direksiyondaki o saygıdeğer yaşlı hanım onlara kaşlarını çatarak eliyle ayıp bir işaret yaptı.</p>

  <p class="calibre1">Connie, «Artık büyükanneler bile büyükanne değiller,» dedi.</p>

  <p class="calibre1">Harry ısrar etti. «Benim varsayımım doğru değilse o zaman neye inanacağız?»</p>

  <p class="calibre1">«Bilmiyorum. Ben sadece şunu söylemeye çalışıyorum: Eğer kargaşa dalgalarının üzerinde sekeceksen, hiçbir zaman akıntıların yönlerini iyi hesapladığına güvenmemelisin. Çünkü iri bir dalga işte böyle bir anda seni kayalara çarpar.»</p>

  <p class="calibre1">Harry bu sözleri düşünürken bir süre konuşmadı.</p>

  <p class="calibre1">Sol tarafta Newport Center otelleri ve işhanlarının kuleleri, araba değil de onlar hareket ediyorlarmış gibiydi. Gecenin karanlığında uzaklaşarak esrarlı görevlere giden gemilere benziyorlardı. Yanlardaki çim alanlar ve dizi dizi palmiyeler gerçek olamayacak kadar kusursuz ve fazla yeşil gözüküyorlar, sanki dev bir sahnenin dekorunu oluşturuyorlardı. Son fırtına başka bir boyuttan eserek bütün California’yı süpürmüş gibiydi. Dünyaya bir gariplik yaymış ve geride karabüyü tortusu bırakmıştı.</p>

  <p class="calibre1">Connie, «Annenle baban ne olacak?» diye sordu. «O adam önce sevdiğin herkesi, sonra da seni öldüreceğini söylemiş.»</p>

  <p class="calibre1">«Onlar kıyıdan birkaç yüz kilometre yukarıdalar. Bu olaylara karışmış değiller.»</p>

  <p class="calibre1">«Tiktakın nereye kadar erişebileceğini bilmiyoruz.»</p>

  <p class="calibre1">«O kadar uzaktaki bir yere erişebiliyorsa bir tür tanrı demektir. Söylediğimi unutma, bu adam sana psişik bir etiket takıyor, av yeri bekçilerinin göç yollarını öğrenmek için geyik ya da ayılara yaptıkları gibi. Bu bana doğruymuş gibi geliyor. Tabii bundan da onun annemle babamı bulamayacağı anlamı çıkıyor. Peşime takılarak onları bulursa o başka. Belki de benim hakkımda bütün bildiği bugün öğleden sonra beni işaretlediğinden beri açıkladığım şeyler.»</p>

  <p class="calibre1">«Demek en önce bana geldin? Çünkü...»</p>

  <p class="calibre1">Harry kendi kendine, seni sevdiğim için mi, diye sordu ama Connie’nin sorusunu yanıtlamadı.</p>

  <p class="calibre1">Genç kadın onu bu sıkıntıdan kurtarınca da rahatladı. «...Ordegard’ı seninle birlikte zımbaladık. Bu adam Ordegard’ı kontrol ediyordu. Ve bana da hemen hemen senin kadar kızıyor.»</p>

  <p class="calibre1">«Seni uyarmam gerekiyordu,» dedi Harry.'Connie’nin ona dikkatle baktığının farkındaydı ama değilmiş gibi davrandı.</p>

  <p class="calibre1">Genç kadın bir süre sonra, «Tiktakın istediği zaman bizimle iletişim kurabileceğini, konuştuklarımızı dinleyeceğini ve bizi görebileceğini mi düşünüyorsun?» dedi. «Şu anda örneğin?»</p>

  <p class="calibre1">«Bilmiyorum...»</p>

  <p class="calibre1">Connie, «O Tanrı gibi her şeyi bilemez ki,» diye karşı çıktı. «Belki biz Tiktakın kafasındaki izleme tablosunda yanıp sönen birer ışığız. Belki de o bizi, biz onu gördüğümüz ve duyduğumuz zaman görebiliyor ve duyabiliyor.»</p>

  <p class="calibre1">«Olabilir... Kim bilir?»</p>

  <p class="calibre1">«Böyle olduğunu ummalıyız. Çünkü sürekli bizi dinliyor ve gözetliyorsa o zaman onu kıstırmamız imkânsız demektir. Ona yaklaştığımız an ikimizi de yakıp kül eder. Senin daireni yakıp kül ettiği gibi.»</p>

  <p class="calibre1">Corona Del Mar’ın iki tarafında mağazalar olan ana caddesinden geçer ve karanlık Newport kıyısından ilerlerken Harry’e ensesinde kıvıl kıvıl bir şey yürüyormuş gibi geldi. Kıyıda, okyanusa bakan tepelerin yamaçları yeni bir mahalle için düzeltiliyordu. Toprak taşıyan dev makineler ayakta uyuyan tarih öncesi hayvanlara benziyorlardı. Kıyı yolundan Laguna Beach’e inerlerken Harry’nin durumu daha da kötüleşti. Biri ikisini de gözetliyormuş ve usulca peşlerinden ilerliyormuş gibi geliyordu Kedinin fareyi izlemesi gibi bir şeydi bu.</p>

  <p class="calibre1">Laguna bir sanat kolonisi ve turist yuvasıydı. Hâlâ güzelliğiyle ünlüydü ama aslında göz kamaştırıcı eski günler geride kalmıştı artık. Altın ışıkların beneklediği, siluetlerini yumuşatan yeşil örtülü sıra sıra tepe doğudan Pasifik Okyanusunun kıyılarına doğru iniyordu. Merdivenden kumsala inen güzel bir kadının zarafetiyle. Ama bu gece kadın güzelden çok tehlikeli gibiydi.</p>

  <p class="calibre1">Ev denizin yukarısındaki dik kayaların tepesine yapılmıştı. Batı duvarını kaplayan renkli camdan gökyüzü, su ve kıyıya çarpan dalgalardan oluşan etkileyici bir manzara gözüküyordu.</p>

  <p class="calibre1">Bryan gündüzleri uyumak istediğinde güneş ışınlarının içeri girmemesi için elektrikle çalışan panjurları kapatırdı. Şimdi geceydi ve Bryan uyurken dev pencerelerde siyah bir gökyüzü, daha siyah bir deniz, sıra sıra hayalet askerler gibi yaklaşan yakamozlu dalgalar gözüküyordu sadece.</p>

  <p class="calibre1">Bryan uyurken rüya görüyordu.</p>

  <p class="calibre1">Çok insanın düşleri siyah beyazdı ama onunkiler tam renkliydi. Hat ta renk tayfı gerçek yaşamındakinden daha genişti. Bu göz alıcı renkler ve tonlar her görüntünün büyüleyici bir biçimde karmaşıklaşmasına yol açıyordu.</p>

  <p class="calibre1">Rüyasındaki odalar mekân belirleyen çizgilerden oluşmuyordu. Kırlar da empresyonist lekeler değillerdi. Bryan’ın düşlerinde gördüğü her yerin canlı... hatta ıstırap verici... ayrıntıları vardı. Bir orman gördüğün de her yaprağın damarları iyice belli oluyordu. Yaprakların üzerindeki ışık ve gölge oyunları da. Rüyasında kar yağıyorsa, her tane eşsiz olu yordu.</p>

  <p class="calibre1">Ne de olsa o rüya gören diğer insanlar gibi değildi. Uyuyan bir tanrıydı. Yaratma gücü vardı.</p>

  <p class="calibre1">Bryan uykusunda gerçek dünyada var olandan daha karmaşık bir hayal kentinin sokaklarında dolaşmaktaydı. Sık kulelerden oluşan bir başkentti bu. Çocuklar Bryan’a baktıkları zaman öyle şiddetli bir vebaya tutuluyorlardı ki, küçücük suratlarında hemen cerahat akan çıbanlar beliriyor, ciltlerini kanayan yaralar yarıyordu. Bryan güçlü erkeklere dokununca birdenbire alev alıyorlar ve gözleri eriyordu. Genç kadınlar Bryan’ın gözleri önünde yaşlanıyor, kuruyup ölüyorlardı. İhtiras uyandıran insanlar olmaktan çıkıp kurtlarla dolu çöp yığınlarına dönüşüyorlardı. Bryan köşebaşındaki bir dükkânın önünde duran bir bakkala gülümsediği zaman adam acıyla kıvranarak yere yığılıyor ve kulaklarından, burun deliklerinden, ağzından sürüyle hamamböceği çıkıyordu.</p>

  <p class="calibre1">Ama Bryan için bir kâbus değildi bu. O düşlerinin zevkini çıkarıyor ve uyandığında da kendisini canlı ve heyecanlı hissediyordu.</p>

  <p class="calibre1">Bryan’ın düşündeki kent sokakları kayboldu ve yerlerini sonsuza dek uzanan bir randevuevinin sayısız odası aldı. Lüks eşyalarla döşenmiş her odada güzel bir kadın onu memnun etmek için bekliyordu. Bu çıplak kadınlar onun önünde yere kapanıyor, onu rahatlatmalarına izin vermesi için yalvarıyorlardı. Ama Bryan hiçbiriyle yatmıyordu. Onun yerine her kadını değişik bir biçimde boğazlıyor, zalimlik konusunda yeni yeni şeyler icat ediyordu. Sonunda üstübaşı kandan sırsıklam kesiliyordu.</p>

  <p class="calibre1">Bryan’ı seks ilgilendirmezdi. Güç, seksin hiçbir zaman olamayacağı kadar doyurucuydu. Ve insanı en çok tatmin eden güç de öldürmekti. Öldürme gücü.</p>

  <p class="calibre1">Kurbanlarının, «Merhamet,» diye bağırmalarından hiç bıkmıyordu. Sesleri çocukken ve ‘Olmaya’ yeni başladığı sırada ondan korkmasını öğrenen küçük hayvanların çığlıklarına benziyordu. Hem rüyalar âleminde, hem de gerçek dünyada hükümdarlık etmek için doğmuştu. İnsanların kaybettikleri o alçakgönüllülüğü yeniden kazanmalarına yardım etmek için de.</p>

  <p class="calibre1">Bryan uyandı.</p>

  <p class="calibre1">Uzun, nefis dakikalar boyunca birbirine karışmış olan siyah çarşafların arasında yattı. Vücudu buruşuk ipeklerin üzerinde çok solgun duruyordu. Pencerelerinin altında kıyıya çarpan her ışıltılı dalganın rengi gibi. Kanlı rüyanın sağladığı rahatlık bir süre devam etti. Orgazm sonrası duyulan keyiften çok daha iyiydi.</p>

  <p class="calibre1">Gerçek dünyayı da düşlerindeki gibi gaddarca ezeceği o günün özlemini çekiyordu. Bu kıvıl kıvıl insan sürüleri cezayı hak ediyorlardı. Kendilerine dalmışlardı ve azametleri yüzünden dünyanın onlar için yaratıldığını sanıyorlardı. Onların zevki için yaratıldığını. Onun için de gezegeni tıklım tıklım doldurmuşlardı. Ama yaratılışın doruk noktası kendisiydi, onlar değil. Burunları iyice sürtülmeli, sayıları da azaltılmalıydı.</p>

  <p class="calibre1">Ancak Bryan daha gençti, gücünü tam anlamıyla kontrol altına henüz alamamıştı. Hâlâ ‘Oluyordu.’ Kaderi olan dünyayı temizlemeye başlamaya cesaret edemiyordu.</p>

  <p class="calibre1">Çıplak genç adam yataktan kalktı. Serin havanın çıplak tenini okşaması hoşuna gitti.</p>

  <p class="calibre1">Bu büyük odada ipek çarşaflı ultramodern siyah lake karyoladan başka fazla bir eşya yoktu. Birbirinin eşi iki siyah komodin, siyah abajurlu siyah mermer lambalar. Buraya stero, televizyon ya da radyo konmamıştı. Rahatça oturup kitap okunacak bir koltuk da. Kitaplar Bryan’ı ilgilendirmiyordu. Çünkü onlarda edinmeyi istediği bir bilgi yoktu. Hiçbir eser onu, kendi sağladığı şeyler kadar eğlendiremezdi. Dış dünyada devriye gezmek için hayalet vücutlar yaratır ve onları yönetirken yatakta yatarak tavana bakmayı yeğlerdi.</p>

  <p class="calibre1">Bryan’ın saati yoktu. Buna ihtiyacı da olamazdı. Evrenin mekaniğiyle öyle uyum sağlamıştı ki, her zaman saati, dakikayı ve saniyeyi bilirdi Yeteneğinin bir parçasıydı bu.</p>

  <p class="calibre1">Karyolanın karşısındaki duvar yerden tavana kadar ayna kaplıydı Evin her tarafında aynalar vardı zaten. Bryan aynalarda gördüklerinden hoşlanıyordu. ‘Olması’ süren bir tanrısalllığı, bütün zarafet, güzellik ve gücüyle yansıtıyorlardı.</p>

  <p class="calibre1">Aynalar dışında duvarlar siyaha boyalıydı. Tavan da öyle.</p>

  <p class="calibre1">Büyük siyah lake bir kitaplığın raflarına sürüyle içleri formaldehid dolu yarım litrelik kavanozlar dizilmişti. Sıvının içinde çift çift gözler yüzüyordu. Bryan zifiri karanlıkta bile onları görebiliyordu. İçlerinden bazıları insan gözleriydi. Haklarında hüküm verdiği kadın, erkek ve çocukların gözleri. Mavinin çeşitli tonlarında, kahverengi, siyah, gri, yeşil gözler. Diğerleri ise hayvanlara aittiler. Yıllar önce üzerlerinde gücüyle deneyler yaptığı hayvanlara. Fareler, sincaplar, kertenkeleler, yılanlar, kaplumbağalar, kediler, köpekler, kuşlar, tavşanlar. Ölmüş olan bu gözlerden bazıları yine de hafifçe parlıyordu. Uçuk kırmızı ya da sarı veya yeşil.</p>

  <p class="calibre1">Adak gözler. Bunları Bryan’a uyrukları sunmuştu. Bu gözler onun gücünü, üstünlüğünü, ‘Olduğunu’ açıklayan simgelerdi. Günün ve gecenin her saatinde oradaydılar. Onu tanıyor, kendisine hayranlık duyuyor ve tapıyorlardı.</p>

  <p class="calibre1">«Tanrı, bana bakın ve titreyin,» dedi. «Çünkü ben merhametim Ama aynı zamanda gazabım. Ben bağışlamayım. Ama aynı zamanda intikamım. Size ulaşan neyse o benden akacak.»</p>

  <p class="calibre1">Havalandırma borularındaki pervanelerin uğuldayarak dönmelerine rağmen içerisi kan, safra, bağırsak gazları ve Connie’nin gözlerini kısmasına neden olan yoğun bir dezenfektan kokuyordu.</p>

  <p class="calibre1">Harry sol eline biraz Binaca’nın ağız kokusu giderici sıvısından sıktı. Islak avucunu burnuna kapattı. Böylece nane kokusu hiç olmazsa ölüm kokusunun birazını engelleyecekti.</p>

  <p class="calibre1">Sonra Binaca’yı Connie’ye uzattı. Ortağı önce durakladı, sonra spreyi aldı.</p>

  <p class="calibre1">Ölü kadın paslanmaz çelikten, hafifçe eğilmiş masada çırçıplâfc yatıyor, camlaşmış gözlerle bakıyordu. Adli tabip karnında büyük bir Y biçimi bir yarık açmıştı. Ölünün içindeki organların çoğu dikkatle çıkarılmıştı.</p>

  <p class="calibre1">Ordegard’ın lokantadaki kurbanlarından biriydi. Adı Laura Kincade’di. Otuz yaşında, o sabah yataktan kalktığı zaman güzel bir kadındı. Ama şimdi lunaparktaki hortlaklar evine yakışan korkutucu bir yaratığa&nbsp; dönüşmüştü.</p>

  <p class="calibre1">Floresan lambalar ölünün gözlerine sütümsü bir parlaklık veriyor,</p>

  <p class="calibre1">Adli tabiple iki yardımcısı geç vakitlere kadar çalışmışlardı. Şimdi Ordegard ve iki kurbanıyla ilgili üç muayeneden sonuncusunu tamamlıyorlardı. Adamların hem fiziksel, hem de ruhsal bakımdan yorgun oldukları belliydi.</p>

  <p class="calibre1">Connie yıllardan beri polislik yapıyordu. Ama o güne dek filmlerde ve televizyonda sık sık görülen, kaba şakalar yaparak pizza yerken bir yândan da cesetleri kesen, başkalarının felaketlerinden etkilenmeyen o kalpleri nasırlaşmış forensik pataloglarla hiç karşılaşmamıştı. Tersine, bu tür bir işe profesyonelce bir tarafsızlıkla yaklaşılması gerekirken, uzmanlar şiddetli suçların kurbanlarıyla sık sık karşılaşmanın bedelini şu ya da bu biçimde ödüyorlardı.</p>

  <p class="calibre1">Adli baştabip Teel Bonner elli yaşlarındaydı. Ama daha yaşlı görünüyordu. Sert floresan ışıkta suratı güneşten yanmış değil de sararmış gibiydi. Gözlerinin altında iri cepler vardı.</p>

  <p class="calibre1">Bonner çalışmayı sürdürürken duraklayarak iki dedektife, Ordegard otopsisinin ses kaydının bir sekreter tarafından daktiloda yazılmış olduğunu haber verdi. Rapor, otopsi odasının yanındaki, cam duvarlı büroda masasının üstündeki dosyadaydı. «Henüz özeti yazmadım Ama bütün bulgular orada.»</p>

  <p class="calibre1">Connie büroya gidip kapıyı kapatınca rahatladı. Küçük odada havalandırma sistemi vardı. Hava nispeten taze sayılırdı.</p>

  <p class="calibre1">Odadaki koltuğa geçirilmiş olan suni kahverengi deri eskilikten çatlamış ve lekelenmişti. Her büroda bulunan türdeki maden masa da çizilmiş ve bazı yerleri çukurlaşmıştı.</p>

  <p class="calibre1">Burası, birkaç otopsi odası ve muhabirlerle politikacıların ağırlanmaları için profesyoneller tarafından dekore edilmiş büroları olan, o büyük kentlere özgü morglardan değildi. Şiddetli ölüm olayları küçük yerlerde genellikle büyük kentlerdeki gibi göz kamaştırıcı şeyler sayılmıyordu.</p>

  <p class="calibre1">Harry oturup otopsi raporunu okurken, Connie de cam duvarın önünde durup dış odada cesedin üzerinde çalışan üç adamı seyretti.</p>

  <p class="calibre1">James Ordegard’ın ölüm nedeni göğsündeki üç tabanca yarasıydı. Bunu ikisi de biliyordu zaten. O kurşunlar Harry’nin tabancasından çıkmıştı. Sol ciğer delinmiş, kalın bağırsak ciddi zarar görmüştü. Karnın alt tarafındaki iki damarda kesikler vardı. Böbrekteki atardamar tümüyle kopmuştu. Kemik ve kurşun parçacıkları mideyle karaciğerde derin yır tıklar açmışlardı. Kalp kasında hemen durmasına neden olacak bir yırtık vardı.</p>

  <p class="calibre1">Arkası adama dönük olan Connie, «Garip bir şey var mı?» diye sordu.</p>

  <p class="calibre1">«Ne gibi?»</p>

  <p class="calibre1">«Ne gibi mi? Bunu bana mı soruyorsun? Ele geçirme olayında bazı izler kalması gerektiğini düşünen sensin.»</p>

  <p class="calibre1">Otopsi odasında Laura Kincade’in üzerinde çalışan üç pataloji uzmanının tavırları hastalarını kurtarmaya çabalayan doktorlarınkine benziyordu. Duruşlar aynı ama hız farklıydı. Ancak bu uzmanlar sadece bir kurşunun insan vücuduna nasıl zarar verdiğini araştırır ve saptarlardı. Yani Laura’nın nasıl öldüğünü. Onların daha önemli o soruyu yanıtlamaları olanaksızdı. «Neden?» sorusunu. James Ordegard ve çarpık güdülerinin tu nedeni açıklaması imkânsızdı. O da sadece «nasıl»ın bir parçasıydı. Nedeni açıklamak rahipler ve filezoflara düşen bir işti. Onlar da her gün anlamı kavramaya çaresizce çabalıyorlardı.</p>

  <p class="calibre1">Harry adli tabibin gıcırdayan koltuğundan, «Kranyotomi de yapmışlar,» diye açıkladı.</p>

  <p class="calibre1">«Ve?»</p>

  <p class="calibre1">«Yüzeyde gözle görülür kanama yokmuş. Gereğinden fazla beyin ve omuriliği sıvısı da. Büyük bir baskıyı gösteren işaretler bulamamışlar.»</p>

  <p class="calibre1">Connie, «Serebrotomi de yapmışlar mı?» diye sordu.</p>

  <p class="calibre1">«Yaptıklarından eminim.» Harry raporu karıştırdı. «Evet, işte.»</p>

  <p class="calibre1">«Beyinde tümör? Apse? Yaralar?»</p>

  <p class="calibre1">Harry rapora göz gezdirirken uzun bir an cevap vermedi. Sonra da, «Hayır,» dedi. «Burada öyle bir şey yok.»</p>

  <p class="calibre1">«Emoroji?»</p>

  <p class="calibre1">«Raporda öyle bir şey yok.»</p>

  <p class="calibre1">«Emboli?»</p>

  <p class="calibre1">«Öyle bir şey de bulmamışlar.»</p>

  <p class="calibre1">«Beyin epifizi?»</p>

  <p class="calibre1">Bazen epifiz bezi yerinden oynayabilir ve etrafını saran beyin dokuları ona baskı yapar. Bu son derece canlı halüsinasyonlara, bazen paranoya ve şiddet hareketlerine yol açıyordu. Ama Ordegard’da öyle bir şey yoktu.</p>

  <p class="calibre1">Otopsiyi uzaktan seyreden Connie beş yıl önce ölmüş olan kardeşi Colleen’i düşündü. Çocuğunu dünyaya getirirken can vermişti. Connie’ye göre Colleen’in ölümünün, öğle yemeği için yanlış lokantaya giden zavallı Laura Kincade’inkinden daha derin bir anlamı yoktu.</p>

  <p class="calibre1">Ama tabii hiçbir ölümün anlamlı olduğu söylenemezdi. Bu evrenin motorları delilik ve kargaşaydı. Her şey sadece ölmek için doğuyordu. Mantık ve akıl neresindeydi bunun?</p>

  <p class="calibre1">Harry raporu masaya attı. «Hiçbir şey yok.» Ayağa kalkarken koltuğun yayları gıcırdayıp tıngırdadı. «Vücutta izah edilemeyecek yaralar bereler bulunmamış. Garip fizyolojik ayrıntılar da. Belki Ordegar’ı Tik tak kontrol ediyordu ama cesette bunu açıklayacak bir tek ipucu bile yok.»</p>

  <p class="calibre1">Connie cam duvardan döndü. «Şimdi ne yapacağız?»</p>

  <p class="calibre1">Teel Bonner morg çekmesini çekti. İçinde James Ordegard’ın çıplak cesedi yatıyordu. Beyaz cildinin bazı yerleri mavimsiydi. Otopside yapılan derin yarıklar siyah ipliklerle dikilmişti.</p>

  <p class="calibre1">Ay surat. Vücut katılaşırken ölünün dudakları çarpılmıştı. Sanki gülümsüyordu. Ama hiç olmazsa gözleri kapalıydı.</p>

  <p class="calibre1">Bonner, «Görmek istediğin nedir?» diye sordu.</p>

  <p class="calibre1">Harry, «Onun hâlâ burada olup olmadığını anlamak istedim,» dedi.</p>

  <p class="calibre1">Adli tabip Connie’ye bir göz attı. «Başka nerede olacaktı ki?»</p>

  <p class="calibre1">Yatak odasının zemini siyah fayanstandı; pencerelerin dışındaki gecenin etrafı saran hafif ışığında, çağlayarak akan sular gibi yer yer pırıldıyordu. Fayanslar Bryan’ın ayaklarının altında pek serindi.</p>

  <p class="calibre1">Bryan okyanusa bakan cam duvara giderken dev aynalar bütün siyahlıkları yansıttılar. Çıplak vücuduyla kat kat gölgelerin arasından dumandan oluşmuş bir hayalet gibi süzüldü. Pencerenin önünde durup kömür gibi kara denize ve zifir kadar siyah gökyüzüne baktı. Düzgün, abanoz siyahı görüntüyü sadece dalgaların köpüklü dorukları ve bulutların karınlarındaki dona benzeyen beyaz lekeler süslüyordu. Bu lekelere Laguna Beach’in Bryan’ın arkasında kalan ışıklarının yansıması neden oluyordu. Genç adamın evi kentin en batıda kalan noktasındaydı.</p>

  <p class="calibre1">Manzara kusursuz ve sükûnet doluydu, çünkü insan yoktu. İşe bir kadın ya da erkek veya çocuk, bir kapı ya da makine veya yapay bir eser karışmıyordu. Ne kadar sessizdi etraf. Ne kadar karanlık. Ne kadar da temiz.</p>

  <p class="calibre1">Bryan dünyanın geniş bölgelerinden insanları ve yaptıkları her şeyi silivermek için sabırsızlanıyordu. İnsanları seçtiği küçük alanlara tıkacaktı. Ama henüz gücünü tam anlamıyla kontrol altına alamıyordu. Hâlâ ‘Oluyordu.’</p>

  <p class="calibre1">Bakışlarını gökyüzüyle denizden kayanın dibindeki açık renk kıyıya kaydırdı. Başını dama dayayıp yaşamı hayal etti ve hayal ederek onu yaratmış oldu. Dalgaların eriştiği yerin hemen yukarısındaki açıklıkta kumlar karışmaya başladı. Sonra kumlar yükselerek adam boyunda bir</p>

  <p class="calibre1">koni oluşturdu, daha sonra da insana dönüştü. O serseriye. Varalı yüzlü, sürüngen gözlü adama.</p>

  <p class="calibre1">O zamana dek böyle bir insan hiç var olmamıştı. Serseri tümüyle Bryan’ın hayalinin bir ürünüydü. O ve diğer yaratıkları sayesinde kendini tehlikeye atmadan dünyada dolaşabiliyordu.</p>

  <p class="calibre1">O hayalet gövdeler vuruluyor, yakılıyor ve eziliyordu ama bunların Bryan’a bir zararı dokunmuyordu. Ancak kendi vücudu acınacak kadar savunmasızdı. Bir yeri kesildiği zaman kan akıyordu. Çarptığı zaman derisi çürüyordu. Bryan ‘Olduğu’ gün, ona son armağanların verileceğine inanıyordu. Hiçbir şeyden zarar görmeyecek ve ölümsüz olacaktı. Böylece tanrılaştığı anlaşılacaktı. Bryan görevlerini yerine getirmek için sabırsızlanıyordu.</p>

  <p class="calibre1">Şimdi bilincinin sadece bir kısmını kendi gerçek vücudunda bırakıp, gece karanlıklarının sardığı kıyıdaki serserinin içine girdi. O iriyarı adamın içinden kayaların yukarısındaki evine baktı. Pencerede, kendi çıplak vücudunun aşağıya baktığını gördü.</p>

  <p class="calibre1">Musevi folklorunda ‘Golem’ denilen bir yaratık vardı. Çamurdan insan biçiminde yapılmış ve ona can verilmişti. Çoğu zaman intikam için kullanılıyordu.</p>

  <p class="calibre1">Bryan çeşit çeşit Golem yaratabilir, onların yoluyla avını izler, kalabalık sürüyü ayıklar, dünyada düzen ve asayişi sağlayabilirdi. Ama gerçek insanların bedenlerine girerek kafalarını kontrol etmesi imkânsızdı. Oysa bu çok hoşuna gidecekti. Belki sonunda ‘Olduğu’ zaman bu güç de eline geçerdi.</p>

  <p class="calibre1">Bilincini kıyıdaki Golem’den uzaklaştırdı. Yüksekteki penceresinden ona bakarak, yaratığın biçimini değiştirdi. Boyu üç katı uzadı, gövdesi bir sürüngeninkine dönüştü. İki yanından kocaman deri gibi kanatlar çıktı.</p>

  <p class="calibre1">Kimi kez bir eseri düşündüğünden daha fazla güçleniyor, kendince bir canlılığa kavuşuyor ve Bryan'ın kontrol çabalarına karşı koyuyordu. Bu nedenle her zaman pratik yapıyor, tekniğini ilerletiyor, gücünü arttırmak için onu sık sık kullanıyordu.</p>

  <p class="calibre1">Bir seferinde «Yaratık» filminden esinlenerek bir Golem yaratmıştı. Yaratığı Los Angeles Karayolunda, üst geçidin altına yerleşmiş olan yersiz yurtsuz on serseriyi korkutmak, onlara vahşice saldırılmasını sağlamak için kullanmıştı. Serserilerden ikisini yıldırım hızıyla öldürmek niyetindeydi. Böylece diğerlerini gücü ve amansız yargısının anısıyla bıraka çaktı. Ama sonra serserilerin, filmlere özgü o canavarın izah edilemeyecek bir biçimde ortaya çıkması yüzünden duydukları sefil korku Bryan’ı heyecanlandırdı. Pençeleriyle serserilerin etlerini parçalamak, fışkıran kanların sıcaklığı, bağırsaklar deşilirken çıkan buharlar, dev ellerinde tebeşir çubukları gibi kolaylıkla kırılan kemiklerin çatırdısı ona büyük bir zevk ve heyecan verdi. Ölmekte olan serserilerin çığlıkları başlangıçta kulakları sağır edecek kadar tizdi. Sonra hafifledi, titrekleşti, erotik bir hal aldı. Yersiz yurtsuz adamlar canlarını ona teslim ettiler. Âşıkların teslim olmaları gibi. Duygularının yoğunluğu yüzünden öylesine bitkin düşmüşlerdi ki, sadece iç çekişler, fısıltılar ve titremelerle boyun eğdiler. Bryan, birkaç dakika için yarattığı o canavar halini almıştı. Ustura gibi keskin dişleri ve tırnakları olan, belkemiği diken diken, kuyruğunu hızla yere vuran bir yaratık. O ara beyninin içinde olduğu gerçek bedenini unuttu. Kendine geldiğinde geçidin altındaki on serseriyi de öldürmüş olduğunu gördü. Mezbahayı andıran kanlar, bağırsakları deşilmiş gövdeler, koparılmış kollar, bacaklar ve kafaların ortasında duruyordu.</p>

  <p class="calibre1">İnsanları böyle şiddetle öldürmesi onu ne sarstı, ne de yıldırdı. Sadece serserileri çılgınca bir heyecan arasında parçalamış olması onu düşündürdü. Görevini yerine getirerek ‘Olması’ için gücünü kontrol etmeyi öğrenmesi şarttı.</p>

  <p class="calibre1">Cesetleri yakmak için pirokinesis gücünden yararlanmıştı. Onları öyle kızgın alevlerle yakmıştı ki, kemikleri bile buharlaşmıştı. Üzerinde pratik yaptığı insanları her zaman ortadan kaldırıyor, çünkü sıradan kişilerin aralarında dolaştığını bilmelerini istemiyordu. Hiç olmazsa gücünü kusursuzca kullanabileceği ve bu savunmasız durumdan kesinlikle kurtuluncaya kadar.</p>

  <p class="calibre1">Zaten o nedenle şu ara bütün dikkatini daha çok sokak serserileri ne veriyordu. İstediği zaman biçim değiştiren bir iblisin kendilerine işkence yaptığını polise bildirirlerse kimse onların şikâyetlerine aldırmayacaktı. Onları uyuşturucu ve alkol bağımlılığı yüzünden her şeylerini kaybetmiş olan delilerin hezeyanları sayacaklardı.</p>

  <p class="calibre1">Yeryüzünden silindikleri zaman da kimse aldırmayacak, o yersiz yurtsuzlara ne olduğunu öğrenmeye çalışmayacaktı. Ama Bryan yakında toplumun bütün tabakalarında insanlara kutsal bir dehşet ve ilahi bir adalet götürecekti.</p>

  <p class="calibre1">İşte bu yüzden pratik yapmayı sürdürüyordu.</p>

  <p class="calibre1">Elçabukluğunu daha da arttırmaya çalışan bir illüzyonist gibi.</p>

  <p class="calibre1">Kontrol! Kontrol!</p>

  <p class="calibre1">Kumsalda kanatlı yaratık içinde doğduğu kumlardan yukarı doğru fırladı. Bir katedralin korkuluk duvarından kaçan, şimdi de yerine dönen çok çirkin ve korkunç bir heykel gibi karanlık gecede kanat çırparak yükseldi. Bryan’ın pencerelerinin önünde durup ışıklı sarı gözleriyle içeri baktı.</p>

  <p class="calibre1">Beyinsiz bir yaratıktı; Bryan bir parçasını onun içine uzatıncaya kadar öyle kalacaktı. Amâ kanatlı dev sürüngen yine de etkileyici bir yaratıktı. Çok geniş, derimsi kanatları dalgalanıyor ve aşağıdan yükselen akım yüzünden havada kolaylıkla kalabiliyordu.</p>

  <p class="calibre1">Bryan arkasındaki kavanozlarda duran gözlerin farkındaydı. Ona bakıyorlardı. Şaşırmışlardı. Bryan'a hayranlık duyuyor, ona tapıyorlardı.</p>

  <p class="calibre1">Bryan seyircileri için melodrama kaçan tavırlar takınarak yaratığa, «Haydi git,» dedi.</p>

  <p class="calibre1">Kanatlı sürüngen kuma dönüşerek aşağıdaki kıyıya döküldü.</p>

  <p class="calibre1">Bu kadar oyun yeterdi. Bryan’ın yapması gereken işleri vardı.</p>

  <p class="calibre1">Harry, Honda’sını morgun yakınına, bir sokak lambasının altına bırakmıştı. Yağmurun peşinden gelen ve baharın başlarında ortaya çıkan pervaneler ışığa doğru dalıyorlardı. Çarpılmış, dev gibi gölgeleri arabanın üzerinde oynuyordu.</p>

  <p class="calibre1">Honda’ya doğru giderlerken Connie, «Yine aynı soru,» dedi. «Şimdi ne olacak?»</p>

  <p class="calibre1">«Ordegard’ın evine girip etrafa bir bakmak istiyorum.»</p>

  <p class="calibre1">«Neden?»</p>

  <p class="calibre1">«Elimde hiçbir ipucu yok. Aklıma bundan başka bir şey gelmiyor. Ama tabii senin bir fikrin varsa...»</p>

  <p class="calibre1">«Keşke olsaydı...»</p>

  <p class="calibre1">Arabaya yaklaşırlarken Connie dikiz aynasından bir şeyin sallandığını gördü. Dikdörtgen biçimiydi ve ön cama doluşan pervane gölgelerinin gerisinde hafifçe parlıyordu. Hatırladığı kadarıyla, Honda’da cama takılı bir koku giderici ya da bir süs yoktu.</p>

  <p class="calibre1">Arabaya ilk Connie bindiğinden o gümüşümsü dikdörtgene</p>

  <p class="calibre1">Harry’den önce yakından bakmak fırsatını buldu. Önce ne olduğunu anlayamadı. Aynanın altındaki maden sapa, kırmızı bir kurdeleyle bağlanmıştı. Connie cismi alıp çevirince ışık dikdörtgenin üzerine vurdu. O zaman bunun üstüne güneybatıya özgü desenler kazınmış bir kemer tokası olduğunu anladı.</p>

  <p class="calibre1">Harry direksiyona geçip kapıyı çarparak kapattı. Sonra Connie’nin elindeki şeyi gördü.</p>

  <p class="calibre1">«Ah, Tanrım...» diye inledi. «Ah, Tanrım, Ricky Estefan.»</p>

  <p class="calibre1">Güllerin çoğu yağmurdan ezilmiş, ancak birkaç gonca fırtınaya dayanabilmişti. Şimdi gece rüzgârında hafifçe sallanıyor, petaller mutfak pencerelerinden süzülen ışığı sanki yakalayıp daha parlaklaştırıyor, radyoaktifliymiş gibi ışıldıyorlardı.</p>

  <p class="calibre1">Ricky mutfak masasının başında oturuyordu. Oradaki aletlerini ve üzerinde çalıştığı takıları kaldırmıştı. Yemekten kalkalı bir saatten fazla olmuştu. Ondan beri porto şarabını yudumlayıp duruyordu.</p>

  <p class="calibre1">Karnından vurulmadan önce fazla içmezdi. Can! içki istediğindeyse tekila ve birayı tercih ederdi. Bir kadeh Sauza ve bir şişe Tecate ona yeter de artardı bile. Ama bütün o ameliyatlardan sonra ufacık bir kadeh Sauza ya da başka sert bir içki, hemen hemen bütün gün midesinin ekşimesine ve boğazının yanmasına neden oluyordu. Bira için de aynı şey geçerliydi.</p>

  <p class="calibre1">Likörlere oldukça iyi dayanabildiği öğrenmişti Ama Baileys İrish Cream ya da nane likörü veya Midori’de çok fazla şeker vardı. Bu nedenle Ricky daha karaciğerine zarar veremeden dişleri çürüyüp gidecekti. Sıradan şaraplar da ona pek iyi gelmiyordu. Ama portonun tam ona göre olduğunu keşfetmişti sonunda. Bu şarap nazik midesini yatıştıracak kadar tatlı, buna karşılık diyabete neden olacak kadar şekerli değildi.</p>

  <p class="calibre1">Ricky'nin tek lüksü iyi cins porto şarabıydı. Eh, iyi bir porto ve ara sıra da kendisine biraz acımak.</p>

  <p class="calibre1">Karanlık gecede başlarını sallayan gülleri seyrediyor, bazen de bakışlarını daha yakına, camdaki görüntüsüne dikiyordu. Kusursuz bir ayna sayılmazdı cam. Orada bir hayaletinkine benzeyen saydam ve solgun bir surat vardı. Ama belki de cam aslında gerçeği yansıtıyordu.</p>

  <p class="calibre1">Çünkü o artık eski Ricky’nin bir hayaleti gibiydi; bazı bakımlardan da&nbsp; çoktan ölmüş sayılırdı.</p>

  <p class="calibre1">Masada bir şişe Taylor’s duruyordu. Porto kadehini doldurup bir yudum aldı.</p>

  <p class="calibre1">Şimdi de olduğu gibi Ricky kimi kez camdaki yüzün gerçekten kendisinin olduğuna inanamıyordu. Vurulmadan önce mutlu bir insandı. Kendini sıkıntılı sıkıntılı tahlil etmez, hemen hiç kurmazdı. iyileştiği ve kendine geldiği günlerde bile yine de mizah yeteneğini kaybetmemişti. Gelecekle ilgili iyimserliğini de. Hiçbir sancı bunları elinden alamamıştı.</p>

  <p class="calibre1">Ricky’nin suratı ancak Anita onu terkettikten sonra şimdi camda gördüğü hayalete dönüşmüştü. Aradan iki yıldan daha uzun bir süre geçmişti ama hâlâ karısının gitmiş olduğuna inanmakta zorluk çekiyordu. Onu kurşunlardan daha kesinlikle mahvetmeye başlayan yalnızlık konusunda bir çare bulmak da çok zordu.</p>

  <p class="calibre1">Kadehini kaldırdı, dudağına götürdüğü sırada bir terslik olduğunu&nbsp; anladı. Belki bilinçaltı sıvıda porto şarabına özgü o hafif kokunun olmadığını anlamıştı. Ya da onun yerini alan hafif pis kokuyu farketmişti. Kadehi tam dudaklarına doğru eğeceği sırada durakladı ve içinde ne olduğunu da gördü. Birbirine sarılmış iki üç tombul, ıslak solucan ağır ağır kımıldıyorlardı.</p>

  <p class="calibre1">Şaşıran Ricky bağırdı. Kadeh parmaklarının arasından kaydı, ama Badece birkaç santim aşağıya, masaya düştüğü için kırılmadı. Bardak devrilince solucanlar cilalı çam tahtasının üzerine kaydılar.</p>

  <p class="calibre1">Ricky iskemlesini geri itti. Gözlerini kırpıştırıp duruyordu... ve solucanlar ortadan kayboldular.</p>

  <p class="calibre1">Şimdi masaya dökülmüş olan şarap ışıldıyordu.</p>

  <p class="calibre1">Ayağa kalkmak üzereyken, elleri iskemlenin kol dayanacak yerinde öylece kalakaldı. Gözlerine inanamıyormuş gibi yakut rengi portonun oluşturduğu küçücük gölcüğe bakıyordu.</p>

  <p class="calibre1">Solucanları gördüğünden emindi. Hayal görmüyordu. Sarhoş da değildi. Kahretsin! Daha portonun etkisini hissetmeye bile başlamamıştı.</p>

  <p class="calibre1">Yeniden iskemlesine yerleşerek gözlerini yumdu. Bir saniye bekledi. Sonra da iki saniye. Gözleri açıp baktı. Masanın üzerinde hâlâ şarap ışıldıyordu.</p>

  <p class="calibre1">Normal Tarantulalardan çok daha büyüktüler. Örümcek fobisi olan bir insanın en korkunç kâbuslarına yakışan bu yaratıklar küçük kavunların yarısından da iriydiler.</p>

  <p class="calibre1">Ricky gözlerini sıkıca yumdu. Açtı. Ama örümcekler hâlâ dolaptaydılar.</p>

  <p class="calibre1">Kalbinin gürültüsü ve kesik solukları arasında, Tarantuların kıllı bacaklarının peynirli kraker paketlerinin üzerindeki selefona dokunurken çıkan sesi duyabiliyordu. Kitinli ayak ya da çeneleri üst üste konmuş tenekelere çarparken şıkşıkşık diye bir ses çıkıyordu. Alçak, iğrenç, hışırtılı bir sesti bu.</p>

  <p class="calibre1">Ama sonra seslerin kaynağını yanlış yorumladığını anladı. Sesler karşısındaki açık dolaptan gelmiyordu. Kaynak, hemen arkasında, yukarıdaydı.</p>

  <p class="calibre1">Omzunun üzerinden diğer taraftaki dolapların çam tahtasından yapılmış kapaklarına baktı. Orada sadece tabaklar, kâseler ve fincan takımları olması gerekirdi. Ama şimdi kapakları sanki giderek genişleyen bir şey usul usul dışarıya doğru itiyordu. Kapaklar önce sadece sekiz milimetre kadar aralandılar, sonra da bir buçuk santim. Ricky daha yerinden kımıldayamadan kapaklar birdenbire açıldı, yılanlardan oluşan bir yumak çığ gibi kafasının ve omuzlarının üzerinden yuvarlandı.</p>

  <p class="calibre1">Ricky bir çığlık atarak kaçmaya çalıştı ama yerde yılanların oluşturduğu halıda ayağı kayıp aralarına yuvarlandı.</p>

  <p class="calibre1">Kamçı kadar ince yılanlar... Kaslı, kalın gövdeli yılanlar... Kara yılanlar, yeşil, sarı ve kahverengi olanlar... Düz derililer, üzerlerinde şekiller olanlar. Kızıl gözlüler, sarı gözlüler. Kobra gibi kukuletalarını şişirenler. Sürüngenler onu dikkatle gözleyip ağızlarını sırıtır gibi açıyorlardı. Esnek dillerini dalgalandırıyor ve ıslığa benzer sesler çıkarıyorlardı. Ricky rüya gördüğüne karar verdi. Ya da halüsinasyondu bu. En aşağı bir yirmi boyunda iri, siyah bir yılan Ricky’i soktu. «Ah, Tanrım!» Yılan sol kolunun üzerine kafasıyla vurarak dişlerini etinin derinliklerine, iyice derine batırdı. Deliklerden kan çıktı. Ama yine de rüya olabilirdi... bir kâbus. Fakat canı yanıyordu.</p>

  <p class="calibre1">O zamana dek canı rüyalarında hiç yanmamıştı, özellikle böyle bir acı duymamıştı. Sol kolu şiddetle zonkluyordu. Sonra sol bileğine müthiş bir sancı girdi. Elektrik çarpmış gibi olmuştu. Sancı bileğinden dirseğine kadar yayıldı.</p>

  <p class="calibre1">Bu bir rüya değil. Bütün bunlar oluyor. Nasılsa... Ama onlar nereden çıktılar? Nereden?</p>

  <p class="calibre1">Yılanlar üstüne doluşmuşlardı. Altmış, seksen sürüngen kayıp duruyorlardı. Bir yılan daha dişlerini gömleğinin koluna batırdı. Sol kolunun dirseğinden aşağısında bir yeri ısırmıştı. Bu koldaki sancı üç katına çıktı. Bir diğeri çorabın üzerinden ayak bileğini soktu.</p>

  <p class="calibre1">Ricky telaşla ayağa kalktı. Kolunu sokmuş olan yılan yere düştü. Ayak bileğindeki de. Ama dişlerini sol eline geçirmiş olanı hâlâ orada asılıydı. Sanki oraya zımbalamıştı kendini. Ricky yılanı gövdesinden yakalayarak hızla çekmeye çalışınca, etini kızgınlıktan beyaza dönmüş bir demir çubukla dağlamışlar gibi müthiş bir acı duydu: Az kalsın bayılıyordu. Ama yılan hâlâ kanlar akan elini bırakmıyordu.</p>

  <p class="calibre1">Sürüngenler ıslık çalıyor ve etrafında çörekleniyorlardı. İlk bakışta çıngıraklı yılan göremedi, takırtısını da duymadı. Diğer türleri tanıyacak kadar bilgisi yoktu. Hangi yılanların zehirli olduklarını da bilmiyordu. Belki hiçbiri zehirli türden değildi. Onu sokmuş olanlar bile. Ama zehirli olsunlar olmasınlar, hızla hareket etmezse daha pek çok sürüngen onu sokacaktı.</p>

  <p class="calibre1">Duvarda, bıçakların durduğu raftan bir satırı kaptı. Sol kolunu en yakındaki tezgâha vurunca o amansız kara yılan boylu boyunca fayans döşeli yüzeyine düştü. Satırı havaya kaldırdıktan sonra aşağıya indirerek yılanı ikiye böldü. Çelik satırın kenarı alttaki seramik yüzeye çarptı. Ama yılanın o iğrenç kafası hâlâ eline yapışıktı. Gerisinde, gövdenin sadece birkaç santimlik bölümü uzanıyordu. Sürüngenin ışıklı gözleri sanki canlıydı da ona bakıyordu. Ricky satırı atarak yılanın ağzını açmaya, o uzun kıvrık dişleri etinden çıkarmaya çalıştı. Bağırıyor, küfrediyordu. Can acısından öfkelenmişti. Sürüngenin çenelerini ayırmaya çabaladı ama boşuna.</p>

  <p class="calibre1">Haykırması yerdeki yılanları ürküttü.</p>

  <p class="calibre1">Mutfakla koridor arasındaki kemere doğru atıldı. Yoluna çıkan yılanları, onlar çöreklenip saldırmadan önce tekmeyle yanlara fırlatıyordu. İçlerinden çöreklenmiş olan bazıları saldırdı ama dişlerini bol ve kalın haki pantolonundan geçiremediler.</p>

  <p class="calibre1">Yılanların ayakkabılarının üzerinden pantolonunun reverlerinin altına süzülmelerinden korkuyordu. Haki pantolonun bir paçasından yukarıya tırmanabilirlerdi. Neyse ki, öyle bir şey olmadı ve sağsalim koridora ulaştı.</p>

  <p class="calibre1">Yılanlar geride kalmışlar, onu izlemiyorlardı. Yemiş dolabından iki Tarantula yerdeki yılanlar cehenneminin içine düşmüştü. Sürüngenler onlar için kavga ediyorlardı şimdi. Örümceklerin telaşla kımıldanan bacakları, dalgalanan pulların altında kayboldu.</p>

  <p class="calibre1">Güm!</p>

  <p class="calibre1">Ricky hayretle irkildi.</p>

  <p class="calibre1">Güm!</p>

  <p class="calibre1">O ana kadar akşam huzurunu kaçıran o gürültüyle örümcekler ve yılanlar arasında bir bağ kurmamıştı.</p>

  <p class="calibre1">Güm!</p>

  <p class="calibre1">Güm!</p>

  <p class="calibre1">O sırada biri Ricky’le oyunlar oynamıştı. Ama artık bu olay oyun olmaktan çıkmıştı. Öldürücü ve ciddi bir olaydı bu. İmkânsız, düşte görülen şeyler kadar acayip, ama ciddi.</p>

  <p class="calibre1">Güm!</p>

  <p class="calibre1">Gürültünün yerini tespit edemiyordu. Sesin yukarıdan mı, yoksa aşağıdan mı geldiğini bile bilemiyordu. Camlar zangırdıyor, her vuruşun gürültüsü duvarlara çarparak boğuk boğuk yankılanıyordu. Ricky bir şeyin geldiğini sezdi. Örümcekler ve yılanlardan daha kötü olan bir şeyin. Onunla karşılaşmak istemiyordu.</p>

  <p class="calibre1">Sol elinden hâlâ kara yılanın başı sallanırken inleyerek mutfaktan koridorun diğer ucuna, sokak kapısına doğru döndü.</p>

  <p class="calibre1">Yılanların iki defa soktukları kolu normalin üç katı hızla çarpan kalbinin her atışıyla korkunç zonkluyordu. Bu çok kötü, sevgili Tanrım! Hızla çarpan bir kalp zehrin vücuda daha çabuk yayılmasına neden olur. Tabii yılanlar zehirliyseler. Şimdi yapmam gereken şey sakinleşmek. Ağır ağır, derin derin soluklar almak. Koşmak yerine yürümek. Bir komşunun evine giderek 911 numarayı aramak. Acil tıbbi yardım istemek...</p>

  <p class="calibre1">GÜM!</p>

  <p class="calibre1">Yatak odasındaki telefonu kullanabilirdi. Ama oraya girmek istemiyordu. Artık kendi evine güveni kalmamıştı. Bu da delilikti. Evet, çılgınlık. Ama ona sanki evi canlanmış ve aleyhine dönmüş gibi geliyordu.</p>

  <p class="calibre1">GÜM, GÜM, GÜM!</p>

  <p class="calibre1">Ev müthiş bir deprem oluyormuş gibi sarsıldı. Ricky az kalsın yere devriliyordu. Sendeleyerek yan yan gitti ve duvara çarptı.</p>

  <p class="calibre1">Meryem Ananın seramik heykelciği koridordaki masada sallandı. O masayı annesinin evindekiler gibi Meryem’e ayırmıştı. Karnından vurulalı beri dünyanın zalimliklerine karşı annesinin seçtiği zırha sığınmak zorunda kalmıştı. Meryem heykelciği yere düşüp ayaklarının dibinde parçalandı.</p>

  <p class="calibre1">Masadaki mum dikili ağır kırmızı camdan kap zıpladı, tavan ve duvarlarda sanki gulyabanilerin gölgeleri dans etti.</p>

  <p class="calibre1">GÜMGÜMGÜMGÜM!</p>

  <p class="calibre1">Ön kapıya erişmesine iki adım kala yerdeki meşe tahtalar tehlikeli bir biçimde çatırdadı, sonra gök gürültüsü kadar şiddetli bir sesle çatladı. Ricky sendeleyerek geriledi.</p>

  <p class="calibre1">Kulübenin altındaki dar yerden bir şey zemindeki tahtaları yumurta kabuğu gibi kırarak yukarı çıktı. Bir an toz, kıymık ve kırık tahtalardan oluşan kasırga Ricky'nin koridorda ne gibi bir şeyin doğmuş olduğunu görmesini engelledi.</p>

  <p class="calibre1">Sonra yerdeki delikte bir adamın durduğunu gördü. Ayaklarını, evin kırk beş santim altındaki toprağa dayamıştı. Ricky’nin aşağısında durmasına rağmen yine de heyyula gibiydi. Koskocaman. Tavırları tehdit dolu bir dev. Bakımsız saçlarıyla sakalı karışık ve pisti. Yüzünün gözüken kısımlarında kaba yara izleri vardı. Hava akımı aşağıdan ıslık çalarak yükselir ve kırık tahtalardan yukarı çıkarken adamın siyah trençkotu bir pelerin gibi havalanıyordu.</p>

  <p class="calibre1">Ricky karşısındakinin hortumdan çıkarak Harry’e gözüken sokak serserisi olduğunu anlamıştı. Yaratığın her ayrıntısı arkadaşının tarifine uyuyordu... Gözleri dışında.</p>

  <p class="calibre1">Bu gözleri görür görmez Meryem Ana heykelciğinin parçaları arasında dondu kaldı. Korktuğu ve çıldırdığına inandığı için felce uğramıştı. Geri geri gitmeyi ya da dönüp arka kapıya erişmeyi deneseydi bile yine de kaçamayacaktı. Çünkü serseri saldıran bir yılan gibi yıldırım hızıyla çukurdan koridora çıkmıştı. Ricky’i yakalayarak hiç de insanca olmayan müthiş bir güçle havaya kaldırdı. Bu güce karşı koymanın bir yararı olmayacaktı. Yaratık, Ricky’i duvara vurdu. Hem de duvarı ve zavallının belkemiğini çatlatacak bir güçle.</p>

  <p class="calibre1">Serseriyle yüz yüze olan ve yanağına yaratığın pis soluğu çarpan Ricky haykıramayacak kadar dehşete kapılmıştı. Yaratığın gözleri</p>

  <p class="calibre1">Harry’nin tarif ettiği gibi kan gölcüklerine benzemiyordu. Aslında onlara göz de denilemezdi. Derin göz çukurlarına iki yılan başı yerleşmişti. İkisinin de küçük sarı gözleri vardı. Çatal dillerini uzatmışlardı.</p>

  <p class="calibre1">Ricky, neden ben, diye kendi kendine sordu.</p>

  <p class="calibre1">Yılanlar sanki o oyuncak kutular açıldığı zaman içlerinden fırlayan kuklalardandı. Sürüngenler birdenbire göz oyuklarından saldırıp Ricky’nin yüzünü soktular.</p>

  <p class="calibre1">Harry, Laguna Beach’le Dana Point arasında arabayı öyle korkunç bir hızla sürdü ki, sürate ve kendini tehlikeye atmaya âşık olan Connie bile bir yere tutunmak zorunda kaldı. Virajları sertçe dönerlerken endi şeyle birtakım sesler çıkardı. Merkezin devriye taşıtlarından birinde değil Harry’nin arabasındaydılar. O yüzden arabanın tepesine takabileceği bir acil durum projektörü ya da sireni yoktu. Ancak bir salı gecesi saat on buçukta kıyı karayolu fazla kullanılmıyordu. Harry trafik fazlalaş tığı zaman yumruğunu kornaya vurarak, farlarını yakıp söndürerek yol açmayı başarıyordu.</p>

  <p class="calibre1">Henüz Laguna’nın güneyindeyken Connie, «Belki Ricky’e telefon edip onu uyarmamız doğru olur,» dedi.</p>

  <p class="calibre1">«Arabamda telefon yok.»</p>

  <p class="calibre1">«Bir servis istasyonunda ya da bir markette dur. Veya herhangi bir yerde.»</p>

  <p class="calibre1">«Zaman kaybedemeyiz. Zaten Ricky’nin telefonunun çalıştığını da sanmıyorum.»</p>

  <p class="calibre1">«Neden??»</p>

  <p class="calibre1">«Telefon Tiktak istemedikçe çalışamaz.»</p>

  <p class="calibre1">Yokuşu çıkıp bir virajı fazla hızla döndüler. Arka tekerleklerin fırlattığı karayolunun yanındaki çakılları arabanın altına ve yakıt deposuna verdi. Tamponun sağ tarafı maden parmaklığa süründü. Ama sonra yola çıktılar. Fren yapmadan sarsılarak yollarına devam ettiler.</p>

  <p class="calibre1">Connie, «O halde Dana Point polisine telefon edelim,» diye önerdi.</p>

  <p class="calibre1">«Çok hızlı gidiyoruz. Telefon etmek için durmazsak kulübeye polisten önce erişiriz.»</p>

  <p class="calibre1">«Destek güç işimize yarayabilir.»</p>

  <p class="calibre1">«Çok geç kaldıysak ve Ricky de öldüyse destek güce ihtiyacımız olmaz.»</p>

  <p class="calibre1">Harry endişeden hastalanmış gibiydi ve kendi kendine çok kızıyordu. O gün daha önce Ricky’e giderek arkadaşının hayatını tehlikeye atmıştı. Tabii o sırada eski arkadaşının başına nasıl bir bela açacağını bilmiyordu. Ama Tiktak ona, «Önce her şey ve sevdiğin herkes,» diye söz verdiği zaman Ricky’nin de bir hedef olduğunu anlaması gerekirdi.</p>

  <p class="calibre1">Bazen bir erkeğin bir diğerini sevdiğini itiraf etmesi zordu. Bu sevgi gerçekten kardeşçe olsa bile. Harry ve Ricky Estefan eskiden ortaktılar. Birlikte pek çok tehlike atlatmışlardı. Hâlâ dosttular ve Harry arkadaşını seviyordu. Mesele bu kadar basitti. Ama ‘maço güven’le ilgili Amerikan töreleri böyle şeylerin itiraf edilmesini engelliyordu.</p>

  <p class="calibre1">Harry öfkeyle, saçma... diye düşündü.</p>

  <p class="calibre1">Aslında gerçek şuydu: Harry erkek ya da kadın birini sevdiğini kolay kolay itiraf edemezdi. Hatta annesiyle babasına bile. Çünkü sevgi fazla karmaşık bir duyguydu; yükümlülükler, bağlılıklar, engeller ve duyguların paylaşılması anlamına geliyordu. Birilerine sevdiğinizi açıkladığınız zaman onların büyük ölçüde yaşamınıza girmelerine izin vermiş oluyordunuz. Onlar da beraberlerinde bütün düzensiz alışkanlıklarını, incelmemiş zevklerini, karmakarışık fikirlerini ve tutumlarını getiriyorlardı.</p>

  <p class="calibre1">Dana Point kent sınırını aşarlarken susturucu yoldaki bir tümseğe çarparak şangırdadı. Harry, «Tanrım,» dedi. «Bazen çok aptalca davranıyorum.»</p>

  <p class="calibre1">Connie, «Bana bilmediğim bir şeyi söyle,» diye cevap verdi.</p>

  <p class="calibre1">«Ben gerçekten geri zekâlı bir yaratığım.»</p>

  <p class="calibre1">«Hâlâ bildiğim şeylerden söz ediyorsun.»</p>

  <p class="calibre1">Ricky’nin bir hedefe dönüşeceğini anlayamadığı için bir tek mazereti vardı Harry’nin. Apartmanı üç saatten biraz daha kısa bir süre önce yanalı beri sadece tepki gösteriyor denebilirdi. Başka türlü yapması imkânsızdı. Olaylar çok hızlı gelişmişti. Hepsi de çok olağandışıydı. Bir gariplik bir diğerinin üzerine yığılmış, Harry de düşünmek için zaman bulamamıştı.</p>

  <p class="calibre1">Zaman bulsa da bu tür garip saçmalıklar konusunda ne düşüneceğini bilemezdi. Her dedektifin en yararlı aracı olan tümdengelimli mantık, doğaüstü olaylarla başa çıkmak için yeterli değildi. Harry tümevarım yolunu denemiş, böylece normalüstü güçleri olan bir sosyopat varsayımı oluşturmuştu. Ama bu konuda başarılı değildi, çünkü tümevarım sal mantık, ona göre, sezgiye çok yakındı. Sezgi de fazla mantıksız bir şeydi. Kesin kanıtlar, sağlam tahmin, mantıklı tümdengelim ve kurdelelerle bağlanıp fiyonklarla süslenmiş temiz sonuçları yeğlerdi.</p>

  <p class="calibre1">Köşeyi dönüp Ricky’nin sokağına saparlarken Connie, «Kahretsin,» diye bağırdı. «N’oluyor?»</p>

  <p class="calibre1">Harry ona bir göz attı.</p>

  <p class="calibre1">Genç kadın çukurlaştırdığı avucuna bakıyordu.</p>

  <p class="calibre1">Harry sordu. «Ne oldu?»</p>

  <p class="calibre1">Connie’nin avucunda bir şey vardı. Genç kadın titrek bir sesle, «Bir saniye önce elimde böyle bir şey yoktu,» dedi. «Kahretsin! Bu da nereden çıktı?»</p>

  <p class="calibre1">«Nedir o?»</p>

  <p class="calibre1">Harry arabayı Ricky’nin evinin önündeki sokak lambasının altında durdururken Connie onun avucundakini görmesi için havaya kaldırdı. Seramik bir heykelciğin başıydı... boynundan kopmuştu.</p>

  <p class="calibre1">Harry telaşla frene basarken tekerlekler kaldırımın kenarına süründü. Öne doğru eğilince emniyet kemeri göğsünü sıkıştırdı.</p>

  <p class="calibre1">Connie, «Sanki parmaklarım birdenbire kapandı,» diye açıkladı. «Sinirleri büzülmüş gibi. Sonra avucumda bunu buldum. Birdenbire ortaya çıktı... Tanrı aşkına!»</p>

  <p class="calibre1">Harry kafayı tanıdı. Ricky Estefan’ın koridordaki masasında, ortada duran Meryem Ana heykelciğinin başıydı. Karanlık beklentilerin etkisiyle arabanın kapısını açıp dışarı atladı, tabancasını çekti.</p>

  <p class="calibre1">Sokak çok sakindi. Evlerden çoğunda lambalar sıcacık ışıklar çıkararak yanıyordu. Ricky’nin evinde de durum aynıydı. Bir komşunun streosundan yükselen müzik serin havaya yayılıyordu. Ama ses o kadar hafifti ki, Harry parçayı tanıyamadı. Rüzgâr fısıldıyor, Ricky’nin ön bahçesindeki büyük hurma ağaçlarının yapraklarını usulca hışırdatıyordu.</p>

  <p class="calibre1">Hafif rüzgâr sanki, «Endişelenecek bir şey yok,» diyordu. «Burası sakin. Bu mahallede her şey yolunda.»</p>

  <p class="calibre1">Ama Harry tabancasını yine de elinden bırakmadı.</p>

  <p class="calibre1">Ön bahçe yolundan telaşla ilerleyerek hurma ağaçlarının gölgeleri arasından geçti. Bougenville sarılmış verandaya erişti. Connie’nin hemen arkasında olduğunun farkındaydı. O da silahını eline almıştı.</p>

  <p class="calibre1">Harry heyecanla, n’olur Ricky yaşıyor olsun, diye düşündü. Yalvarırım hayatta olsun. Uzun yıllardan beri ilk kez dua etmeye bu kadar yaklaşıyordu.</p>

  <p class="calibre1">Tel geçirilmiş kapıdan baktı. İç kapı aralıktı. Dar bir ışık huzmesi telin biçimini verandanın zeminine çiziyordu.</p>

  <p class="calibre1">Ricky vurulduğundan beri güvenlik onda bir saplantı halini almıştı Tabii kimsenin durumu farketmediğini sanıyordu. Korkusunun ne kadar belirgin olduğunu bilseydi herhalde çok utanırdı. Her yeri daima sıkı sıkı kilitliyordu. Bir kapının iki üç santim bile aralık olması kötüye işaretti.</p>

  <p class="calibre1">Harry kanatla çerçeve arasındaki açıklıktan antreye bakmaya çalıştı. Arada telli kapı olduğu için aralığa fazla yaklaşamıyor, onun için de pek bir şey göremiyordu.</p>

  <p class="calibre1">Kapının iki yanındaki pencerelerin perdeleri sıkı sıkı kapalıydı. Hatta ortada kenarları birbirinin üzerine çekilmişti.</p>

  <p class="calibre1">Harry, Connie’ye bir göz attı.</p>

  <p class="calibre1">Genç kadın silahıyla ön kapıyı işaret etti.</p>

  <p class="calibre1">Normal bir durum olsaydı birbirlerinden ayrılırlardı. Harry ön kapıya giderken, Connie de köşeyi dönüp arka tarafı kontrola alırdı. Ama şimdi bir sanığın kaçmasını engellemeye çalışmıyorlardı. Çünkü karşılarındaki, bir köşeye sıkıştırılamaz, kontrol altına alınamaz ve bileklerine kelepçe takılamazdı. İkisi de sadece sağ kalmaya çalışıyorlardı. Bir de Ricky’i hayatta tutmaya. Tabii onun için artık çok geç değilse...</p>

  <p class="calibre1">Harry başını salladı ve ihtiyatla telli kapıyı usul usul açtı. Menteşeler gıcırdadı, kapatma yayı bataklık böcekleri gibi hafif bir ses çıkardı... uzun bir gıcırtı... Harry eve sessizce girebileceklerini ummuştu. Ama dış kapı kendini böyle ele verince ihtiyatı bırakıp dış kanadı itti. Eğilerek içeriye hızla dalmak niyetindeydi. Kanat sağa doğru geriledi. Harry de genişleyen aralıktan girmeye hazırlanırken kanat bir şeye çarparak durdu. İçeri girmesine izin verecek kadar açılmamıştı. Harry bu kez kapıyı sertçe itti. Bir çatırtı duyuldu, bir şey yere süründü. Kanat bir tür moloz yığınını zorla iterek ardına kadar açıldı. Harry içeriye öyle bir daldı ki, az kalsın koridordaki çukura düşüyordu.</p>

  <p class="calibre1">O anda Laguna’daki binada, lokantanın üstündeki yarı yıkılmış koridoru hatırladı. Belki bu zarara da yine bir el bombası neden olmuştu. Ama o zaman bombanın kulübenin altındaki dar yerde patlamış olması gerekirdi. Patlama kiriş, izolasyon ve zemin tahtalarını yukarı, koridora itmişti. Ancak bir bombanın yanık, kimyasal kokusunu duymadı.</p>

  <p class="calibre1">Koridorun tavanındaki lamba parçalanmış, meşe zemini ve onun aşağısındaki çıplak toprağı aydınlatıyordu. Enli, dört köşe kırmızı cam tehlikeli bir biçimde masanın hemen kenarında duruyor, içindeki mumun alevi titreşerek ışık ve gölge oyunları yapıyordu.</p>

  <p class="calibre1">Koridorun ortasında, sol taraftaki duvara kanlar sıçramıştı. Çok kan yoktu, ama ölümcül bir boğuşma olduğunu gösterecek kadardı. Kan lekelerinin aşağısında, duvarın hemen dibinde bir ölü yatıyordu. Vücudu öyle acayip bir biçimde bükülmüştü ki, ölmüş olduğu daha ilk bakışta acı acı anlaşılıyordu.</p>

  <p class="calibre1">Harry cesedi yeterince görebiliyordu. Ricky olduğunun kuşku götürecek tarafı yoktu. O ana dek hiç böylesine üzülmemişti. Midesinden yukarıya doğru bir soğukluk yayıldı, bacaklarının gücü kesildi.</p>

  <p class="calibre1">Harry yerdeki çukurun etrafından dolaşırken Connie de onun peşi sıra eve girdi. Cesedi görünce bir şey söylemedi, sadece oturma odasının önündeki kemeri işaret etti.</p>

  <p class="calibre1">O anda her zamanki polis yöntemleri Harry’e çok uygunmuş gibi gözüktü. Bu olayda katili aramaları yersiz olsa bile. Tiktak nasıl bir yaratıksa herhalde bir köşeye büzülmemişti. Ya da arka pencerelerin birinden kaçmıyordu. Bir hortum içinde ya da bir alev sütununda kaybolabildiğine göre böyle şeylere hiç ihtiyacı yoktu. Onu bulsalardı bile karşısında silahları ne işe yarardı? Ama sanki sıradan bir cinayet yerine ilk erişen onlarmış gibi davranmak insanı sakinleştiriyordu. Böylece kargaşa yöntem, âdet ve törelerin yardımıyla düzene sokulmaktaydı.</p>

  <p class="calibre1">Oturma odasının kemerinin hemen içinde, solda koyu renk bir çamur yığını vardı. En aşağı bir tonun sekizde biri kadar vardı. Harry onun evin altından geldiğini, patlama sırasında yukarıya doğru fışkırdığını düşünebilirdi. Ama antre ya da koridora hiç çamur sıçramamıştı. Sanki biri çamurları eve dikkatle kova kova taşımış ve oturma odasındaki halının üzerine dökmüştü.</p>

  <p class="calibre1">Çamur gerçekten merak uyandıracak gibiydi ama Harry yığına sadece şöyle bir baktı, sonra oturma odasında ilerledi. Daha sonra çamur yığınını uzun uzun düşünmek için zaman bulacaktı.</p>

  <p class="calibre1">İki banyoyu ve yatak odalarını aradılar ama sadece iri bir Tarantula buldular. Harry örümceği görünce öyle şaşırdı ki, az kalsın ona ateş ediyordu. Örümcek bir şifonyerin altına kaçacağı yerde ona doğru gelseydi, Harry daha ne olduğunu anlamadan paramparça edecekti.</p>

  <p class="calibre1">Güney California, insanlar su getirip geniş alanları oturulacak hale sokmadan önce çöldü. Tam Tarantulaların yetişebileceği bir yerdi burası. Ama örümcekler daha çok insanların bulunmadığı derin vadiler ve çalılıklarda ürüyorlardı. Görünüşleri korkunç olmakla birlikte aslında çekingen yaratıklardı. Çoğu zaman toprağın altında yaşar, çiftleşme mevsimi dışında yüzeye pek çıkmazlardı. Dana Point ya da hiç olmazsa bu bölümü Tarantulaların ilgisini çekmeyecek kadar uygardı. Harry bu örümceğin kentin ortasına kadar nasıl gelebildiğini düşündü. Tarantula buraya hiç uymuyordu. Bir kaplan da aynı etkiyi yapardı.</p>

  <p class="calibre1">İki ortak sessizce geldikleri gibi dönerek tekrar antreye gittiler. Cesedin yanından geçtiler. Seramik heykelciğin parçaları ayaklarının altında çatırdıyordu.</p>

  <p class="calibre1">Ve mutfak yılan doluydu.</p>

  <p class="calibre1">Connie, «Ah, kahretsin!» dedi.</p>

  <p class="calibre1">Yılanlardan biri hemen kemerin altındaydı, iki tanesi ise iskemle ve masanın bacaklarının arasında bir şey arıyorlarmış gibi dolaşıyorlardı. Çoğu mutfağın dibindeydi. Kıvrılıp bükülen sürüngenler birbirlerine dolaşmışlardı. İçeride en aşağı otuz, kırk yılan vardı. Hatta belki de altmış. Birkaçı bir şeyi yemekle meşguldü.</p>

  <p class="calibre1">İki Tarantula da yüzeyine beyaz fayans döşenmiş bir tezgâhın üzerinde, hemen kenarda koşuşuyor ve aşağıda kaynaşan sürüngenlere bakıyorlardı.</p>

  <p class="calibre1">Harry hayretle, «Burada neler oldu?» derken titriyordu.</p>

  <p class="calibre1">Yılanlar Harry’le Connie’yi farketmeye başlıyorlardı. Çoğu onlarla ilgilenmiyordu, ama birkaçı durumu anlamak için kıvrılıp bükülen yığından ayrılarak sürüne sürüne geldiler.</p>

  <p class="calibre1">Mutfağı koridordan, yana doğru kayarak açılan bir kapı ayırıyordu. Harry kapıyı çabucak kapattı.</p>

  <p class="calibre1">İki dedektif garaja da baktılar. Ricky’nin arabası oradaydı. O gün daha önce damın aktığı yerde betonun üstünde ıslak bir leke vardı. Bir de henüz buharlaşmamış bir gölcük. Hepsi o kadar.</p>

  <p class="calibre1">Tekrar koridora döndükleri zaman Harry sonunda arkadaşının cesedinin yanında diz çöktü. Onu korkutan bu incelemeyi mümkün olduğu kadar geciktirmişti.</p>

  <p class="calibre1">Connie, «Bakayım yatak odasında telefon var mı,» dedi.</p>

  <p class="calibre1">Harry telaşla başını kaldırarak ona baktı. «Telefon mu? Olmaz! Tanrı aşkına, bunu düşünme bile.»</p>

  <p class="calibre1">«Cinayeti haber vermemiz gerekiyor.»</p>

  <p class="calibre1">Harry saatine bir göz attı. «Dînle! Saat on bire geliyor. Bu olayı haber verirsek saatlerce burada kalırız.»</p>

  <p class="calibre1">«Ama...»</p>

  <p class="calibre1">«Kaybedecek zamanımız yok. Tiktak denen herifi şafaktan önce nasıl bulacağımızı bilemiyorum. Hiç şansımız yok. Onu bulsak bile, kendisiyle nasıl başa çıkarız? Yine de denemezsek aptallık etmiş oluruz. Öyle değil mi?»</p>

  <p class="calibre1">«Evet. Haklısın. Oturup öldürülmemi beklemek istemiyorum.»</p>

  <p class="calibre1">Harry, «Pekâlâ,» dedi. «O halde telefonu unut.»</p>

  <p class="calibre1">«Ben... Sadece seni bekleyeceğim.»</p>

  <p class="calibre1">Genç kadın koridordan ilerlerken, Harry, «Yılanlara dikkat et,» diye onu uyardı.</p>

  <p class="calibre1">Sonra da dikkatini Ricky’e verdi.</p>

  <p class="calibre1">Cesedin durumu tahmin ettiğinden daha da kötüydü. Kıvrık dişleri Ricky’nin sol eline iyice batmış olan yılanın kafasını görünce ürperdi. Arkadaşının suratında da çift çift küçük delik vardı. Onlar da yine yılanların diş izleri olabilirdi. Ricky’nin iki kolu dirseklerinden geriye doğru bükülmüştü. Kemikleri sadece kırılmamış, paramparça olmuştu. Ricky Estefan öylesine hırpalanmıştı ki, ölüme hangi yaranın neden olduğunu söylemek zordu. Ancak kafası omuzlarının üzerinde yüz seksen derece çevrilmeden önce sağ idiyse bile, herhalde o vahşi anda ölmüştü. Boynu yarılmış, başı gevşekçe sallanıyordu. Çenesi, iki kürek kemiğinin arasına, sırtına dayanmıştı.</p>

  <p class="calibre1">Ve gözleri yerlerinde değildi.</p>

  <p class="calibre1">Connie, «Harry!» diye seslendi.</p>

  <p class="calibre1">Ölünün boş göz çukurlarına bakakalan adam ortağına cevap veremedi. Ağzı kurumuş, sesi diken gibi gırtlağına takılmıştı.</p>

  <p class="calibre1">«Harry, bunu görmen iyi olur.»</p>

  <p class="calibre1">Ricky’e yapılanları yeterince görmüştü. Hatta çok fazla görmüştü Harry. Ancak kendine duyduğu öfke, Tiktaka karşı beslediği kinden fazlaydı.</p>

  <p class="calibre1">Cesedin yanından kalkıp döndü ve kutsal masanın yukarısındaki gümüş varak çerçeveli aynada kendini gördü. Yüzü kül rengiydi. Yerdeki cesetten farkı yoktu. O da ölmüştü sanki. O cesedi gördüğü zaman içinde bir yer ölmüştü. Şimdi kendini ufalmış gibi hissediyordu.</p>

  <p class="calibre1">Aynada gözlerine bakınca başını hemen çevirmek zorunda kaldı. O gözlerdeki dehşet, şaşkınlık ve ilkel öfkeyi görmek istemiyordu. Aynadaki adam onun tanıdığı Harry Lyon değildi. Ya da olmak istediği Harry Lyon.</p>

  <p class="calibre1">Connie tekrar, «Harry?» dedi.</p>

  <p class="calibre1">Ortağını oturma odasında buldu. Connie çamur yığının yanında çömelmişti. Aslında çamur denecek kadar yıvışık değildi; sadece yüz yirmi, yüz otuz kilo ağırlığında nemli, sıkıştırılmış bir toprak yığınıydı.</p>

  <p class="calibre1">«Şuna bak, Harry.» Genç kadın onun evi ararken farketmediği, izahı imkânsız bir ayrıntıyı işaret ediyordu.</p>

  <p class="calibre1">Toprak yığınının önemli bir bölümü şekilsizdi. Ama bu şekilsiz yığından bir insan eli uzanıyordu. Gerçek bir el değildi bu. Islak topraktan yapılmıştı. İri ve güçlü bir eldi. Parmaklar kısa ve küttü. Elin, büyük bir heykeltraş tarafından yapılmış gibi bütün ayrıntıları gözüküyordu.</p>

  <p class="calibre1">El, bir pardösünün yeninden çıkıyordu. O da yine topraktan yapılmıştı. Üzerinde kol şeridi, yırtmaç ve çamurdan üç düğme de vardı. Kumaşın dokusu bile belli oluyordu.</p>

  <p class="calibre1">Connie, «Sence bu nedir?» diye sordu.</p>

  <p class="calibre1">«Biliyorsam kahrolayım.» Harry parmağını uzatarak eli usulca dürttü. Onun üzerinde ince bir çamur tabakası olan gerçek bir el olduğunun ortaya çıkacağını sanıyor, böyle olmasını bekliyordu. Ama bu heykelcik tümüyle topraktan oluşturulmuştu. Harry dokunur dokunmaz parçalandı. Göründüğünden daha dayanıksızdı. Geride paltonun yeniyle iki parmak kaldı.</p>

  <p class="calibre1">Harry’nin kafasında bu olaya bağlanabilecek bir anı belirdi ama daha yakalayamadan kayboldu. Tıpkı bir gölcüğün karanlık derinliklerinde yarı görülüp birdenbire kaybolan parlak renkli bir balık gibi. Toprak elden geri kalanlara bakarken Tiktak konusunda çok önemli bir şeyi öğrenmek üzereymiş gibi bir duyguya kapıldı. Ama belleğine ne kadar kepçe atarsa atsın o balığı yakalayamıyordu.</p>

  <p class="calibre1">Connie'ye, «Haydi buradan gidelim,» dedi. Genç kadının peşinden koridora çıktığında cesede doğru hiç bakmadı.</p>

  <p class="calibre1">Harry kontrolla çıldırma arasındaki ince çizginin üzerinde ilerliyordu. İçinde öyle yoğun bir öfke vardı ki, onu zorlukla baskı altında tutabiliyordu. Şimdiye dek hiç böyle bir öfke duymamıştı. Yeni duygular onu her zaman endişelendirdi, çünkü nereye varacaklarından hiç emin olamazdı. Duygusal yaşamının cinayet dosyalan ve kompakt diskleri gibi düzenli olmasını amaçlardı. Ricky’e tekrar bakarsa gazabı baskı altında tutulamayacak kadar artabilir, bir tür sinir krizi geçirebilirdi. Harry birine, herhangi bir kimseye bağırıp çağırmak istiyordu. Boğazı ağrıyınca ya kadar haykıracaktı. Birilerini yumruklamak için dayanılmaz bir istek duyuyordu. Yumruk atmalı, tekmelemeli, oymalıydı. Buna layık bir hedefi olmadığı için öfkesini cansız cisimlerden çıkarmayı düşünüyordu. Eline geçirebildiği her şeyi kırıp parçalayacak, bunun budalaca ve yersiz bir davranış olmasına aldırmayacaktı. Komşuların dikkatini çekmeyi hiç istememesine rağmen onların gürültüyü duymalarını da umursamayacaktı. Öfkesini açığa vurmasını engelleyen tek şey bu cinnet anında alacağı hali hayal edebilmesiydi. Gözleri dönecek, bir hayvana benzeyecekti. Kendini böyle kontroldan çıkmış bir durumda görmelerine dayanamazdı. Özellikle onu gören Connie Gulliver olursa...</p>

  <p class="calibre1">İki ortak dışarı çıktıklarında Connie kapıyı sıkıca kapattı. Birlikte sokağa doğru yürüdüler.</p>

  <p class="calibre1">Arabaya yaklaşırlarken Harry durup etrafına baktı. «Dinle?»</p>

  <p class="calibre1">Genç kadın kaşlarını çattı. «Ne?»</p>

  <p class="calibre1">«Çok sakin.»</p>

  <p class="calibre1">«Evet?»</p>

  <p class="calibre1">«Müthiş bir gürültü kopmuş olması gerekirdi.»</p>

  <p class="calibre1">Connie onun ne demek istediğini anladı. «O patlama koridorun zeminini parçalamış... Arkadaşın haykırmış, yardım istemiş olmalı...»</p>

  <p class="calibre1">«O halde neden meraklı bir komşu ne olduğunu anlamak için kalkıp gelmedi? Burası büyük bir kent değil, insanların birbirlerini tanıdıkları küçük bir toplum. Burada kimse komşuda kıyamet koptuğu zaman sağır rolü oynamaz. Yardıma koşarlar.»</p>

  <p class="calibre1">Connie, «Bundan da onların hiçbir şey duymadıkları anlamı çıkıyor,» dedi.</p>

  <p class="calibre1">«Bu nasıl olur?»</p>

  <p class="calibre1">Yakındaki ağaçta bir gece kuşu ötüyordu.</p>

  <p class="calibre1">Evlerden birinden hâlâ o hafif müzik sesi geliyordu. Harry bu kez şarkıyı tanıdı: «A String of Pearls».</p>

  <p class="calibre1">Belki bir blok ötede bir köpek iniltiyle uluma arası bir ses çıkardı. Yalnızlık doluydu bu ses.</p>

  <p class="calibre1">Harry tekrarladı. «Bu nasıl olur?.. Hiçbir şey duymamışlar...»</p>

  <p class="calibre1">Daha uzaklardaki karayolunda büyük bir kamyon dik bir yokuşu tırmanmaya başladı. Motoru, kendi çağından uzaklaşmış bir brontozorun alçak böğürtüsüne benziyordu.</p>

  <p class="calibre1">Bryan’ın mutfağında her şey beyazdı. Beyaz boya, beyaz zemin, beyaz mermer tezgâh, beyaz eşyalar. Bu beyazlığın arasında sadece cilalı krom ve paslanmaz çelik çerçeve ya da panolar vardı. Onlar da bütün o beyaz yüzeyleri yansıtıyordu.</p>

  <p class="calibre1">Yatak odalarının siyah olmaları gerekirdi. Uyku siyahtı. Tabii düşler kafadaki sinema ekranında birbirini izlemediği zaman. Bryan’ın rüyalarının çok renkli olmalarına rağmen, nedense yine de koyuydular. Düşlerindeki gökyüzü hep siyahtı. Çürük et rengi fırtına bulutları gökte çalkalanıyordu. Uyku kısa bir ölüm gibiydi. Ve ölüm de siyahtı.</p>

  <p class="calibre1">Ancak mutfaklar beyaz olmalıydı, çünkü yiyeceklerle ilgiliydi. Besinler de temizlik ve enerjiyle. Enerji beyazdı elektrik, şimşek.</p>

  <p class="calibre1">Bryan kırmızı ipekten bir robdöşambr giymişti. Üzerinde kalın bir cam olan beyaz lake bir masanın önünde, beyaz deri minderli, istridye kabuğu kadar beyaz bir iskemlede oturuyordu. Kılığını beğeniyordu. Onda daha böyle beş robdöşambr vardı. İnce ipeğin cildine sürünmesi hoşuna gidiyordu. Kaygan ve serindi. Kırmızı ise güç ve yetki rengiydi. Bir kardinalin cüppesi de kırmızıydı. Bir kralın hükümdar olduğunu gösteren ermin ve sırma süslü pelerini de, bir Mandarin imparatorun ejderha entarisi de kırmızıydı.</p>

  <p class="calibre1">Evde çıplak dolaşmak istemediği zaman sadece kırmızı şeyler giyerdi. O saklanan bir kraldı. Gizli bir tanrı.</p>

  <p class="calibre1">Dış dünyaya çıktığındaysa koyu renk giysileri yeğlerdi. Çünkü dikkatleri üzerine çekmek istemiyordu. ‘Oluncaya’ kadar hiç olmazsa kısmen savunmasızdı. Onun için kendini tanıtmaması akıllıca olacaktı. Gücü tam anlamıyla geliştiğinde ve o da bunu iyice kontrol altında tutmayı öğrendiğinde gerçek mevkiine uygun kılıklarla sokağa çıkmayı başaracaktı. O zaman herkes ya önünde diz çökecek, ya huşuyla başını çevirecek ya da dehşet içinde kaçacaktı.</p>

  <p class="calibre1">Gelecek heyecan vericiydi. Kabul edilmek. Tanınmak ve saygı görmek. Yakında olacaktı hepsi!</p>

  <p class="calibre1">Bryan mutfaktaki masada üzerine kakaolu sos dökülmüş çikolatalı dondurma yiyordu. Dondurmanın üstüne bolca likörlü vişne doldurulmuş, hindistan cevizi ve ufalanmış şekerli bisküvi parçaları serpilmişti. Tatlı şeylere bayılırdı. Tuzlu şeylere de. Kızarmış patatese, fırınlanmış&nbsp;peynir çubuklarına, gevreğe, yerfıstığına, tuzlu mısıra, derin tavada kızartılmış halka halka domuz etine. Tatlı ve tuzlu şeyler yiyor, başka bir şeye elini bile sürmüyordu. Çünkü artık kimse ona ne yemesi gerektiğini söylemiyordu.</p>

  <p class="calibre1">Büyükannesi Bayan Drackman onun son zamanlarda neler yediğini görseydi herhalde yüreğine inerdi. Bryan’a doğduğu andan on sekiz yaşına kadar bakmış, onu büyütmüştü. Drackman Nine besin konusunda çok katı ve hoşgörüsüzdü. Günde üç öğün yemek. Arada abur cubur yok. Sebzeler, meyveler, buğdaydan yapılmış yiyecekler, ekmekler, makarnalar, balık, tavuk, kırmızı et yok, yağı alınmış süt, dondurma yerine soğuk yoğurt, çok az tuz, çok az şeker, çok az hayvani yağ, çok az eğlence.</p>

  <p class="calibre1">Bryan’ın nefret ettiği köpeği, Pierre adlı sinirli kaniş bile ninenin kurallarına göre yemek yemek zorundaydı. Yani sebze yiyordu hayvan. Kadın köpeklerin kendilerinden beklendiği için et yediklerine inanıyordu. ‘Etobur’ hiçbir şey bilmeyen bilim adamlarının kullandıkları anlamsız bir etiketti. Her türde, özellikle bilinmeyen bir nedenle köpeklerde, doğal dürtülerini yenecek güç vardı. Böylece her zamankinden daha huzurlu bir yaşam sürebilirlerdi. Pierre’nin kabındaki yemek kâh çimentoya benziyordu, kâh küp taşlara ya da mangal kömürüne. Köpeğin yediği en ete benzer şey soya salçasıydı. Buna her yemeğine karıştırılan protein tozundan da bol bol konurdu. Çoğu zaman Pierre’in suratında gergin ve çaresiz bir ifade oluyordu. Hayvanı bilemediği, o yüzden de tatmin edemediği bir şeye karşı duyduğu büyük istek çıldırtır gibiydi. Belki de köpek o nedenle nefret edilecek kadar sinsi olmuştu. Sinirinden olmayacak yerlere işiyordu. Örneğin, Bryan’ın dolabına, ayakkabılarının üzerine.</p>

  <p class="calibre1">Drackman Nine kurallar koymaya pek meraklıydı. Bakım, giyinmek, çalışmak ve akla gelecek her türlü toplumsal durumda takınılacak tavırlarla ilgili kuralları vardı. Kurallarının bir kataloğunu yapmak için on megayte bir bilgisayar bile yetişmezdi.</p>

  <p class="calibre1">Köpek Pierre’in de öğrenmesi gereken kendisiyle ilgili kurallar vardı. Hangi iskemlelere oturabilir, hangilerine oturamazdı. Havlaması yasaktı. İnlemesi de. Yemeklerini sıkı bir programa göre yerdi. Ona sofradan arta kalanlar verilmezdi. Haftada iki defa fırçalanırdı. O sırada huysuzlaşmaması, hiç kımıldamadan oturması gerekirdi. «Otur, yuvarlan, ölü taklidi yap, eşyaları tırmalama.»</p>

  <p class="calibre1">Bryan daha dört ya da beş yaşında bir çocukken büyükannesinin nasıl biri olduğunu kendince kavramıştı. Zorlayıcı duyguların etkisinde olan saplantılarının tutsağı bir insandı. Çocukluğundaki anal etkiyi bir türlü unutamamış olan berbat biri. Bryan ona karşı her zaman ihtiyatla davranmıştı. Terbiyeli ve itaatliydi. Yaşlı kadını seviyormuş gibi davranıyor ama onun hiçbir zaman gerçek iç dünyasına girmesine izin vermiyordu. O küçük yaşta özel gücü ilk kez basit yollardan kendini gösterdiği zaman da kurnazlık etmiş ve yeni gelişen yeteneklerini kadından gizlemişti. Drackman Ninenin tepkisinin kendisi için... tehlikeli olabileceğini sezmişti. Buluğ çağında sadece vücudu değil o gizli yetenekleri de birdenbire gelişmişti. Ama yine de kimseye açılmamış, gücünü sürüyle küçük hayvanın yardımıyla incelemişti. Bu hayvanlar çok değişik ama doyurucu biçimlerde ölmüşlerdi.</p>

  <p class="calibre1">İki yıl önce, yani on sekizinci yaş gününden sadece birkaç hafta sonra içindeki o dinamik enerji yeniden kabarmıştı. Bu zaman zaman oluyordu zaten. Bryan kendini bütün dünyayla başa çıkacak kadar güçlü bulmamakla birlikte, Drackman Nineyle hesaplaşmaya hazır olduğunu düşünmüştü. Yaşlı kadın en sevdiği koltuğa oturmuş, ayaklarını da pufa dayamıştı. Çubuk çubuk kesilmiş havuçları yiyor, bir bardak dolusu sodayı yudumluyordu. Los Angeles Times gazetesindeki ölüm cezasıyla ilgili bir yazıyı okurken arasıra içinden gelen sözleri söylüyordu. «İnsan en kötü suçlulara bile merhamet duymalı,» gibi. Tam o sırada yeni geliştirdiği pirokinesis gücünü kullanarak yaşlı kadını tutuşturmuştu. Tanrım, nasıl da yanmıştı kocakarı! Drackman Ninenin vücudunda sıradan bir peygamber devesinde olduğu kadar bile yağ yoktu. Yine de donyağından yapılmış bir mum gibi alev almıştı. Onun kurallarından birine göre insan evde sesini yükseltmemeliydi. Ama Drackman Nine camları kıracak kadar haykırmıştı. Neyse ki, fazla uzun sürmemişti. Bryan’ın çıkardığı kontrollü bir yangındı. Odak noktası da büyükannesiyle onun giysileriydi. O arada sadece koltukla puf biraz alazlanmıştı. Ama kadın iyice kızmış, sonunda beyazımsı ateşe dönüşmüştü. Bryan ona bakabilmek için gözlerini kısmak zorunda kalmıştı. Yaşlı kadın alkole batırılmış bir tırtıl gibi cızırdayıp patlamış, üzerinden daha da parlak alevler yükselmişti. Sonra yanarak kararan vücudu bükülmüştü. Bryan onu yakmayı yine de sürdürmüştü. Sonunda Drackman Ninenin odun kömürüne dönüşen kemiklerinden geride sadece küller kalmıştı. Sonra bu küller de kuruma dönüşmüş, kurumlar da yeşil kıvılcımlar çıkararak ortadan kaybolmuştu.</p>

  <p class="calibre1">Sonra Bryan, Pierre’i saklandığı yerden sürükleye sürükleye çıkarıp onu da yakmıştı.</p>

  <p class="calibre1">Çok güzel bir gün olmuştu...</p>

  <p class="calibre1">İşte Drackman Nine ve onun kurallarının sonu böyle gelmişti. Bryan ondan sonra kendi kurallarına göre yaşamaya başlamıştı. Çok yakında dünya da bu kurallara uyacaktı.</p>

  <p class="calibre1">Yerinden kalkıp buzdolabına gitti. Dolap şekerleme ve çeşitli pasta kremasıyla doluydu. Bir tek mantar ya da kıyılmış bir salata parçası yoktu. Kremkaramel dolu bir kavanozla masaya döndü, dondurmasına biraz da ondan kattı.</p>

  <p class="calibre1">Mutlu mutlu, «Ding dong, cadı öldü,» diye şarkı söylüyordu. «O kötü ihtiyar cadı, cadı öldü.»</p>

  <p class="calibre1">Resmi kayıtları değiştirerek büyükannesi için bir defin ruhsatı sağlamış, kendi yaşını da yirmi bire çıkarmıştı. Böylece hiçbir mahkeme onun için bir vasi tayin edemeyecekti. Büyükannesinin vasiyetnamesini de değiştirerek onun tek mirasçısı olmayı sağlamıştı. Bütün bunlar onun için çocuk oyuncağıydı. Çünkü hiçbir kilitli büro ya da kasa onu engelleyemiyordu. En Büyük ve En Gizli gücünü kullanarak istediği yere gidebilmekte, istediğini yapmaktaydı. Hiç kimse onun bu yerlere girdiğini anlayamıyordu. Ev onun olur olmaz içini boşalttırdı ve kendi zevkine göre döşetti. O havuç yiyen dişi köpeğin bütün izlerini sildi.</p>

  <p class="calibre1">Son iki yıl ona kalan mirastan daha fazlasını harcadı ama savurganlık sorun değildi. İstediği an istediği kadar para elde edebilirdi. Ama buna çoğu zaman ihtiyacı olmuyordu. Çünkü o En Büyük ve En Gizli gücü sayesinde istediği her şeyi alabiliyor ve hiç yakalanmıyordu.</p>

  <p class="calibre1">Dondurma ve çikolata sosu dolu kaşığı havaya kaldırarak, «Şerefine, büyükanne,» dedi.</p>

  <p class="calibre1">Ne var ki, kendi yaralarını iyileştiremiyor, çürükleri bile ortadan kaldıramıyordu... şimdilik... Ama uygun kiloda kalmayı ve vücudunun gücünü korumayı başarıyordu. Bunu, dikkatini her gün birkaç dakika bu konu üzerinde yoğunlaştırarak gerçekleştirmekteydi. Metabolizmasını bir termostat gibi ayarlayabiliyordu. Bu yeteneği ve bir iki ani gelişme sonucu, gücünün kendi kendini çabucak iyileştirmeyi başaracağına inanıyordu. Sonunda savunmasız olmaktan kurtulacaktı. Hiçbir şey zarar veremeyecekti ona.</p>

  <p class="calibre1">Bryan ince ve kaslı vücuduyla gururlanıyordu. Bazen evde çıplak dolaşmasının bir nedeni de buydu. O sürüyle aynada birdenbire görüntüsüyle karşılaşmak çok hoşuna gidiyordu.</p>

  <p class="calibre1">Kadınların bedeninden hoşlanacaklarını biliyordu. Kadınlar ilgisini çekseydi, her istediğini elde edebilecekti. Hatta belki de gücünü kullanmadan.</p>

  <p class="calibre1">Ama seks Bryan’ı ilgilendirmiyordu. Bir kere seks eski tanrının en büyük hatasıydı. Seks insanlarda bir saplantıya dönüşmüş ve o bilinçsiz, sonsuz üremeleri yüzünden dünya mahvolmuştu. Yeni tanrı sürüyü ayıklamak ve dünyayı temizlemek zorundaydı. Zaten orgazma seksle değil, bir insanın şiddet kullanılarak öldürülmesiyle ulaşıyordu. Golem’ lerinden birini bir insanı öldürmesi için kullandığı ve bütün bilincini asıl vücuduna geri aldığı zaman çoğunlukla siyah ipek çarşafların spermle parladığını görüyordu.</p>

  <p class="calibre1">«Büyükannem buna ne derdi?»</p>

  <p class="calibre1">Bryan bir kahkaha attı.</p>

  <p class="calibre1">İstediğini yapıyor, istediğini yiyordu. O dırdırcı büyükannesi neredeydi şimdi? Yanmış, ölmüş, kül olmuştu. Bir daha geri gelemeyecekti. İşte böyle!</p>

  <p class="calibre1">Bryan yirmi yaşındaydı ve belki de bin yaşına kadar yaşayacaktı. Ya da iki bin yaşına. Hatta belki de sonsuza dek. Yeteri kadar uzun süre yaşadıktan sonra herhalde büyükannesini tümüyle unutacaktı. Çok da iyi olacaktı böylesi.</p>

  <p class="calibre1">«Yaşlı ahmak inek,» diyerek kıkır kıkır güldü. Büyükannesi hakkında istediği gibi konuşabilmek onu çok eğlendiriyordu.</p>

  <p class="calibre1">Büyük bir kâseye koyduğu dondurmayı yiyip bitirdi. Güçlerini kullanmak onu çok yoruyordu. O nedenle her gün diğer insanlardan daha fazla kalori ve uykuya ihtiyacı vardı. Çoğu zaman bir şeyler atıştırıyor ve kestiriyordu. Ama ‘Olduğu’ zaman yiyecek ve uyku gereksiniminin büsbütün ortadan kalkacağına inanıyordu. Sonunda yeni tanrı halini aldığı, ‘Olması’ tamamlandığı zaman belki de hiç uyumayacak, yiyecekleri de gerektiği için değil, zevk için yiyecekti.</p>

  <p class="calibre1">Kaşık dolusu son dondurmayı da ağzına attıktan sonra kâseyi yaladı.</p>

  <p class="calibre1">Drackman Nine böyle şeylerden nefret ederdi.</p>

  <p class="calibre1">Kâseyi yıkanmış kadar tertemiz oluncaya dek yaladı.</p>

  <p class="calibre1">«Ben her istediğimi yapabilirim,» dedi. «Her istediğimi.»</p>

  <p class="calibre1">Masadaki cam kavanozda, koruyucu sıvıda yüzen Enrique Estefan’ın gözleri ona hayran hayran bakıyordu.</p>

  <p class="calibre1">Ricky’nin ölüsü Dana Point’te yılanlar sarmış evde yatarken, Harry arabayı karanlık kıyıdan kuzeye doğru sürüyordu. Bir ara, «Suç bende,» dedi. «Onun başına gelenlerden ben sorumluyum.»</p>

  <p class="calibre1">Yanında oturan Connie, «Saçmalama,» diye söylendi.</p>

  <p class="calibre1">«Saçmalamıyorum. Suç bende.»</p>

  <p class="calibre1">«Herhalde Ricky’nin üç yıl önce işten sonra o markete girmesinden de sen sorumluydun.»</p>

  <p class="calibre1">«Kendimi iyi hissetmemi sağlamaya çalıştığın için sağol. Ama istemez.»</p>

  <p class="calibre1">«Kendini daha kötü hissetmeni sağlamamı mı istiyorsun? Dinle! Karşımızdaki o şey, şu Tiktak... onun şimdi ne yapacağını kestirmenin yolu yok.»</p>

  <p class="calibre1">«Belki ben kestirebilirim. Onu biraz tanımaya başlıyorum. Artık ne beklememiz gerektiğini sezer gibiyim. Yalnız o itin bir adım gerisinden koşuyorum. Kemer tokasını görür görmez Ricky’e saldıracağını anladım. Tehdidinin bir bölümüydü bu. Ne yazık ki, çok geç akıl ettim.»</p>

  <p class="calibre1">«İşte ben de bunu söylemeye çalışıyordum. Belki bu adamın önüne geçmenin yolu yok. O yeni bir şey. Lanet olasıca yepyeni bir şey. Kafası seninle benimkinden çok farklı çalışıyor. Sıradan sokak süprüntülerinin kafasından da öyle. Tiktak hiçbir psikolojik profile uymuyor. O yüzden sen ya da bir başkasının olacakları tahmin ederek ondan önce o noktaya erişmesi imkânsız. Dinle, Harry, bu senin sorumluluğun değil.»</p>

  <p class="calibre1">Harry istememesine rağmen ortağına çattı. Oysa onu hiçbir şeyden sorumlu tutmuyordu. Ama artık öfkesine hakim olacak halde değildi. «İşte son zamanlarda dünyanın derdi de bu! Tanrım! Kötü olan şey bu işte! Kimse sorumluluğu yüklenmek istemiyor. Herkes istediği gibi davranmak hakkını istiyor. Ama hesabı ödemeyi düşünen yok.»</p>

  <p class="calibre1">«Haklısın.» Connie’nin bu sözlerinde ciddi olduğu ve ona hak verdiği belliydi. Ama Harry o kadar çabuk sakinleşmek niyetinde değildi.</p>

  <p class="calibre1">«Son zamanlarda hiçbir şey senin suçun değil!.. Yaşamın altüst olmuş, aileni düş kırıklığına uğratmışsın ama kimse seni suçlayamaz. Ayyaş mısın? Ah, belki de kalıtımsal eğilim bu. Durmadan zina yapıyor, bir yılda yüz kişiyle mi yatıyorsun? Ah, belki de çocukken seni sevmediler. Belki de annenle baban sana ihtiyacın olduğu gibi sık sık sarılmadılar. Laf bunlar! Hepsi de laf!»</p>

  <p class="calibre1">Connie, «Doğru,» dedi.</p>

  <p class="calibre1">«Yirmi dolar için bir dükkâncının kafasını mı uçuruyorsun? Ya da yaşlı bir kadını döve döve mi öldürüyorsun? A, ama sen kötü bir insan değilsin ki! Hayır, kimse seni suçlayamaz. Suçlu olanlar annenle baban, öğretmenin. Suçlu olan toplum, bütün Batı kültürü ama sen... asla! Böyle bir şeyi ima etmek ne büyük dangalaklık! Sen ne kadar duygusuz, ne kadar eski kafalı bir insansın! Senin için hiç umut yok.»</p>

  <p class="calibre1">«Radyoda programın olursa seni her gün dinlerim.»</p>

  <p class="calibre1">Harry trafik normalken de solluyor, ters yönden gelen arabaların geçeceği şeride giriyordu. Şimdiye dek böyle bir şeyi hiç yapmamıştı. Sireni olan ve acil durum projektörleri çakan resmi bir arabadayken bile. Kendisine ne olduğunu düşünüyordu bir yandan da.</p>

  <p class="calibre1">Öfkeyle konuşmasını sürdürdü. «Karımla çocuklarını rahatlıkla terk edersin. Çocuklar için nafaka da ödemezsin. İşine para yatıran insanlardan milyonlar sızdırırsın, bir adamın beynini ya homo olduğu ya da sana saygısızlık ettiği için pelteye çevirirsin...»</p>

  <p class="calibre1">Connie ona katıldı. «Annelik mutluluğu konusunda kuşkuların olduğu için bebeğini çöp kamyonuna atarsın...»</p>

  <p class="calibre1">«Vergi kaçırır, hakkın olmadığı halde yoksulluk yardımı alırsın...»</p>

  <p class="calibre1">«İlkokul çocuklarına uyuşturucu satarsın...»</p>

  <p class="calibre1">«Kızına saldırır, sonra da kurbanın kendin olduğunu iddia edersin. Son günlerde herkes kurban. Hiç kimse kötü değil. Ne müthiş bir gaddarlık yaparsan yap, yine de sempati uyandırabilirsin. İnleyerek bir kurban olduğunu söylersin. Irkçılığın, ırkçılık aleyhtarlığının, seksizmin, yaş ayrımının, şişmanlara, çirkinlere, akılsız insanlara, zeki kişilere karşı olan önyargıların kurbanı. İşte banka soymanın nedeni budur! Ya da bir polisi öldürmenin. Çünkü sen bir kurbansındır. Kurban olmak için milyonlarca yol vardır. Ah, evet, gerçek kurbanların dürüst şikâyetlerine değer vermezsin. Ama ne olacak? İnsan bir defa yaşar. Sen de çıkarını kollarsın. Zaten gerçek kurbanlara kim aldırır? Tanrı aşkına! Onlar savaşı kaybetmiş insanlardır zaten.»</p>

  <p class="calibre1">Harry ağır ağır giden bir Cadillac’a hızla yaklaşıyordu. İlerde bir geçiş yolu vardı ama onu da bir cip tıkamıştı. Taşıtın arka penceresine iki etiket yapıştırılmıştı. «BEN İSA’YLA YOLCULUK YAPIYORUM» ve «KUMSALLAR, BİKİNİLER ve BİRA.»</p>

  <p class="calibre1">Harry çifte sarı şeridi tekrar geçemezdi. Çünkü karşıdan, göz kamaştırıcı farların arkasından arabalar geliyordu. Kornaya basarak Cadillac ya da cipi hızlandırmayı düşündü. Ama o kadar sabrı yoktu.</p>

  <p class="calibre1">Bu noktada karayolunun yanındaki alan çok genişti. O da bundan yararlandı. Gaza basarak yoldan çıktı ve Cadillac’ın sağından geçti. O sırada bunu yaptığına kendisi bile inanamadı. Cadillac'ın sürücüsü de öyle. Harry sola bir göz attı ve sürücünün ona müthiş bir hayretle baktığını farketti. İncecik bıyıklı, biçimsiz peruklu, ufak tefek, komik bir adamdı. Honda’nın hemen sağından yabani sarmaşık ve buz çiçekleriyle kaplı aşınmış, yumuşak bir toprak yığını yükseliyordu. Açıklığın en geniş olduğu yerde bile arabanın kapısıyla aralarında sadece birkaç santim vardı... Sonra açıklık yer daralmaya başladı. Cadillac onun yolundan kaçmak için yavaşlayarak geride kaldı. Harry daha da hızlandı ve açıklık da iyice daraldı. Tam karşıda California Karayolları Müdürlüğünün bir işaret levhası belirdi. «DURULAMAZ!» Ona çarparsa duracağı kesindi. Harry daralan açıklıktan tekrar asfalta döndü ve Cadillac’ın önüne kaydı. Arabayı kontroluna alarak hızla kuzeye doğru yola devam etti. Sol tarafta geniş Pasifik uzanıyordu. Deniz de Harry’nin ruh hali gibi kapkaraydı.</p>

  <p class="calibre1">Connie, «Vay vay vay,» dedi.</p>

  <p class="calibre1">Alay mı ediyordu yoksa takdir mi, Harry anlayamadı. Connie hız ve tehlikeye âşıktı. Onun için ikisinden biri olabilirdi.</p>

  <p class="calibre1">Harry öfkesinin doruk noktasında kalması için çabalıyordu. «Ben şunu söylemeye çalışıyorum: Ben öyle olmak istemiyorum. Her zaman suçu başkalarında bulan biri. Sorumlu olduğum zaman bunu kabul etmeliyim.»</p>

  <p class="calibre1">«Anlıyorum...»</p>

  <p class="calibre1">«Ricky olayından da ben sorumluyum.»</p>

  <p class="calibre1">«Öyle olsun.»</p>

  <p class="calibre1">«Eğer biraz daha akıllı olsaydım, Ricky ölmezdi.»</p>

  <p class="calibre1">«Herhalde.»</p>

  <p class="calibre1">«Onun yüzünden vicdan azabı çekiyorum.»</p>

  <p class="calibre1">«Bence bir sakıncası yok.»</p>

  <p class="calibre1">«Sorumlu benim.»</p>

  <p class="calibre1">«Cehennemde yanacağından eminim.»</p>

  <p class="calibre1">Harry dayanamayıp güldü. Kahkahası acıydı. Bir an bunun Ricky için dökülen gözyaşlarına dönüşmesinden korktu. Ama Connie buna izin verecek değildi.</p>

  <p class="calibre1">«Sonsuza dek içi köpek kusmuğuyla dolu bir kuyuda otur,» dedi. «Yani bunu hak ettiğini düşünüyorsun.»</p>

  <p class="calibre1">Harry öfkesinin alev alev sürmesini istiyordu ama sönmeye başlıyordu. Öyle olması da gerekirdi. Connie’ye bir göz atınca daha da şiddetle gülmeye başladı.</p>

  <p class="calibre1">Genç kadın, «Sen o kadar kötü bir insansın ki,» dedi. «Belki bin yıl boyunca kurtları yemek ve iblislerin safrasını içmek zorunda kalacaksın...»</p>

  <p class="calibre1">«Ben iblis safrasından nefret ederim...»</p>

  <p class="calibre1">Connie de gülüyordu. «Şeytanın karnını ağrıtmasına razı olacaksın...»</p>

  <p class="calibre1">«Ah, olamaz! Cehennem işkencesinin de bir sınırı var.»</p>

  <p class="calibre1">İkisi de şimdi gürültülü kahkahalar atıyor, gerilen sinirlerinin gevşemesini sağlıyorlardı. Kahkahaları bir süre kesilmedi.</p>

  <p class="calibre1">Sonunda arabaya sessizlik çöktüğü zaman Connie, «İyi misin?» dedi.</p>

  <p class="calibre1">«Kendimi çok kötü hissediyorum.»</p>

  <p class="calibre1">«Ama daha iyicesin değil mi?»</p>

  <p class="calibre1">«Biraz.»</p>

  <p class="calibre1">«Kendini toplayacaksın.»</p>

  <p class="calibre1">Harry, «Öyle sanırım,» dedi.</p>

  <p class="calibre1">«Kendini tabii toplayacaksın. Belki de, her şey bir yana, asıl felaket bu. Nasıl oluyorsa yaralarımızın üzerleri kabuk bağlıyor. Kayıplarımızın açtığı yaraların üzerleri de. En kötü, en derin olanların bile. Yaşamayı sürdürüyoruz. Hiçbir acı sonsuza dek devam etmiyor. Ama bazen bize etmesi gerekiyormuş gibi geliyor.»</p>

  <p class="calibre1">Kuzeye doğru yollarına devam ettiler. Sol yanda deniz uzanıyor, sağda evlerin ışıklarının beneklediği karanlık tepeler yükseliyordu.</p>

  <p class="calibre1">Artık Laguna Beach’e gelmişlerdi ama Harry nereye gittiklerini bilmiyor, yalnızca arabayı kuzeye doğru sürmek istiyordu. Santa Barbara’yı geçmek, Big Sur’un yanından ilerlemek, Golden Gate’i aşarak Oregon ve Washington’a ulaşmak... Kanada’ya geçmek... hatta belki daha da kuzeye, Alaska’ya çıkmak istiyordu. Uzaklara, çok uzaklara gitmeli, karları görmeli, kutuptan esen rüzgârın yüzünü yaktığını hissetmeliydi Ay ışığının buzulları ışıldatmasını seyretmeliydi. Sonra Bering Boğazını geçmeliydi. Araba peri masallarına yaraşacak bir taşıt gibi sihirli bir kolaylıkla suların üzerinde sekmeliydi. Sonra bir zamanlar Sovyetler Birliği olan donmuş kıyıdan aşağı inmeli ve Çin’e girmeliydi. Yolda nefis Szechwan yemekleri yemek için durmalıydı.</p>

  <p class="calibre1">«Gulliver?»</p>

  <p class="calibre1">«Evet.»</p>

  <p class="calibre1">«Senden hoşlanıyorum.»</p>

  <p class="calibre1">«Kim hoşlanmıyor ki?»</p>

  <p class="calibre1">«Çok ciddiyim.»</p>

  <p class="calibre1">«Eh, ben de senden hoşlanıyorum, Lyon.»</p>

  <p class="calibre1">«Bunu söylemem gerektiğini düşündüm.»</p>

  <p class="calibre1">«Söylediğine sevindim.»</p>

  <p class="calibre1">«Ama bu seninle gezip tozacağımız anlamına gelmiyor.»</p>

  <p class="calibre1">Connie, «İyi,» diyerek gülümsedi. «Ha, aklıma gelmişken... Şimdi nereye gidiyoruz?»</p>

  <p class="calibre1">Harry, «Peking’de baharatlı ördek yemeye,» dememek için kendim zor tuttu. «Ordegard’ın evine. Herhalde adresi bilmiyorsun.»</p>

  <p class="calibre1">«Adresi bildiğim gibi daha önce de oraya gittim.»</p>

  <p class="calibre1">Harry şaşırdı. «Ne zaman?»</p>

  <p class="calibre1">«Restorandan çıktıktan sonra, büroya dönmeden önce. Sen raporları yazdığın sırada. Evin özel bir yanı yok. Biraz garip bir yer. Orada işimize yarayacak bir şey bulacağımızı sanmıyorum.»</p>

  <p class="calibre1">«Oraya gittiğinde Tiktaktan haberin yoktu. Şimdi her şeye değişik bir açıdan bakacaksın.»</p>

  <p class="calibre1">«Belki... İki blok git, sonra sağa dön.»</p>

  <p class="calibre1">Tepelere doğru çıktılar. Fazla büyümüş okaliptüs ve palmiyelerin üzerlerinde tente oluşturdukları virajlı, dar yollardan geçtiler. Kanat açıklığı doksan santim olan beyaz bir baykuş bir evin bacasından havalanarak karanlık gecede Cenneti arayan kayıp bir ruh gibi kaydı. Yandaki evin sivri çatısına kondu. Yıldızlı gökyüzü alçalmış gibiydi. Harry doğudaki sırtlara sürünürken çıkan hafif hışırtıyı duyar gibi oldu.</p>

  <p class="calibre1">Bryan camlı, çift kanatlı kapıyı açarak yatak odasının balkonuna çıktı.</p>

  <p class="calibre1">Kapı kilitli değildi. Evdeki diğer bütün kapılar gibi. ‘Oluncaya’ kadar dikkati çekmemesi gerekiyordu. Böylesi daha akıllıca olacaktı. Ama hiç kimseden korkmuyordu. Hiçbir zaman korkmamıştı. Diğer çocuklar korkaktılar, o değil. Gücü ona güven veriyordu. Belki de dünya tarihinde hiç kimse onun kadar kendine güvenmemişti. Kaderinin çizdiği yolda ilerleyeceğinden ve kimsenin buna engel olamayacağından emindi. Onun kaderinde en üstün tahta oturmak vardı. Bütün gereken ‘Olmak’ için sabırlı davranmaktı.</p>

  <p class="calibre1">Gece yarısına bir saat vardı. Hava serin ve nemliydi. Balkonun zemini boncuk boncuk çiyle kaplıydı. Denizden insanı canlandıran bir rüzgâr esiyordu. Kırmızı robdöşambrının kuşağını sıkıca bağlamıştı. Etekleri bacaklarının etrafında kabarıyor, kandan oluşan ve gitgide genişleyen bir gölcüğe benziyordu.</p>

  <p class="calibre1">Kırk kilometre batıdaki Santa Catalina’nın ışıklarını kalın bir sis tabakası örtüyordu. Alçak bulutlar da yıldızların ve ayın ışıklarını engelliyordu. Ev burnun en uçundaydı. Arka avlunun üç yanından dik kayalar denize doğru iniyordu.</p>

  <p class="calibre1">Bryan’ın etrafını karanlıklar sarmıştı. Bu da güzel ipek robdöşambrı kadar rahatlatıyorlardı onu. Denizin gürültüsü, şapırtısı ve hiç susmayan fısıltısı da.</p>

  <p class="calibre1">Kayanın doruğundaki bir kurban taşının önünde duran büyücü gibi, gözlerini yumarak gücüyle bağlantı kurdu.</p>

  <p class="calibre1">Artık gecenin serinliğini ve balkonun zeminindeki buz gibi çiyi hissetmiyor, aşağıda kıyıya vuran dalgaları da duymuyordu.</p>

  <p class="calibre1">Önce baltayı bekleyen o beş sığırı bulmak için uzandı. Her birini kolaylıkla bulabilmek için bir psionik enerji halkasıyla işaretlemişti. Gözleri kapalı olarak sanki dünyanın çok yukarlarında uçuyordu. Aşağıya bakarak o beş özel ışığı gördü. Güney kıyısındaki diğer bütün enerji kaynaklarından farklıydı onlar. Kanlı oyununun parçasıydılar.</p>

  <p class="calibre1">‘Uzakları görme’ gücünden yararlanarak o sığırları teker teker inceleyebiliyordu. Onların çevrelerini de görebiliyor, buna karşılık seslerini duyamıyordu. Bu onu sinirlendiriyordu bazen. Ancak sonunda yeni tanrı ‘Olduğu’ zaman beş duyusunun da bunu sağlayacak kadar gelişeceğini umuyordu.</p>

  <p class="calibre1">Sammy Shamroe’ya baktı. Ona yapacağı işkenceyi hiç beklemediği anda o ukala kahraman polisle ilgilenmek zorunda kaldığı için ertelemişti. Her şeyini kaybetmiş, alkole batıp çıkmış o herif geçitteki zakkum ağacının altındaki ambalaj sandığına büzülmemişti. Bryan’ın tahmin ettiği gibi ikinci çift litrelik testiden şarap içmiyordu. Serseri sokaktaydı, Laguna’nın merkezinde. Elinde termosa benzeyen bir şey vardı. Yalpalayarak kepenkleri kapalı dükkânların önünden geçiyordu. Sonra yönü anlamak ve soluk almak için durdu ve bir ağaca yaslandı. Doğrularak on beş yirmi adım attı. Yine durdu. Bir tuğla duvara dayanıp başını eğdi. Kusmasının iyi olup olmayacağını düşünüyordu herhalde. Sonra kusmaktan vazgeçerek yine yürümeye başladı. Gözlerini kısmış, durmadan kirpiklerini kırpıştırıyordu. Başını ileri doğru uzatmıştı, suratında ondan umulmayacak kadar kararlı bir ifade vardı. Sanki kafasından önemli bir yere gitmeyi geçiriyordu. Ama aslında gayesizce dolaşmaya çıkmış olmalıydı. Mantıksız, bir öküzünkü kadar ahmak bir istek yüzünden. Bunun ne olduğunu ancak onun gibi kafası alkolde turşulaşmış biri anlardı.</p>

  <p class="calibre1">Bryan, «Sahte» Sam’i sokakta bırakarak bu kez çok önemli kahraman salak polisle ortağı dişi köpeğe baktı. Kahramanın Honda’sındalardı. Modern bir evin bahçe yoluna giriyorlardı. Tepelerin yukarısındaki evin büyük penceresi vardı. Duvarlarındaki sedir kaplamalar hava koşullarından eskimişti. Bryan’ın iki avı konuşuyorlardı ama onların neler dediklerini duyamıyordu. Polisler heyecanlı ve ciddiydiler. Sonra arabadan indiler. Gözetlendiklerinin farkında bile değillerdi. Bryan etrafa bakınca mahalleyi tanıdı. Çünkü bütün yaşamını Laguna Beach’de geçirmişti. Ama evin kime ait olduğunu bilmiyordu.</p>

  <p class="calibre1">Birkaç dakika sonra onları doğrudan doğruya ziyaret edecekti.</p>

  <p class="calibre1">Bryan eri son Janet Marco’yla pasaklı çocuğunu buidu. Ana oğul Metodist Kilisesinin yanındaki park yerine çektikleri eski püskü Dodge’un içine büzülmüşlerdi. Çocuk arka kanepede uyuyordu. Anne ise şoför yerindeydi. Oturduğu yerde omuzları düşmüş, kapıya yaslanmıştı. Uyanıktı. Arabayı saran karanlık geceye bakıyor ve nöbet bekliyordu.</p>

  <p class="calibre1">Bryan onları şafakta öldüreceğine söz vermişti. Kendi kendine verdiği süreye uyacaktı. Kısa bir süre önce Enrique Estefan’a işkence ederek öldürmek için çok enerji harcamıştı. Bu nedenle hem ana oğulla, hem de iki polisle uğraşmak onu çok yoracaktı. Ama şu anla şafak arasında bir iki defa kestirdiği, birkaç poşet kızarmış patates ve çörek, hatta bir kâse daha dondurma yediği takdirde hepsini böcek gibi ezeceğine inanıyordu.</p>

  <p class="calibre1">Başka zaman olsaydı ana oğul un yaşamlarının son altı saatinde bir Golem yardımıyla onlara iki üç kez gözükürdü. Dehşetin son sınırına erişmeleri için onları hırpalardı. Öldürmek mutlak zevkti. Yoğun. Safahat âlemi gibi bir şey. Ama Bryan’ın cinayetlerinden önceki işkence dolu saatler... bazen günler... hemen hemen kanların aktığı o an kadar eğlenceliydi. Sığırların korkusu Bryan’ı heyecanlandırıyordu. Onlarda uyandırdığı dehşet ve huşu da. Avları ergeç beceriksizce kaçıp saklanmaya çalışıyor ve bunu başaramadıkları zaman da olanlara inanamıyor, sinir krizleri geçiriyorlardı. Bu da heyecan vericiydi. Ama Janet Marco ve oğlu konusunda bu uvertürden vazgeçmek zorunda kalacaktı. Onları bir defa daha, şafak zamanı ziyaret edecekti. Kadınla çocuk dünyayı varlıkla kirletmenin faturasını alacaklardı. Acı ve kandı bunun bedeli.</p>

  <p class="calibre1">Enerjisini o çok önemli polis için saklamak zorundaydı. O ulu ve büyük kahramanın her zamankinden daha fazla işkenceyle kıvranmasını istiyordu. Onun gururunu kıracak, sinirlerini bozacaktı. Kahramanı yalvaran, sümüklü bir bebeğe döndürecekti. O çok önemli kahramanın içinde bir korkak gizliydi. Hepsinin de içinde bir korkak saklanıyordu. Bryan o korkağın yüzüstü sürünmesini sağlamak istiyordu. Adama aslında ne kadar zayıf bir yaratık olduğunu açıklayacaktı. Denizanası gibi bir şey. Tabancayla rozetin arkasına saklanan korkak bir tavşan. İki polisi öldürmeden önce bitkin düşene kadar koşturacaktı. Onları ufak parçalara ayıracak ve doğduklarına pişman edecekti.</p>

  <p class="calibre1">Bryan uzakları görmeyi bırakıp kilisenin park yerindeki Dodge’dan ayrıldı. Tüm bilincini yatak odasının balkonunda duran vücuduna geri döndürdü.</p>

  <p class="calibre1">Dev dalgalar karanlık batıdan yaklaşarak aşağıdaki kıyıya çarpıyordu. Bu, Bryan Drackman’a rüyalarındaki kentlerin ışıltılı yüksek binalarını hatırlatıyordu. Bütün gücünü kullanarak o binaları deviriyor, haykıran insanları cam ve parçalanmış çelik denizinde boğuyordu.</p>

  <p class="calibre1">«Olması» tamamlandığı zaman tekrar dinlenmek ya da enerjisini biriktirmek zorunda kalmayacaktı. Gücü evreninki gibi olacaktı. Sonsuza dek yenilenen, ölçülemeyecek bir güç.</p>

  <p class="calibre1">Siyah yatak odasına döndü, balkon kapısını kaydırarak kapattı.</p>

  <p class="calibre1">Kırmızı robdöşambrını çıkardı. Çırçıplak yatağa uzanıp başını kaz tüyü dolu siyah ipek kılıflı iki yastığa dayadı.</p>

  <p class="calibre1">Ağır ağır, derin soluklar al. Gözlerini yum. Vücudunu gevşet. Kafanın içini boşalt. Dinlen.</p>

  <p class="calibre1">Bir dakikadan daha kısa bir süre içinde yaratmaya hazır hale geldi Bilincinin önemli bir bölümünü polisin Honda’sının bahçe yolunda durduğu tepelerdeki o büyük pencereli, eski sedir kaplamalı evin yan avlusuna yolladı.</p>

  <p class="calibre1">En yakındaki sokak lambası yarım blok ötedeydi. Her tarafı koyu gölgeler sarmıştı.</p>

  <p class="calibre1">Gölgelerin en yoğun olduğu yerde, çim alanın bir noktası sanki kaynamaya başladı. Gözle görünmeyen bir makine toprağı karıştırıyor ve çimler alta doğru kayıyordu. Toprak, yoğun pasta hamuru lastik spatulayla karıştırılıyormuş gibi, yumuşak bir sesle kaynıyordu. Sonra her şey... çimen, toprak, taşlar, kuru yapraklar, solucanlar, kınkanatlı böcekler, bir çocuğun uzun yıllar önce gömdüğü sevgili papağanından geriye kalan tüyler ve ufalanmış kemiklerin bulunduğu kutu... havaya doğru yükselerek iri bir insan boyunda ve eninde koyu renk bir sütun oluşturdular.</p>

  <p class="calibre1">Sütun baştan aşağıya doğru şekillenerek dev gibi birine dönüştü. Önce saçlar belirdi. Yağlı ve karışık saçlar. Sonra sakal. Ağız bir şey çatlıyormuş gibi açıldı. Etlerden çarpık, sarı dişler uzandı. Uçuklarından sıvılar akan dudaklar belirdi.</p>

  <p class="calibre1">Bir göz açıldı. Sarı. Kin dolu. İnsanlıkla ilgisi olmayan bir göz.</p>

  <p class="calibre1">Woofer karanlık bir geçitteydi. Koşuyor, ‘seni öldürecek şeyin’ kokusunu arıyordu. Onu kaybettiğini biliyordu ama yine de etrafı koklu yordu. Kadın yüzünden. Çocuk yüzünden. O iyi bir köpek olduğu için. İyi bir köpek.</p>

  <p class="calibre1">Boş teneke. Maden kokusu, pas. Yağmur suyu birikintisi. Yüzeyin de parlayan petrol damlaları. Suda yüzen ölü bir arı. İşte bu ilginçti. Ölü bir fare kadar değil ama yine de ilginçti.</p>

  <p class="calibre1">Arılar uçar, vızıldar ve kedi gibi canınızı yakarlardı. Ama bu arı ölmüştü. Woofer’in o zamana kadar gördüğü ilk ölü arıydı. Arıların öle bilmeleri ilginçti. Ölü bir kedi görüp görmediğini hiç hatırlamıyordu. Onun için şimdi kedilerin de arılar gibi ölüp ölemeyeceklerini düşünüyordu.</p>

  <p class="calibre1">Kedilerin ölebileceklerini düşünmek çok garipti.</p>

  <p class="calibre1">Onları ne öldürebilirdi?</p>

  <p class="calibre1">Kediler dimdik ağaçların ve başkalarının erişemeyecekleri yerlerin tepelerine çıkabiliyorlardı. Burnunu sivri tırnaklarıyla öyle çabucak tırmalıyorlardı ki, pençelerini salladıklarını bile göremiyordun. Şimdi... buralarda bir yerde kedileri öldüren bir yaratık varsa, onun köpekler için de iyi bir şey olduğu söylenemezdi. Hiç söylenemezdi. O kedilerden de hızlı, kötü bir şey olmalıydı.</p>

  <p class="calibre1">Bu da ilginçti.</p>

  <p class="calibre1">Woofer geçitte ilerledi.</p>

  <p class="calibre1">İlerde, bir insanyerinde et pişiyordu. Woofer hâlâ aç olduğu için dudaklarını yaladı.</p>

  <p class="calibre1">Kâğıt parçası. Şeker kâğıdı. Kokusu güzeldi. Kâğıdın kaymaması için pençesini üzerine dayayarak yaladı. Kâğıdın tadı güzeldi. Woofer yaladı, yaladı, yaladı. Ama hepsi bu kadardı. Bir kâğıda birazcık bulaşmış şeker. Genellikle böyle oluyordu. Birkaç yalama ya da ısırma, sonra yiyecek bitiveriyordu. Woofer ender olarak istediği kadar yiyecek bulabiliyordu. Hele istediğinden daha fazlasını hiç görmemişti. Asla.</p>

  <p class="calibre1">Woofer emin olmak için yaladığı kâğıdı koklayınca burnuna yapıştı. Başını sallayarak kâğıdı uçurmayı becerdi. Kâğıt havada yükseldi, sonra rüzgâra kapılarak geçitte ilerledi. Bir kelebek gibi iki yana dalgalanıyor, yükselip alçalıyordu. Bu da ilginçti. Kâğıt birdenbire canlanmış ve uçmaya başlamıştı. Bu nasıl oluyordu? İşte bu çok ilginçti. Köpek kâğıdın peşinden koşmaya başladı. Kâğıt havada uçuyordu. Woofer sıçradı, dişleriyle onu yakalamaya çalıştıysa da başaramadı. Şimdi şeker kâğıdını istiyordu. Gerçekten istiyordu. Kâğıt onun olmalıydı. Woofer yine sıçradı, kâğıdı kapmaya çalıştı, yine başaramadı. Ne oluyor burada? O da nedir? Sadece bir kâğıt ama şimdi kelebek gibi uçuyor... Köpeğin kâğıda gerçekten, gerçekten ihtiyacı vardı. Koşarak sıçradı. Ağzını açtı ve bu kez kâğıdı kapmayı başardı. Onu çiğnedi. Ama sadece bir kâğıt parçasıydı. Onu tükürdü. Şimdi dikkatle kâğıda bakıyordu. Israrla. Bekliyordu. Tetikteydi. Atlamaya hazırdı. Bu sefer kanmayacaktı. Ama kâğıt artık kımıldamıyordu. O da arı gibi ölmüştü.</p>

  <p class="calibre1">Poliskurtşey! Seniöldürecekşey.</p>

  <p class="calibre1">Denizden esen rüzgâr birdenbire nefret uyandıran o tuhaf kokuyu Woofer’a kadar getirdi. Köpeğin kasları titreşti. Hayvan etrafı koklayarak, araştırdı O kötü şey karanlık gecede bir yerdeydi. Bir yerde duruyordu. Denizin yakınındaydı.</p>

  <p class="calibre1">Woofer kokuyu izledi. Önce hafifti... bazen neredeyse kayboluyor, sonra keskinleşiyordu. Woofer heyecanlanmaya başladı. O şeye yaklaşıyordu. Geçitten sokağa çıktı. Parka girerek yine bir geçide daldı. Tek rar sokağa döndü. O kötü şey Woofer’ın o zamana dek kokusunu aldığı en acayip, en ilginç yaratıktı.</p>

  <p class="calibre1">Parlak ışıklar. Düütdüütdüüüüüt. Araba. Çok yaklaşmıştı. Onu da bir arı gibi su birikintisinde ölü bulabilirlerdi.</p>

  <p class="calibre1">Woofer kötü şeyin kokusunun peşinden koştu. Kulaklarını dikmiş daha hızlı gidiyordu. Etrafı gözetliyordu ve tetikteydi. En çok burnuna güveniyordu.</p>

  <p class="calibre1">Sonra izi kaybetti.</p>

  <p class="calibre1">Woofer durup döndü. Sağa sola bakarak havayı kokladı. Rüzgârın yönü değişmemişti, hâlâ deniz tarafından esiyordu. Ama artık o kötü şeyin kokusunu taşımıyordu. Woofer bekledi, etrafı kokladı, döndü. Üzüntüyle inledi. Yine havayı kokladı, kokladı, kokladı.</p>

  <p class="calibre1">O kötü şey artık oralarda, gecenin karanlıkları arasında değildi. Başka bir yere gitmişti. Belki de rüzgârın içinden geçemediği bir insanyerine. Ağacın tepesine tırmanan bir kedi gibi köpeğin erişemeyeceği bir yerdeydi artık.</p>

  <p class="calibre1">Woofer bir süre öylece durdu. Kesik kesik soluyor, ne yapacağını bilmiyordu. Sonra kaldırımda çok şaşılacak bir adam yaklaştı. Sendeliyor, öne arkaya sallanıyordu. Elinde garip bir şişe vardı. Kendi kendine bir şeyler mırıldanıyordu. Adamdan çeşitli kokular yükseliyordu. Woofer o güne dek bir tek insanda bu kadar çok koku duymamıştı. Bu kokuların çoğu kötüydü. Bir tek gövdenin içine pis kokulu pek çok insan girmiş gibi. Ekşi şarap kokusu. Yağlı saç. Ekşimiş ter. Soğan, sarmısak, mum isi, yaban mersini. Gazete mürekkebi, zakkum. Islak haki Islak fanila. Kurumuş kan. Hafif insan idrarı. Ceketin bir cebinde nane. Diğer cepte unutulmuş, küflü ekmek ve bir parça kurumuş jambon. Kuru hardal, ot, biraz insan kusmuğu, bayat bira, çürüyen bez ayakkabılar, çürük dişler. Bundan başka adam yalpalayarak yürürken yellenip duruyordu. Sendeliyor, durup bir insanyerinin duvarına yaslanıyor ve yine gaz kaçırıyordu.</p>

  <p class="calibre1">Bütün bunlar ilginçti. Çok ilginç. Ama en ilginci bu adamda bütün bu kokular arasında başka bir şeyin daha olmasıydı. Kötü şeyin hafif kokuşuydu bu. Adam o kötü şey değildi, hayır, hayır! Ama o kötü şeyi biliyordu. Kısa bir süre önce o kötü şeyle karşılaştığı bir yerden geliyordu. O kötü şeyin kokusu üzerine hafifçe sinmişti.</p>

  <p class="calibre1">Woofer’ın aldığı kesinlikle o kokuydu. O çok acayip ve kötü koku. Soğuk bir gecede denizden yükselen kokuya benziyordu. Sıcak bir günde demir parmaklıktan yayılan kokuya. Ölü fare, gökgürültüsü, şimşek, örümcekler, kan, yerdeki kara deliklerin kokusuna. Bütün bunlara benziyordu. Ama yine de onlar gibi değildi.</p>

  <p class="calibre1">Adam sendeleyerek Woofer’ın önünden geçti. Köpek kuyruğunu bacaklarının arasına sıkıştırarak geri geri gitti. Ama adam onu görmemişti bile. Yalpalayarak ilerledi ve köşeden bir geçide saptı.</p>

  <p class="calibre1">İlginçti bu.</p>

  <p class="calibre1">Woofer dikkatle bakıyordu.</p>

  <p class="calibre1">Ve bekliyordu.</p>

  <p class="calibre1">Sonunda adamın peşine takıldı.</p>

  <p class="calibre1">Harry, Ordegard’ın evine girdikleri için endişeliydi. Sokak kapısına asılmış olan resmi kâğıtta polis soruşturmayı sona erdirinceye kadar içeri girilmesinin yasak olduğu yazılıydı. Ama buna aldırmamış, içeri girmek için uygun yöntemi de uygulamamışlardı. Connie’deki küçük deri kesede tam bir maymuncuk takımı vardı. Ordegard’ın kilitlerini hemencecik açmıştı. Bir politikacı bile bir milyar doları bu kadar hızlı harcayamazdı.</p>

  <p class="calibre1">Genellikle bu tür yöntemler Harry’i dehşete düşürürdü. Connie ortağı olalı beri ilk kez ona maymuncuklarını kullanması için izin veriyordu. Ama kuralları uygulayacak kadar zaman yoktu. Şafağa yedi saatten daha az bir süre kalmıştı. Ve Tiktakı bulmaları ihtimali birkaç saat öncesine göre artmış değildi.</p>

  <p class="calibre1">Üç yatak odalı ev büyük sayılmazdı. Ama her şey iyi hesaplanmıştı. İçeride dışarısı gibi sert açılar yoktu. Bütün köşeler yumuşak kavisle re dönüşmüştü. Her yerde son derecede parlak beyaz lake kavisli kornişler kullanılmış, duvarların çoğu yine çok parlak beyaza boyanmıştı. O yüzden odalarda incimsi bir pırıltı vardı. Ancak yemek odasının duvarlarına bej süetle kaplanmış izlenimini veren bir boya sürülmüştü.</p>

  <p class="calibre1">Ev, bir yolcu gemisinin içine benziyordu. Sevimli değilse bile rahatlatıcı bir havası olmalıydı. Ama Harry’nin sinirleri iyice gerilmişti. Ay suratlı katil orada yaşadığı ya da eve yasal olmayan bir biçimde girdikleri için değil. Sinirleri, kavrayamadığı nedenler yüzünden bozulmuştu.</p>

  <p class="calibre1">Belki de eşyaların endişelenmesiyle bir ilgisi vardı. Her parça modern İskandinav tarzıydı. Süssüz, ciddi havalı, donuk sarı isfendan cilalı. Evin bütün yumuşak hatlarına karşılık eşyalar sert açılıydı. Mimariyle aradaki bu zıtlık yüzünden koltukların dirsek dayanan yerleri, sigara masaları ve kanepe çerçeveleri Harry’e öfkeyle bakıyormuş gibi gözüküyorlardı. Berberi halısı o zamana kadar gördüklerinin en incesiydi. Altına yine ince kapitone kumaş yayılmıştı. Belki halı üzerinde yürünürken hafifçe çukurlaşıyor ama belli olmuyordu.</p>

  <p class="calibre1">Oturma, yemek ve çalışma odalarıyla mutfağı dolaşırken Harry duvarlarda hiçbir sanat eseri olmadığını farketti. Hiçbir türde süs eşyası yoktu. Masalara da sadece siyahlı beyazlı lambalar konmuştu. Hiçbir yerde kitap ya da dergi görülmüyordu.</p>

  <p class="calibre1">Odalar insana bir manastırın hücrelerini anımsatmaktaydı. Sanki burada yaşayan kişi günahlarının bağışlanması için uzun bir süreden beri çile dolduruyordu.</p>

  <p class="calibre1">Ordegard’ın iki belirgin karakteri var gibiydi. Evin organik hatları ve ayrıntıları burada oturan insanın güçlü şehvetli duyguları olduğunu, kendini ve duygularını kolaylıkla kabul ettiğini gösteriyordu. Rahat ve bu dereceye kadar da kendini zevklerine bırakan bir adamdı. Buna karşılık eşyaların katı tekdüzeliği ve evde hiçbir süs olmaması kendine ve başkalarına sert davranan, soğuk, içine kapanık ve kuruntulu bir tip olduğu nu açıklıyordu.</p>

  <p class="calibre1">Yatak odalarının açıldığı hole çıktıklarında Connie, Ne diyorsun'' diye sordu.</p>

  <p class="calibre1">«insanın tüylerini ürpertiyor.»</p>

  <p class="calibre1">«Sana söyledim. Ama neden?»</p>

  <p class="calibre1">«Zıtlıklar... çok fazla.»</p>

  <p class="calibre1">«Evet. Ev sanki burada kimse oturmamış gibi duruyor.»</p>

  <p class="calibre1">Sonunda büyük yatak odasında karyolanın hemen karşısındaki duvarda bir tablo gördüler. Herhalde Ordegard’ın sabah uyanınca ilk gördüğü bu resim oluyordu. Gece uykuya dalmadan önce son gördüğü de. Harry’nin tanıdığı ünlü bir tablonun kopyasıydı. Adını anımsayamıyordu... Francisco de Goya’nın bir eseri olabilirdi. Sanat takdiri derslerinden aklında bu kadarı kalmıştı. Sinirleri geren, tehlike dolu bir tabloydu. Resimde dehşet ve çaresizlik gizliydi. Bunun tek nedeni iblisleri andıran bir gulyabaninin kafası kopmuş, kanlı bir insan cesedini yemesi değildi. Dahice planlanıp yapılmış olan tablo çok sarsıcıydı. Önemli bir sanat eseri olduğu kuşku götürmezdi. Ama özel bir evden çok, bir müzenin duvarlarına yakışacak bir eserdi. Kubbe gibi bir tavanın bu tabloyu cüceleştirmesi gerekirdi. Burada, normal büyüklükteki odada resim çok güçlü bir etki yapıyordu. Kara enerjisi insanı neredeyse felce uğratacak gibiydi.</p>

  <p class="calibre1">Connie, «Ordegard kendini hangisiyle özdeşleştiriyordu dersin?» diye sordu.</p>

  <p class="calibre1">«Ne demek istiyorsun?»</p>

  <p class="calibre1">«Gulyabaniyle mi, yoksa kurbanla mı?»</p>

  <p class="calibre1">Harry bu konuyu düşündü. «İkisiyle de.»</p>

  <p class="calibre1">«Yani kendi kendini yiyordu.»</p>

  <p class="calibre1">«Evet. Onu çılgınlığı yiyordu.»</p>

  <p class="calibre1">«Ve durması imkânsızdı.»</p>

  <p class="calibre1">«Belki durum daha da kötüydü. Ordegard durmak istemiyordu. O hem bir sadistti, hem de mazoşist.»</p>

  <p class="calibre1">Connie, «Ama bütün bunlar neler olduğunu anlamamıza nasıl yardım edecek?» dedi.</p>

  <p class="calibre1">Harry, «Gördüğüm kadarıyla bütün bunların bize hiçbir yararı olmayacak,» diye cevap verdi.</p>

  <p class="calibre1">Serseri, «Tiktak,» dedi.</p>

  <p class="calibre1">Harry’le genç kadın o alçak ve hırıltılı sesi duyunca hayretle döndüler. Serseri onlardan ancak birkaç santim ötedeydi. Onlar farkına varmadan ikisine de bu kadar sokulmuş olamazdı. Ama işte oradaydı.</p>

  <p class="calibre1">Tiktak sağ kolunu yapılarda kullanılan vinçlerin çelik kolunu hatırlatan bir güçle Harry’nin göğsüne indirdi. Harry geriye doğru uçtu. Duvara öyle şiddetle çarptı ki, yatak odasının camları çerçevelerinin içinde Zangırdadılar. Harry’nin dişleri birbirine hızla vurdu. Eğer dili arada olsaydı herhalde kopacaktı. Yüzükoyun düştü. Soluğu kesilmişti. Nefes almaya çalışırken tozları ve halının liflerini içine çekti.</p>

  <p class="calibre1">Sonunda müthiş bir çaba harcayarak başını Berberi halısından kaldırdı. Serserinin Connie'yi havaya kaldırmış olduğunu gördü. Genç kadını duvara dayamış, hiddetle sarsıyordu. Connie’nin başının arkası ve ayakkabılarının topukları duvara vuruyordu.</p>

  <p class="calibre1">Ricky... Şimdi de Connie.</p>

  <p class="calibre1">«Önce sevdiğin herkes...»</p>

  <p class="calibre1">Harry elleriyle dizlerinin üzerinde kalkmayı başardı. Boğazının geri sine yapışmış olan halının lifleri yüzünden boğulacak gibiydi. Her öksürüşünde göğsüne bir sancı saplanıyor, ona kaburgaları kalbini ve ciğerlerini sıkıştıran bir mengeneymiş gibi geliyordu.</p>

  <p class="calibre1">Tiktak, Connie’nin suratına suratına haykırıyordu. Harry kulakları çınladığı için serserinin neler dediğini anlayamadı.</p>

  <p class="calibre1">Tabanca sesi...</p>

  <p class="calibre1">Connie tabancasını çekerek kurşunları saldırganın boynuna ve suratına boşaltmayı başarmıştı. Tiktak biraz sarsıldı ama genç kadını bırakmadı.</p>

  <p class="calibre1">Harry dümdüz hatlı Modern Danimarka stili şifonyere tutunup sendeleye sendeleye ayağa kalktı. Göğsündeki sancı yüzünden suratını buruşturuyordu. Başı dönüyor, hırıltılı hırıltılı soluyordu. Kendi silahını çekti. Ama bu düşmanın karşısında silahın hiçbir işe yaramayacağını biliyordu.</p>

  <p class="calibre1">Tiktak hâlâ Connie’yi havada tutuyor ve bağırıyordu. Sonra dönüp genç kadını iki yana doğru kaydırılarak açılan camlı kapılardan balkona fırlattı. Connie bir toptan atılmış gibi camlardan birine çarparak düştü. Sağlamlaştırılmış cam on binlerce yapışkan parçaya ayrıldı.</p>

  <p class="calibre1">Hayır! Connie’ye böyle bir şey yapılamazdı. Harry, Connie’yi de kaybedemezdi. Aklın alacağı bir şey değildi bu.</p>

  <p class="calibre1">Harry iki defa ateş etti. Tiktakın siyah trençkotunun arkasında iki biçimsiz delik açıldı.</p>

  <p class="calibre1">Serserinin belkemiğinin parçalanmış olması gerekirdi. Kurşunlar ve kemikler bütün hayati organlarına saplanmış olmalıydı. Onun Empire State Binasından aşağıya düşen King Kong gibi yere yığılması gerekiyordu.</p>

  <p class="calibre1">Ama onun yerine... serseri döndü.</p>

  <p class="calibre1">Can acısıyla bağırmadı bile. Sendelemedi de.</p>

  <p class="calibre1">«Çok önemli kahraman,» diye homurdandı.</p>

  <p class="calibre1">Hâlâ konuşacak halde olması bir mucizeydi. Boğazında gümüş dolar büyüklüğünde bir delik vardı.</p>

  <p class="calibre1">Connie de yüzünün bir kısmını uçurmuştu. Suratının sol tarafında çeneden göze kadar iri bir çukur oluşmuştu. Sol kulağı da yoktu artık.</p>

  <p class="calibre1">Ama yaralarından kan akmıyordu. Alttan kemikler de çıkmamıştı. Etleri kırmızı değil kahvemsi siyahtı.</p>

  <p class="calibre1">Gülümsemesiyse her zamankinden daha da korkunçtu. Çünkü sol yanağı parçalandığı için bütün çürük dişleri ortaya çıkmıştı. Dili, kalsiyumdan oluşan kafesin içinde bir balıkçının ağına yakalanmış tombul bir yılan balığı gibi kıvrılıp bükülüyordu.</p>

  <p class="calibre1">«Çok kötü biri olduğunu sanıyorsun, değil mi büyük kahraman polis,» diye homurdandı. «Çok önemli sert adam.» O kalın ve hırıltılı sesine rağmen, insana garip bir biçimde okulun bahçesinde bir arkadaşına meydan okuyan bir çocuğu anımsatıyordu. O korkunç görünüşü bile tavırlarındaki o çocuksuluğu saklayamıyordu. «Ama sen bir hiçsin. Bir hiçsin. Korkudan ödü patlayan küçücük bir adamsın.»</p>

  <p class="calibre1">Harry’e doğru birkaç adım attı.</p>

  <p class="calibre1">Harry tabancasıyla nişan aldı ve...</p>

  <p class="calibre1">Kendini James Ordegard’ın mutfağında buldu. Tabancası hâlâ elindeydi. Namluyu çenesinin altına dayamıştı. Gören, intihar etmek üzere olduğunu sanırdı. Derisine batan çelik buz gibiydi. Çene kemiğine dayanan nişangâh canını yakıyordu. Parmağını tetiğe geçirmişti.</p>

  <p class="calibre1">Tabancayı elinde zehirli bir yılanı tuttuğunu farketmiş gibi yere attı. Sonra da yerinden fırladı.</p>

  <p class="calibre1">Mutfağa nasıl gittiğini hatırlamıyordu. Masanın yanından iskemleyi çekip oturduğunu da. Göz açıp kapayıncaya kadar geçen sürede oraya taşınmış ve intiharın eşiğine kadar gelmesi için teşvik edilmişti.</p>

  <p class="calibre1">Tiktak gitmişti.</p>

  <p class="calibre1">Ev sessizdi. Anormal denilecek kadar sessiz.</p>

  <p class="calibre1">Harry kapıya doğru gitti...</p>

  <p class="calibre1">Ve kendini yine o iskemlede buldu. Tabanca da elindeydi. Namluyu ağzına sokmuş, dişlerini sıkmıştı.</p>

  <p class="calibre1">İyice sersemleyen Harry .38’liği ağzından çekip yere, iskemlenin yanına bıraktı. Avucu terden ıslanmıştı. Elini pantolonuna sildi.</p>

  <p class="calibre1">Ayağa kalktı. Bacakları titriyordu. Bütün vücudu birden ter içinde kaldı. Ağzının gerisine yarı sindirilmiş pizzanın ekşi tadı geldi.</p>

  <p class="calibre1">Harry kendisine neler olduğunu anlayamıyordu ama intihar etmek istemediğini kesinlikle biliyordu. Yaşamak istiyordu... mümkünse sonsuza dek hem de. Bir tabancanın namlusunu dudaklarının arasına sokacak değildi. Hiçbir zaman isteyerek yapmayacaktı bunu. Bir milyon yıl yaşasa bile.</p>

  <p class="calibre1">Titreyen eliyle sırsıklam kesilmiş olan yüzünü sildi ve...</p>

  <p class="calibre1">Yine iskemledeydi ve tabanca da elindeydi. Silahı sağ gözüne dayamış, kapkara namlunun içine bakıyordu. Bu on iki buçuk santimlik çelik sonsuzluk demekti. Parmağını da tetiğe dolamıştı.</p>

  <p class="calibre1">«Ah, Tanrım!»</p>

  <p class="calibre1">Kalbi öyle şiddetle çarpıyordu ki, vücudundaki bütün bereler zonkluyordu.</p>

  <p class="calibre1">Elini buruşuk ceketinin içine sokup tabancayı dikkatle kolunun altındaki kılıfına yerleştirdi.</p>

  <p class="calibre1">Başına gelenler ancak sihir ve büyüyle açıklanabilirdi. Büyü, sihir, voodoo... Harry birdenbire onlara inanacak hale gelmişti. Eğer inanmak Tiktakın hakkında verdiği hükmün infazını durduracaksa...</p>

  <p class="calibre1">Dudakları kuruyup çatlamıştı. Elleri bembeyazdı. Yüzünün daha beyaz olduğunu düşündü.</p>

  <p class="calibre1">Ayağa kalktı, sonra kısa bir an durakladı. Kapıya doğru gitti. İskemleye döndürülmeden kapıya eriştiği için şaşırdı.</p>

  <p class="calibre1">Serseriye dört el ateş ettikten sonra gömleğinin cebinde bulduğu kullanılmış kurşunları hatırladı, O gece daha önce marketten çıkarken koltuğunun altında bulduğu gazeteyi de. Kendini üç defa iskemlede bulmasının ve oraya nasıl gittiğini anımsayamamasının da aynı oyunun başka bir uygulaması olduğunu sezdi. Cebine kurşunların konmasını ve gazetenin kolunun altına sıkıştırılmasını sağlayan oyunun başka bir türü. Bunun nasıl yapıldığını bir an kavrayacak gibi olduysa da bunu başaramadı.</p>

  <p class="calibre1">Başına başka bir şey gelmeden usulca mutfaktan çıktığı zaman sihirin etkisinin kaybolmuş olduğuna karar verdi. Telaşla büyük yatak odasına koştu. Tiktakla karşılaşmaktan ödü patlıyordu, serseri gitmişti galiba.</p>

  <p class="calibre1">Connie’nin ölmüş olmasından çok korkuyordu. Ricky gibi başı arkaya çevrilmiş ve gözleri oyulmuş olabilirdi.</p>

  <p class="calibre1">Ama genç kadın balkonda, güçlendirilmiş cam parçalarının oluşturduğu ışıltılı gölcüğün ortasında oturuyordu. «Çok şükür!» iki eliyle başını tutmuş, usulca inliyordu. Yumuşak ve parlak kısa siyah saçları gece rüzgârında uçuşuyordu. Harry bu saçlara dokunmak, onları okşamak istedi.</p>

  <p class="calibre1">Connie’nin yanında çömelerek, «İyi misin?» diye sordu.</p>

  <p class="calibre1">«O nerede?»</p>

  <p class="calibre1">«Gitmiş.»</p>

  <p class="calibre1">«Onun ciğerlerini ellerimle koparmak istiyorum.»</p>

  <p class="calibre1">Harry onun böyle kurusıkı atması yüzünden çok rahatladı, az kalsın gülüyordu.</p>

  <p class="calibre1">Connie, «Ciğerlerini sökecek ve onları güneşin aydınlatmadığı bir yerine sokacağım,» dedi. «Ondan sonra her zaman kıçından solumak zorunda kalacak.»</p>

  <p class="calibre1">«Sanırım bu onu durdurmaz.»</p>

  <p class="calibre1">«Biraz ağırlaştırır ya!»</p>

  <p class="calibre1">«Belki bunu bile sağlayamaz.»</p>

  <p class="calibre1">«Hangi cehennemden çıktı?»</p>

  <p class="calibre1">«Geri döndüğü yerden. Havadan.»</p>

  <p class="calibre1">Connie yine inledi.</p>

  <p class="calibre1">Harry, «İyi olduğundan emin misin?» diye sordu.</p>

  <p class="calibre1">Genç kadın yüzünü ellerine gömmüştü. Sonunda başını kaldırdı. Ağzının sağ kenarı kanıyordu. Harry kanı görünce yalnız korku değil öfkeyle de titredi. Connie'nin yüzünün bir yanı kıpkırmızıydı. Biri onu durmadan arka arkaya tokatlamış gibi. Herhalde yüzü ertesi sabaha çürüyecekti.</p>

  <p class="calibre1">Tabii yarını görecek kadar yaşayabilirlerse...</p>

  <p class="calibre1">Connie, «Tanrım,» dedi. «Bir iki aspirin çok iyi gelirdi.»</p>

  <p class="calibre1">«Bana da öyle.» Harry ceketinin cebinden birkaç saat önce Connie’nin ilaç dolabından ödünç aldığı aspirin şişesini çıkardı.</p>

  <p class="calibre1">Genç kadın, «Sen tam bir izcisin,» dedi.</p>

  <p class="calibre1">«Sana su getireyim.»</p>

  <p class="calibre1">«Ben alırım.»</p>

  <p class="calibre1">Harry, Connie’nin ayağa kalkmasına yardım etti. Genç kadının saçlarından ve giysilerinden cam kırıkları döküldü.</p>

  <p class="calibre1">Balkondan içeri girdikleri zaman Connie durup yatak odasının duvarındaki tabloya baktı. Başsız insan cesedini yiyen, gözleri yuvalarından uğramış gulyabaniye.</p>

  <p class="calibre1">«Tiktakın gözleri sarıydı,» dedi. «Daha öncekinden farklıydı. Yani lokantanın önünde benden para dilendiği zamankinden. Parlak sarı gözler ve siyah birer yarık gibi bebekler.»</p>

  <p class="calibre1">Aspirin içmek için su almaya mutfağa gittiler. Harry, Connie’yle tablonun önünden geçerken mantıksız bir duyguya kapıldı. Sanki Goyanın tablosundaki gulyabani başını çevirerek onlara bakmıştı. Sonra da tualden çıkıp ölünün evinde peşlerine takılmıştı.</p>

  <p class="calibre1">Bryan Drackman bazen gücünü kullanmaktan yorulduğunda aksileşip somurturdu. Hiçbir şeyden hoşlanmazdı o zaman. Gece serinse sıcak olmasını isterdi. Sıcaksa da serin olmasını. Dondurma fazla tatlı, mısır çok tuzlu gelirdi. Giysilerinin cildine dokunuşu, ipek robdöşambrı bile onu dayanılamayacak kadar rahatsız ederdi. Çıplak gezdiğindeyse kendini savunmasız ve garip hissederdi. Evde kalmaktan hoşlanmaz, dışarı çıkmak da istemezdi. Aynaya baktığında gördüklerini beğenmiyordu. Gözlerle dolu kavanozların önünde durduğu zaman ona hayranlık değil, alayla baktıklarını düşünüyordu. Keyfinin yerine gelmesi ve enerji toplaması için uyuması gerekliydi. Ama düşler dünyasından nefret ediyordu Gerçek dünyayı aşağı gördüğü kadar hem de.</p>

  <p class="calibre1">Bu huysuzluk gitgide artıyor, sonunda kavgacı birine dönüşüyordu. Deniz kıyısındaki kutsal sığınağında kavga edebileceği kimse olmadığı için hıncını alamıyor, aksiliği yerini öfkeye bırakıyordu. Öfkesi de körce bir gazaba.</p>

  <p class="calibre1">Bu gece öfkesini vücudunu çalıştırarak geçiremeyecek kadar yorgundu. Siyah yatağında çıplak oturuyordu. Siyah ipek kaplı yastıklara dayanarak bütün benliğini gazabın sarmasına izin verdi. Kalçalarına dayadığı ellerini yumruk yaptı. Yumruklarını, sonunda tırnakları avuçlarına batıp canını yakıncaya ve harcadığı çaba yüzünden kol kasları sızlayıncaya kadar sıktı, sıktı. Kalçalarını yumrukladı. Hem de canını yakmak için eklemlerinin üzeriyle. Sonra karnına ve göğsüne vurdu. Saçlarını parmaklarına dolayıp gözyaşlarından etrafı bulanık görünceye kadar çekti.</p>

  <p class="calibre1">Gözleri. Parmaklarını bükerek tırnaklarını gözkapaklarına dayadı.</p>

  <p class="calibre1">Gözlerini oymak için cesaretini toplamaya çalıştı. Gözlerini yuvalarından çıkaracak ve avuçlarında ezecekti.</p>

  <p class="calibre1">Kendini kör etmeyi neden bu kadar çok istediğini anlayamıyordu. Ama çok zorlayıcı bir istekti bu.</p>

  <p class="calibre1">Bryan iyice mantıksızlaştı.</p>

  <p class="calibre1">İnleyerek, acıyla başını salladı, siyah çarşafların üzerinde debelendi. Tekmeler atıp yumruklarını indirdi. Haykırarak tükürdü. Öyle bir akıcılıkla ve ateşle küfretti ki, onu gören bu öfke nöbetine kendisini zapteden bir Cehennem dölünün neden olduğunu sanırdı. Bryan dünyaya lanet okudu, kendine de. Ama en çok o dişi köpeği lanetledi. O doğurgan dişi köpeği. Nefret ettiği ahmak doğurgan kancığı. Yani annesini.</p>

  <p class="calibre1">Annesi.</p>

  <p class="calibre1">Bryan’ın öfkesi birdenbire acı bir üzüntüye dönüştü. Öfkeli haykırışları ve nefret dolu çığlıkları yerini ıstıraplı hıçkırıklara bıraktı. Bir cenin gibi kıvrılıp yattı. Yumrukladığı, sızlayan vücuduna sarıldı ve çığlıklar atıp yumruklarını salladığı zamandaki kadar şiddetle ağlamaya başladı. Kendine acıması da, gazabı kadar güçlüydü.</p>

  <p class="calibre1">Ondan çok şey bekliyorlardı. Bu haksızlıktı. Büyük haksızlık. Bir erkek kardeşin dostluğu, marangoz bir babanın rehberliği ve bir annenin şefkat ve merhameti olmadan o dereceye erişmesini bekliyorlardı. ‘Olmasını’ istiyorlardı. İsa ‘Olurken’ Meryem’in o kusursuz sevgisini tatmıştı. Ama bu kez Kutsal Bakire yoktu. Bryan’ın yanında yer alan ışıltılı bir Madonna. Hayır, bu sefer sadece bir acuze vardı. Obur istekleri ve zevk düşkünlüğü yüzünden kurumuş ve bitkin düşmüş bir cadı. O şimdi korku ve tiksintiyle Bryan’a sırt çeviriyor, oğlunu rahatlatmak istemiyordu. Zaten bunu yapabilmesi de imkânsızdı. Ondan, İsa’nın yanında yer alan ve ona tapan havarileri, Meleklerin Kraliçesi Meryem gibi bir annesi olmadan o noktaya erişmesini istemek büyük bir haksızlıktı. Adaletle ilgisi olmayan, haksızca bir şeydi. Tek başına ‘Olmasını’ ve dünyayı yeniden yaratmasını bekliyorlardı.</p>

  <p class="calibre1">Bryan’ın o acı.hıçkırıkları yavaş yavaş hafifledi.</p>

  <p class="calibre1">Akan gözyaşları azaldı... sonunda kesildi.</p>

  <p class="calibre1">Şimdi mutsuz bir yalnızlık içinde yatıyordu.</p>

  <p class="calibre1">Uykuya ihtiyacı vardı.</p>

  <p class="calibre1">Son kestirmesinden sonra Ricky Estefan’ı öldürmesi için bir Golem yaratmıştı. Oluşturduğu diğer bir Golem gümüş tokayı Lyon’un dikiz aynasına bağlamıştı. Kıyıdaki kumlardan yarattığı uçan sürüngeni can (andırarak tanrılaşmanın pratiğini yapmış, o çok önemli kahraman polis le ortağının ödünü patlatmak için bir üçüncü Golem’i kullanmıştı. Ayrı ca o En Büyük Ve En Gizli gücünü kullanarak Ricky Estefan’ın mutfak dolaplarına örümcek ve yılanları yerleştirmiş, Meryem Ana heykelciğinin kafasını, yumruğunu sıkmış olan Connie Gulliver’in avucuna koymuş ve Harry Lyon’u üç defa intihar durumunda iskemleye oturtarak onu yarı çıldırtmıştı.</p>

  <p class="calibre1">Harry Lyon’un o müthiş hayret ve dehşetini hatırlayınca kıkır kıkır güldü.</p>

  <p class="calibre1">Aptal aynasız! Büyük kahraman. Dehşetinden az kalsın altına işeyecekti!</p>

  <p class="calibre1">Yine kıkır kıkır güldü. Gülme isteği artarken yüzükoyun dönüp yüzünü yastığına gömdü.</p>

  <p class="calibre1">Az kalsın altına kaçırıyordu. Ne de kahraman ya!</p>

  <p class="calibre1">Çok geçmeden kendine acımaktan vazgeçti. Keyfi yerine gelir gibi olmuştu.</p>

  <p class="calibre1">Ama hâlâ bitkindi ve uykuya ihtiyacı vardı. Ancak karnı da acıkmıştı. Gücünü kullanırken müthiş kalori yakmış ve bir iki kilo vermişti. Açlığın neden olduğu rahatsızlığı geçirmedikçe uyuyamayacaktı.</p>

  <p class="calibre1">Kırmızı ipek robdöşambrını giyip aşağıya, mutfağa indi. Kilerden bir paket Mallomars çörekle bir paket Preos bisküvi ve büyük bir poşet dolusu soğan tadlı kızarmış patates aldı. Buzdolabından da iki şişe YooHoo gazozu. Bunlardan biri çikolatalı, diğeri de vanilyalıydı. Bryan elinde yiyeceklerle oturma odasından geçerek dışarı, Meksika fayansı döşeli verandaya çıktı. Verandanın bir yanının üzerinde ikinci kattaki büyük yatak odasının balkonu vardı. Karanlık Pasifik’i görebilmek için parmaklığın yakınındaki bir şezlonga oturdu.</p>

  <p class="calibre1">Saatler tıkırdayarak geçer ve salı yerini çarşambaya bırakırken, denizden esen rüzgâr soğuklaştı. Drackman Nine olsaydı ona zatürree olacağını söyleyerek dırdır ederdi. Oysa Bryan hava biraz soğuduğu zaman metabolizmasını az bir çabayla ayarlıyor ve vücut ısısını yükseltiyordu.</p>

  <p class="calibre1">Paketteki bütün Mallomars’ı bitirip üzerine vanilyalı YooHoo’yu içti.</p>

  <p class="calibre1">Her istediğini yiyebiliyordu.</p>

  <p class="calibre1">İstediği her şeyi yapabiliyordu.</p>

  <p class="calibre1">Aslında ‘Olmak’ insanın yalnız kalmasına yol açan bir işlemdi. Ona hayran havarileri ve Kutsal Anası olmadan buna çabalamak haksızlık gibi gözüküyordu. Ama galiba böylesi daha iyiydi. İsa merhamet ve iyileştirmeyle ilgilenmişti. Bryan ise bir gazap ve temizleme tanrısı olacaktı. Bu nedenle onun yalnız başına ‘Olması’ daha uygundu. Böylece bir annenin sevgisi onu yumuşatmayacak, merhamet ve endişe telkinleri engellemeyecekti.</p>

  <p class="calibre1">İşte bu adam sokaktan sokağa sapmış, sonra da bir geçide girmişti. Peşinden koku bulutlarını sürüklüyordu. Çok kokulu bir adamdı o. Ağaçtan düşen ve içinde sürüyle şeyin kıvıl kıvıl oynadığı çürük portakallardan daha pis kokuyordu. Üç gün önce ölmüş bir fareden de pisti kokusu. Her şeyden pisti. Hem de öylesine pisti kî, onun kokusunu fazla alırsan aksırabilirdin.</p>

  <p class="calibre1">Woofer adamı birkaç adım geriden izledi. Meraklanmıştı ama aradaki uzaklığı da koruyordu. Seniöldürecekşeyin hafif kokusunu alıyordu zaman zaman. Diğer bütün kokulara karışıyordu.</p>

  <p class="calibre1">İnsanların yemek pişirdikleri bir yerin arkasında durdular Güzel kokular geliyordu oradan. Hatta bunlar pis kokulu adamınkinden hemen hemen daha güçlüydü. Seni acıktıran kokulardı. Çok koku. Bol koku. Et, tavuk, havuç, peynir. Peynir iyi bir şeydi. Dişine yapışıyordu ama yine de lezzetliydi. Sokakta bulduğun eski çikletten daha iyiydi. Çiklet de dişine yapışıyordu ama hiç lezzetli değildi. İşe yaramıyordu. Ekmek, bezelye, şeker, vanilya, çikolata ve çenenin sızlamasına, ağzının sulanmasına neden olan daha bir sürü koku.</p>

  <p class="calibre1">Woofer bazen böyle yemek yerlerine gelir, kuyruğunu sallayarak inlerdi. Kimi zaman ona iyi bir şeyler verirlerdi. Ama çoğu kez onu kovar, arkasından bir şeyler atar, bağırıp ayaklarını yere vururlardı. İnsanlar pek çok konuda garip davranıyorlardı. Bunlardan biri de yemek konusuydu. Yiyeceklerini saklıyor, sana onlardan vermeyi hiç istemiyorlardı. Ama sonra bu yiyeceklerin bazılarını tenekelere atıyorlardı. Yiyecekler de orada kokuyor ve yediğin zaman seni hasta ediyordu. Tenekeleri, yiyecekleri seni hasta edecek duruma gelmeden önce kapmak için devirdiğindeyse koşarak geliyor, bağırıp çağırıyorlardı. Sanki kedi ya da öyle bir şeymişsin gibi seni kovalıyorlardı.</p>

  <p class="calibre1">Woofer eğlenmek için kovalanmaya gelecek biri değildi. Kediler eğlenmek için kovalanabilirlerdi. Woofer bir kedi değildi. Bir köpekti o. Bu o kadar da belliydi ki.</p>

  <p class="calibre1">İnsanlar çok tuhaf davranabiliyorlardı.</p>

  <p class="calibre1">O pis kokulu adam şimdi bir kapıya vuruyordu. Tekrar tekrar. Sonra kapıyı beyazlar giymiş şişman bir adam açtı. Etrafı köpeği acıktıran kokularla dolu bulutlar sarmıştı.</p>

  <p class="calibre1">Beyazlı şişman adam, «Sevgili Tanrım,» dedi. «Her zamankinden berbat haldesin, Sammy.»</p>

  <p class="calibre1">Pis kokulu adam elindeki şişeyi uzattı. «Sadece bana biraz kahve ver. Aslında seni rahatsız etmek istemiyorum. Bu yüzden utanıyorum. Ama biraz kahveye ihtiyacım var.»</p>

  <p class="calibre1">«Yıllar önce buna ilk başladığın günleri hatırlıyorum...»</p>

  <p class="calibre1">«Ayılmak için biraz kahve içmeliyim.»</p>

  <p class="calibre1">«Newport Beach’deki o küçük reklam ajansında çalışıyordun...»</p>

  <p class="calibre1">«Çabucak ayılmam gerekiyor.»</p>

  <p class="calibre1">«Sonra yükseldin ve Los Angeles’e gittin. Her zaman çok güzel giyinirdin. Giysilerin en iyilerini seçerdin.»</p>

  <p class="calibre1">«Ayılmazsam öleceğim.»</p>

  <p class="calibre1">Şişman adam, «İşte bu doğru,» dedi.</p>

  <p class="calibre1">«Sadece bir termos dolusu kahve, Kenny. Lütfen.»</p>

  <p class="calibre1">«Yalnız kahveyle ayılamazsın. Bir kesekâğıdına senin için yiyecek koyacağım. Onları yiyeceğine söz ver.»</p>

  <p class="calibre1">«Evet, tabii, tabii yerim. Ve kahve, lütfen.»</p>

  <p class="calibre1">«Sen şimdi yana çekil, kapıdan uzaklaş. Patronun seni görmesini, sana bir şeyler verdiğimi anlamasını istemiyorum.»</p>

  <p class="calibre1">«Olur, Kenny, olur, sağol. Bu yaptığını takdir ediyorum. Gerçekten. Çünkü ayılmam gerekiyor.»</p>

  <p class="calibre1">Şişman adam ayyaşın arkasına, yana doğru baktı. «Artık bir köpeğin de mi var, Sammy?»</p>

  <p class="calibre1">Pis kokulu adam dönüp bakınca şaşırdı.</p>

  <p class="calibre1">Belki de Woofer’a bir tekme atacaktı. Ama şişman adam ondan farklıydı. İyi bir insandı o. Yenilecek pek çok güzel şeyin kokusunu alan biri iyi olurdu tabii.</p>

  <p class="calibre1">Şişman adam kapıdan öne doğru eğildi. Yiyecekyerinin ışıkları arkasında kaldı. Senibesleyecekinsan sesiyle, «Hey, kuçu kuçu,» dedi. «Nasılsın bakalım?»</p>

  <p class="calibre1">İnsanların çıkardıkları seslerdi bunlar. Woofer aslında konuşmaların hiçbirini anlamıyordu. İnsanlar böyle sesler çıkarırlardı işte.</p>

  <p class="calibre1">Woofer kuyruğunu salladı. İnsanların bundan her zaman hoşlandıklarını biliyordu. Başını eğerek, insanların hep, «Ahhh,» diye bağırmalarına neden olan tavırlarını takındı.</p>

  <p class="calibre1">Şişman adam, «Ahhh, sen sokaklarda sürünecek bir köpek değilsin,» dedi. «Senin gibi iyi bir köpeği bırakan insanlar nasıl yaratıklar? Aç mısın? Aç olduğundan eminim. Ben bu işi hallederim, kuçu kuçu.»</p>

  <p class="calibre1">İnsanların onu çağırdıkları adlardan biri de «kuçu kuçu»ydu. Woofer yavruyken kendisini çok seven küçük bir kızın onu «Prens,» diye çağırdığını hatırlıyordu. Ama uzun zaman önceydi. O kadınla oğlu artık ona Woofer adını takmışlardı. Ama daha çok bu kuçu kuçu adını duyuyordu.</p>

  <p class="calibre1">Şişman adamdan hoşlandığını belirtmek için kuyruğunu daha hızlı sallayarak inledi. Ayrıca zararsız olduğunu göstermek için şöyle bir titredi. İyi bir köpek, çok iyi bir köpek olduğunu anlatmak için. İnsanlar böyle şeylerden hoşlanırlardı.</p>

  <p class="calibre1">Şişman adam kokulu sarhoşa bir şeyler söyledi. Sonra yemekyeri ne girip gözden kayboldu. Kapıyı da kapatmıştı.</p>

  <p class="calibre1">Pis kokulu adam, «Ayılmalıyım,» diye kendi kendine konuştu.</p>

  <p class="calibre1">Beklemek zordu. Hele ağaca tırmanmış bir kediyi beklemek daha da zordu. İnsanların size yiyecek verecekmiş gibi gözüktükleri anla verdikleri zaman arasındaki süre hep çok uzundu. Bu arada bir kediyi kovalayabileceğini düşünüyordun. Bir arabayı kovalayabileceğini, bölgendeki bütün köpeklerin kokusunu alabileceğini. Başın dönünceye kadar kendi kuyruğunu kovalayabileceğini, hasta edici yiyeceklerle dolu sürüyle tenekeyi devirebileceğini. Hatta bir süre uyuyabileceğini. Bütün bunları yaptıktan sonra yiyebileceğin bir şeylerle dönmeleri için yine de beklemen gerekiyordu.</p>

  <p class="calibre1">Kokulu adam, «Gördüğüm şeyleri herkesin öğrenmesi gerekiyor,» dedi.</p>

  <p class="calibre1">Woofer adama sokulmadı. Hâlâ kuyruğunu sallıyor ve yemekyerin den gelen bütün o kokuları duymamaya çalışıyordu. Çünkü onlar beklemeyi daha da zorlaştırıyorlardı. Ama o kokular etrafını sarıp duruyordu. İçine çekmemek elinde değildi ki.</p>

  <p class="calibre1">Pis kokulu adam mırıldandı. «Fareadam gerçek! Gerçek o!»</p>

  <p class="calibre1">Sonunda şişman adam elinde o acayip şişe ve ayyaş için hazırladığı kesekâğıdıyla döndü. Bir de elinde yemek artıklarıyla tepeleme doldurulmuş bir tabak vardı.</p>

  <p class="calibre1">Woofer kuyruğunu sallayarak titredi. Artıkların kendisi için olduğunu sanıyordu ama fazla cüretli davranmak da istemiyordu. Yiyecekler onun değilse, şişman adam ona tekme atabilirdi. Woofer bu yüzden bekledi. Ama şişman adamın onu unutmaması için inliyordu. Sonra şişman adam tabağı yere koydu. Bu, artıkların onun olduğunu gösteriyordu. Bu iyiydi işte. Çok iyiydi. Her şeyin en iyisiydi.</p>

  <p class="calibre1">Woofer tabağa usulca yaklaştı. Parçalardan birini kaptı. Jambon, sığır, yemek suyuna batırılmış ekmek parçaları. Evet evet evet evet evet evet evet.</p>

  <p class="calibre1">Şişman adam çömeldi. Woofer’ı okşamak, kulaklarının arkasını kaşımak istiyordu. Köpek buna izin verdi ama kaygılıydı. Bazı insanlar seni yiyecekle kandırıyorlar, yemekleri uzatıyor, hatta veriyorlardı. Okşamak istiyormuş gibi davranıyor, ondan sonra da burnuna vuruyor ya da tekmeyi yapıştırıyorlardı. Ya da daha kötü şeyler yapıyorlardı.</p>

  <p class="calibre1">Woofer vaktiyle karşılaştığı bir grup çocuğu hatırlıyordu. Neşeli, mutlu çocuklardı. Gülüyorlardı. Et parçaları getirmiş, kendi elleriyle Woofer'a yedirmişlerdi. İyi çocuklara benziyorlardı. Köpeği okşamış, kulaklarının arkasını kaşımışlardı. Woofer onları koklamıştı. Burnuna kötü bir koku da gelmemişti. Çocukların ellerini yalamıştı onun üzerine. Bu mutlu çocuklar yaz güneşi, kum ve deniz tuzu gibi kokuyorlardı. Woofer arka ayaklarının üzerine kalkarak susta durmuş, kendi kuyruğunu kovalamış, kendi ayaklarına takılarak yuvarlanmıştı. Bütün bunları çocukları güldürmek için yapmıştı. Gerçekten de gülmüşlerdi. Woofer’la güreşmişlerdi. Köpek arkaüstü bile yatmış, karnını açarak karnını ovuşturmalarına izin vermişti. İyi çocuklar onlar, diye düşünmüştü. Belki içlerinden biri beni alıp evine götürür. Bana her gün yiyecek verir. Sonra çocuklar onu ensesinden tutmuşlardı. İçlerinden birinin elinde ucu alevli küçücük bir çubuk vardı. Woofer’ın tüylerini yakmaya çalışmışlardı. Köpek bağırmış, iniemiş, çırpınarak ellerinden kurtulmaya uğraşmıştı. Alevli çubuk sönünce bir tane daha yakmışlardı. Tabii Woo fer onları ısırabilirdi ama kötü olurdu. İyi bir köpekti o. İyi. Woofer’in burnuna yanık tüy kokusu gelmişse de postu alev almamıştı. Çocuklar alevli bir çubuk daha yakmak zorunda kalmışlardı. Woofer da o sırada kaçmıştı. Onların erişemeyeceği bir yere kadar koşmuş, Sonra da arkasına bakmıştı. Çocuklar gülüyorlardı. Güneş, kum ve deniz kokuyorlardı. Mutlu çocuklar. Woofer’i işaret ediyor ve gülmekten katılıyorlardı.</p>

  <p class="calibre1">İnsanların çoğu iyiydi. Ama diğerleri hiç de iyi değillerdi. Woofer bazen iyi olmayanların kokusunu hemen alıyordu. Onlar... soğuk şeyler gibi kokuyorlardı... Buz gibi... kışın soğuyan madenler gibi... Deniz kurşuniye dönüştüğü, güneş kaybolduğu ve kimse kumsala gelmediği günlerdeki gibi... Ama bazen de kötülerin kokusu iyilerinkine benziyordu. İnsanlar dünyanın en ilginç yaratıklarıydı. Ayrıca en korkutucu olanları da.</p>

  <p class="calibre1">Şimdi yemekyerinin arkasında duran şişman adam iyilerdendi. Woofer’in burnuna vurmadı, onu tekmelemedi de. Sadece iyi yiyecekler verdi. Evet evet evet evet. Woofer ellerini yaladığı zaman güzel güzel güldü.</p>

  <p class="calibre1">Sonunda şişman adam artık yiyecek kalmadığını açıkladı. Woofer art ayaklarının üzerinde yükselerek susta durdu, inledi, sızıldandı, yuvarlanıp karnını gösterdi. Doğrulup oturdu ve yalvardı. Bir daire üzerinde dönerek dans etti. Başını yana eğerek kuyruğunu salladı salladı salladı salladı. Kulaklarını kaldırıp indirdi. Başını eğerek yiyecek sağlayabilecek bütün küçük oyunlarını gösterdi. Ama şişman adamdan daha fazla yiyecek kopartmak imkânsızdı. Adam içeri girip kapıyı kapattı.</p>

  <p class="calibre1">Eh, Woosfer’in karnı da dolmuştu zaten. Daha fazla yiyeceğe ihtiyacı yoktu.</p>

  <p class="calibre1">Ama tabii bu, daha fazla yiyecek istemeyeceğin anlamına gelmezdi.</p>

  <p class="calibre1">Woofer da onun için bekleyecekti. Kapının önünde hem de.</p>

  <p class="calibre1">Şişman adam iyi bir insandı. Tekrar gelecekti. Seni nasıl unuturdu? Küçük dansını, salladığın kuyruğunu ve yalvarış dolu iniltini?</p>

  <p class="calibre1">Bekle.</p>

  <p class="calibre1">Bekle.</p>

  <p class="calibre1">Bekle. Bekle.</p>

  <p class="calibre1">Woofer yemek veren şişman adama rastladığı sırada ilginç bir şey yaptığını hatırlar gibi oldu. Ama neydi bu?</p>

  <p class="calibre1">Çok ilginçti...</p>

  <p class="calibre1">Sonra pis kokulu adamı hatırladı.</p>

  <p class="calibre1">O acayip, pis kokulu adam geçidin ta dibindeydi. Köşede, iki ağaç çığın arasına yere oturmuş, sırtını yemek yerinin duvarına dayamıştı. Kesekâğıdından aldığı şeyleri yiyor ve o büyük şişeden bir sıvıyı içiyordu. Woofer’in burnuna kahve kokusu geldi. Yiyecek kokusu da.</p>

  <p class="calibre1">Yiyecek.</p>

  <p class="calibre1">Köpek pis kokulu adama doğru koştu. Belki bir şeyler daha yiyebilirdi. Ama sonra birdenbire durakladı, çünkü burnuna o kötü şeyin kokusu gelmişti. Pis kokulu adamın üzerine sinmişti bu koku. Gece havasında da vardı. Yine çok güçlenmişti. Soğuk ve korkunçtu. Rüzgâr taşıyordu bu kokuyu.</p>

  <p class="calibre1">Seniöldürecekşey yine dışarı çıkmıştı.</p>

  <p class="calibre1">kuyruğunu sallamayı bırakmış olan Woofer, pis kokulu adama yaklaşmadan döndü. Gece sokaklarında hızla ilerlemeye başladı. Binlerce kokunun arasında o bir tekini izliyor, karanın kaybolduğu, geride sadece kum ve suyun kaldığı yere doğru gidiyordu. Homurdanan soğuk, karanlık, zifiri karanlık denize doğru.</p>

  <p class="calibre1">James Ordegard’ın komşuları da, Ricky Estefan’ınkiler gibi yan evdeki gürültüyle ilgilenmediler. Silah sesleri ve camların kırılmasına karşı bir tepki göstermediler. Harry ön kapıyı açıp sokağın aşağısına yukarısına baktığı zaman gece çok sakindi. Uzaklardan siren sesi de gelmiyordu.</p>

  <p class="calibre1">Sanki Harry’le Connie, Tiktakla sadece ikisinin gördüğü bir düşte karşılaşmışlardı. Ama ellerinde bu karşılaşmanın gerçek olduğunu gösteren pek çok kanıt vardı: tabancaların boş şarjörleri, büyük yatak odasının balkonuna saçılmış cam kırıkları, kesikler, sıyrıklar ve sonradan çürüyecek olan sızlayan yerler.</p>

  <p class="calibre1">Harry’nin ilk düşüncesi serseri geri gelmeden oradan gitmek oldu. Connie’ninki de. Ama ikisi de Tiktakın onları başka bir yerde yine aynı kolaylıkla bulabileceğinin farkındaydılar. Serseriyle karşılaşmalarından sonra olanlar konusunda mümkün olduğu kadar bir şeyler öğrenmeleri gerekiyordu.</p>

  <p class="calibre1">Tekrar James Ordegard’ın yatak odasına gittiler. Harry, Goya’nın tablosundaki gulyabaninin kötü bakışları altında bir kanıt daha aradı: kan.</p>

  <p class="calibre1">Connie, Tiktakı en aşağı üç defa vurmuştu. Belki de dört defa. Üstelik de çok yakından. Serserinin yüzünün bir kısmı uçmuş, boğazında da büyük bir yara açılmıştı. Serseri, Connie’yi camlı kapıdan balkona attıktan sonra Harry de sırtına iki kurşun sıkmıştı.</p>

  <p class="calibre1">Etrafa kanların fışkırmış olması gerekirdi. Mezunlar partisinde biraların fışkırdığı gibi bol bol. Ama duvarlarda da, halılarda da bir damla bile kan yoktu.</p>

  <p class="calibre1">Connie, «Ee?» diye sordu. Elinde su dolu bir bardak vardı. Aspirinler boğazına yapışmıştı. Hâlâ onları yutmaya çalışıyordu. Ya da hapları yutmuştu ama boğazına başka bir şey takılmıştı... örneğin, korku gibi bir şey. Oysa Connie çoğu zaman bu duyguyu yenmesini bilirdi. «Bir şey bulabildin mi?»</p>

  <p class="calibre1">«Hiç kan yok. Sadece bu... toprak sanırım.»</p>

  <p class="calibre1">Harry’nin parmaklarının arasında ufaladığı şey gerçekten toprağa benziyordu. Halının ve yatak örtüsünün üzerine toprak parçaları saçılmıştı.</p>

  <p class="calibre1">Harry odada ikibüklüm olmuş dolaşıyor, daha iri toprak parçaları bulunca durup onları tek parmağıyla itiyordu.</p>

  <p class="calibre1">Connie, «Bu gece çok çabuk geçiyor,» dedi.</p>

  <p class="calibre1">«Bana zamanı söyleme.»</p>

  <p class="calibre1">Ama genç kadın yine de söyledi. «On ikiyi beş geçiyor. Sihirli saat.»</p>

  <p class="calibre1">«O kesin.» Harry odada dolaşmayı sürdürdü. Bir toprak parçasının içinde bir solucan buldu. Hâlâ nemliydi, üzeri parlıyordu ama ölmüştü.</p>

  <p class="calibre1">Çürümeye başlamış bir bitki yumağını usulca ayırdı. Kauçuk ağacının yapraklarına benziyordu. Yapraklar Ortadoğu’ya özgü bir hamur tatlısının tabakaları gibi kat kat ayrıldılar. En ortada zümrüt gibi gözlü bacakları katılmış ölü bir böcek yatıyordu.</p>

  <p class="calibre1">Harry komodinlerden birinin yakınında hafifçe çarpılmış bir kurşun buldu. Connie’nin Tiktaka sıktığı kurşunlardan biriydi, üzerine ıslak toprak parçaları yapışmıştı. Harry onu alıp baş ve işaret parmaklarının arasında düşünceli düşünceli yuvarladı.</p>

  <p class="calibre1">Connie onun ne bulduğunu anlamak için yanına geldi. «Sence bu ne anlama geliyor?»</p>

  <p class="calibre1">«Kesin olarak bilmiyorum... ama belki de...»</p>

  <p class="calibre1">«Ne?»</p>

  <p class="calibre1">Harry durakladı, dönüp halıyla yatak örtüsünün üzerindeki toprak parçalarına baktı. Bazı halk efsanelerini anımsamıştı. Bir tür peri masalları sayılırlardı, ama onlarda Hans Christian Andersen’in masallarında kinden daha da belirgin dini bir hava vardı. Yanılmıyorsa Musevi kökenliydiler bunlar. Gizli sırlarla ilgili söylencelerdi.</p>

  <p class="calibre1">Harry, «Bütün bu toprak ve döküntüleri toplar da, biraraya getirip iyice sıkıştırırsan, elde edeceğin parça Tiktakın boynundaki yara ve yüzünün yanındaki deliği tam tamına doldurmaya yeter mi?» dedi.</p>

  <p class="calibre1">Connie kaşlarını çattı. «Belki. Yani... ne demek istiyorsun?»</p>

  <p class="calibre1">Harry ayağa kalkarak kurşunu cebine attı. Genç kadına Ricky Este fan’ın oturma odasında buldukları ve izah edemedikleri o toprak yığınını hatırlatmasına gerek olmadığını biliyordu. O yığından çıkan ayrıntılı el ve palto yenini de.</p>

  <p class="calibre1">Connie’ye, «Henüz ne demek istediğimi ben de bilmiyorum,» diye cevap verdi. «Bu konuyu biraz daha düşünmem gerekiyor.»</p>

  <p class="calibre1">İki ortak Ordegard'ın evinde ilerlerken ışıkları tek tek söndürdüler. Geride bıraktıkları karanlık canlı gibiydi.</p>

  <p class="calibre1">Dışarda, gece yarısından sonraki bu dünyada okyanustan esen rüzgâr karayı yıkıyor ama temizleyemiyordu. Pasifik’ten esen rüzgâr Harry’e hep serin ve tertemizmiş gibi gelirdi. Ama artık öyle düşünmüyordu. Doğa güçlerinin, yaşamın kargaşasını devamlı düzene soktuğu konusundaki inancını kaybetmişti. Bu gece serin meltem aklına temiz olmayan şeyleri getiriyordu: granit mezar taşları, soğuk toprağın sonsuza dek sarıldığı etsiz kemikler, ölü etlerle beslenen böceklerin parlak kabukları...</p>

  <p class="calibre1">Harry hırpalanmış, yorulmuştu. Belki de şimdi böyle, eskisinden farklı olarak karanlık ve uğursuz şeyler düşünmesinin nedeni buydu. Sebep ne olursa olsun Connie’nin dediğine gelmeye başlıyordu. Doğal olan düzen değil kargaşaydı. Ona karşı konulamazdı. Sadece ona uymaya çalışabilirdin. Bir sörfçünün ölümüne neden olabilecek dev bir dalgayla ilerlemesi gibi.</p>

  <p class="calibre1">Sokak kapısıyla Harry’nin Honda’yı bıraktığı bahçe yolu arasındaki çim alanda bir toprak yığını vardı. Az kalsın ona çarpıyorlardı. Orası yeni kazılmış gibiydi. İçeri girerken orada böyle bir toprak yığını olmadığını anımsıyorlardı.</p>

  <p class="calibre1">Connie arabanın torpido gözünden bir elfeneri alıp döndü. Harry’nin yığını daha iyi inceleyebilmesi için ışığı o tarafa tuttu. Harry önce yığının çevresinde dolaştı. Dikkatle bakıyordu. Ama topraktan yapılmış bir el ya da başka insan organı göremedi. O şekil tümüyle parçalanmıştı bu kez.</p>

  <p class="calibre1">Elleriyle toprakları eşelerken Cordegard’ın yatak odasında gördüğüne benzeyen kurumuş ve çürümüş yapraklardan oluşan yumaklar buldu. Otlar, taşlar, ölü solucanlar. Çürüyen bir sigar kutusunun ıslak parçaları. Kırılmış kök ve dallar. Küçük bir papağanın incecik kemikleri ve kalsiyumdan oluşan zarif bir dantele benzeyen katlanmış kanadı. Harry ne bulmayı umduğunu bilmiyordu. Belki de Ricky’nin evinde gördüğü el gibi en ince ayrıntıları bile unutulmamış çamurdan bir kalp. Bu kalp hâlâ garip ve kötü bir canlılıkla çarpacaktı.</p>

  <p class="calibre1">İki ortak arabaya bindikten sonra Harry radyatörü çalıştırdı. İliklerine kadar üşüyordu. Isınmayı beklerken karanlık çim alandaki kara toprak yığınına bakarak Connie’ye folklor ve efsanelerin o kinci canavarından söz etti. Golem’den. Genç kadın onu hiçbir şey söylemeden dinledi. Bu şaşırtıcı olasılığı fazla kuşkuyla karşılamadı. Oysa o gece daha önce Harry çıldırmış gibi psişik yetenek ve başkalarını ele geçirmek konusunda iblisçe gücü olan bir sosyopattan söz ettiğinde ona pek inanmamıştı.</p>

  <p class="calibre1">Genç kadın ortağının konuşması sona erdiği zaman, «Demek o bir Golem yaratıyor,» dedi. «Ve insanları öldürmek için onu kullanıyor. Kendisi o sırada başka bir yerde güvende oluyor.»</p>

  <p class="calibre1">«Belki.»</p>

  <p class="calibre1">«Topraktan bir Golem yapıyor...»</p>

  <p class="calibre1">«Ya da kum veya kuru çalılardan. Ya da belki de hemen her şeyden.»</p>

  <p class="calibre1">«Golem'i kafa gücüyle yaratıyor.»</p>

  <p class="calibre1">Harry sesini çıkarmadı.</p>

  <p class="calibre1">Connife, «Kafa gücüyle mi?» diye sordu. «Ya da halk hikâyelerindeki gibi sihirle mi?»</p>

  <p class="calibre1">«Tanrım, bilmiyorum. Bütün bunlar çok çılgınca.»</p>

  <p class="calibre1">«Ayrıca katilin insanları ele geçirebildiğini ve onları kuklalar gibi kullandığını da düşünüyorsun.»</p>

  <p class="calibre1">«Belki de bu doğru değil. Şu ana kadar bunu gösterecek bir kanıt bulmadık.»</p>

  <p class="calibre1">«Ya Ordegard?»</p>

  <p class="calibre1">«Ben Ordegard’la Tiktak arasında bir bağ olduğunu sanmıyorum.»</p>

  <p class="calibre1">«Ya? Ama sen morga bu nedenle...»</p>

  <p class="calibre1">«Orası öyle, ama artık böyle düşünmüyorum. Ordegard sadece sıradan bir deliydi. Dün öğleden sonra tavanarasında onu öldürdüğüm zaman olay da sona erdi.»</p>

  <p class="calibre1">«Ama Tiktak buraya, Ordegard'ın...»</p>

  <p class="calibre1">«Çünkü biz buradaydık. Tiktak nasılsa bizi kolaylıkla bulacağını biliyor. O buraya, James Ordegard’la bir ilgisi olduğu için değil, bizim yüzümüzden geldi.»</p>

  <p class="calibre1">Paneldeki deliklerden basınçlı sıcak hava fışkırdı. Sıcaklık Harry’nin etrafını sardı ama midesinde oluştuğunu düşündüğü buz kalıbını eritemedi.</p>

  <p class="calibre1">«Birkaç saat arayla iki psikoyla karşılaştık,» diye mırıldandı. «Önce Ordegard, sonra da bu adam. Bizim tim için kötü bir gündü bu, işte o kadar.»</p>

  <p class="calibre1">Connie başını salladı. «Rekorlar kitabına geçecek bir şey. Şimdi... Tiktakın Ordegard’la ilgisi yoksa, sana kızmasının nedeni o deliyi vurman değilse, o halde niçin kancayı sana taktı? Neden ölmeni istiyor?»</p>

  <p class="calibre1">«Bilmiyorum...»</p>

  <p class="calibre1">«Apartmanında, etrafı yakmadan önce sana, ‘Beni vurup her şeyin sona erdiğini düşünemezsin,’ dedi değil mi? Yani böyle bir şey söyle di.»</p>

  <p class="calibre1">«Evet. Bir sürü laf arasında buna benzer bir şey de söyledi.» Harry, Golemserserinin gökgürültüsü gibi bir sesle ona haykırırken başka neler söylediğini hatırlamaya çalıştı. «Şimdi düşünüyorum da... Orde gard’ın adını hiç söylemedi. Sadece ben öyle düşündüm... Evet. Ordegard yanlış ipucu.»</p>

  <p class="calibre1">Harry genç kadının, «Peki, doğru izi nasıl bulacağız?» diye sormasından korkuyordu. «Gerçek izi? Bizi Tiktaka götürecek olanı?» Ama Connie onun hiçbir şey bilemediğini anlamış olmalıydı ki, üstüne gitmedi.</p>

  <p class="calibre1">«Arabanın içi fazla sıcak oldu,» dedi.</p>

  <p class="calibre1">Harry radyatörün ısı kontrol düğmesini biraz çevirdi. Ama hâlâ ilikleri bile buz gibiydi.</p>

  <p class="calibre1">Panelin ışıklarında ellerinin toz toprak içinde olduğunu farketti. Ölmeden gömülen, sonra taze mezardan çıkmak için toprakları çaresizce kazan bir adamın elleri gibiydi.</p>

  <p class="calibre1">Honda’yı bahçe yolundan geri geri çıkardı. Laguna’nın dik tepelerinden ağır ağır indiler. Ailelerin oturdukları bu semtlerin sokakları gecenin bu saatinde hemen hemen bomboştu. Evlerin çoğu da karanlıktı. Kimbilir belki de modern bir hayalet kentin yokuşlarından iniyorlardı. Bütün semt halkı, yelkenli Mary Celeste gemisinin mürettebatı gibi ortadan kaybolmuştu belki de. Karanlık evlerde yataklar boştu. Terkedilmiş oturma odalarında televizyon ekranları pırıldıyordu. Kimsenin bir şeyler yemek için kalmadığı sessiz mutfaklarda gece yarısı atıştırması için tabakalara yiyecekler konmuştu.</p>

  <p class="calibre1">Harry paneldeki saate bir göz attı: 12.18.</p>

  <p class="calibre1">Şafağa altı saatten biraz daha uzun bir süre kalmıştı.</p>

  <p class="calibre1">«O kadar yorgunum ki,» dedi. «Doğru dürüst düşünemiyorum. Kahretsin, düşünmem gerekiyor!»</p>

  <p class="calibre1">«Gel gidip kahve içebileceğimiz bir yer bulalım. Biraz bir şeyler yiyelim. Eski gücümüzü kazanalım.»</p>

  <p class="calibre1">«Evet, iyi olur. Nereye gideceğiz?»</p>

  <p class="calibre1">«Yeşil Eve. Pasifik Kıyı Karayolunun üzerinde. Bu saatte açık olan birkaç yerden biri.»</p>

  <p class="calibre1">«Yeşil Ev. Evet, orayı biliyorum.»</p>

  <p class="calibre1">Bir yokuştan daha inerlerken hiç konuşmadılar. Sonra Connie, «Ordegard’ın evinin en garibime giden tarafı nedir biliyor musun?» diye sordu.</p>

  <p class="calibre1">«Ne?»</p>

  <p class="calibre1">«Orası bana kendi dairemi hatırlattı.»</p>

  <p class="calibre1">«Sahi mi? Nasıl?»</p>

  <p class="calibre1">«Bana ağız yapma, Harry. İki yeri de bu gece gördün.»</p>

  <p class="calibre1">O da aradaki bazı benzerlikleri farketmiş, ama bunu düşünmek istememişti. «Adamın eşyası senden fazlaydı.»</p>

  <p class="calibre1">«Aman aman fazla değildir. Evde süs eşyası, o 'dekoratif’ dedikleri şeyler ve aile fotoğrafları yoktu. Ordegard'ın evinde bir tek resim vardı. Benimkinde de öyle.»</p>

  <p class="calibre1">«Ama arada büyük bir fark var. Çok büyük bir fark. Sendeki paraşütle atlayan bir adamın çektiği resim. O parlak renkli postere baktığın zaman kendini özgür hissediyor, canlanıyorsun. Bir insanın vücudunun çeşitli yerlerini dişleyen gulyabaniye hiç benzemiyor.»</p>

  <p class="calibre1">«Bundan pek de emin değilim. Ordegard’ın yatak odasındaki tablo ölümle ilgili. İnsanların kaderiyle. Belki benim posterim de ölümle ilgili. Aşağıya doğru düşmek, düşmek ve paraşütünü hiç açamamakla.»</p>

  <p class="calibre1">Harry bakışlarını sokaktan ayırarak genç kadına bir göz attı. Connie ona bakmıyordu, başını arkaya atmış, gözlerini kapatmıştı.</p>

  <p class="calibre1">«Ben kendimi öldürmeyi ne kadar istiyorsam, sen de o kadar istiyorsun,» dedi Harry.</p>

  <p class="calibre1">«Nereden biliyorsun?»</p>

  <p class="calibre1">«Biliyorum işte.»</p>

  <p class="calibre1">«Haydi oradan!»</p>

  <p class="calibre1">Harry arabayı Pasifik Kıyı Karayolundaki kırmızı ışıkta durdurdu ve tekrar ona baktı. «Connie...»</p>

  <p class="calibre1">«Ben her zaman özgürlüğü kovaladım. Nihai özgürlük nedir?»</p>

  <p class="calibre1">«Buna bana sen söyle.»</p>

  <p class="calibre1">«Nihai özgürlük ölümdür.»</p>

  <p class="calibre1">«Bana Freud’ca ağızlar yapma, Gulliver. Her zaman en hoşuma giden yanın kimseyi analize kalkışmaman.»</p>

  <p class="calibre1">Genç kadın gülümsedi. Aynı sözleri Ordegard’ı vurduktan sonra hamburger lokantasında ortağına söylediğini hatırladığı belliydi. Harry o zaman Connie’nin aslında göründüğü kadar sert olup olmadığını düşünmüştü.</p>

  <p class="calibre1">Connie gözlerini açarak trafik ışıklarına baktı. «Yeşil...»</p>

  <p class="calibre1">«Gitmeye hazır değilim.»</p>

  <p class="calibre1">Connie ona baktı.</p>

  <p class="calibre1">Harry, «Önce şunu öğrenmek istiyorum,» diye başladı. «Benimle alay mı ediyorsun, yoksa Ordegard gibi deliyle ortak bir yanın olduğuna gerçekten inanıyor musun?»</p>

  <p class="calibre1">«Durmadan söylediğim o saçmasapan sözler... Yani kargaşayı sevmen, ona sarılman gerektiği iddialarım. Belki şu çılgın dünyada yaşayabilmek için bunu yapmak zorundasın. Ama bu gece aklıma başka bîr şey geldi. Belki de ben kargaşa dalgalarının üzerinde sekerken, onların günün birinde beni öldüreceğini umuyordum.»</p>

  <p class="calibre1">«Umuyordun... öyle mi?»</p>

  <p class="calibre1">«Artık kargaşadan eskisi kadar hoşlanmadığımı sanıyorum.»</p>

  <p class="calibre1">«Tiktak sana bunun nasıl bir şey olduğunu öğrettiği için mi? Neden, onun seni kargaşaya doyurması mı?»</p>

  <p class="calibre1">«Bunun Tiktakla ilgisi yok... Daha önce, hemen işten sonra yaşamam için hiç bilmediğim bir nedenim olduğunu öğrendim. Dairen yanmadan ve her şey altüst olmadan önce.»</p>

  <p class="calibre1">Işık yine kırmızıya dönmüştü. İki araba kıyı yolunda ‘vışşş’ diye hızla yanlarından geçti. Genç kadın uzaklaşmalarını seyretti.</p>

  <p class="calibre1">Harry bir şey söylemedi. Söze karışırsa Connie’nin anlatmaya başladığı hikâyeyi bitirmekten vazgeçmesinden korkuyordu. Altı ay boyunca o buz gibi ketumluğu hiç değişmemişti. Ancak kendi apartmanında pek kısa bir an yumuşamış, hem özel hem de derin bir şeyi açıklamanın eşiğine gelmişti. Ama sonra tekrar o buz gibi halini almıştı. Ancak şimdi buzulun yüzeyinde çatlaklar belirmeye başlıyordu. Harry genç kadının dünyasına girmeyi öyle istiyordu ki, bu onun birilerine bağlanma ihtiyacını açıklıyordu. Connie’nin o ana dek özel yaşamını ne dereceye kadar sakladığını da. Harry gerekirse yaşamının bu son altı saatini trafik lambasının altında geçirmeye hazırdı. Sokak konusunda deneyimli olan polisin sert görünüşü altında özel bir kadının yaşadığına inanıyordu. Onun için Connie’nin o kadını daha iyi anlama olanağı vermesini bekleyebilirdi.</p>

  <p class="calibre1">Genç kadın, «Benim bir kızkardeşim varmış,» diye başladı. «Bunu son zamanlara kadar bilmiyordum. Öleli beş yıl olmuş. Ama bir kızı varmış. Eleanor. Ellie. Artık ben ölmek, kargaşa dalgalarının üzerinde sekmek istemiyorum. Yalnızca bana Ellie’yi görme fırsatının verilmesini diliyorum. Onu tanımalı, çocuğu sevip sevemeyeceğimi anlamalıyım. Bana Ellie’yi sevebilirmişim gibi geliyor. Belki de çocukken başıma gelenler içimdeki o sevme yeteneğini büsbütün yok etmedi. Belki nefret etmekten daha fazla bir şeyler başarabilirim. Bunu öğrenmek zorundayım. Öğrenmek için sabırsızlanıyorum.»</p>

  <p class="calibre1">Harry çok etkilenmişti. Eğer yanılmıyorsa, Connie ona karşı kendi sininki gibi sevgiye benzer bir duygu beslemiyordu. Ama durum yine de kötü sayılmazdı. Connie’nin bütün kuşkularına rağmen onda sevme yeteneği olduğunu, kalbinde yeğenine bir yer bulacağını biliyordu Harry. Eh, küçük kıza kalbinde yer açabileceğine göre... aynı şeyi onun için de yapamaz mıydı?</p>

  <p class="calibre1">Connie onunla göz göze gelince gülümsedi. «Tanrım, neler söylüyorum! Öğleden sonraki televizyon ‘talk show’larında her şeylerini itiraf etme meraklısı sinir hastalarına benziyorum.»</p>

  <p class="calibre1">«Hiç de değil. Ben... bütün bunları duymak istiyorum.»</p>

  <p class="calibre1">«Bir de bakacaksın, sana anneleri gibi giyinen erkeklerle seks yapmaktan hoşlandığımı anlatıyorum.»</p>

  <p class="calibre1">«Gerçekten hoşlanıyor musun?»</p>

  <p class="calibre1">Connie güldü. «Kim hoşlanmaz ki?»</p>

  <p class="calibre1">Harry onun, «Çocukken başıma gelenler...» sözleriyle neyi kastettiğini öğrenmek istiyor ama sormaya korkuyordu. O olay belki Connie nin özü değildi ama genç kadın hiç olmazsa öyle olduğuna inanıyordu. Ve bunu ancak kendi uygun bulduğu zaman açıklayacaktı. Zaten Harry’nin Connie’ye sormak istediği başka bin soru vardı. Hatta on bin soru. Sormaya başlarsa gerçekten de şafağa, Tiktak ve ölüme kadar bu dörtyol ağzında otururlardı.</p>

  <p class="calibre1">Trafik ışığı yine yeşile dönmüştü. Harry dörtyol ağzından sağa doğru döndü. İki blok kuzeye doğru çıktı ve arabayı Yeşil Evin önünde dur durdu.</p>

  <p class="calibre1">Arabadan inerlerken, Harry lokantanın köşesindeki gölgelerin arasında pis bir serserinin oturduğunu gördü. Binanın arkasına doğru giden bir geçidin yakınındaydı. Tiktak değildi bu serseri. Ondan daha ufak tefek, acınacak bir tipti. İki ağaççığın arasına girmiş, dizlerini bükmüştü. Kucağındaki kesekâğıdından aldığı bir şeyleri yiyor, bir termostan sıcak kahve içerek kendi kendine telaşla bir şeyler mırıldanıyordu.</p>

  <p class="calibre1">Yeşil Evin kapısına doğru giderlerken serseri bakışlarıyla onları izledi. Bakışları heyecanlı ve kaygılıydı. Kanlı gözleri son zamanlarda sokaklarda yaşayan yersiz yurtsuzların çoğununkine benziyor, paranoyak bir korkuyla alev alev yanıyordu Belki de uzaydan gelen kötü yara tıkların kendisine eza ettiklerine inanıyordu. Bu uzaylılar kafasını karıştırmak için mikro dalgaları ona doğru çeviriyorlardı. Ya da Başkan John F. Kennedy’i gerçekten vurmuş olan ve o günden beri bütün dünyaya hükmeden on bin seksen iki alçak komplocunun kurduğu bir çete onun peşindeydi. Ya da peşindekiler her yerde her şeyi almaya, bütün insanları esir etmeye ve Amerikan çocuklarının çiğ bağırsaklarını Tokyo’daki suşi barlarında meze olarak sunmaya hazırlanan iblis gibi Japon işadamlarıydı. Son zamanlarda nüfusun aklı başında olan yarısı... ya da sen zamanlarda normal sayılanları... gülünç olduğu kanıtlanabilecek şu ya da bu paranoyak bir komplo teorisine inanıyordu Bu adam gibi kafasını tümüyle kaybetmiş sokak serserileri için bu tür hayallere inanmak kaçınılmazdı sanki.</p>

  <p class="calibre1">Connie serseriye, «Beni duyabiliyor musun?» diye sordu. «Yoksa şimdi ayda bir yerde misin?»</p>

  <p class="calibre1">Adam ona öfkeyle baktı.</p>

  <p class="calibre1">«Biz polisiz. Anlıyor musun? Polisiz! Biz yokken arabaya dokunursan kendini daha ne olduğunu anlamadan son sürat bir ‘temizlenme’ programına katılmış bulursun. Üç ay ne içki içebilirsin, ne de uyuşturucu kullanırsın.»</p>

  <p class="calibre1">Bu sokak şövalyelerinden bazılarını etkileyebilen tek tehdit bu zorla temizlenme programıydı. Zaten bataklığın dibine düşmüşlerdi. Daha büyük hayvanların onları ısırıp çiğnemelerine, itilip kakılmaya alışmışlardı. Kaybedecek hiçbir şeyleri kalmamıştı. Ucuz şarap ya da alabildikleri bir uyuşturucuyla kafayı bulma fırsatı dışında.</p>

  <p class="calibre1">Adam, «Polisler mi?» dedi.</p>

  <p class="calibre1">Connie, «İyi,» diye cevap verdi. «Beni duymuşsun. Polis. Üç ay boyunca bir tek içki bile yok. O süre insana üç yüzyıl gibi gelir.»</p>

  <p class="calibre1">Bir hafta önce Santa Ana’da bir serseri, resmi arabanın başında kimsenin beklememesinden yararlanmış ve şoför yerine pisleyerek toplumsal bir protestoda bulunmuştu. Hoş belki de onları insan pisliğini bir «Hoşgeldin» armağanı ve galaksiler arası işbirliği için bir çağrı sayan uzaylılardan sanmıştı. Her neyse, Connie serseriyi hemen öldürmek istemişti. Harry genç kadını ‘zorla temizlemenin’ daha zalim bir şey olduğuna inandırmak için bütün ikna gücü ve diplomatlığını kullanmıştı.</p>

  <p class="calibre1">Connie, «Kapıları kilitledin mi?» diye sordu Harry’e.</p>

  <p class="calibre1">«Evet.»</p>

  <p class="calibre1">Yeşil Eve girerlerken serseri arkalarından düşünceli düşünceli, «Polisler...» diye mırıldandı.</p>

  <p class="calibre1">Bryan çörek, bisküvi ve kızarmış patatesleri yedikten sonra tam anlamıyla yalnız kalabilmek amacıyla En Büyük ve En Gizli gücünü bir an için kullandı. Sonra verandanın kenarında durup parmaklığın arasından aşağıdaki sessiz denize işedi. Her zaman başkalarının önünde böyle şeyler yapmaktan zevk alırdı. Hatta bazen sokakta, etrafta insanlar varken. Tabii En Büyük ve En Gizli gücü sayesinde yakalanmayacağını biliyordu. Mesanesini boşalttıktan sonra her şeyin yeniden başlamasını sağladı ve eve girdi.</p>

  <p class="calibre1">Enerjisini yenilemek için yiyecek ender olarak yeterliydi. Ne de olsa, ‘Olan’ bir tanrıydı ve İncil’e göre ilk tanrı da yedinci gün dinlenmek zorunda kalmıştı. Bryan da daha başka mucizeler yaratmadan önce uyumak zorundaydı. Sadece karyolanın başucundaki lambaların aydınlattığı yatak odasında, koruma sıvısında türlü cinste ve renkte gözlerin yüzdüğü kavanozların dizili olduğu rafların önünde bir süre durdu Kırpılmayan ve sonsuza kadar açık kalacak olan gözlerin kendisine bak tıklarını hissediyordu. Ona taptıklarını da.</p>

  <p class="calibre1">Kırmızı robdöşambrın kuşağını çözdü, omuzlarından sıyırarak yere attı.</p>

  <p class="calibre1">Gözler onu seviyorlardı. Onların sevgisini hissediyor ve kabulleniyordu.</p>

  <p class="calibre1">Kavanozlardan birini açtı. İçindeki gözler bir kadına aitti. Bryan onu sürüden ayıklamıştı, çünkü kadın kimsenin fazla ilgisini çekmeden ortadan kaybolabilecek insanlardandı. Bu gözler bir zamanlar maviydi. Ama artık renkleri solmuş, mercekleri de bulanıklaşmıştı.</p>

  <p class="calibre1">Elini keskin kokulu sıvıya sokup o mavi gözlerden birini alarak sol avucuna yuvarladı. Göz olgun bir hurmaya benziyordu. Yumuşak ama gergin. Ve nemli.</p>

  <p class="calibre1">Gözü avucuyla göğsünün arasına sıkıştırarak usulca vücudunda yuvarladı. Bir memesinin ucundan diğerine, ileri geri, ileri geri. Fazla bastırmıyor, göze zarar vermekten kaçınıyordu. Ama ölmüş olan kadının, vücudunun her düzgün ve kavisli yerini, her gözeneğini ve ‘Olmasını’ tüm harikalığıyla görmesini çok istiyordu. Küçük küre sıcak cildinin üzerinde serindi. Teninde nemli bir iz bırakıyordu. Bryan zevkle titredi. Kaygan gözü dümdüz karnına doğru indirerek orada küreye daireler çizdirdi. Sonra da onu bir an göbek çukurunun üzerinde tuttu.</p>

  <p class="calibre1">Kavanozdan ikinci mavi gözü de alıp sağ avucunun altına sıkıştırarak iki gözün vücudunu incelemesine izin verdi: göğüs, bacakların üstü ve kalçalar, tekrar yukarıya doğru, karın ve göğüs. Boynun iki yanı. Suratı. Süngerimsi nemli küreleri yanaklarında usulca döndürdü. Döndürdü, döndürdü, döndürdü. Ona tapınılması ne kadar doyurucu bir şeydi. Ölü kadına, onu yargılayıp mahkûm eden ‘Olan’ tanrıyla geçirilen bu yakın anın bahşedilmesi ne harikulade bir şeydi.</p>

  <p class="calibre1">Koruma sıvısının izleri iki gözün de vücudunun üzerinde dolaştığı yerleri belirtiyordu. Sıvı buharlaşırken tenindeki dantel gibi ince, serin izlerin gözyaşlarından kaldığına inanmak kolaylaşıyordu. Bu gözyaşlarını ölü kadın o kutsal temas yüzünden döküyordu.</p>

  <p class="calibre1">Raflarda ayrı cam duvarlı sıvı evrenlerinden bakan gözler haset doluydu sanki. Bryan’ın mavi gözlere kendisine dokunma iznini lütfettiği için kıskançlık duyuyorlardı.</p>

  <p class="calibre1">Bryan, keşke annemi buraya getirebilseydim, diye düşündü. Beni seven, bana tapan, saygı gösteren o gözleri ona gösterebilseydim. Onların bakmak istemeyecekleri hiçbir yanım olmadığını görebilseydi...</p>

  <p class="calibre1">Ama tabii o bakmaz, göremez. O inatçı, kurumuş cadı benden korkmakta ısrar eder. Benim iğrenç bir yaratık olduğuma inanıyor. Oysa onun bile benim üstün manevi gücü olan birine dönüştüğümü anlaması gerekir. ‘Olduğumu.’ Yargının kılıcı, kıyamet günü ölüm kalım savaşını başlatacak biri, haddinden fazla insanın kirlettiği dünyanın kurtarıcısı olduğumu bilmeli artık.</p>

  <p class="calibre1">Bryan o iki mavi gözü açık olan kavanoza attı. Kapağı sıkıca kapattı.</p>

  <p class="calibre1">Açlığının bir türünü çörek ve kızarmış patatesle gidermişti. Bir diğerini ise, kavanozlardaki cemaatine ne şahane olduğunu göstererek ve onların kendisine huşuyla baktıklarını anlayarak doyurmuştu. Artık kısa bir süre uyuyarak akümülatörlerini yeniden doldurmasının zamanı gelmişti. Şafak yaklaşıyordu ve tutması gereken bir sözü vardı.</p>

  <p class="calibre1">Karmakarışık çarşafların üzerine uzandı ve komodinin üstündeki lambanın düğmesine uzandı. Ama sonra lambayı söndürmemeye karar verdi. Oda tamamen karanlık olmazsa kavanozlardaki vücutları bulunmayan cemaati onu daha iyi görebileceklerdi. Uyurken bile ona hayranlık ve saygı duyacaklarını bilmek Bryan’ı memnun etti.</p>

  <p class="calibre1">Gözlerini kapatıp esnedi ve her zamanki gibi çabucak uykuya daldı. Hemen rüya görmeye başladı: yıkılan dev kentler, yanan evler, çöken anıtlar, çatlamış beton ve çarpılmış çelikten oluşan ve ufka kadar uzanan, leş yiyen akbabaların doluştuğu mezarlar. Akbabalar o kadar çoktu ki, gökyüzünü karartıyorlardı.</p>

  <p class="calibre1">Woofer sıçrıyor, koşuyor, ağırlaşarak yürüyordu... Sonunda da senlöldürecekşeye yaklaştığı için bir gölgelikten diğerine ihtiyatla, sürünürcesine gitmeye başladı. O şeyin kokusu keskin, güçlü ve pisti. O kötü kokulu adamınki gibi pis değildi. Farklıydı. Ve bir bakıma daha da kötüydü. Çok ilginçti bu.</p>

  <p class="calibre1">Woofer korkmuyordu. Bir köpekti o. Sivri dişleri ve pençeleri vardı Güçlü ve çevikti. İz sürme ve avlama kanında vardı onun. O bir köpek ti. Zeki ve sert. Hiçbir şeyden korkup kaçmazdı. Kovalamak için yaratılmıştı, kovalanmak için değil. İstediği her şeyi korkusuzca izlerdi. Kedileri bile. Tabii kediler burnunu tırmalamış, onu ısırıp gururunu kırmışlardı Ama Woofer onları yine de kovalıyor, hiç korkmuyordu. Çünkü o bir köpekti. Belki bazı kediler kadar zeki değildi. Ama yine de bir köpekti.</p>

  <p class="calibre1">Woofer şimdi bir sıra sık zakkumun yanından gidiyordu. Güzel çiçekler. Küçük meyvalar. Onları yeme. Hasta olursun. Böyle olacağı kokularından anlaşılıyor. Yapraklarıyla çiçekleri de öyle.</p>

  <p class="calibre1">Hiçbir türde çiçek yememelisin... Woofer bir keresinde öyle bir çiçeği yemeye kalkmıştı. Çiçeğin içinde bir arı vardı. Sonra arı ağzına girmiş, dilini sokmuştu. Çok kötü bir gün olmuştu, kedilerle karşılaştıklarından daha da kötü.</p>

  <p class="calibre1">Köpek sessizce ilerledi. Korkmuyordu. Hayır. Hayır. O bir köpekti.</p>

  <p class="calibre1">insanyeri. Yüksek beyaz duvarlar. Pencereler karanlıktı. Dama yakın bir yerde kare biçimi cam biraz aydınlıktı.</p>

  <p class="calibre1">Woofer usulca evin yanından ilerledi.</p>

  <p class="calibre1">O kötü şeyin kokusu burada çok güçlüydü. Giderek daha da güçleniyordu. Woofer’ın burnunu yakıyordu adeta. Amonyağa benziyordu ama yine de onun gibi bir şey değildi. Soğuk bir kokuydu... Kara bir şey. Buzdan daha soğuk ve geceden daha kara.</p>

  <p class="calibre1">Woofer yüksek beyaz duvarın yarısına geldiği zaman durdu. Dinledi. Etrafı kokladı.</p>

  <p class="calibre1">Korkmuyordu. Korkmuyordu.</p>

  <p class="calibre1">Yukarlarda bir şey «VUUUUU!» diye bir ses çıkardı.</p>

  <p class="calibre1">Woofer korktu. Acele dönüp geldiği yoldan koşmaya başladı.</p>

  <p class="calibre1">«Vuuuuu.»</p>

  <p class="calibre1">Woofer bu sesi biliyordu. Bir baykuştu bu. Yukarda, karanlık gecede dalışlar yaparak avını yakalamaya çalışıyordu.</p>

  <p class="calibre1">Woofer bir baykuştan korkmuştu! Kötü bir köpekti o. Kötü bir köpek. Kötü.</p>

  <p class="calibre1">Çocuğu unutma. Çocuğu ve kadını. Zaten... bu koku, bu yer ve bu an çok ilginç...</p>

  <p class="calibre1">Woofer tekrar dönerek insanyerinin yanından usulca ilerledi. Beyaz duvarlar. Yukarlarda hafif bir ışık. Demir bir parmaklığa geldi. Çubukların arasındaki açıklığa baktı. Dardı burası, ama kedinin peşinden girdiği yağmur oluğu kadar değil. Woofer oraya sıkışıp kalmış ama kedi yürüyüp gitmişti. Borunun içinde uzun bir süre kıvrılıp çabalamış, tekmeler atmıştı. Artık bir daha oradan kurtulamayacağını düşünüyordu. Oraya öyle sıkışmış halde, hiç kımıldayamazken kedi dönüp gelecek ve yine burnunu tırmalayacaktı. Evet, iki çubuğun arası dardı ama o boru kadar değil. Köpek arkasını salladı, tekme attı ve aralıktan geçti.</p>

  <p class="calibre1">Woofer biraz yürüdü ve köşeyi dönerken seniöldürecekşeyi gördü. Gözleri burnu kadar keskin değildi. Ama yine de adamı seçti. Gençti o. Woofer onun o kötü şey olduğunu anladı, çünkü bu gençten etrafa o keskin, acayip, kara ve soğuk koku yayılıyordu. Daha önce durum başkaydı. Hiçbir zaman gençlerle ilgili olmuyordu bu. Ama işte şimdi koku aynıydı. Evet, bu gencin o şey olduğu kesindi.</p>

  <p class="calibre1">Woofer dondu kaldı.</p>

  <p class="calibre1">Korkmuyordu. Korkmuyordu. O bir köpekti.</p>

  <p class="calibre1">Gençkötüşey insanyerine giriyordu. Yiyecek kâğıtları taşıyordu... Çikolata. Çörek. Kızarmış patates.</p>

  <p class="calibre1">Bu çok ilginçti.</p>

  <p class="calibre1">O kötü şey bile yemek yiyordu. Dışarı çıkıp yemek yemişti. Şimdi içeri giriyordu. Belki o kâğıtların içinde biraz yiyecek kalmıştı. Kuyruğunu sallayıp dostça inler, susta durup yalvarırsa o genç güzel bir şey verebilirdi ona. Evet evet evet evet.</p>

  <p class="calibre1">Hayır hayır hayır hayır. Kötü bir fikirdi bu.</p>

  <p class="calibre1">Ama çikolata?</p>

  <p class="calibre1">Hayır. Unut bunu. Burnunun tırmalanmasına neden olan o kötü fikirlerden biri. Daha kötüsü de olabilir. Su birikintisindeki o arı gibi ölebilirsin. Çöplükteki fare gibi.</p>

  <p class="calibre1">Seniöidürecekşey içeri girip kapıyı kapattı. O korkutucu kokusu eskisi kadar keskin değildi artık.</p>

  <p class="calibre1">Çikolata kokusu da öyle.</p>

  <p class="calibre1">«Vuuuuuuu!»</p>

  <p class="calibre1">Sadece bir baykuş. Bir baykuştan kim korkardı? Bir köpek korkmazdı.</p>

  <p class="calibre1">Woofer bir süre insanyerirnin etrafını kokladı. Burada çim, toprak ve insanların yerleştirdikleri o yassı taşlardan vardı. Ağaççıklar. Çiçekler. Otların arasında koşuşan böcekler. Değişik türde böcekler. İnsanların üzerine oturdukları şeylerden iki tane... Onların yanında bir çörek parçası. Çikolata, iyi iyi. Woofer çörek parçasını yutuverdi. Etrafı tekrar kokladı. Orayı, burayı, eşyaların altlarını. Ama başka bir parça bulamadı.</p>

  <p class="calibre1">Küçük bir kertenkele! Vızzt! Kertenkele taşların üzerinden hızla kay dı. Onu yakala, onu yakala, yakala, yakala! İşte o tarafta, hayır bu tarafta! Bacaklarının arasından geçti! Şu yana gitti! işte geliyor. Şimdi de kaçıyor. Nereye gitti o? Şurada. Vızzzzt! Onun kaçmasına izin verme Yakala. Yakala. Onu istiyorum. Güüüm! Bu demir parmaklık da nere den çıktı?</p>

  <p class="calibre1">Kertenkele gözden kaybolmuştu ama parmaklık taze insan çişi kokuyordu. Çok ilginçti bu.</p>

  <p class="calibre1">Seniöldürecekşeyin çişiydi. Kokusu hiç de hoş değildi. Seniöldü recekşey insana benziyor, insan gibi işiyordu. Öyleyse o da insan olmalıydı. Garip ve farklı olmasına rağmen.</p>

  <p class="calibre1">Woofer o kötü şeyin işemesi sona erdiği zaman gittiği yolu izledi. O insanyerine doğru. Büyük kapının altında daha küçük bir kapak olduğunu gördü. Hemen hemen köpeğin boyuna uygundu. Woofer kapağı kokladı. Buna başka bir köpeğin kokusu sinmiş gibiydi. Koku hafifti, çok hafif. Ama kapakta yine de başka bir köpeğin kokusu vardı. Uzun bir süre önce bir köpek o kapıdan girip çıkmıştı. Çok ilginçti bu. Bu çok uzun süre önce olmuştu. Woofer de bu yüzden bir şeyler öğrenebilmek için kapağı uzun uzadıya koklamak zorunda kaldı. O köpek erkekti. Küçük değildi. Ama pek büyük de sayılmazdı. İşte bu da ilginç ti. Köpek sinirliydi... ya da hastaydı belki de. Çok uzun süre geçmişti aradan. Evet, bu çok ilginçti.</p>

  <p class="calibre1">Şimdi bunu düşün.</p>

  <p class="calibre1">İnsanlar için kapı. Köpekler için kapı.</p>

  <p class="calibre1">Düşün.</p>

  <p class="calibre1">Demek burası sadece bir insanyeri değildi. Burası bir insanveköpekyeriydi. İşte bu da ilginç.</p>

  <p class="calibre1">Woofer burnuyla küçük soğuk maden kapağı itince içeri doğru açıldı. Köpek başını içeri uzattı. Kapağı etrafa bakacak ve havayı derin koklayacak kadar kaldırmıştı.</p>

  <p class="calibre1">İnsanyemek yeri. Yemekler bir yere saklanmış, Woofer’ın görebileceği bir yere konmamıştı. Ama köpek onların kokusunu yine de alabiliyordu. En güçlüsü o kötü şeyin kokuşuydu. Bu koku öyle keskindi ki, Woofer yiyeceklerle ilgilenemedi.</p>

  <p class="calibre1">Kötü şeyin kokusu Woofer’i tiksindiriyor ve korkutuyordu. Ama aynı zamanda onu çekiyor, merak da hayvanı zorluyordu. Sonunda Woofer delikten içeri girdi. Küçük maden kapak sırtından ve kuyruğunun üzerinden kaydı, sonra hafif bir gıcırtıyla kapandı.</p>

  <p class="calibre1">Woofer içerideydi şimdi.</p>

  <p class="calibre1">Etrafı dinliyordu. Bir uğultu, tıkırtı, yumuşak bir şıngırtı. Makine sesleri. Onların dışında etrafta çıt çıkmıyordu.</p>

  <p class="calibre1">Fazla ışık yoktu. Bazı makinelerin üzerinde küçük ışıltılı noktalar vardı.</p>

  <p class="calibre1">Woofer korkmuyordu. Hayır, hayır, hayır.</p>

  <p class="calibre1">Köpek karanlık bir yerden usulca, sürünürcesine gitti. Gözlerini kısmış gölgelerin arasına bakıyor, dinliyor ve kokluyordu. Ama seniöldürecekşeyi bulamıyordu. Ancak merdivenin alt basamaklarına eriştiği zaman durum değişti. Köpek başını kaldırdı ve şeyin yukardaki yerlerin birinde olduğunu anladı.</p>

  <p class="calibre1">Merdivenden çıkmaya başladı. Durakladı. Devam etti. Durakladı. Dönüp aşağıya, o kata baktı. Başını kaldırdı. Merdivenden çıkmayı sürdürdü. Durakladı. Bir kediyi kovalarken bir ara aklına gelen şeyi düşündü. Burada ne işim var? Madem buraya yiyecek, kızışmış bir dişi ve beni okşayıp kaşıyacak, benimle oynayacak biri yok... O halde burada işim ne? Woofer aslında nedeni pek bilmiyordu. Belki de köpek yaradılışı yüzünden ilerdeki köşenin gerisinde ne olduğunu merak ediyordu. Diğer tepenin ardında ne olduğunu. Köpekler özel yaratıklardı. Meraklıydılar. Yaşam garip ve ilginçti. Woofer’a da her yeni yer ya da her yeni gün ona çok değişik ve özel bir şey gösterecekmiş gibi geliyordu. Onu sadece görmek ve koklamak dünyayı daha iyi anlamasını ve daha mutlu olmasını sağlayacaktı. Woofer harika bir şeyin bulunmayı beklediğini sanıyordu. Hayal edemediği olağanüstü bir şeyin. Ama bunun yiyecek ya da kızışmış dişilerden daha iyi olduğu kesindi. Okşanıp kaşınmaktan, oynamaktan, rüzgârda tüyleri kabararak kumsalda koşmaktan, bir kediyi kovalamaktan daha iyi. Hatta bir kediyi yakalamaktan bile daha harikaydı., tabii böyle bir şey mümkünse... Woofer burada, seniöldürecekşeyin kokusunun aksırmak istemesine yol açacak kadar keskin olduğu bu korkunç yerde bile, hemen ilerdeki o köşenin ardında bir şeyin kendisini beklediğini düşünüyordu.</p>

  <p class="calibre1">O kadınla oğlan çocuğu da unutmamalıyım. Onlar iyi insanlar. Belki de o kötü şeyin artık onları rahatsız etmesini engellemenin yolunu bulurum.</p>

  <p class="calibre1">Woofer merdivenden dar bir yere çıktı. Usulca ilerleyerek kapıları kokladı. Onlardan birinin arkasında hafif bir ışık vardı. Ve çok ağır, çok acı o koku. Seniöldürecekşeyin kokusu.</p>

  <p class="calibre1">Woofer korkmuyordu, korkmuyordu. O bir köpekti. İstediğini izleyen iyi bir avcı. İyi ve cesur. İyi bir köpekti o. İyi bir köpek.</p>

  <p class="calibre1">Kapı az aralıktı. Woofer burnunu aralığa soktu. Kapıyı iterek arkadaki yere girebilirdi. Ama durakladı.</p>

  <p class="calibre1">İçerde harika hiçbir şey yoktu. Belki bu insanyerinde başka bir köşede o harika şey onu bekliyordu. Ama burada değil.</p>

  <p class="calibre1">Belki de Woofer artık gidebilirdi. Geçide döner, şişman adamın kapının önüne kendisi için biraz daha yiyecek bırakıp bırakmadığına bakabilirdi.</p>

  <p class="calibre1">Ama bu kedice bir şey olurdu. Öyle sinsice uzaklaşmak. Kaçmak, O kedi değil, bir köpekti.</p>

  <p class="calibre1">Ama kedilerin burnu tırmalanır mı? Kanayan, günlerce sızlayan derin yaralar açılır mı burunlarında? İşte bu ilginç bir düşünce. Ben şimdiye dek burnu tırmalanmış bir kedi hiç görmedim. Bir kediye onu tırmalayacak kadar yaklaşmadım da.</p>

  <p class="calibre1">Ama o bir köpekti, kedi değil. O yüzden kapıyı itti. Kanat usul usul açıldı. Woofer arkadaki yere girdi.</p>

  <p class="calibre1">O gençkötüşey siyah kumaşların üzerinde yatıyordu. Hiç kımılda mıyor, ses de çıkarmıyordu. Gözleri kapalıydı. Ölmüş müydü? Siyah kumaşların üzerinde bir ölükötüşey mi yatıyordu?</p>

  <p class="calibre1">Woofer etrafı koklayarak yaklaştı.</p>

  <p class="calibre1">Hayır. O şey ölmemişti. Uyuyordu.</p>

  <p class="calibre1">Seniöldürecekşey yemek yiyor, çiş ediyordu. Şimdi de uyuyordu. O halde birçok bakımlardan insanlara benziyordu. Köpeklere de. Ama belki o şey ne insandı, ne de köpek.</p>

  <p class="calibre1">Şimdi ne olacak?</p>

  <p class="calibre1">Woofer o uyuyan kötü şeye bakıyordu. Karyolaya sıçrayıp kötü şeyin suratına suratına havlayabilirdi. Onu uyandırıp korkuturdu. Belki o kötü şey de bir daha o kadınla çocuğa yaklaşmazdı. Woofer belki de o kötü şeyi biraz ısırabilirdi. Bir seferlik olsun kötü bir köpek gibi davranırdı. Sırf o kadınla çocuğa yardım etmek için. Şeyin çenesini ısırırdı... ya da burnunu.</p>

  <p class="calibre1">O şey uyurken hiç de tehlikeli gibi gözükmüyordu. Öyle güçlü ve çevikmiş gibi bir hali de yoktu. Woofer şeyin daha önce neden o kadar kötü olduğunu hatırlayamıyordu.</p>

  <p class="calibre1">Köpek siyah odada etrafına bakındı. Sonra başını kaldırdı. Orada şişelerin içinde yüzen gözler ışıldıyorlardı. İnsanları olmayan insan gözleri. Hayvanları olmayan hayvan gözleri. Bu ilginçti ama hoş değildi. Hiç hoş değildi.</p>

  <p class="calibre1">Woofer yine orada ne işi olduğunu düşündü. Burasının içine sıkıştığı yağmur oluğu gibi bir yer olduğunu anlıyordu. Yerdeki, burnunu içeri sokmandan hoşlanmayan iri örümceklerin yaşadıkları delikler gibi. Köpek sonra yataktaki gençkötüşeyin o gülen çocuklar gibi olduğunu kavradı. Kum, güneş ve deniz gibi kokan, seni okşayıp kulaklarının arkasını kaşıyan, sonra da postunu tutuşturmaya çalışan çocuklar gibi.</p>

  <p class="calibre1">Aptal köpek! Buraya geldiğin için aptalsın. İyi ama aptal bir köpeksin.</p>

  <p class="calibre1">Kötü şey uykusunda bir şeyler mırıldandı.</p>

  <p class="calibre1">Woofer geri geri giderek karyoladan uzaklaştı. Döndü. Kuyruğunu bacaklarının arasına sıkıştırarak usulca odadan çıktı. Merdivenden inip dışarı fırladı. Korkmuyordu, korkmuyordu. Sadece dikkatli davranıyordu. Yoksa korkmuyordu. Ama kalbi şiddetle, hızlı hızlı çarpıyordu.</p>

  <p class="calibre1">Tanya Delaney hafta arasındaki günlerde gece nöbetine kalan özel hemşireydi. «Mezarlık Vardiyası» denilen ve gece yarısından sabah sekize kadar süren nöbet onundu. Bazı geceler bir mezarlıkta çalışmayı tercih edeceğini bile düşünüyordu. Jennifer Drackman bir mezarlıkta karşılaşacağını hayal edebileceği her yaratıktan daha ürkütücüydü.</p>

  <p class="calibre1">Tanya bu gece de kör kadının karyolasının yakınındaki bir koltukta oturuyor, Mary Higgins Clark’ın bir romanını sessizce okuyordu. Okumaktan ve gecelerden hoşlanırdı. Onun için gece nöbeti ona gerçekten çok uygundu. Bazı geceler Jennifer kesintisiz uyuduğu için bütün bir romanı bitirip bir yenisine başlayabiliyordu.</p>

  <p class="calibre1">Bazı gecelerse Jennifer uyuyamıyor, anlaşılmaz bir şeyler sayıkla yarak dehşetle titriyordu. Tanya böyle anlarda zavallı kadının aklını yitirdiğini, ortada korkacak bir şey olmadığını düşünüyordu. Ama hastanın dehşeti öylesine yoğun oluyordu ki, hemşireyi de etkiliyordu. Tanya’nın tüyleri diken diken oluyor, ensesi ürperiyordu. O zaman pencerenin dışındaki karanlıklara endişeyle bakıyordu... orada bir şey bekliyormuş gibi. Tanya ondan sonra beklenmedik her gürültü yüzünden irkiliyordu</p>

  <p class="calibre1">Ama hiç olmazsa bu çarşamba şafaktan önceki bu saatlerde Jennifer sakindi. Haykırmıyor, acıyla bağırmıyor ve çeşitli dillerden konuşan bir fanatiğin manyakça gevezeliklerine benzeyen anlamsız sözleri sıra ya dizmiyordu. Onun yerine uyuyordu, ama rahat değildi. Kötü rüyalar yüzünden sıkıntı içindeydi. Zaman zaman uyanmadan inliyor, sağlam eliyle karyolanın parmaklığını yakalıyor ve boş yere kalkmaya çalışıyordu. Çelik çubuğu kavrayan kemikli beyaz parmakları, etsiz kollarında pek belli olmayan dumura uğramış kasları, sıska ve soluk suratı, boş göz çukurlarına çökmüş, birbirlerine dikili, kapalı kapaklarıyla yatakta yatan bir hastadan çok, tabuttan çıkmaya çalışan bir cesede benziyordu. Uykusunda konuştuğu zaman bağırmıyor, alçak sesle, müthiş bir telaşla fısıldıyordu. Sesi sanki havada bir yerden çıkıyor ve bütün odayı dolaşıyordu. Bir ruh çağırma seansında konuşan bir hayaletin sesi gibi korkunçtu. «O hepimizi öldürecek... Öldürecek... O hepimizi öldürecek...»</p>

  <p class="calibre1">Tanya ürperdi ve dikkatini elindeki gerilim romanına vermeye çalıştı. Ama hastasına aldırmadığı için kendini suçlu da hissediyordu. Hiç olmazsa o kemikli eli parmaklıktan çeker, ateşi olup olmadığını anlamak için alnına dokunabilirdi. Yatıştırıcı bir şeyler fısıldar ve onu o fırtınalı düş arasında uykunun daha sakin kıyılarına doğru götürmeye çalışabilirdi. İyi bir hemşireydi. Genellikle kâbusun etkisinde olan bir hastasını yatıştırmaya çalışırdı. Ama şimdi elinde Clark’ın kitabıyla koltuğun da oturuyordu. Çünkü Jennifer! uyandırma riskini göze alamıyordu Kadın kâbuslarından uyandığı zaman o korkutucu krizlerinden biri baş Sayabilirdi. Haykırır, gözleri yaşarmadan ağlar, inler ve Tanya’nın damarlarında kanını donduran uydurma bir dilden sözler söyleyerek çığlıklar atabilirdi.</p>

  <p class="calibre1">Uyuyan hastanın bir hayaletinkini andıran sesi duyuldu yine. «... dünya yanıyor... kandan dalgalar... ateş ve kan... Ben Cehennemin anasıyım... Tanrı yardımcım olsun, ben Cehennemin anasıyım...»</p>

  <p class="calibre1">Tanya termostatı daha da yükseltmek istiyordu ama oda zaten biraz fazla sıcaktı. Duyduğu soğukluk dışarda değil içindeydi.</p>

  <p class="calibre1">«... ne soğuk bir kafa... ölü bir kalp... çarpıyor ama ölü...»</p>

  <p class="calibre1">Tanya, bu zavallı kadın neler çekti acaba, diye düşündü. Onu bu hale ne soktu? Ne gördü, nasıl bir acı çekti? Hangi anılar ona ıstırap veriyor?</p>

  <p class="calibre1">Pasifik Kıyı Karayolu üzerindeki Yeşil Evin, California tarzı tipik, büyük bir lokantası ve geniş bir barı vardı. Salon, Harry’i bile rahatsız edecek kadar kuşkonmaz ve potos doluydu. Barda ise, kuşkonmazdan bıkmış olan müdavimler uzun bir süre önce yeşillikleri kontrol altında tutmayı öğrenmişlerdi. Bunun için saksıdaki toprakları arada sırada biraz viskiyle zehirlemek yeterliydi. O saatte lokanta tarafı kapalıydı.</p>

  <p class="calibre1">Çok beğenilen bar ikiye kadar açıktı. Burası siyahgümüşyeşil renklerle Art Deco tarzında döşenmiş, bara zarif bir hava verilmeye çalışılmıştı. Lokantaya hiç benzemiyordu bu taraf. Ama barda içkiyle birlikte sandviç de veriyorlardı.</p>

  <p class="calibre1">Sararmış, cüceleşmiş bitkilerin ortasında otuz kadar müşteri içiyor, konuşuyor ve dört kişilik bir grubun çaldığı caz parçalarını dinliyordu. Müzisyenler ‘büyük caz orkestraları’ devrinde ün kazanan parçaların kendilerine özgü arajmanlarını seslendiriyorlardı. Müziğin dinlenmesinin daha iyi olacağını anlayamayan iki çift tempoları durmadan değişen, birazcık melodik şarkılara uyarak dans etmeye çalışıyorlardı. Oysa Fred Astair ya da Baryshnikov bile doğaçlamalarla dolu parçalara ayak uyduramazdı.</p>

  <p class="calibre1">Harry’le Connie içeri girdikleri zaman otuz yaşlarındaki müdür şef garson onlara kuşkuyla baktı. Bir Armani takım elbise ve çok yumuşakmış gibi duran güze! ayakkabılar giymiş, elle boyanmış ipek bir kravat takmıştı Tırnakları manikürlü, saçları permalıydı. Dişlerine kusursuz kronlar geçirilmişti. Usulca barmenlerden birine işaret etti. Herhalde iki ortağı sokağa atmak için yardım istiyordu.</p>

  <p class="calibre1">Connie’nin görünüşü, dudağının kenarındaki kan ve morarmaya başlayan yüzünün bütün bir yanı dışında pek de kötü sayılmazdı. Belki giysileri biraz buruşmuştu, işte o kadar. Ama Harry berbat haldeydi. Yağmurdan ıslandıkları için biçimsizleşip torbalaşmış olan giysileri bir mumyanın kefeninden daha buruşuktu. Önceden tiril tiril, bembeyaz olan gömleği lekeli bir griye dönüşmüştü. Üzerine evindeki zorlukla kaçtığı yangının duman kokusu sinmişti. Ayakkabıları çarpılmış, çizilmiş ve çamurlanmıştı. Alnında bir yirmi beşlik boyunda kanlı bir sıyrık vardı. On sekiz saattir traş olmadığı için sakalları çıkmıştı. Elleri de Ordegard’ın çim alanında toprak yığınını karıştırdığı için kirlenmişti. Connie’ nin biraz önce zoraki temizlemeden söz ederek uyardığı o serseriden ancak bir tek tehlikeli basamak yukarıdaymış gibi gözüküyordu. Kaşları çatılmış olan müdürün bakışları karşısında o toplum merdivenindeki basamaktan da iniyordu sanki.</p>

  <p class="calibre1">Harry daha dün böyle berbat bir halde halkın karşısına çıkmaktan utanırdı. Ama şimdi pek aldırmıyordu. Kılık kıyafet ölçüleri ve bakım konusuyla ilgilenecek halde değildi. Çünkü şu anda sadece yaşayabilmek için çabalıyordu.</p>

  <p class="calibre1">Connie’yle Harry Yeşil Evden atılmadan hemen Özel Projeler kimliklerini gösterdiler.</p>

  <p class="calibre1">Harry, «Polis,» dedi.</p>

  <p class="calibre1">Ne bir maymuncuk, ne parola, ne soyluluk, ne de hükümdar ailesinden olmak kapıları bir rozet kadar çabuk açtırabilir. Belki bu kapılar çoğu zaman istemeye istemeye açılır ama yine de açılır.</p>

  <p class="calibre1">Tabii bu gece Connie’nin de Connie olmasının yararı görüldü.</p>

  <p class="calibre1">Genç kadın, «Sadece polis değil,» dedi. «Kötü bir gün geçirmiş olan öfkeli polis. Efemine müşterilerini rahatsız edeceğimizi sanan çıtkırıldım bir köpoğlu köpeğin servis yapmaya razı olmamasına katlanmayacak iki ortak!»</p>

  <p class="calibre1">Onları nezaketle bir masaya götürdüler. Nedense bu masa gölgelerin arasında ve diğer müşterilerin çoğundan da uzaktaydı.</p>

  <p class="calibre1">Hemen bir kokteyl garsonu kadın geldi. Adının Bambi olduğunu söyleyerek gülümsedi ve burnunun ucunu kırıştırdı. Onlara istediklerini sordu. Harry kahve ve çedar peynirli oldukça iyi pişirilmiş bir hamburger söyledi.</p>

  <p class="calibre1">Connie hamburgerinin az pişirilmesini ve üzerine rokfor peyniri konmasını istedi. Bol soğan da. «Bana kahve. Ve ikimize de duble konyak getir. Remy Martin.» Connie sonra ortağına döndü. «Teknik bakımdan artık görevde değiliz. Kendini benim kadar berbat hissediyorsan sisteminin şöyle bir sarsılması gerekiyor demektir. Ama bunu kahveyle hamburger sağlayamaz.»</p>

  <p class="calibre1">Garson kadın istediklerini hazırlatırken Harry kirli ellerini yıkamak için erkekler tuvaletine gitti. Kendini Connie’nin de kuşkulandığı kadar berbat hissediyordu. Tuvaletteki ayna ona hissettiğinden çok kötü halde olduğunu açıkladı. Bu karşısındaki, cildi kabalaşmış, gözleri çukura kaçmış, çaresizlikten çizgilenmiş suratın kendinin olduğuna inanamadı.</p>

  <p class="calibre1">Ellerini iyice fırçaladı ama tırnaklarının altında ve eklem yerindeki çizgilerde biraz inatçı kirler kaldı. Elleri garajda çalışan tamircininkine benziyordu.</p>

  <p class="calibre1">Suratına soğuk su çarptı. Ama bu onun daha derli toplu gözükmesini sağlamadı. Daha az şaşkın gözükmesini de. O uzun gün onu çok sarsmıştı. Belki izleri hiç geçmeyecekti. Evini ve bütün eşyalarını kaybetmesi. Ricky’nin korkunç ölümü. Mantık ve düzene olan inancını sarsan o acayip, doğaüstü olaylar zinciri. Yüzündeki o çaresiz ifadeden belki uzun bir süre kurtulamayacaktı. Tabii şu birkaç saatten daha uzun bir süre yaşarsa...</p>

  <p class="calibre1">Aynadaki görüntüsü yüzünden iyice sersemlemişti. Neredeyse aynanın da sihirli olduğuna inanmaya başlayacaktı. Peri masallarında çoğu zaman olduğu gibi. Örneğin, başka bir ülkeye açılan bir kapı, geçmiş ya da geleceğe bakan bir pencere. Kötü kraliçenin ruhunun hapsolduğu bir hücre. Ya da Pamuk Prensesin kötü üvey annesinin artık ülkenin en güzeli olmadığını öğrendiği gibi bir ayna. Harry bir elini aynaya dayadı. Sıcak parmakları soğuğa dokundu. Ama doğaüstü bir şey olmadı.</p>

  <p class="calibre1">Ancak geçen on iki saat içinde olanlar düşünüldüğünde sihirli şeyler beklemek çılgınlık sayılmazdı. Harry’e bir tür peri masalına sıkışıp kalmış gibi geliyordu. «Kırmızı Ayakkabılar» gibi daha karanlık türde bir masala. Bu hikâyede insanlar korkunç fiziksel acı ve manevi ıstırap çekiyor, feci bir biçimde de ölüyorlardı. Fakat sonra bu dünyada değil ama Cennette mutlulukla ödüllendiriliyorlardı. Cennetin orada olduğundan ve seni beklediğinden emin olmayanlar için pek de memnunluk verici bir konu değildi bu.</p>

  <p class="calibre1">Harry’nin bir çocuk masalına hapsolmadığının tek kanıtı konuşan bir hayvan olmamasıydı. Peri masalları konuşan hayvanlarla doluydu. Sayıları modern Amerikan filmlerindeki psikotik katillerinkinden daha fazlaydı.</p>

  <p class="calibre1">Peri masalları. Büyü. Canavarlar. Psikoz. Çocuklar.</p>

  <p class="calibre1">Harry’e birdenbire Tiktakla ilgili önemli bir gerçeği açıklayacak bir düşünceyi yakalamak üzereymiş gibi geldi.</p>

  <p class="calibre1">Büyü. Psikoz, Çocuklar. Canavarlar. Peri masalları.</p>

  <p class="calibre1">O fikri yakalayamadı.</p>

  <p class="calibre1">Onu anlayabilmek için çırpındı. Ama boşuna.</p>

  <p class="calibre1">Artık parmak uçlarını aynadaki görüntüsüne dokundurmadığını farketti. Elini aynaya çatlatacak bir güçle bastırıyordu. Elini çektiği zaman aynada nemli bir iz kaldı, sonra çabucak buharlaştı.</p>

  <p class="calibre1">Her şey kayboluyordu. Harry Lyon da kaybolacaktı. Belki de şafak zamanı.</p>

  <p class="calibre1">Tuvaletten çıkıp bara, Connie’nin onu beklediği masaya gitti.</p>

  <p class="calibre1">Canavarlar. Büyü. Psikoz. Peri masalları. Çocuklar.</p>

  <p class="calibre1">Müzisyenler Duke Ellinğton’un eserlerinden oluşan bir potpuriyi modern caza göre yorumluyorlardı. Müzik berbattı. Ellington’un eserlerinin düzeltilmesine hiç gerek yoktu.</p>

  <p class="calibre1">Masada dumanları tüten iki kahve fincanı ve içlerinde Remy’nin sıvı altın gibi parladığı iki konyak goblesi vardı.</p>

  <p class="calibre1">Harry siyah tahta iskemlelerden birine otururken Connie, «Hamburgerler birkaç dakika sonra gelecek,» dedi.</p>

  <p class="calibre1">Psikoz. Çocuklar. Büyü.</p>

  <p class="calibre1">Hiç...</p>

  <p class="calibre1">Harry, Tiktakı bir süre düşünmemeye karar verdi. Bilinçaltına bir süre baskı yapmayacak ve onun rahatça çalışmasına izin verecekti.</p>

  <p class="calibre1">Connie’ye, Presley’nin şarkılarından birinin adını söyledi. «Bilmeliyim.» («/ Gotta Know.»)</p>

  <p class="calibre1">«Neyi bilmelisin?»</p>

  <p class="calibre1">«Bana Nedeni Söyle.» («Teli Me Why.»)</p>

  <p class="calibre1">«Ne?»</p>

  <p class="calibre1">«Ya Şimdi ya da Hiçbir Zaman.» {«It’s Now or Never.»)</p>

  <p class="calibre1">Connie durumu anlayarak gülümsedi. «Ben fanatik bir Presley hayranıyım.»</p>

  <p class="calibre1">«Bunu anladım.»</p>

  <p class="calibre1">«İşe yaradı.»</p>

  <p class="calibre1">«Herhalde Ordegard’ın bize bir elbombası daha atmasını engelledi. Böylece hayatımız kurtuldu.»</p>

  <p class="calibre1">Connie konyak goblesini havaya kaldırdı. «Rock and Roll Kralının şerefine.»</p>

  <p class="calibre1">Müzisyenler Ellington’un parçalarına işkence etmekten vazgeçerek çalmaya ara verdiler. Belki de Cennette gerçekten bir Tanrı vardı... evrende de kutsal bir düzen.</p>

  <p class="calibre1">Harry’le Connie goblelerini birbirine vurduktan sonra içkilerini yudumladılar.</p>

  <p class="calibre1">«Neden Elvis?»</p>

  <p class="calibre1">Connie içini çekti. «Elvis ilk yıllarda gerçekten harikaydı. Özgürlük demekti o. Olmak istediğin şeyi olabilmen. Farklı olduğun için itilip kakıl maman. ‘Mavi süet ayakkabılarımın üzerine basma!’ Ben yedi, sekiz yaşındayken onun ilk on yıllık sürede söylediği şarkılar klasikleşmişlerdi bile. Ama bana hâlâ bir şeyler söylüyorlardı. Anlıyor musun?»</p>

  <p class="calibre1">«Yedi, sekiz yaşındayken mi? Bir çocuk için ağır şeylerdi... yani o şarkıların çoğu yalnızlık ve kırık kalplerle ilgiliydi.»</p>

  <p class="calibre1">«Tabii. O hayalleri süsleyen bir insandı. Hassas bir asi. Nazik ama haşinliğe gelmeyen, hem romantik hem de kuşkucu biri. Ben yurtlarda ve şunun bunun evinde yetiştim. Onun için yalnızlığın ne demek olduğunu biliyordum. Kalbimde de bazı çatlaklar vardı.»</p>

  <p class="calibre1">Garson kadın hamburgerleri getirdi, komi de fincanlarına tekrar kahve koydu.</p>

  <p class="calibre1">Harry kendini tekrar bir insan gibi hissetmeye başlıyordu. Üstübaşı buruşmuş, kirli, orası burası ağrıyan, yorgun ve korkan bir insan. Ama yine de bir insan. «Pekâlâ. Elvis’in ilk şarkıları için deli olmanı anlıyorum. Onları ezberlemeni de. Ama ya sonra?»</p>

  <p class="calibre1">Connie şişeyi sarsarak hamburgerinin üzerine ketçap döküyordu. «Bir bakıma son da başlangıç kadar ilginçti. Bir Amerikan trajedisi.»</p>

  <p class="calibre1">«Trajedi mi? Payetli tulumlarla Las Vegas’ta sahneye çıkan şişman bir şarkıcı olmak mı?»</p>

  <p class="calibre1">«Tabii. O vaat dolu, üstün, yakışıklı ve cesur kral... Sonra trajik bir kusur yüzünden düşüyor. Uzun uzun yuvarlanıyor ve kırk iki yaşında da ölüyor.»</p>

  <p class="calibre1">«Tuvalette otururken ölüyor.»</p>

  <p class="calibre1">«Ben bunun Shakespeare’e yakışacak bir trajedi olduğunu söylemedim ki. İçinde gülünç ayrıntılar da var. İşte bu yüzden o bir Ameri kan trajedisi. Dünyanın hiçbir milleti gülünç ayrıntıları bizim kadar takdir edemez.»</p>

  <p class="calibre1">«Demokratların da, Cumhuriyetçilerin de bu sözleri yakında kampanyalarında slogan olarak kullanacaklarını sanmıyorum.» Hamburger gerçekten nefisti. Harry lokmasını çiğnerken ekledi. «E, Elvis'in trajik kusuru neydi?»</p>

  <p class="calibre1">«O büyümeye yanaşmadı. Olgunlaşmaya. Belki de bunu başaramadı.»</p>

  <p class="calibre1">«Bir sanatçının içindeki çocuğa sıkıca yapışması gerekmiyor mu?»</p>

  <p class="calibre1">Connie sandviçinden bir lokma ısırarak, «Hayır,» der gibi başını salladı. «Bu sonsuza dek o çocuk olmakla aynı değil. Anlayacağın, genç Elvis Presley özgürlük istiyordu. Hırs duyuyordu ona karşı. Benim de her zaman duyduğum gibi. Ve Elvis istediği her şeyi yapabilme özgürlüğünü müziğinin yoluyla elde etti. Ama o eline geçtiği zaman sonsuza dek özgür olacağı yerde... eh, ne oldu?»</p>

  <p class="calibre1">«Sen söyle.»</p>

  <p class="calibre1">Genç kadının bu konuyu bir hayli düşündüğü anlaşılıyordu. «Elvis yönünü kaybetti. Belki de özgürlükten çok ünü sevmeye başladı. Ona âşık oldu. Gerçek özgürlük, sorumsuz değil, sorumlulukla birlikte gelen özgürlük... olgun bir insanın bunu hayal etmesine değer. Ama ün sadece ucuz bir heyecandır. Ünün zevkini gerçekten çıkarmak için de olgun biri olmaman gerekir. Sen de öyle düşünmüyor musun?»</p>

  <p class="calibre1">«Ben ünlü olmak istemem. Hoş. olacağım da yok ya.»</p>

  <p class="calibre1">«Değersiz, geçici, ancak bir çocuğun pırlanta sanacağı bir süs eşyası. Elvis olgun bir insanmış gibi gözüküyor, öyle biriymiş gibi konuşuyordu...»</p>

  <p class="calibre1">«Ve en iyi zamanında da gerçekten olgun biri gibi şarkı söylüyordu.»</p>

  <p class="calibre1">«Evet. Ama duyguları hiçbir zaman gelişmemişti. Olgunluk ise sadece giydiği bir kıyafetti. Taktığı bir maske. O yüzden her zaman çok kalabalık bir grupla dolaşıyordu. Onlar sanki Elvis’in özel erkek çocuklar kulübünün üyeleriydi. Presley çoğu zaman tavada kızartılmış muz ve fıstık ezmesi sürülmüş sandviçler yiyordu. Çocuksu yiyecekler yani. Arkadaşlarıyla birlikte eğlenmek istediğinde bütün bir lunaparkı kiralıyordu. İşte o yüzden Albay Parker gibilerin onu istismar etmelerine engel olamıyordu.»</p>

  <p class="calibre1">Olgun insanlar. Çocuklar. Gelişmemek. Psikoz. Ün. Büyü. Peri masalları. Gelişememek. Canavarlar. Maskeli balolar.</p>

  <p class="calibre1">Harry doğrulup oturdu. Kafası hızla çalışıyordu.</p>

  <p class="calibre1">Connie hâlâ konuşuyordu ama sesi sanki uzaklardan geliyordu, «...onun için Elvis’in yaşamının son yılları sana pek çok tuzak olduğunu gösteriyor...»</p>

  <p class="calibre1">Psikotik bir çocuk. Canavarlara hayran. Büyü gücü var. Gelişememiş. Olgun bir insana benziyor ama bu sadece bir maske.</p>

  <p class="calibre1">«... özgürlüğünü kaybetmenin ne kadar kolay olduğunu anlıyorsun... Onu bir daha eline geçiremiyorsun.»</p>

  <p class="calibre1">Harry sandviçini tabağına bıraktı. «Tanrım! Ben belki de Tiktakın kim olduğunu biliyorum!»</p>

  <p class="calibre1">«Kim?»</p>

  <p class="calibre1">«Dur, dur! Bırak da şunu biraz düşüneyim.»</p>

  <p class="calibre1">Müzisyenlerin bulunduğu podyumun yakınındaki masadan tiz kahkahalar yükseldi. Gürültücü sarhoşların masasıydı. Elli yaşlarında, zengin havalı iki adam ve yirmisinde iki sarışın... onlar da kendi peri masallarını yaşamaya çalışıyorlardı. Yaşlanmakta olan adamlar kusursuz seks ve diğer erkeklerin kıskançlıklarıyla ilgili hayaller kuruyorlardı. Kadınlar ise zenginlik hayalleri. Neyse ki, hayallerinin ilerde bir gün kendilerine bile sıkıcı ve çirkin geleceğinden haberleri yoktu.</p>

  <p class="calibre1">Harry avuçlarıyla gözlerini ovuşturarak düşüncelerini düzene sokmaya çalıştı. «Onun çocuksu bir yanı olduğunu farketmedin mi?»</p>

  <p class="calibre1">«Tiktakın mı? O öküzün mü?»</p>

  <p class="calibre1">«O öküz Tiktakın Golem’i. Ben asıl Tiktaktan söz ediyorum. Golem’leri yaratan kişiden. Bu ona bir oyunmuş gibi geliyor. Benimle oynadığı oyun, küçük zalim bir oğlan çocuğun bir sineğin kanatlarını koparmasına benziyor. Yaptıkları, sineğin uçmaya çalışmasını zevkle seyreden ya da bir böceğe kibritler çakarak işkence yapan bir çocuğun oyunlarını anımsatıyor bana. Sürenin şafakta sona ermesi, alaylı saldırılar. Sanki çocuk parkındaki küçük bir zorba o ve eğleniyor.»</p>

  <p class="calibre1">Şimdi Tiktakın apartmanında yatağından kalktığı zaman söylediklerinin bir bölümünü daha hatırlıyordu. Serserinin yangın çıkarmadan hemen önce açıkladıklarını. «... Sîzlerle eğlenmek çok zevkli oluyor... Büyük kahraman... istediğin birini vurabileceğini sanıyorsun... İstediğini itip kakabileceğini...»</p>

  <p class="calibre1">İstediklerini itip kakabileceğini...</p>

  <p class="calibre1">«Harry?»</p>

  <p class="calibre1">Ortağı gözlerini kırpıştırarak titredi. «Bazı sosyopatlar çocuklukların da zulüm gördükleri için o hale girerler. Ama diğerleri doğuştan öyledir. Çarpılmış insanlar.»</p>

  <p class="calibre1">Connie başını salladı. «Genlerine bir şey olmuştur.»</p>

  <p class="calibre1">«Herhalde Tiktak doğuştan kötüydü.»</p>

  <p class="calibre1">«Onun hiçbir zaman bir melek olmadığından eminim.»</p>

  <p class="calibre1">«Ve belki de o inanılmayacak gücünün nedeni bir laboratuvarda yapılan olağanüstü bir deney değil. Belki buna genlerindeki bir anormallik yol açtı. Belki bu güçle doğdu ve bu yüzden diğer insanlara katılamadı. Presley’nin de ünü yüzünden insanlardan uzaklaşması gibi. Tiktak hiçbir zaman olgunlaşmayı öğrenemedi. Buna ihtiyacı yoktu. Büyümek istemiyordu. Tiktak için için hâlâ bir çocuk. Bir çocuk oyunu oynuyor. Zalimce küçük bir çocuk oyunu.»</p>

  <p class="calibre1">Harry o ayı gibi serserinin yatak odasında duruşunu hatırladı. Yüzü öfkesinden morarmıştı. Bağırarak aynı sözleri tekrarlıyordu. «Beni duyuyor musun, kahraman, beni duyuyor musun, beni duyuyor musun, beni duyuyor musun, BENİ DUYUYOR MUSUN, BENİ DUYUYOR MUSUN?..» Bu hali, serserinin boyu bosu ve gücü yüzünden Harry’i korkutmuştu. Ama şimdi geriye baktığı zaman bunun küçük bir oğlan çocuğunun huysuzluk nöbetine benzediğini anlıyordu.</p>

  <p class="calibre1">Connie masanın üzerinden eğilerek elini ortağının yüzünün önün de salladı. «Karşımda katılıp kalma, Harry. Ben hâlâ o önemli son sözü bekliyorum. Tiktak kim? Sen gerçekten onun bir oğlan çocuk olduğunu mu düşünüyorsun? Seninle bir ilkokul öğrencisini mi arıyoruz, Tanrı aşkına! Ya da bir kız çocuğunu?»</p>

  <p class="calibre1">«Hayır. Daha büyük. Genç ama daha büyük.»</p>

  <p class="calibre1">«Bundan nasıl emin olabilirsin?»</p>

  <p class="calibre1">«Çünkü ben onunla karşılaştım.»</p>

  <p class="calibre1">«İstediğini itip kakacağını...»</p>

  <p class="calibre1">Harry, Connie’ye, cinayet yerine gerilmiş olan şeritlerin altından geçerek kaldırımı aşan ve Ordegard’ın öğle yemeğine gelmiş olan müşterilere ateş açtığı lokantanın kırık penceresinden içeri bakan delikanlıyı anlattı. Üzerinde Tecate bira tişörtü, blucin ve tenis ayakkabıları vardı. «Dikkatle içeriye bakıyordu. Kanlar ve cesetler onu büyülemiş gibiydi. Hali çok tuhaftı... bakışları dalgındı... dudaklarını yalıyordu... Sanki... nasıl anlatayım bilmem ki... Sanki bütün o kanların ve cesetlerin erotik bir yanları varmış gibi. Ona engellerin arkasına dönmesini söylediğim zaman bana aldırmadı. Belki de beni duymadı bile... Sanki trans halindeydi... Dudaklarını yalayıp duruyordu.» Harry konyak goblesini alıp içkinin geri kalanını başına dikti.</p>

  <p class="calibre1">Connie, «Onun adını aldın mı?» diye sordu.</p>

  <p class="calibre1">«Hayır. O fırsatı elimden kaçırdım. Bu olayda başka türlü davranmam gerekirdi.»</p>

  <p class="calibre1">Harry’nin gözlerinin önünde o sahne belirdi. Delikanlıyı yakalamış, ite kaka kaldırımdan geçirmişti. Belki ona vurmuştu, belki de vurmamıştı. Dizini delikanlının bacaklarının arasına vurmaya kalkışmış mıydı? Genç adamı çekmiş, kolunu bükmüş, onu ikibüklüm ederek zorla cinayet yerindeki şeridin altından geçirmişti.</p>

  <p class="calibre1">«Sonradan midem bulandı,» diye açıkladı Harry. «Kendi kendime kızdım. Onu öyle itip kakmış olmama inanamadım. Herhalde sinirlerim tavan arasında olanlar yüzünden hâlâ gergindi. Ordegard’ın beni öldürmesine ramak kalmıştı. O delikanlının kanlar yüzünden zevklendiğini görünce tepki gösterdim. Tıpkı... tıpkı...»</p>

  <p class="calibre1">Connie tekrar hamburgerini aldı. «Tıpkı benim gibi.»</p>

  <p class="calibre1">«Evet. Senin gibi.» Harry’nin iştahı kapanmıştı ama yine sandviçinden bir lokma ısırdı. İleride olacaklar için gücünü toplaması gerekiyordu.</p>

  <p class="calibre1">Connie, «Ama o delikanlının Tiktak olduğuna nasıl böyle kesin karar verdiğini hâlâ anlamış değilim,» dedi.</p>

  <p class="calibre1">«Onun Tiktak olduğunu biliyorum.»</p>

  <p class="calibre1">«Sırf o biraz tuhaftı diye...»</p>

  <p class="calibre1">«Mesele bu kadar değil.»</p>

  <p class="calibre1">«Bir önsezi mi?»</p>

  <p class="calibre1">«Önseziden daha da önemli. Bir polisin içgüdüsü.»</p>

  <p class="calibre1">Genç kadın bir süre onu süzdü, sonra da başını salladı. «Pekâlâ. Onun neye benzediğini hatırlıyor musun?»</p>

  <p class="calibre1">«Çok iyi hatırladığımı sanıyorum. Ancak on dokuzunda olmalı. Bilemedin, yirmi birinde. Daha büyük olamaz.»</p>

  <p class="calibre1">«Boyu?»</p>

  <p class="calibre1">«Benden iki buçuk santim kısa.»</p>

  <p class="calibre1">«Ağırlığı?»</p>

  <p class="calibre1">«Altmış sekiz kilo kadar sanırım. Zayıf. Hayır bu doğru değil. Zayıf ya da sıska sayılamaz. Vücudu ince ama kaslı.»</p>

  <p class="calibre1">«Cildi?»</p>

  <p class="calibre1">«Beyaz. Sanki evden dışarı fazla çıkmıyormuş gibi. Saçları gür koyu kestane ya da siyah. Yakışıklı bir çocuk. Biraz o aktöre benziyor Tom Cruise’a. Ama yüzü daha atmacamsı. Gözleri olağanüstü. Gri Sanki lekeli gümüş gibi.»</p>

  <p class="calibre1">Connie, «Ne düşünüyorum biliyor musun?» dedi. «Şimdi seninle kalkıp Nancy Ouan’ın evine gidelim. O burada, Laguna Beach’de oturmuyor...»</p>

  <p class="calibre1">Nancy Özel Projeler için çalışan bir ressamdı. Özel bir yeteneği vardı. Bir tanık bir suçluyu tarif ettiği zaman nüansları farkeder ve onları doğru yorumlardı. Sanıklar sonunda yakalanıp tutuklandıklarında, Nancy’nin yaptığı karakalem portrelere ne kadar benzedikleri ortaya çıkardı.</p>

  <p class="calibre1">«Nancy’e çocuğu tarif edersin. O da delikanlının resmini yapar Eskizi alıp Laguna Beach polisine götürürüz. O küçük sürüngeni tanı yıp tanımadıklarını öğreniriz.»</p>

  <p class="calibre1">Harry, «Ya onu tanımıyorlarsa?» diye sordu.</p>

  <p class="calibre1">«O zaman kapı kapı dolaşır, resmi herkese gösteririz.»</p>

  <p class="calibre1">«Kapı kapı mı dolaşacağız? Hangi kapıları?»</p>

  <p class="calibre1">«O delikanlıyla karşılaştığın yerdeki ev ve apartman kapılarını. O bloku araştırırız. Belki de Tiktak hemen orada bir yerde oturuyordun Ya da oturmuyor ama sık sık o mahalleye gidiyordur. Belki de o civarda arkadaşları vardır.»</p>

  <p class="calibre1">«Bu çocuğun hiç arkadaşı yok.»</p>

  <p class="calibre1">«Ya da akrabaları. Biri onu tanıyabilir.»</p>

  <p class="calibre1">«Gece yarısı kapılarını yumruklamamız kimsenin hoşuna gitmez.»</p>

  <p class="calibre1">Connie yüzünü buruşturdu. «Şafağı beklemek mi istiyorsun?»</p>

  <p class="calibre1">«İstemiyorum sanırım...»</p>

  <p class="calibre1">Connie kahvesinin son yudumunu da içerek iskemlesini geri itti. Ayağa kalkıp ceketinin cebinden para çıkardı. Masaya birkaç banknot attı.</p>

  <p class="calibre1">Harry, «İzin ver de yarısını ben ödeyeyim,» dedi.</p>

  <p class="calibre1">«Bu yemek benden.»</p>

  <p class="calibre1">«Yok olmaz. Hesabın yarısını ben ödemeliyim.»</p>

  <p class="calibre1">Connie ona, «Sen çıldırdın mı?» der gibi baktı.</p>

  <p class="calibre1">Harry, «Ben herkesle olan hesabımı dengede tutmaya çalışırım,» diye açıkladı. «Bunu sen de biliyorsun.»</p>

  <p class="calibre1">«Biraz çılgınca davran, Harry. Bırak hesapların dengesi bozulsun. Bak sana ne söyleyeceğim: Şafak söker ve biz de Cehennemde uyanırsak bana kahvaltı ikram edersin.» Connie dönüp kapıya doğru gitti.</p>

  <p class="calibre1">Armani elbiseli ve elde boyanmış bir ipek kravatlı müdür onun geldiğini görünce güvende olmak için kendini telaşla mutfağa attı.</p>

  <p class="calibre1">Connie’nin peşinden giden Harry saatine baktı. Saat biri yirmi iki geçiyordu.</p>

  <p class="calibre1">Şafak belki beş saat sonra sökecekti.</p>

  <p class="calibre1">Woofer karanlık gecede kentte dolaşıyordu. Etrafında karanlık yerdeki insanlar uykudaydılar.</p>

  <p class="calibre1">Köpek esnedi. Bir ağaççığın dibine uzanarak uyumayı düşündü. Uyuduğu zaman başka bir dünyaya gidiyordu. Güzel bir dünyaydı orası; sıcak bir yerde yaşayan bir ailesi vardı. Woofer’i sevinçle karşılıyor, onu her gün doyuruyorlardı. İstediği zaman onunla oynuyor, onu «Prens» diye çağırıyorlardı. Ailesi onu arabayla gezmeye götürüyor, otomobilin penceresinden başını çıkarmasına da izin veriyordu. Rüzgârda kulakları uçuşuyor, kokular hızla ona yaklaşıyordu. Baş döndürücü bir hızla. Evet evet evet. Kimse onu tekmelemiyordu. Uykudaki dünyası çok güzeldi. Ama Woofer orada da kedileri yakalayamıyordu.</p>

  <p class="calibre1">Köpek sonra gençkötüşeyi, o kara yeri, gövdeleri olmayan insan ve hayvan gözlerini hatırladı. Ve uykusu kaçtı.</p>

  <p class="calibre1">Woofer’ın o kötü şey konusunda harekete geçmesi gerekliydi. Ama ne yapması gerektiğini bilmiyordu. Woofer o şeyin kadınla oğlan çocuğa zarar vereceğini hissediyordu. Onlara çok kötü şeyler yapacaktı: O şey çok öfkeliydi. İçi nefret doluydu. O kadınla çocuğun tüyleri olsaydı onları da tutuşturacaktı. Woofer bunun nedenini bilmiyordu. Ya da o şeyin bunu ne zaman, nasıl ya da nerede yapacağını da. Ama Woofer’ın bir şeyler yapması şarttı. Onları kurtarmalıydı. İyi bir köpek olmalıydı. İyi bir köpek.</p>

  <p class="calibre1">Bir şey yapmalıyım...</p>

  <p class="calibre1">Tamam...</p>

  <p class="calibre1">O halde...</p>

  <p class="calibre1">O kötü şey konusunda ne yapacağıma karar verinceye kadar biraz yiyecek daha bulmaya çalışabilirim. Belki de o güleryüzlü şişman adam insanyemekyerinin arkasına benim için yine güzel et parçaları bıraktı Belki de o şişman adam hâlâ o açık kapının önünde duruyor, geçitte o yana bu yana bakıyor. Tekrar kuçu kuçuyu göreceğini umuyor. Belki de kuçu kuçuyu alıp evine götürmeyi düşünüyor. Ona sıcak bir yer verecek, her gün karnını doyuracak. İstediği zaman onunla oynayacak. Arabayla gezmeye götürecek ve onun pencereden başını uzatmasına izin verecek...</p>

  <p class="calibre1">Woofer artık hızla yürüyor, şişman adamın kokusunu almaya çalışıyordu. Dışarı çıkmış mıydı? Onu bekliyor muydu?</p>

  <p class="calibre1">Köpek etrafı koklaya koklaya ilerledi ve büyük bir yere park edilmiş pas kokan, yağ kokan, benzin kokan bir arabanın yanından geçti. Sonra pencerelerin kapalı olmasına rağmen burnuna kadının kokusu geldi... çocuğunki de, Woofer durup başını kaldırdı. Çocuk uyuduğu için gözükmüyordu. Kadın kapıya yaslanmış, başını cama dayamıştı. Uyanıktı ama köpeği görmedi.</p>

  <p class="calibre1">Belki de şişman adam bu kadınla çocuktan hoşlanır. Güzel, sıcak insanyerine hepimizi sığdırır. Birlikte oynarız. Hepimiz, istediklerimizi yer, arabayla dolaşarak pencerelerden başlarımızı uzatırız. Kokular hız la bize doğru gelir, başımızı döndürürler. Evet evet evet evet evet. Neden olmasın? Uyku dünyasında bir aile var. Bu dünyada da neden olmasın?</p>

  <p class="calibre1">Woofer heyecanlandı. Bu güzeldi. Çok güzel. Köşenin arkasındaki o harika şeyi hissediyordu. O yaklaşıyordu. Woofer o harika şeyin oralarda bir yerde olduğuna her zaman inanmıştı. İyi. Evet. İyi. Evet evet evet evet evet.</p>

  <p class="calibre1">Şişman adamın beklediği insanyemekyeri arabadan fazla uzakta değildi. Onun için belki de Woofer’ın kadının onu görmesi için havlaması iyi olacaktı. Ondan sonra kadınla çocuğun önüne düşer, onları şişman adama götürürdü.</p>

  <p class="calibre1">Evet evet evet evet evet evet.</p>

  <p class="calibre1">Ama dur dur. Onların beni izlemelerini sağlamak çok uzun sürebilir. İnsanlar bazen her şeyi çok geç anlıyorlar. O arada şişman adam da gidebilir. Oraya gittiğimiz zaman şişman adamın gitmiş olduğunu görürüz. Orada, geçitte öylece kalırız. Onlar bunun nedenini anlayamazlar. Benim aptal bir köpek olduğumu düşünürler. Sadece gülünç ve aptal bir köpek olduğumu. Benim de gururum kırılır. Kedi ağaca tırmanıp bana baktığı zaman olduğu gibi.</p>

  <p class="calibre1">Hayır, hayır hayır hayır hayır. Şişman adam gitmiş olamaz. Olamaz. Şişman adam giderse kadın ve çocukla birlikte güzel sıcak bir yerde kalamayız. Arabayla rüzgârda dolaşamayız.</p>

  <p class="calibre1">Ne yapacağım? Ne yapacağım? Woofer çok heyecanlanmıştı. Havlasam mı? Yoksa havlamasam mı? Git, kal, evet, hayır, havla, havlama?</p>

  <p class="calibre1">Çiş. Çiş etmeliyim. Bacağını kaldır. Ah. Evet. Keskin kokulu çiş. Taşların üzerinde buharları çıkıyor. Buharları. Bu çok ilginç.</p>

  <p class="calibre1">Şişman adam. Şişman adamı unutma. O geçitte bekliyor. Önce şişman adama git. O içeri girmeden, çıkıp gitmeden. Onu bul ve buraya getir. Evet evet evet evet. Çünkü kadınla çocuk bir yere gitmiyorlar.</p>

  <p class="calibre1">İyi köpek. Akıllı köpek.</p>

  <p class="calibre1">Woofer koşarak arabadan uzaklaştı. Sonra hızlandı. Bir köşeye geldi. Biraz daha ilerledi. Bir köşeyi döndü. İnsanyemekyerinin arkasındaki geçitteydi artık.</p>

  <p class="calibre1">Köpek soluk soluğa heyecanla şişman adamın ona yemek artıklarını verdiği kapıya koştu. Ama kapı kapalıydı. Şişman adam da gitmişti. Yerde yemek artıkları falan yoktu.</p>

  <p class="calibre1">Woofer şaşırdı. Her şeyin istediği gibi olacağına öyle inanmıştı ki. Uyku dünyasında olduğu gibi dördü birarada yaşayacaklardı.</p>

  <p class="calibre1">Köpek kapıyı tırmaladı. Tırmaladı, tırmaladı.</p>

  <p class="calibre1">Ama şişman adam gelmedi. Kapı hâlâ kapalıydı.</p>

  <p class="calibre1">Woofer havladı. Bekledi. Havladı.</p>

  <p class="calibre1">Hiç...</p>

  <p class="calibre1">Eh. İşte böyle. Şimdi ne olacak?</p>

  <p class="calibre1">Woofer hâlâ heyecanlıydı ama eskisi kadar değil. Çişi gelecek kadar heyecanlı sayılmazdı. Ancak yine de yerinde duramıyordu. Kapının önünde dolaşmaya başladı. Geçitte bir sağa gidiyordu, bir sola. Düş kırıklığı ve şaşkınlıkla inliyor, yavaş yavaş kederlenmeye başlıyordu.</p>

  <p class="calibre1">Geçidin dibinde konuşanların sesleri yankılanıyor, ona kadar geliyordu. Woofer o seslerden birinin türlü şey kokan o pis adamın olduğunu biliyordu. O kokuların arasında seniöldürecekşeyinki de vardı. Köpek bu kadar uzaklıktan bile pis adamın kokusunu iyice alabiliyordu. Ancak diğer iki sesin kime ait olduğunu bilmiyordu. Onların kokusunu da alamıyor, çünkü pis adamın kokusu onlarınkini bastırıyordu.</p>

  <p class="calibre1">Belki de onlardan biri şişman adamdı. Kuçu kuçusunu arıyordu.</p>

  <p class="calibre1">Evet, bu olabilirdi.</p>

  <p class="calibre1">Woofer kuyruğunu sallayarak geçidin ucuna gitti. Ama oraya vardığında şişman adamı bulamadı. O yüzden de kuyruğunu sallamaktan vazgeçti. Orada şimdiye dek görmediği bir kadınla bir adam vardı sadece. İnsanyemeyerinin önünde, bir arabanın yanında durmuşlardı. Pis kokulu adam da oradaydı. Ve hepsi birden konuşuyorlardı.</p>

  <p class="calibre1">Pis kokulu adam, «Siz gerçekten polis misiniz?» diyordu.</p>

  <p class="calibre1">Kadın öfkeliydi. «Bu arabaya ne yaptın?»</p>

  <p class="calibre1">«Hiç. Arabaya hiçbir şey yapmadım.»</p>

  <p class="calibre1">«Bu arabanın içinde pislik bulursam kendini ölmüş bil.»</p>

  <p class="calibre1">«Hayır, hayır. Tanrı aşkına beni dinleyin!»</p>

  <p class="calibre1">«Seni zorla temizleyecekler, çöp torbası!»</p>

  <p class="calibre1">«Kapılar kilitliyken arabanın içine nasıl girebilirim?»</p>

  <p class="calibre1">«Demek kapıları yokladın?»</p>

  <p class="calibre1">«Sadece gerçekten polis olup olmadığınızı anlamak istiyordum.»</p>

  <p class="calibre1">«Sana gerçekten polis olup olmadığımızı göstereceğim, kıl yumağı.»</p>

  <p class="calibre1">«Hey, bırak beni!»</p>

  <p class="calibre1">«Tanrım! Çok pis kokuyorsun!»</p>

  <p class="calibre1">«Bırak beni, bırak beni!»</p>

  <p class="calibre1">O kadar kokmayan öbür adam, «Haydi, haydi,» dedi. «Bırak onu.»</p>

  <p class="calibre1">Woofer etrafı kokluyordu. Bu yeni adamda da pis serserinin üzerin deki kokudan bulunca şaştı. Seniöldürecekşeyin kokuşuydu bu. Bu adam kısa bir süre önce o kötü şeyle karşılaşmıştı.</p>

  <p class="calibre1">Kadın, «Ayaklı, zehirli bir çöp yığını gibi kokuyorsun,» dedi. Onun üzerine de seniöldürecekşeyin kokusu sinmişti.</p>

  <p class="calibre1">Üçünün de. Kokulu adam, bu yeni erkek ve kadın. Bu ilginçti Woofer koklaya koklaya yaklaştı.</p>

  <p class="calibre1">Kokulu adam, «Lütfen beni dinleyin,» dedi. «Bir polisle konuşmanı gerekiyor.»</p>

  <p class="calibre1">Kadın, «İyi ya konuş,» diye homurdandı.</p>

  <p class="calibre1">«Adım Sammy Shamroe. Bir suç duyurusunda bulunmak istiyorum.»</p>

  <p class="calibre1">«Dur da tahmin edeyim! Biri yeni Mercedes’ini çaldı.»</p>

  <p class="calibre1">«Yardıma ihtiyacım var!»</p>

  <p class="calibre1">«Bizim de öyle, ahbap.»</p>

  <p class="calibre1">Üçünün üzerine o kötü şeyin kokusu sinmişti. Ayrıca üçü de korku korkuyordu. Köpek kadınla onu «Woofer» diye çağıran çocuğun üzerinde de aynı kokuyu bulmuştu. Onlar o kötü şeyden korkuyorlardı. Hepsi de.</p>

  <p class="calibre1">Pis kokulu adam, «Biri beni öldürecek,» dedi,</p>

  <p class="calibre1">«Evet, benden uzaklaşmazsan seni ben öldüreceğim.»</p>

  <p class="calibre1">«Sakin ol. Sinirlenme.»</p>

  <p class="calibre1">Pis kokulu adam ekledi. «O insan değil. Ben ona Fareadam diyorum.»</p>

  <p class="calibre1">Woofer, belki bu insanların arabadaki o kadın ve çocukla konuşmaları iyi olur, diye düşündü. Hepsi de ayrı ayrı korkuyorlar. Belki biraraya gelince korkmazlar. Hepsi birarada sıcak bir yerde yaşayabilirler. Durmadan oyunlar oynarlar. Bana her gün yemek verirler. Hep beraber arabayla gezmeye çıkarız. Ama pis kokulu adamın arabanın peşinden koşması gerekir. Beni aksırtacak kadar kokmaktan vazgeçerse durum değişir!</p>

  <p class="calibre1">«Ben ona Fareadam diyorum. Çünkü parçalanıyor. Parçaları sağa sola koşuşan farelere dönüşüyor.»</p>

  <p class="calibre1">Woofer kendi kendine, ama nasıl, diye sordu. Onları kadın ve çocukla nasıl biraraya getireceğim? Onlara durumu nasıl anlatacağım? insanlar bazen her şeyi çok güç anlıyorlar...</p>

  <p class="calibre1">Köpek yaklaşarak ayakkabılarını koklamaya başladığı zaman Harry, şu hayvan Sammy’nin mi, diye düşündü. Yoksa yalnız bir sokak köpeği mi? Serseri şamatayı artırırsa zora başvurmaları gerekebilirdi. Köpek de taraf tutabilirdi o zaman. Hayvan tehlikeliye benzemiyordu ama böyle şeyler belli olmazdı.</p>

  <p class="calibre1">Sammy’e gelince, köpekten daha tehlikeli gözüküyordu. Sokaklarda sürünerek geçen yaşamı ve onu bu duruma düşüren şeyler yüzünden tükenmişti. Sıska, iskelet gibiydi. Hayır Kurumunun verdiği elbiseler üzerinden sarkıyordu. Hareket ettiği zaman kemiklerinin birbirlerine çarparak takırdayacağını sanıyordunuz. Ama bütün bunlar Sammy’nin bitkin olduğu anlamına gelmiyordu. Fazla enerji yüzünden kasları seğiriyordu. Gözlerini öyle iri iri açmıştı ki, kapaklarını geri çekip tutturmuşlar gibi gözüküyordu. Yüzü sinirden gerilmişti. Suratında gerilimin neden olduğu çizgiler vardı. Dudaklarını vahşi bir ifadeyle gererken çürük dişleri ortaya çıkıyordu. Belki serseri dostça bir tavırla gülümsediğini sanıyordu ama aslında görünüşü korkutucuydu.</p>

  <p class="calibre1">«Ona Fareadam diyorum. O kendisinden böyle söz etmiyor. Zaten adını söylediğini hiç duymadım. Onun hangi cehennemden geldiğini, gemisini nereye sakladığını da bilmiyorum. Birdenbire karşımda beliriyor, o sadist hayvan!»</p>

  <p class="calibre1">Sammy bitkin gözüküyordu ama fazla güç alan ve devrelerine çok elektrik yüklenen robot gibi bir makineye benziyor olabilirdi. Makine patlar, dişliler, yaylar ve yarılmış hava boruları bir blok genişliğindeki bir yerde herkesi öldürebilecek mermilere dönüşürdü. Serserinin bir ya da birkaç bıçağı olabilirdi. Hatta bir tabancası bile. Harry şiddetli bir rüzgârın tâ Çin’e kadar uçuracağını sandığınız sarsak, ufak tefek adamlar görmüştü. Sonradan onların PCP aldıkları için keçileri kaçırdıklarını anlamıştı. Bu uyuşturucu kedi yavrularını kaplanlara dönüştürürdü. Ancak güçlü kuvvetli üç kişi silahlarını ellerinden alıp onlara boyun eğdirebilirdi.</p>

  <p class="calibre1">«Bakın, belki onun beni öldürmesine aldırmayacağım. Belki de bu çok daha iyi olur. İyice sarhoş olur, onun beni öldürmesine katlanırım. Öyle berbat haldeyim ki, bana yaptıklarını fazla farketmem bile.» Sammy onlara sokuluyor, iki polis nereye gitse onları izliyor, ille de tam karşılarında durmak istiyordu. «Ama sonra bu gece... sığınağıma girmiş, ikinci çift litrelik testiyi başıma dikerken Fareadamın ne olması gerektiğini anladım. Yani onun ne olması gerektiğini... o bir uzaylı!»</p>

  <p class="calibre1">Connie öfkeyle, «Uzaylılar,» diye homurdandı. «Uzaylılar! Siz ahmak serseriler hep uzaylılarla karşılaşırsınız! Defolup git, yağlı kıl yumağı! Yoksa, yemin ediyorum, seni...»</p>

  <p class="calibre1">«Hayır, hayır, beni dinleyin. Onların geleceklerini zaten biliyorduk, öyle değil mi? Her zaman biliyorduk bunu. Ve şimdi onlar buradalar ve ilk bana geldiler. Ben dünyayı uyarmadığım takdirde herkes ölecek.»</p>

  <p class="calibre1">Harry, Sammy’nin kolunu tutup onu yollarının üzerinden çekmeye çalışırken Connie’den de serseri kadar kuşkuluydu. Sammy belki patla maya hazır fazla kurulmuş bir mekanizmaysa, Connie de erimek üzere olan bir atom reaktörüydü. Serseri onların polis ressamı Nancy Ouan’a hemen gitmelerine engel olduğu için sinirleniyordu. Şafağın doğudan uzla onlara yaklaştığının farkındaydı. Harry de sinirliydi. Ama onun Sammy’nin kasığına diziyle vurarak adamı yakındaki lokantanın camlarından içeriye atma tehlikesi yoktu.</p>

  <p class="calibre1">«Uzaylıların bütün dünyadaki insanları öldürmelerinden sorumlu olmak istemiyorum. Zaten haddinden fazla vicdan azabı çekiyorum. Çok fazla. Sorumlu olma fikrine dayanamıyorum. Ben şimdiye dek o kadar çok insanı düşkırıklığına uğrattım ki...»</p>

  <p class="calibre1">Connie serseriye saldırırsa Nancy Quan’a gidemeyecek, Tiktakı yakalama fırsatını da bulamayacaklardı. Burada bir saat, hatta daha uzun bir süre kalarak Sammy’nin tutuklanmasıyla ilgili formaliteleri tamamlayacak, adamın vücudundan yükselen koku yüzünden boğul mamaya çalışacaklardı. Bir yandan da polis zalimliği suçlamalarını reddetmeye çabalayacaklardı. (Bardaki müşterilerden birkaçı suratlarını cama yapıştırmış onları seyrediyorlardı.) Bu olay yüzünden o değerli dakikalardan pek çoğu ziyan olacaktı.</p>

  <p class="calibre1">Sammy, Connie’nin ceketinin kolunu tuttu. «Beni dinle, kadın. Beni dinlemelisin!»</p>

  <p class="calibre1">Connie onun elinden kurtarıp yumruğunu kaldırdı.</p>

  <p class="calibre1">Harry, «Yapma,» dedi.</p>

  <p class="calibre1">Connie yumruğunu indirmek üzereyken kendini zor tuttu.</p>

  <p class="calibre1">Sammy deli gibi konuşurken tükürükleri etrafa saçılıyordu. «Bana yaşamak için otuz altı saat süre verdi. O Fareadam! Ama galiba bu sürenin artık yirmi dört saati geçti. Emin değilim...»</p>

  <p class="calibre1">Connie tekrar Sammy’e doğru uzanırken, Harry bir eliyle onu çekmeye, diğeriyle de serseriyi itmeye çalıştı. Sonra köpek onun üzerine atladı. Sırıtıyor, soluyor ve kuyruğunu sallıyordu. Harry dönüp bacağını silkti. Köpek kaldırıma, dört ayağının üzerine düştü.</p>

  <p class="calibre1">Sammy deli gibi bağırıyordu. İki eliyle Harry’nin ceketinin kolunu yakalamış dikkatini çekmeye çalışıyordu. «Gözleri tıpkı yılanlarınki gibi. Yeşil ve korkunç. Dehşet verici. Ve bana sadece otuz altı saatim olduğunu söylüyor. Tiktak... tiktak...»</p>

  <p class="calibre1">Harry bu kelimeyi duyunca korku ve hayretle sarsıldı. Okyanustan esen rüzgâr ona daha da soğumuş gibi geldi.</p>

  <p class="calibre1">Afallayan Connie, Sammy’e saldırmayı bıraktı. «Bir dakika! Ne dedin sen?»</p>

  <p class="calibre1">Sammy öfkeyle bağırdı. «Uzaylılar! Uzaylılar! Kahretsin, sen beni dinlemiyorsun ki!»</p>

  <p class="calibre1">Köpek Connie’ye doğru sıçradı. Genç kadın hayvanın başını okşayarak onu itti. «Harry, o gerçekten duyduğumu sandığım şeyi mi söyledi?»</p>

  <p class="calibre1">Sammy bir çığlık attı. «Ben de bir vatandaşım! Benim de dinlenmem gerekir. Bu benim hakkım!» Tanıklık etme ihtiyacı artmış ve heyecanlı bir kararlılığa dönüşmüştü.</p>

  <p class="calibre1">Harry, «Tiktak,» dedi.</p>

  <p class="calibre1">Sammy, «Evet, doğru,» diyerek başını salladı, Harry’nin kolunu öylesine çekiyordu ki, neredeyse yırtacaktı. «Tiktak, tiktak, zaman geçiyor. Yarın şafakta ölmüş olacaksın, Sammy. Ondan sonra gözlerimin önünde parçalanıp sürüyle fareye dönüşüyor.»</p>

  <p class="calibre1">Harry, ya da molozlardan oluşan bir hortuma, diye düşündü. Veya ateşten bir sütuna.</p>

  <p class="calibre1">Connie, «Pekâlâ,» dedi. «Dur. Biraz konuşalım. Sakin ol, Sammy. Bu olayı tartışalım. Söylediklerim için üzgünüm. Gerçekten üzgünüm Sen sadece sakinleş.»</p>

  <p class="calibre1">Sammy genç kadının içtenlikle konuşmadığını, onu gafil avlamak için mahsus suyuna gittiğini sanıyordu anlaşılan. Çünkü Connie’nin ona böyle saygı ve anlayışla davranmasına karşılık vermedi. Öfkeyle ayağını yere vurdu. Giysileri kemikli vücudunun çevresinde havalandı lar. Cadılar Bayramında rüzgârın sarstığı bir korkuluğa benzedi. «Uzaylılar, aptal karı! Uzaylılar, uzaylılar, uzaylılar!»</p>

  <p class="calibre1">Harry, Yeşil Eve bir göz atınca barın pencerelerinin önüne altı kişinin toplanmış olduğunu gördü. Onlara bakıyorlardı. Görünüşleri çok garipti. Üçünün üstübaşı dökülüyordu. Birbirlerini itip çekiyor, uzaylılardan söz ederek bağrışıyorlardı. Harry belki de hayatının son saatlerini yaşıyordu. Peşinde inanılmayacak kadar kötü, normalüstü bir yaratık vardı. Yaşamak için giriştiği çaresiz savaş, hiç olmazsa şu an için, sokakta oynanan bir farsa dönüşmüştü,</p>

  <p class="calibre1">İki bin yılının eşiğindeki, bin dokuz yüz doksanların Amerika’sına hoşgeldiniz! Tanrım!</p>

  <p class="calibre1">Sokağa boğuk ve hafif bir müzik sesi yayılıyordu. Dört kişilik grup şimdi batı kıyısı sving parçalarından birini çalıyordu: «Kansas City.» Ama buna acayip kısa temalar da katıyorlardı.</p>

  <p class="calibre1">Barın penceresinden bakanlardan biri de Armani elbiseli müdürdü. Herhalde adam kendi kendine çatıyor, o sahte rozetlere kanmakla hata ettim, diye düşünüyordu. Az sonra gerçek polisleri çağırmak için telefona gidecekti.</p>

  <p class="calibre1">Oradan geçmekte olan bir araba yavaşladı. Sürücüyle yanındaki ağızları bir karış açık onlara bakıyorlardı.</p>

  <p class="calibre1">Sammy, Connie’ye, «Ahmak, ahmak, ahmak kadın!» diye haykırdı.</p>

  <p class="calibre1">Köpek Harry’i pantolonunun sağ paçasından yakaladı. Az kalsın onu yere deviriyordu. Harry sendeledi, dengesini buldu ve Sammy’nin elinden kurtulmayı başardı. Ama köpeğin dişlerinden değil. Hayvan sürünür gibi geri geri giderek köpekçe bir inatla onu da birlikte götürmeye çalıştı. Harry karşı koydu. Köpek onu birdenbire bırakınca az kalsın yine dengesini kaybediyordu.</p>

  <p class="calibre1">Connie hâlâ Sammy’i yatıştırmaya çalışmaktaydı. Serseri ise ona hâlâ aptal olduğunu söylüyordu. Neyse ikisinin de birbirlerine vurmaya çalıştıkları yoktu.</p>

  <p class="calibre1">Köpek kaldırımda güneye doğru birkaç adım koştu, sonra bir sokak lambasının dibindeki ışık gölcüğünde durdu. Geriye bakarak onlara havladı. Rüzgâr tüylerini uçuruyor, kuyruğundakileri kabartıyordu. Hayvan yine biraz daha güneye doğru koştu, bu kez gölgelerin arasında durup yine havlamaya başladı.</p>

  <p class="calibre1">Harry’nin köpeğe dalmış olduğunu gören Sammy kendisini ciddiye almalarını sağlayamadığı için büsbütün öfkelendi. Alayla, «Ah tabii ya,» dedi. «O lanet olasıca köpekle benden fazla ilgilenin! Ben neyim zaten? Bir parça sokak süprüntüsü. Bir köpek kadar bile değerim yok. Benim gibi süprüntüleri dinlemeye ne gerek var? ‘Haydi, Timmy, haydi koş! Bak bakalım Lassie ne istiyor? Belki baban o lanet olasıca karayolunda devrilen traktörün altında kaldı!’»</p>

  <p class="calibre1">Harry dayanamayarak güldü. Sammy gibi birinden böyle sözler hiç beklemiyordu. Adamın sokaklara düşmeden önce kim olduğunu düşündü.</p>

  <p class="calibre1">Köpek şikâyet edercesine havlayarak Harry’nin kahkahasını kesti. Tüylü kuyruğunu bacaklarının arasına sıkıştırıp kulaklarını dikti, başını soru sorarmış gibi kaldırarak bir daire çizdi. Gece havasını koklayıp duruyordu.</p>

  <p class="calibre1">Connie birdenbire endişeyle sokakta etrafına bakındı. «Kötü bir şey var.»</p>

  <p class="calibre1">Harry de aynı şeyi hissetti. Havada bir değişiklik vardı. Garip bir basınç. Polis önsezileri ona bazı şeyler fısıldıyordu. Köpeğin önsezileri de öyle.</p>

  <p class="calibre1">Köpek bir koku aldı ve korkuyla sanki bir çığlık attı. Kaldırımda döndü, dişlerini göstererek havayı ısırmaya çalışır gibi yaptı. Sonra dönüp hızla Harry’e doğru koştu. Harry bir an hayvanın ona çarparak yere oturtuvereceğini sandı. Ama sonra köpek yön değiştirerek Yeşil Evin önüne doğru gitti. Ağaççıklarla dolu bir tarha dalıp karnının üzerine yattı. Açalyaların arasına iyice saklanmıştı, sadece burnuyla gözleri gözüküyordu.</p>

  <p class="calibre1">Köpeği örnek alan Sammy de döndü ve yakındaki bir geçide doğru koşmaya başladı.</p>

  <p class="calibre1">Connie, «Hey,» diye bağırarak onun peşinden gidecek oldu. «Yapma! Dur!»</p>

  <p class="calibre1">Harry genç kadını uyarırcasına, «Connie,» dedi. Ama onu neye karşı uyardığını kendi de bilmiyordu. Fakat o ara birbirlerinden ayrılmalarının doğru olmayacağını sezmekteydi.</p>

  <p class="calibre1">Connie ortağına doğru döndü. «Ne var?»</p>

  <p class="calibre1">Kadının arkasında Sammy köşeyi dönerek gözden kayboldu.</p>

  <p class="calibre1">Ve aynı anda her şey durdu!</p>

  <p class="calibre1">Kıyı karayolunun güney şeridinde yarı yolda kalmış bir şoföre yardıma gittiği anlaşılan bir çekici homurdanarak yokuşu tırmanırken ansızın durdu. Fren gıcırtıları duyulmadı, zorlanan motoru bir saniyeden diğeri ne geçilirken susuverdi. Taşıtın farları hâlâ yanıyordu.</p>

  <p class="calibre1">Aynı anda çekicinin otuz metre kadar gerisindeki bir Volvo da durdu ve motoru sessizleşti.</p>

  <p class="calibre1">Tam o sırada rüzgâr da kesildi. Sanki kozmik bir vantilatör kapatılmış gibi duruverdi. Binlerce ve binlerce yaprağın hışırtısı da öyle.</p>

  <p class="calibre1">Bardan gelen müzik tam bir nota tamamlanmadan sustu. Trafik ve bitkilerin seslerinin kesildiği anda hem de.</p>

  <p class="calibre1">Harry’e sağır olmuş gibi geldi. İçerde, kontrollü bir çevrede bile böyle derin bir sessizlikle karşılaşmamıştı. Hele açık havada hiç. Böyle bir kentin yaşamının ve doğal dünyaya özgü sayısız fon müziğinin birleşerek gece yarısıyla şafak arasındaki oldukça sessiz saatlerde bile hiç susmayan bir atonal senfoni yarattığı bu yerde soluklarını bile duyamıyordu. Sonra bu anormal sessizliğe isteyerek katkıda bulunduğunu farketti. Dünyadaki bu değişiklik onu öyle sersemletmişti ki, o yüzden nefesini tutmuştu.</p>

  <p class="calibre1">Sesten başka hareket de çalınmıştı geceden. Sadece çekiciyle Volvo tümüyle hareketsiz kalmamış, kaldırımdaki ağaçlar ve Yeşil Evin önündeki ağaççıklar da sanki birdenbire donmuşlardı. Yaprakların hem hışırtıları, hem de kıpırtıları kesilmişti, taştan oyulmuş olsalardı ancak bu kadar katı gözükebilirlerdi. Yeşil Evin pencerelerinin üstündeki branda bezinden yapılmış tenteler rüzgârda dalgalanıp tam şişerken şimdi kaskatı kesilmiş, maden tabakasından yapılmış gibi duruyorlardı. Yolun karşı tarafında neonlu bir levhada göz kırpan bir ok «Açık» durumda donmuştu.</p>

  <p class="calibre1">Connie, «Harry?» dedi.</p>

  <p class="calibre1">Ortağı irkildi. Hızla çarp an kalbinin gümbürtüsü dışında her ses onu ürkütecekti. Kendi şaşkınlık ve endişesinin Connie’nin suratına yansımış olduğunu gördü.</p>

  <p class="calibre1">Connie yanına geldi. «Ne oluyor?» Sesi ondan beklenmeyecek biçimde titrediği gibi belli belirsiz değişmişti de. Biraz ifadesizleşmişti, sözlerini vurgulamak için sesini eskisi gibi yükseltip alçaltmıyordu.</p>

  <p class="calibre1">Harry, «Biliyorsam kahrolayım,» diye cevap verdi. Onun sesi de Connie’ninki gibiydi. Sanki her insanın sesini taklit eden ama henüz tam geliştirilmemiş olan, zekice yapılmış bir makineden çıkıyordu.</p>

  <p class="calibre1">Connie, «Bu onun işi olmalı,» dedi.</p>

  <p class="calibre1">Harry de aynı fikirdeydi. «Bunu bir yoldan başardı.»</p>

  <p class="calibre1">«Tiktak.»</p>

  <p class="calibre1">«Evet.»</p>

  <p class="calibre1">«Kahretsin! Delilik bu.»</p>

  <p class="calibre1">«Tartışacak değilim.»</p>

  <p class="calibre1">Connie tabancasını çekecek oldu, sonra silahın kolunun altındaki kılıfın içine kaymasına izin verdi. Etrafa uğursuz bir hava çökmüştü sanki. Korku veren bir beklenti. Ama hiç olmazsa şu ara vurabilecek hiçbir şey yoktu.</p>

  <p class="calibre1">Connie merakla, «O sürüngen nerede acaba?» diye fısıldadı.</p>

  <p class="calibre1">«Bana ortaya çıkacakmış gibi geliyor.»</p>

  <p class="calibre1">«Bunun için sana puan vermiyorum...» Sonra Connie sokaktaki çekiciyi işaret ederek ekledi. «Tanrım... Şuna bak.»</p>

  <p class="calibre1">Harry önce onun, taşıtın da diğer her şey gibi esrarlı bir biçimde durmasını kastettiğini sandı. Ama sonra Connie’nin hayretini neyin arttırdığını anladı. Hava, taşıtların egzoz dumanlarının yoğunlaşarak bulutçuklara dönüşmelerine neden olacak kadar serindi. (Ama soluklarına aynı etkiyi yapmıyordu.) Bu ince tül gibi bulutçuklar çekicinin arkasında havada duruyor, ne dağılıyor ne de gerektiği gibi buharlaşıyorlardı Harry daha uzaktaki Volvo’nun egzoz borusunun gerisinde belli belirsin grimsibeyaz bir hayaletin havada durduğunu farketti.</p>

  <p class="calibre1">Artık şaşılacak şeylere karşı hazırlıklı olduğu için her tarafta kolaylıkla görülen olayları seçebiliyor, onları ortağına işaret ediyordu. Bazı çöpleri rüzgâr havalandırmıştı. Çiklet ve şeker kâğıtlarını, bir lolipopun kırılmış çubuğunu, kuru sarı yaprakları, birbirine dolaşmış kırmızı yünü. Şimdi bu şeyleri havada tutacak bir akım yoktu ama hâlâ yere düşmüyorlardı. Sanki hava çevrelerinde saf kristale dönüşerek onları hareketsiz halde hapsetmişti. Artık sonsuza dek böyle kalacaklardı. Harry’nin elinin erişebileceği bir yerde, başından otuz santim kadar yukarda kar taneleri kadar beyaz, kış sonuna özgü iki pervane hareketsiz duruyordu. Sokak lambasının ışığında parlayan kanatları yumuşak ve inciler kadar düzgündü.</p>

  <p class="calibre1">Connie elini bileğindeki saate vurarak Harry’e gösterdi. Yuvarlak kadranlı, akrep ve yelkovanlı klasik tipte bir Timex’di. Sadece akrep ve yelkovanı değil, saniyeleri gösteren kırmızı bir ibresi de vardı. Saat 1.29’u on altı saniye geçe durmuştu.</p>

  <p class="calibre1">Harry kendi saatini de kontrol etti. O da 1.29’u gösteriyordu. Saniye ibresinin yerini alan küçücük ışıklı nokta devamlı yanıyor, artık her dakikanın altmışta birini saymıyordu.</p>

  <p class="calibre1">«Zaman da...» Connie cümlesini tamamlayamadı. Sessiz sokağa hayretle bakarak yutkundu... sonunda konuşabildi. «Zaman durdu... Duruverdi. Gerçek bu mu?»</p>

  <p class="calibre1">«Yani?»</p>

  <p class="calibre1">«Bizim dışımızda bütün dünya için durdu mu?»</p>

  <p class="calibre1">«Zaman... duruvermez... Duramaz »</p>

  <p class="calibre1">«Öyleyse bu ne?»</p>

  <p class="calibre1">Fizik hiçbir zaman Harry’nin en sevdiği konulardan olmamıştı. Bilimlere karşı evrende durmadan düzen aradıkları için bir yakınlık duyuyordu ama bu konuda bilgili değildi. Oysa bilimin kral olduğu bu çağda bilgili olması gerekirdi. Yine de öğretmeninin anlattığı derslerin önemli bir bölümünü unutmamıştı Bilimle ilgili yeterince özel program izlemiş ve en çok satan kitaplar listelerine giren eserleri okumuştu. O yüzden Connie'nin sözlerinin başlarına gelenlerin sayısız ayrıntısını izah etmediğini düşünüyordu.</p>

  <p class="calibre1">Bir kere... zaman gerçekten durduysa Connie’yle benim bilincimiz hâlâ neden yerinde, diye kendi kendine soruyordu. Biz bu fenomeni nasıl farkedebiliyoruz? Niçin biz de havadaki çöpler gibi öne doğru ilerleyen zamanın son anında donup kalmadık? Şu pervaneler gibi?</p>

  <p class="calibre1">Harry sonra titrek bir sesle, «Hayır,» dedi. «Mesele bu kadar basit değil. Zaman durursa hiçbir şey kımıldayamaz. Öyle değil mi? Atomdan küçük parçacıklar bile. Ve atom içi hareket durursa... havanın molekülleri... şey... havanın molekülleri de demirinkiler kadar katı olmaz mı? O zaman biz nasıl soluk alabiliriz?»</p>

  <p class="calibre1">ikisi de bu düşünceye tepki olarak minnetle derin derin soluk aldılar. Havada pek hafif bir kimyasal tat vardı. Seslerinin tonu gibi bu da biraz acayipti. Ama havanın canlıları yaşatacak gibi olduğu da kesindi.</p>

  <p class="calibre1">Harry, «Ve ışık,» diye fısıldadı. «Işık dalgalarının da hareketsiz kalmaları gerekir. Gözlerimizle farkedebileceğimiz hiçbir dalga olmaz, biz de karanlıktan başka hiçbir şeyi göremeyiz. Öyle değil mi?»</p>

  <p class="calibre1">Aslında zamanın durması o mart gecesi dünyaya çöken sessizlik ve hareketsizlikten çok daha büyük bir felaket olurdu. Harry’e zaman ve madde yaratılışın ayrılamayacak parçalarıymış gibi geliyordu. Zamanın akımı kesilirse madde hemen ortadan kalkacaktı. Evren de içine doğru patlayacaktı. Öyle değil mi? Şiddetle içine doğru çökecek ve son derecede yoğun küçücük bir şey... bir şey topuna dönüşecekti... Patlayarak evreni yaratmadan önce hangi kahrolasıca yoğun maddeden oluşmuşsa ona.</p>

  <p class="calibre1">Connie ayak parmaklarının ucunda yükselerek uzanıp pervanelerden birinin kanadını baş ve işaret parmaklarıyla usulca tuttu. Sonra topuklarını yere basarak böceği daha iyi incelemek için yüzüne doğru çekti.</p>

  <p class="calibre1">Harry onun pervanenin yerini değiştirebileceğini sanmamıştı. Böcek fazla sakin havada hiç kımıldamadan kalırsa buna şaşmayacaktı. Çelik bir duvara perçinlenmiş madenden bir pervane gibi hiç kımıldamayabilirdi.</p>

  <p class="calibre1">Connie, «Gerektiği kadar yumuşak değil,» dedi. «Bir pervanenin kanadı yumuşak olur. Bununki taftadan yapılmışa benziyor ya da kolalı bir kumaştan.» Parmaklarını açarak pervaneyi bıraktı. Böcek onun bıraktığı yerde, havada asılı kaldı.</p>

  <p class="calibre1">Harry pervaneye usulca elinin tersiyle vurdu. Böcek havada durmadan önce birkaç santim yuvarlandı. Bu olayı büyülenmiş gibi seyrediyordu. Pervane şimdi, onunla oynanmadan önceki gibi havada asılı, hareketsiz duruyordu. Sadece yeri değişmişti.</p>

  <p class="calibre1">Connie’yle Harry’nin eşyalar üzerinde yaptıkları etki çok normale benziyordu. Gölgeleri, onlar hareket ettiği zaman kımıldıyordu. Ama diğer bütün gölgeler onlara neden olan cisimler kadar hareketsizdiler İki ortak dünya üzerinde eskisi gibi davranır, ilerleyebilirlerdi. Ama karşılıklı etki yapmaları imkânsızdı. Connie pervanenin yerini değiştirebilmiş ama böceğe dokunduğu zaman onu gerçekler âlemine çekememiş pervaneyi canlandıramamıştı.</p>

  <p class="calibre1">Genç kadın, «Belki zaman durmadı,» dedi. «Belki herkes ve her şey için çok çok çok yavaşladı, ikimiz dışında tabii.»</p>

  <p class="calibre1">«Mesele bu da değil.»</p>

  <p class="calibre1">«Bundan nasıl emin olabilirsin?»</p>

  <p class="calibre1">«Emin olamam tabii. Ama bence... zaman bizim için, dünyanın geri kalan her şeyi sanki hareketsiz duruyormuş gibi bir izlenim uyandıracak kadar hızlı akıp gidiyorsa, bizim yaptığımız her hareketin buna orantılı olarak inanılmayacak bir sürati olması gerekir. Öyle değil mi?»</p>

  <p class="calibre1">«Evet?»</p>

  <p class="calibre1">«Yani herhangi bir tabancadan fırlayan bir kurşundan çok daha hızlı olması gerekir. Ve hız yok edicidir. Bir kurşunu alıp sana atarsam zarar görmezsin. Ama kurşun saniyede birkaç bin metre hızla uçarsa vücudunda büyük bir delik açar.»</p>

  <p class="calibre1">Connie, «Öyle,» der gibi başını salladı. Düşünceli düşünceli havadaki pervaneye bakıyordu. «O halde... zaman bizim için çok hızlı akıp gitseydi sen böceğe vurunca paramparça olurdu.»</p>

  <p class="calibre1">«Evet. Öyle sanıyorum. Herhalde elimi de sakatlardım.» Harry eline baktı ama hiçbir şey olmamıştı. «Işık dalgaları her zamankinden daha yavaş hareket ediyorlarsa... o zaman da hiçbir lambanın ışığının şimdiki kadar parlak olmaması gerekir. Işıklar daha sönükleşir, kızılımsı olur sanırım. Hemen hemen kızılötesi gibi. Belki. Ve havanın molekülleri de iyice ağırlaşır...»</p>

  <p class="calibre1">«Su ya da şurup solumaya benzer, öyle mi?»</p>

  <p class="calibre1">Harry başını salladı. «Öyle sanıyorum. Tabii kesin olarak bilmiyorum. Kahretsin! Albert Einstein burada yanımızda olsaydı belki o bile işin içinden çıkamazdı.»</p>

  <p class="calibre1">«Bu duruma bakıyorum da... o her an gelebilir.»</p>

  <p class="calibre1">Çekiciden de, Volvo’dan da kimse inmemişti. Harry o yüzden taşıttakilerin de pervaneler gibi değişen bir dünyada hapis kaldıklarını düşünüyordu. Daha uzaktaki Volvo’nun ön tarafında iki kişi vardı. Onları birer gölge gibi görüyordu. Yolda, hemen hemen onların hizasında olan çekicinin direksiyonundaki adam daha belirgindi. Ama ne arabadaki gölgeler, ne de çekicinin şoförü her şey durduğundan beri bir santim kımıldamıştı. Harry, onlar taşıtlarıyla aynı zaman şeridinde olmasalardı, diye düşündü. Tekerleklerin durduğu anda ön camlardan fırlayarak karayoluna yuvarlanırlardı.</p>

  <p class="calibre1">Yeşil Evin camlarının önünde altı kişi dışarıya bakıyorlardı. «Duraklama» başladığı andaki tavırlarıyla. (Harry bu olayı bir «Duruş»tan çok, bir «Duraklama» diye düşünüyordu. Çünkü Tiktakın ergeç her şeyi yeniden harekete geçireceğine inanıyordu. Tabii her şeyi durduran Tiktak ise... Bu işi o yapmayacaktı da başka kim yapacaktı? Tanrı?) Bardaki müşterilerden ikisi pencerenin önündeki bir masada oturuyordu. Diğer dördü de masanın iki yanında duruyorlardı.</p>

  <p class="calibre1">Harry bu insanları yakından incelemek için kaldırımı aşıp ağaççıkların arasına girdi. Connie de onunla geldi. Camın önünde, bardakilerden otuz santim kadar aşağıda durdular.</p>

  <p class="calibre1">Masadaki kır saçlı çift dışında, genç bir sarışınla ellilik arkadaşı da oradaydı. Müzisyenlerin yakınındaki masada oturan, çok gürültü edip neşeyle gülen o iki çift şimdi bir mezarın sakinleri kadar sessizdiler. Masanın diğer tarafında müdürle bir garson duruyordu. Altısı da gözlerini kısmış, pencereden dışarı bakıyorlardı. Hafifçe öne, cama doğru eğilmişlerdi.</p>

  <p class="calibre1">Harry onları incelerken içlerinden biri bile gözünü kırpmadı, hiçbirinin yüz kasları seğirmedi. Bir tek saç teli bile uçuşmadı. Elbiseleri sanki mermerden oyulmuş gibi duruyordu.</p>

  <p class="calibre1">Bu insanların suratlarındaki ifadeler değişikti. Alay, hayret, merak. Müdürün suratında ise endişe vardı. Ama onlar geceye çöken inanılmayacak sessizliğe tepki göstermiyorlardı. Bunun farkında bile değillerdi. Çünkü onlar da bu olayın bir parçasıydılar. Hepsi de Harry’le Connie’ nin başlarının üzerinden kaldırıma, ikisinin Sammy’le köpeğin kaçmasından sonra durdukları yere bakıyorlardı. Yüzlerindeki ifadeler sokaktaki yarıda kesilen oyuna gösterdikleri tepkileri yansıtıyordu.</p>

  <p class="calibre1">Connie bir elini yukarı kaldırarak pencerenin önüne doğru salladı. Dışarı bakan meraklıların tam gözlerinin önüne doğru. O altı kişi hiçbir biçimde karşılık vermediler.</p>

  <p class="calibre1">Connie şaşkın şaşkın, «Bizi göremiyorlar...» diye fısıldadı.</p>

  <p class="calibre1">«Belki de bizi her şeyin durduğu andaki gibi görüyorlar. Orada kaldırımda durduğumuz andaki gibi. O algılama anında dondular ve ondan sonra yaptıklarımızın hiçbirini görmediler.»</p>

  <p class="calibre1">İki ortak hemen hemen aynı anda dönüp omuzlarının üzerinden arkalarındaki ölüm sessizliğine bürünmüş olan sokağa baktılar. İkisi de o anormal sessizlik yüzünden kaygılıydı. Tiktak, James Ordegard’ın yatak odasında şaşılacak bir sinsilikle hemen arkalarında belirivermiş, onu beklememelerinin bedelini can acısıyla ödemişlerdi. Şu anda yara tık görünürlerde yoktu ama Harry onun geleceğinden emindi.</p>

  <p class="calibre1">Connie tekrar bardakilerle ilgilenerek elinin eklemlerini cama vurdu. Ses tenekemsiydi. Eklemler cama vurulunca çıkan tıkırtıya tamı tamına benzemiyordu. Onların seslerinin de asıllarından az ama duyulacak kadar farklı olması gibi.</p>

  <p class="calibre1">İçeridekiler bir tepki göstermediler.</p>

  <p class="calibre1">Harry’e dünyanın en kötü polis devletinde, en derinlerdeki bir hücreye kapatılmış ve her şeyle ilgisi kesilmiş bir adamdan çok daha sıkıca hapsedilmişler gibi geldi. Kehlibarın içindeki sinekler gibi yaşamlarının anlamsız bir dakikasına yapışıp kalmışlardı. O çaresiz hareketsizlikleri ve bundan hiç haberleri olmayışı, onları korkunç bir biçimde savunma sız bırakıyordu.</p>

  <p class="calibre1">Başlarındaki dert, bundan habersiz olmalarına rağmen, yine de Harry’nin sırtında buzdan ellerin dolaşmasına neden oldu. Isıtmak için ensesini ovuşturdu.</p>

  <p class="calibre1">Connie, «Bizi hâlâ kaldırımdaki yerimizde görüyorlarsa,» dedi. «Buradan gittiğimiz ve her şey tekrar hareket ettiği zaman ne olur?»</p>

  <p class="calibre1">«Herhalde onlara gözlerinin önünde birdenbire kayboluvermişiz gibi gelir.»</p>

  <p class="calibre1">«Ah, Tanrım!»</p>

  <p class="calibre1">Connie pencereden Harry’e doğru döndü. Koyu mavi gözlerinde korku vardı, sesindeki sıkıntı çok belirgindi. «Harry, bu aşağılık yaratık Las Vegas’taki bir salonda kaşıkların saplarını büken, fala bakan ve elçabukluğuyla numaralar yapan biri değil.»</p>

  <p class="calibre1">«Onun gerçek gücü olduğunu zaten biliyorduk.»</p>

  <p class="calibre1">«Güç mü?»</p>

  <p class="calibre1">«Evet.»</p>

  <p class="calibre1">«Harry, bu güçten de ötede bir şey. ‘Güç’ sözcüğü bu durumu açıklamaya yetmiyor. Beni duyuyor musun?»</p>

  <p class="calibre1">Ortağı onu yatıştırmak ister gibi, «Duyuyorum,» dedi.</p>

  <p class="calibre1">«O sadece istemekle zamanı durduruyor! Dünyanın motorunu durdurup dişlilerini işlemez hale sokuyor! Ne halt ediyorsa onu yapıyor! Bu güçten de öte. Bu... tanrılık gibi bir şey. Onun gibi birine karşı ne yapabiliriz? Ne şansımız olabilir?»</p>

  <p class="calibre1">«Bir şansımız var.»</p>

  <p class="calibre1">«Nasıl bir şans?»</p>

  <p class="calibre1">Harry inatla, «Bir şansımız var,» diye ısrar etti.</p>

  <p class="calibre1">«Öyle mi? Ben bu adamın istediği an bizi böcekler gibi ezebileceğini düşünüyorum. Fazla acele etmiyor, çünkü böceklerin acı çekmesini seyretmek hoşuna gidiyor.»</p>

  <p class="calibre1">«Sen tanıdığım Connie Gulliver gibi konuşmuyorsun.» Harry’nin sesi istemediği kadar sert çıkmıştı.</p>

  <p class="calibre1">«Eh, belki de ben artık o değilim.» Connie başparmağını ağzına götürerek tırnağının hilal biçimi ucunu dişleriyle koparıp çıkardı.</p>

  <p class="calibre1">Harry o ana dek onun tırnaklarını yediğini hiç görmemişti. Connie’nin korkusunu böyle açıklaması onu çok şaşırttı. Genç kadın kendini bırakıp hüngür hüngür ağlasaydı ancak bu kadar şaşardı.</p>

  <p class="calibre1">Connie, «Belki de bana göre fazla yüksek bir dalgayla ilerlemeye çalıştım,» dedi. «Dalga beni kötü bir biçimde fırlattı... Cesaretim kırıldı.»</p>

  <p class="calibre1">Harry onun herhangi bir nedenle cesaretini kaybedeceğine inanamazdı. Başlarına gelen garip ve korkutucu olaylar yüzünden bile. Connie baştan aşağıya cesaretti. Şimdi cesareti nasıl kırılırdı? Elli iki kiloluk kadın tepeden tırnağa cesaret doluydu.</p>

  <p class="calibre1">Connie dönerek sokağı yine bakışlarıyla taradı. Bir küme açalyaya doğru gidip onları tek eliyle ayırdı. Böylece oraya saklanmış olan köpek ortaya çıktı. «Bunlar insanın eline yaprak gibi gelmiyor. Daha sertler İnce mukavva gibi.»</p>

  <p class="calibre1">Harry de genç kadının yanına gitti. Eğilerek bardaki müşteriler gibi «Duraklama» yüzünden kaskatı kesilmiş olan köpeği okşadı. «Tüyleri ince teller gibi.»</p>

  <p class="calibre1">«Bence köpek bize bir şeyler söylemeye çalışıyordu.»</p>

  <p class="calibre1">«Ben de öyle düşünüyorum şimdi.»</p>

  <p class="calibre1">«Çünkü bu ağaççıkların arasına saklandığı zaman bir şeyler olacağını biliyordu.»</p>

  <p class="calibre1">Harry Yeşil Evin erkekler tuvaletinde aklına gelen şeyi hatırladı Bu peri masalına karışmadığını gösteren bir tek kanıt olduğunu düşünmüştü. Bu, konuşan hayvanların olmamasıydı.</p>

  <p class="calibre1">Akıl ve mantığına sıkıca sarılan bir insanın ellerini çözmenin çok zor olması gerçekten garipti. Yüz yıllık Freud tarzı analizden sıkılan insanlar aklın pek nazik bir şey olduğuna inanacak biçimde koşullandırılmışlardı. Herkesin kötü davranışlar, ihmal, hatta günlük yaşamın normal stresleri yüzünden nevroz ya da psikoza kurban olacağına inanlı yordu. Harry geçen on üç saat içinde olanları bir filmde görseydi, her halde inanılmayacak şeyler olduğunu düşünürdü. Kendinden emin ve kesin tavırlarla, başroldeki erkek, diye düşünürdü. Bu kadar çok doğa üstü olaylar ve rastlantılardan sonra herhalde çıldırırdı. Ama işte şimdi kendisi buradaydı. Kaslarının&nbsp; ağrıyor, eklemlerinin yarısı sızlıyordu. Ama aklı yine de başındaydı</p>

  <p class="calibre1">Sonra aklının başında olduğuna karar veremeyeceğini kavradı Olacak gibi değildi ama belki de şimdi bir psikiyatri koğuşunda yatıyordu. Onu sıkıca bağlamışlar ve çılgınca çırpınışları arasında dilini ısırmaması için ağzına kama biçimi bir lastik parçası sokmuşlardı. Belki de bu sessiz ve hareketsiz dünya sadece bir kuruntuydu.</p>

  <p class="calibre1">Ah, tatlı bir düşünceydi bu.</p>

  <p class="calibre1">Connie ayırdığı açalyaları bırakınca yaylanarak eski yerlerini almadılar. Harry dalların köpeği tekrar örtmeleri için onlara usulca bastırmak zorunda kaldı</p>

  <p class="calibre1">İki ortak doğrularak Pasifik Kıyı Karayolunun görebildikleri bölümünü incelediler. İki taraftaki açıklık yerlere baktılar. Binaların arasından dar ve karanlık arsalara da.</p>

  <p class="calibre1">Dünya dev bir saat gibiydi. Anahtarı bükülmüş, boşalmış ve dişlileri birbirine girmişti. Harry kendi kendini bu tuhaf duruma alıştığına inandırmaya çalıştıysa da başaramadı Madem bu konuda bu kadar rahatsın, dedi kendi kendine. Öyleyse alnında, koltukaltlarında ve sırtının aşağısındaki buz gibi terin sebebi ne? Tümüyle hareketsiz kalmış olan gece sakinleştirici bir etki yapmıyordu. Çünkü bu sakin maskenin altında bir yay kadar gergin şiddet ve ani ölüm gizliydi. Gece korkutucuydu ve geçemeyen her saniyeyle daha da dehşet verici oluyordu.</p>

  <p class="calibre1">Harry, 'Sihir, dedi.</p>

  <p class="calibre1">«Ne?»</p>

  <p class="calibre1">«Bir peri masalındaki gibi. Bütün dünya kötü bir sihirin etkisinde bir büyünün.»</p>

  <p class="calibre1">«Kahretsin! O halde bu işi yapan cadı nerede? İşte benim bilmek istediğim de bu.»</p>

  <p class="calibre1">Harry düzeltti. «Cadı değil. Cadılar kadındır. Erkeklere ‘büyücü’ denir. Ya da ‘cinci’.»</p>

  <p class="calibre1">Connie öfkelenmişti. «Her neyse! Lanet olsun! Nerede o? Niçin bizimle böyle oynuyor? Suratını neden çabucak göstermiyor?»</p>

  <p class="calibre1">Harry saatine bir göz attı. Saniyeleri gösteren kırmızı nokta çakmaya başlamamıştı. Saat hâlâ 1.29’u gösteriyordu. «Onun ne kadar zaman harcadığı aslında bakış açına bağlı. Tiktakın hiç zaman harcamadığını söyleyebilirsin sanırım.»</p>

  <p class="calibre1">Connie de saatine baktı. O da 1.29’u gösteriyordu hâlâ. «Haydi, haydi, şu işi bitirelim artık... Harry, yoksa bizim onu aramamızı mı bekliyor?»</p>

  <p class="calibre1">Karanlık gecede bir yerde bir ses yankılandı. «Duraklamadan beri ilk duydukları, kendilerinin çıkarmadığı ilk sesti bu. Kahkahalar! Harry’ nin apartmanında içyağından yapılmış bir mum gibi yanan, sonra Ordegard’ın evinde ortaya çıkarak onları hırpalayan Golem serserinin alçak, hırıltılı kahkahası.</p>

  <p class="calibre1">İki ortak yine alışık oldukları için ellerini silahlarına attılar, sonra bu düşmanın karşısında silahların hiçbir işe yaramadığını hatırlayınca tabancalarını kılıflarından çıkarmadılar.</p>

  <p class="calibre1">Blokun yokuş olan tarafında, yolun karşı yanında Tiktak köşeyi döndü. O çok tanıdık sokak serserisi görünüşündeydi yine. Golem eskisinden daha da iriyarı duruyordu. Artık boyu bir doksan beş değil, iki ondan daha uzundu. Saçları ve sakalı son gördüklerinden beri sanki daha karışıp uzamıştı. Kafası bir aslanınki gibiydi. Boynu da bir ağacın gövdesi gibi. Omuzları çok geniş, göğsü inanılmayacak kadar enliydi. Elleri tenis raketleri kadardı Siyah trençkotu bir çadır kadar büyükmüş gibi gözüküyordu.</p>

  <p class="calibre1">Connie şaşkın şaşkın, «Neden onun gözükmesi için o kadar acele ettim?» diyerek Harry'nin kafasında geçenleri de açıklamış oldu</p>

  <p class="calibre1">Tiktakın devlerinkini andıran kahkahaları kesilmişti. Yaratık karşıdaki kaldırımdan ineli. Yolu çaprazlamasına aşarak onlara doğru gelmek niyetinde olduğu anlaşılıyordu.</p>

  <p class="calibre1">Connie, «Planın nedir?» diye sordu.</p>

  <p class="calibre1">«Ne planı?»</p>

  <p class="calibre1">«Kahretsin! Her zaman bir plan olur?»</p>

  <p class="calibre1">Gerçekten de Harry nasıl hareket edeceklerini hiç düşünmeden orada durup Golem’i beklediklerini farkedince şaşırdı. Uzun yıllardan beri polislik yapıyorlardı. Ortak olarak da yeterince birlikte çalışmışlardı Her durumda en iyi nasıl karşılık verebileceklerini, her tehdit karşısında nasıl davranmaları gerektiğini biliyorlardı. Genellikle kafa kafaya verip stratejiyi kararlaştırmazlardı. Biri içgüdülerine uyarak hareket eder, diğerinin de uygun olan her şeyi yapacağına inanırdı. Ender olarak bir hare ket planını kararlaştırmak zorunda kaldıkları zaman birkaç kelimelik cümle yeterli olurdu. Şimdiyse karşılarındaki kansız çamur, taşlar, solu canlar ve Tanrı bilir başka ne türlü şeylerden yapılmış olan hemen hemen yaralanması imkânsız bir düşman vardı. Çok öfkeli ve amansız bir savaşçı. Üstelik gerçek düşmanlarının yaratabileceği sürüyle Golem’den yalnızca biriydi. Connie’yle Harry sanki hem kafaları, hem de önsezilerinden yoksun kalmışlar gibi orada duruyorlardı. Felce uğramış gibi bekliyor ve düşmanın yaklaşmasını seyrediyorlardı.</p>

  <p class="calibre1">Harry, kaç, diye düşündü. Kendi önerisini tam yerine getireceği sırada dev Golem elli adım kadar ötede, sokağın ortasında durdu.</p>

  <p class="calibre1">Yaratığın gözleri Harry’nin o zamana kadar gördüğü her şeyden farklıydı. Bu gözler sadece ışıklı değil, alev alev yanıyorlardı. Havagazının sıcak mavi alevleri gibiydi Golem’in gözleri. Alevler, göz çukurlarında titreyip dalgalanıyordu. Elmacık kemiklerinin üzerine titreşen mavi alevlerin akisleri düşüyordu. Sakallarının fazla kıvırcık uçları mavi neonun ince tellerine benziyorlardı</p>

  <p class="calibre1">Tiktak kollarını açtı ve koskocaman ellerini tavaya kaldırdı. Bit dağın tepesinde durmuş aşağıdaki müritlerine öbür taraftan mesajlar veren bir Ahdi Atik peygamberi tavırları takınmıştı. Siyah trençkotu bin emri taşıyan taş levhaları saklayacak kadar genişti</p>

  <p class="calibre1">Tiktak, «Bir saat sonra dünya tekrar dönmeye başlayacak,« diye açıkladı «Gerçek zamanın bir saati sonra Elliye kadar sayacağını. Önceden harekete geçmenize izin vereceğim Bir saat sağ kalmayı başarırsanız yaşamanıza razı olacağım. Size bir daha işkence yapmaya cağım.»</p>

  <p class="calibre1">Connie, «Ah, sevgili Tanrım.» diye fısıldadı O gerçekten iğrenç oyunlar oynayan bir çocuk.»</p>

  <p class="calibre1">Bu da Tiktakı en aşağı diğer sosyopatlar kadar tehlikeli yapıyordu.</p>

  <p class="calibre1">Bazı küçük çocuklar, başkalarının duygularını anlayamadıkları için, son derecede zalim olabiliyorlardı.</p>

  <p class="calibre1">Tiktak, «ikinizi adilce yakalamaya çalışacağım,» dedi. «Oyunlarımın hiçbirinden yararlanmayacağım. Sadece gözlerimi kullanacağım.» Mavi alevler fışkıran göz çukurlarını işaret elti, «Kulaklarımı da.» Onlardan birini de gösterdi. «Ve kafamı.» Kalın işaret parmağıyla kafasının yanına vurdu. «Oyun yapmayacağım. Özel güçlerimi de kullanmayacağım Böylesi daha eğlenceli olacak. Bir... iki... Koşmaya başlamanız daha iyi olmaz mı sizce?.. Üç... dört... beş ..»</p>

  <p class="calibre1">Connie, «inanamıyorum,» dedi. «Olamaz bu » Ama yine de dönüp koşmaya başladı.</p>

  <p class="calibre1">Harry de onu izledi. Geçide dalarak Yeşil Evin yanından dolaştılar. Az kalsın adının Sammy olduğunu söyleyen serseriye çarpıyorlardı. Adam bir ayağı havada, tehlikeli bir biçimde donmuş kalmıştı. Onun yanından delice bir hızla geçer ve karanlık arka sokağa saparlarken ayaklan asfaltta boğuk, tokada benzer sesler çıkarıyordu. Koşan binlerinin ayak sesleriydi bunlar. Ama tam anlamıyla değil. Yankılar da gerçek dünyadakine benzemiyordu. Daha az titreşimliydiler çok kısa sürüyorlardı.</p>

  <p class="calibre1">Harry koşarken her adımıyla vücudunda yüz ayrı yer sızladığı için yüzünü buruşturuyordu. Bir yandan da o bir saatlik süreyi ölmeden atlatabilmeleri için bir plan yapmaya çalışıyordu. Ama onlar da Harikalar Ülkesindeki Alice gibi aynadan geçmiş ve Kırmızı Kraliçenin ülkesine girmişlerdi Deli Şapkacı ve Cheshire Kedisinin dünyasında planlar da mantık da bir işe yaramazdı. Bu dünyada sağduyu aşağı görülür ve kargaşa benimsenirdi.</p>

  <p class="calibre1">«On bir... on iki... sizi bulursam ölürsünüz... on üç...»</p>

  <p class="calibre1">Bryan o kadar eğleniyordu ki.</p>

  <p class="calibre1">Çırılçıplak siyah çarşafların üzerine uzanmış durmadan yaratıyor ve harika bir biçimde ‘Oluyordu. ’ Adak gözler ise cam kavanozlarından ona tapıyorlardı.</p>

  <p class="calibre1">Ama delikanlının bir bölümü Golem’in içindeydi. Bu da yine coşturucu bir şeydi. Bryan yaratığı bu kez daha büyük yapmış, onu durdurulmayacak, şiddetli bir ölüm makinesi haline getirmişti. O çok önemli kahramanla dişi köpeğini daha fazla dehşete düşürmek için.</p>

  <p class="calibre1">«... on altı... on yedi... on sekiz...»</p>

  <p class="calibre1">Bryan o devi toprak, kil ve kumdan yapmıştı. Vücuduna et görünüşü vermişti. Ve onu canlandırmıştı. İlk tanrının da Adem’i cansız çamurdan yarattığı gibi. Bryan’ın kaderi kendisinden önce gelen tanrılardan daha gaddar olmaktı ama o yok edebildiği gibi yaratıyordu da. Hiç kimse dünyaya hükmeden eski tanrılardan daha güçsüz olduğunu iddia edemezdi. Hiç kimse! Hiç kimse!</p>

  <p class="calibre1">Bryan şimdi Pasifik Kıyı Karayolunun ortasında duruyordu. Bir dev gibi. Sessiz ve hareketsiz dünyaya bakıyor ve yaptıklarından memnun oluyordu. Bu onun En Büyük ve En Gizli gücüydü. Her şeyi durdurma gücü vardı onda. Bir tamirci tıkırdayan bir saatin kapağını açarak mekanizmanın önemli noktasına aleti soktuğu zaman onu nasıl kolaylıkla dur duruyorsa, Bryan da bu işi aynı rahatlıkla başarıyordu.</p>

  <p class="calibre1">«Yirmi dört... yirmi beş...»</p>

  <p class="calibre1">Bu güç on altı yaşındayken o psişik büyüme kasırgalarından bin sırasında içinde belirmişti. Bryan bunu ustalıkla kullanmayı ancak on sekizindeyken öğrenebilmişti. Ama tabii bu da normaldi. İsa’nın da suyu şaraba çevirmeyi öğrenmek için zamana ihtiyacı olmuştu. Birkaç somun ekmekle balığı kalabalıkları doyuracak kadar çoğaltmayı öğrenmek için de.</p>

  <p class="calibre1">İrade. İrade gücü. Gerçeği yeniden yaratmak için uygun araç buydu işte. Zamanın başlangıcından ve bu evrenin doğuşundan önce her şeyi bir irade yaratmıştı. Bu bilinci insanlar Tanrı diye tanımlamışlardı Ama herhalde Tanrı insanların Onu düşündüklerinden çok farklıydı Belki de oyun oynayan bir çocuktu. Oyun olsun diye kum taneleri gibi galaksiler yaratmıştı. Evren irade gücüyle yaratılmış bir daimi hareket makinesiydi belki. O halde yine irade gücüyle değiştirilir, yeniden yapılır ya da ortadan kaldırılabilirdi. İlk tanrının yarattığı şeyi kullanmak ve değiştirmek için gerekli olan güç ve anlayıştı. Ve bu ikisi de Bryan'a verilmişti. Atom gücü, karanlık kör edici parlak kudretinin yarine sönük bir ışık gibiydi. Bryan iradesini uygulayarak, düşünce ve isteğini bir noktada yoğunlaştırarak var olmanın temellerinde bile önemli değişiklikler yapabileceğini anlamıştı.</p>

  <p class="calibre1">«... otuz bir... otuz iki... otuz üç...»</p>

  <p class="calibre1">Bryan hâlâ heyecanla ‘Olduğu’ ve yeni tanrı halini henüz alamadığı için bu değişiklikleri ancak kısa bir süre devam ettirebiliyordu. Genellikle gerçek zamanla ancak bir saat. Bazen bu kısıtlamalar yüzünden sabırsızlanıyordu. Ama ilerde bir gün isterse şimdiki gerçeği kalıcı olarak değiştirilebileceğine inanıyordu. O arada ‘Olması’ sürerken fizik yasalarını geçici olarak erteleyen eğlenceli değişiklikler yapabiliyor, kısa bir süre için de olsa gerçeği kendi isteğine göre biçimlendiriyordu.</p>

  <p class="calibre1">Lyon ve Gulliver’e zaman birdenbire durmuş gibi gelebilirdi ama gerçek bundan daha karmaşıktı. Bryan o olağanüstü iradesini kullanarak zamanın niteliğini kendince yeni bir biçimde kavramıştı. Bu, insanın doğumgünü pastasının üzerindeki mumları söndürmeden önce bir dilekte bulunmasına benziyordu. Zaman bilinen güvenilir etkileri olan ve sürekli akan bir nehir olabilirdi. Bryan da onu çeşitli etkileri olan bir dizi dere, büyük sakin bir göl ve sıcak su fışkırtan bir kaynağa dönüştürmüştü. Bu dünyada şimdi o göllerden bilinin içindeydi. Zaman son derecede ağır ağır aktığı için insan onun durduğunu sanıyordu. Ama yine Bryan’ın isteği üzerine o iki polis bu yeni gerçekle de eskisi gibi birbirlerini karşılıklı etkiliyorlardı Cisimler, enerji, hareket ve güçle ilgili yasaların çoğunda pek az bir değişiklik oluyordu.</p>

  <p class="calibre1">«.. kırk... kırk bir...»</p>

  <p class="calibre1">Bryan doğumgününde bir dilekte bulunuyormuş, bir yıldıza bakarak bir şey istiyormuş, isim annesi periye isteklerini açıklıyormuş gibi heyecanla bir körebe oyunu için kusursuz bir alan yaratmıştı. Bütün gücüyle isteyerek isteyerek isteyerek. Evreni eğip bükerek bir oyuncağa çevirmişse, ne olmuştu. Bryan karakterleri taban tabana zıt iki kişiden oluştuğunun farkındaydı. Bir yanda o Olan bir tanrıydı. Hesaba gelmeyecek bir otorite ve sorumluluğu olan, yüce biri. Diğer yandan da pervasız ve bencil bir çocuktu Zalim ve azametli</p>

  <p class="calibre1">Bryan bu bakımdan insanlığa benzediğini düşünüyordu. Ama bu özellikleri daha güçlüydü.</p>

  <p class="calibre1">«... kırk beş. .»</p>

  <p class="calibre1">Aslında bu tür bir çocuk olduğu için kutsallaştırıldığına inanıyordu.</p>

  <p class="calibre1">Bencillik ve azamet sadece egonun yansımalarıydı. Güçlü egosu olma yan biri yaratmak için gerekli güveni bulamazdı. İnsan yaratma gücünün sınırlarını araştırmayı umuyorsa biraz pervasız olmak zorundaydı. Sonuçları düşünmeden riski göze almak insanı özgürleştirebilirdi. Bir erdem sayılırdı bu. Bryan dünyayı kirlettikleri için insanları cezalandıracak tanrı olacağına göre zalimlik şarttı. «Olmanın» bir şartıydı. Bryan'ın bir çocuk olarak kalabilme yeteneği, yaratıcı enerjisini akılsızca, sürüye katılacak daha fazla hayvan üretmekte kullanmaması onun tanrılık için kusursuz bir aday olmasını sağlıyordu.</p>

  <p class="calibre1">«... kırk dokuz... elli!»</p>

  <p class="calibre1">Bryan bir süre o iki polise verdiği sözü tutacak ve onları sıradan insanlara özgü duyularla bulmaya çalışacaktı. Böylesi eğlenceli olacaktı. Bir tür sınav gibi bir şey insanların yaşamlarını etkileyen o ciddi kısıt lamaları öğrenmesi de işe yarayacaktı. Onlara acımayı öğrenmek için değil tabii. İnsanlar merhamete layık değildiler. Hayır, onlara kıyasla kendi olağanüstü güçlerinin zevkini daha çok çıkarmak için bunu yapa çaktı.</p>

  <p class="calibre1">Dev serserinin gövdesine yerleşmiş olan Bryan sokakta ilerledi Ölüm kadar sessiz olan, bir fısıltının bile duyulmadığı kente, bu şahane lunaparka girdi.</p>

  <p class="calibre1">«İşte geliyorum!» diye bağırdı. «İster hazır olun, ister olmayın!»</p>

  <p class="calibre1">Bir çam kozalağı tam yere düşerken ‘Duraklama’ yüzünden hava da kalakalmıştı. İplikle bir dala takılmış Noel süsüne benziyordu. Sarılı beyazlı bir kedi ağacın dalından alçı süslü bir duvara atlarken havada donmuştu. Ön pençelerini uzatmış, arka ayaklarını açmıştı. Bir şöminenin bacasından hiç değişmeyen, katı, telden bir süse benzeyen bit duman kıvrılarak yükseliyordu.</p>

  <p class="calibre1">Harry’le Connie felce uğramış kentin atmayan kalbinin daha derinliklerine doğru koşarlarken genç kadın canlarını kurtaracaklarına hiç inanmıyordu. Buna rağmen bu bir saat boyunca Tiktakın eline geçmemek için telaşla sürüyle plan yapıyor, sonra da onlardan vazgeçiyordu. Uzun bir zaman sevgiyle koruduğu alaylı kabuğun altında, dünyadaki bütün zavallı budalalar gibi farklı olduğu ve sonsuza dek yaşayacağı umudunu beslediği anlaşılıyordu.</p>

  <p class="calibre1">Connie içinde ölümsüzlüğüyle ilgili böyle aptalca, ilkel bir inanç keşfettiği için utanmalıydı. Ama onun yerine bu inanca sıkıca sarıldı. Umut, bir tür kalleşçe güven olabilirdi. Ama biraz olumlu bir düşüncenin durumlarını daha da kötüleştirebileceğini sanmıyordu.</p>

  <p class="calibre1">Bir gece içinde kendi hakkında pek çok yeni şey öğrenmişti. Bu öğrendiklerine uyarak kendisi için daha iyi bir hayat kuracak kadar yaşayamazsa yazık olurdu.</p>

  <p class="calibre1">Telaşla düşünmesine rağmen aklına sadece acınacak kadar zavallı fikirler geliyordu. Gitgide daha zorlukla soluyarak koşarken, Harry’e yavaşlamadan sık sık başka sokaklara sapmalarım önerdi. O köşeden döndüler, bu köşeden saptılar. Connie, dönemeçli bir yolu izlemek, diye düşünüyordu. Bir ok kadar dümdüz olanı takip etmekten daha zordur! Bu umut pek zayıftı tabii. Rastgeldiği zaman inişli yollara sapıyordu. Böylece az zamanda yol alabileceklerdi. Yokuşa tırmanırlarsa bunun tersi olacaktı.</p>

  <p class="calibre1">Çevrelerindeki Laguna Beach’in hareketsiz sakinleri onların canlarını kurtarmak için koştuklarının farkında değillerdi. Connie ve Harry yakalanırlarsa çığlıkları bu büyülenmiş gibi uyuyan insanları uyandırmayacak ya da yardımlarına koşmalarını sağlamayacaktı.</p>

  <p class="calibre1">Connie, Ricky Estefan’ın komşularının Golem holün zemininden patlarcasına çıktığı ve adamı döve döve öldürdüğü zaman neden hiçbir şey duymadıklarını artık biliyordu. Tiktak kulübenin içi dışında, dünyanın her köşesinde zamanı durdurmuştu. Sonra Ricky’e ağır ağır sadistçe işkence etmiş ve onu öldürmüştü. İnsanların geri kalanları içinse zaman geçmiyordu. Aynı biçimde Tiktak, Ordegard’ın evinde Connie’yi kayarak yana açılan camlı kapıdan büyük yatak odasının balkonuna attığı ve ateş ettikleri zaman da komşular bu gürültüyü duyup gelmemişlerdi. Çünkü bütün bunlar gerçekten bir adım ötedeki bir boyutta olmuştu. Gerçek zaman dışında.</p>

  <p class="calibre1">Connie olanca hızıyla koşarken kendi kendine sayıyor, Tiktak'ın ağır temposuna ayak uydurmaya çalışıyordu. Ama elli sayısına çok önce ulaştı. Serseriyle aralarındaki uzaklığın onları kurtaracak kadar fazla olduğunu sanmıyordu.</p>

  <p class="calibre1">Connie saymaya devam etseydi, sonunda durmak zorunda kaldıkları zaman belki yüze kadar gelmiş olacaktı, iki ortak soluk alabilmek için bir tuğla duvara yaslandılar.</p>

  <p class="calibre1">Genç kadının göğsü sıkışmıştı. Kalbi ona şişmiş, patlamak üzereymiş gibi geliyordu. Her soluğu çok kızgındı sanki, ciğerlerini kavuruyordu. Bir sirkte ateş yutan biri gibiydi Ağzından tutuşmuş benzin buharları çıkıyordu sanki. Boğazı sızlıyor, but ve baldırlarındaki kaslar sancıyordu. Hızlanan kan dolaşımı gece çürüyen, berelenen yerlerin acısını yeni den şiddetlendiriyordu.</p>

  <p class="calibre1">Harry’nin görünüşü Connie’nin kendini hissettiğinden daha kötüydü. Tabii, Tiktakla daha fazla karşılaşmış, Connie’den daha fazla darbe yemişti. O yaratıktan daha uzun bir süreden beri kaçıyordu.</p>

  <p class="calibre1">Connie konuşabilecek hale gelince, «Şimdi ne olacak?» dedi..</p>

  <p class="calibre1">Harry konuşurken önce her kelime ağzından sanki patlayarak çıktı. «Elbombası... kullanmaya... ne... dersin?»</p>

  <p class="calibre1">«Elbombası mı?»</p>

  <p class="calibre1">«Ordegard gibi.»</p>

  <p class="calibre1">«Evet, evet, hatırlıyorum.»</p>

  <p class="calibre1">«Kurşunlar Golem’e işlemiyor...»</p>

  <p class="calibre1">«Biliyorum...»</p>

  <p class="calibre1">«Ama o lanet olasıca şeyi parça parça edersek...»</p>

  <p class="calibre1">«Elbombasını nereden bulacağız? Ha? Bu civarda patlayıcı maddeler satan dost canlısı bir dükkâncı var mı?»</p>

  <p class="calibre1">«Belki Ulusal Muhafızların bir silah deposu vardır. Öyle bir şey işte.»</p>

  <p class="calibre1">«Hayali bırak, Harry gerçeklere bak.»</p>

  <p class="calibre1">«Neden? Dünyanın geri kalan kısmı gerçek değil ki.»</p>

  <p class="calibre1">«O lanet olasıca şeyi paramparça ettiğimizi düşünelim. O sürün gen avuçla çamur alır ve bir Golem daha yaratır.»</p>

  <p class="calibre1">«Ama onu yavaşlatmış oluruz.»</p>

  <p class="calibre1">«Belki iki dakika için.»</p>

  <p class="calibre1">Harry, «Bizim için her dakika önemli,» dedi. «Şu bir saati ölmeden geçirmek zorundayız.»</p>

  <p class="calibre1">Connie ona kulaklarına inanamıyormuş gibi baktı. «Yani sen Tiktakın sözünde duracağına inandığını mı söylemek istiyorsun?»</p>

  <p class="calibre1">Harry ceketinin koluyla yüzündeki terleri sildi. «Şey... Belki durur.«</p>

  <p class="calibre1">«Haydi oradan!»</p>

  <p class="calibre1">Harry, «Belki durur,» diye ısrar etti.</p>

  <p class="calibre1">Connie buna inanmayı çok istediği için kendi kendinden utandı. Sonra geceyi dinledi. Çıt çıkmıyordu. Ama bu, Tiktakın yakınlarında olmadığı anlamına gelmezdi. «Artık gitmeliyiz.»</p>

  <p class="calibre1">«Nereye?»</p>

  <p class="calibre1">Connie artık yorgunluktan duvara dayanma ihtiyacını duymuyordu. Etrafına bakındı ve bir bankanın yanındaki araba parkında olduklarını gördü. Yirmi beş metre kadar ötede bir otomobil bütün gün ve gece çalışan otomatik telekart veznesinin önünde durmuştu. İki adam makinenin yanındaydılar. Yukarıdaki bir güvenlik lambasının mavi ışığı onları aydınlatıyordu.</p>

  <p class="calibre1">İki adamın duruşlarında bir terslik vardı. Sadece birer heykel kadar hareketsiz oldukları için değil. Başka bir şey de olmalıydı.</p>

  <p class="calibre1">Connie araba parkındaki o garip sahneye doğru gitti.</p>

  <p class="calibre1">Harry, «Nereye gidiyorsun?» diye sordu.</p>

  <p class="calibre1">«Durumu kontrol edeceğim.»</p>

  <p class="calibre1">Önsezileri onu yanıltmamışlardı. «Duraklama» bir soygun sırasında başlamıştı.</p>

  <p class="calibre1">Birinci adam makineden üç yüz dolar almak İçin banka kartını kullanıyordu. Yaşı altmışa yakın, ak saçlı, kır bıyıklı biriydi. Babacan suratında şimdi korkunun neden olduğu çizgiler belirmişti. Makineden çıkan gıcır gıcır bir deste banknot yaşlı adamın eline doğru kayarken her şey durmuştu.</p>

  <p class="calibre1">Hırsız on sekiz, on dokuz yaşlarında sarışın, yakışıklı bir gençti. Blucin ve tişört giymişti. Bütün yaz boyunca Laguna’nın merkezindeki her sokakta görülen denize girmeye meraklı çocuklara benziyordu. Ayaklarında sandallar ve paçaları kesilmiş blucinler olan, karınları dümdüz, saçları güneşten beyazlaşmış, ciltleri maun rengine dönüşmüş o delikanlılara. Onun şimdiki haline ya da yazın gireceği duruma baktığınız zaman çocuğun hırslı olmadığı ve boş boş oturmaktan hoşlandığından kuşkulanabilirdiniz. Ama onun gibi sağlıklı, kanlı canlı bir çocuğun kötü niyetleri olabileceği aklınıza bile gelmezdi. Delikanlı bu hırsızlık anında bile bir meleğe benziyor ve tatlı tatlı gülümsüyordu. Sağ elindeki .32’lik tabancanın namlusunu yaşlı adamın belkemiğine dayamıştı.</p>

  <p class="calibre1">Connie ak saçlı adamla delikanlının etrafında dolaşarak düşünceli bir tavırla onları inceledi.</p>

  <p class="calibre1">Harry sordu. «Ne yapıyorsun?»</p>

  <p class="calibre1">«Bu sorunu çözmemiz gerekir.»</p>

  <p class="calibre1">«Zamanımız yok »</p>

  <p class="calibre1">«Biz polisiz. Öyle değil mi?»</p>

  <p class="calibre1">Harry, «Tanrı aşkına,» dedi. «Peşimizde bir katil var.»</p>

  <p class="calibre1">«Dünyanın mahvolmasına biz engel olmazsak, bu işi kim yapar?»</p>

  <p class="calibre1">«Bir dakika, bir dakika. Ben senin bu işe sırf heyecan duymak için girdiğini sanıyordum. Bir de kendi kendine bir şeyi kanıtlamak için Daha önce öyle söylemedin mi?»</p>

  <p class="calibre1">«Sen de bu işe düzeni korumak ve suçsuzları savunmak için girme din mi?»</p>

  <p class="calibre1">Harry sanki tartışmaya hazırlanıyormuş gibi derin bir soluk aidi sonra da soluğunu şiddetle, öfkeyle verdi. Bu ilk kez olmuyordu. Şu son altı ay Connie, Harry’nin bu tepkiyi göstermesine kaç defa neden olmuştu.</p>

  <p class="calibre1">Genç kadın onun kızdığı zaman bayağı sevimli olduğunu düşündü Her zamanki temkinli tavırlarına göre hoş bir değişiklikti. Harry’nin tem kinli hali iç sıkıyordu. Çünkü her zaman öyleydi. Hatta Connie onun bu geceki görünüşünü bile beğeniyordu. Giysileri buruşmuş, sakalı çıkmıştı. Harry’i o zaman kadar hiç bu halde görmemiş, göreceğini hiç sanmamıştı. Kılıksız değil de haşin gibi gözüküyor, diye düşündü. Daha da tehlikeliymiş gibi bir hali var. Onun böyle görüneceğine inanamazdım.</p>

  <p class="calibre1">Harry, «Pekâlâ, pekâlâ,» diyerek hırsızla kurbanı daha yakından incelemek için soygun sahnesine yaklaştı. «Ne yapmak istiyorsun?»</p>

  <p class="calibre1">«Birkaç şeyi ayarlamayı.»</p>

  <p class="calibre1">«Tehlikeli olabilir.»</p>

  <p class="calibre1">«Şu hızlılık meselesi mi? Ama pervane parçalanmadı.»</p>

  <p class="calibre1">Connie parmağını ihtiyatla hırsızın yüzüne dokundurdu. Delikanlının cildi ona kayışımsı gibi geldi. Eti de gerektiğinden daha sertti. Parmağını çektiğinde hırsızın suratında gamze gibi hafif bir çukur kaldı Bunun «Duraklama» sona erinceye kadar kaybolmayacağı anlaşılıyordu.</p>

  <p class="calibre1">Connie delikanlının gözlerinin içine bakarak, «Aşağılık böcek.&nbsp; dedi.</p>

  <p class="calibre1">Hırsız hiçbir şekilde onu gördüğünü belirtmedi. Connie onun için görünmeyen bir insandı. Zaman tekrar akmaya başladığında kadın polisin oraya geldiğinden haberi bile olmayacaktı.</p>

  <p class="calibre1">Connie delikanlının tabancalı elini geriye çekti. El katıydı ve zorlukla hareket etti. Genç kadın sabırlı davranıyordu, çünkü endişeliydi.</p>

  <p class="calibre1">Artık ,32’lik tabancanın namlusu kurbanın beline dayalı değildi Connie silahı usul usul sola doğru itti. Sonunda namlu kimseye zarar vermeyecek bir biçimde karanlık geceye doğru döndü. Artık silah kurbana doğru değildi.</p>

  <p class="calibre1">Harry hırsızın parmaklarını dikkatle açtı. «Sanki ikimiz de insan boyu kuklalarla oynayan iki çocuğuz. Elleri kolları hareket ettirilebilen kuklalarla.» ,32’lik tabanca hırsızın onu tuttuğu zamanki yerinde, havada duruyordu.</p>

  <p class="calibre1">Connie silahın soyguncudan daha kolay hareket ettirildiğini gördü. Ama tabancayı hızla sağa sola götürmek de biraz zordu. Tabancayı otomatik veznenin önündeki adama doğru götürdü. Silahı yaşlı adamın avucuna koyup parmaklarını da etrafına doladı. «Duraklama» sona erdiği zaman ihtiyar adam bir an önce orada olmayan bir tabancayı elinde bulacak, onun nasıl geldiğini anlayamayacaktı. Connie otomatik veznenin önündeki tepsiden aldığı yirmi dolarlık desteyi de müşterinin sol eline koydu.</p>

  <p class="calibre1">«O on doların avucuna nasıl geri döndüğünü artık anlıyorum,» dedi.</p>

  <p class="calibre1">Harry kaygıyla karanlık geceye bakıyordu. «Ve serserinin vücuduna sıktığım dört kurşunun gömlek cebine nasıl girdiğini de.»</p>

  <p class="calibre1">«Ricky Estefan’ın masasındaki heykelciğin kafasının elimde nasıl belirdiğini de.» Connie’nin kaşları çatıldı. «Bu insanlar gibi donup kaldığımızı ve o köpeğin bizimle oynadığını düşününce tüylerim diken diken oluyor.»</p>

  <p class="calibre1">«Burada işin bitti mi?»</p>

  <p class="calibre1">«Pek bitti sayılmaz. Gel, bu adamı vezneden döndürmeme yardım&nbsp;et.»</p>

  <p class="calibre1">Bahçeye konmak için mermerden oyulmuş bir heykele benzeyen yaşlı adamı sarsa sarsa yüz seksen derece döndürdüler. İşleri bittiği zaman kurbanın elinde sadece tabanca yoktu artık, onunla hırsızı da tehdit ediyordu.</p>

  <p class="calibre1">Bir mumyalar müzesinde canlıya benzeyen mankenlerle çalışan dekoratörler gibi sahneyi değiştirmiş ve ona yeni bir dramatik hava vermişlerdi.</p>

  <p class="calibre1">Harry, «Tamam, artık gidelim,» diyerek otomatik vezneden uzaklaştı. Araba parkında yürümeye başladı.</p>

  <p class="calibre1">Connie durakladı. Yaptıklarına bakıyordu.</p>

  <p class="calibre1">Harry omzunun üzerinden bir göz attı. Ortağının peşinden gelmediğini görünce döndü. «Yine ne var?»</p>

  <p class="calibre1">Genç kadın başını salladı. «Bu çok tehlikeli.»</p>

  <p class="calibre1">«Tabanca şimdi iyi adamın elinde.»</p>

  <p class="calibre1">«Evet. Ama silahı elinde görünce şaşıracak. Belki de tabancayı düşürür, şu sürüngen de silahı tekrar kapar. Hatta kapacağından eminim. Ve onları bulduğumuz noktaya dönerler.»</p>

  <p class="calibre1">Harry ortağına yaklaştı. Suratında öfkesinden kriz geçiriyormuş gibi bir ifade vardı. «Çok pis, çılgın, yüzü yaralı, siyah trençkotlu bir bayı unuttun mu?»</p>

  <p class="calibre1">«Henüz onun yaklaştığını duymuyorum.»</p>

  <p class="calibre1">«Connie, tanrı aşkına! O zamanı bizim için de durdurabilir. Ondan sonra bize yaklaşmak için istediği kadar zaman harcar. Bizi, ancak karşımıza dikildikten sonra, tekrar oyuna sokar. Onun için Golem burnunu kopardıktan sonra mendil isteyip istemediğini soruncaya kadar onun yaklaştığını duyamazsın.»</p>

  <p class="calibre1">«Eğer böyle hile yapacaksa...»</p>

  <p class="calibre1">«Hile yapacaksa mı? Neden yapmasın?» Harry bu soruyu öfkeyle sormuştu. Oysa iki dakika önce. Tiktakın sözünde duracağı ve adilce oynayacağını savunmuştu. «Biz şimdi burada Rahibe Teresa’dan söz etmiyoruz.»</p>

  <p class="calibre1">«O zaman işimizi bitirmişiz ya da kaçmışız hiç önemi yok. Öyle de, böyle de, bizi ele geçirecek.»</p>

  <p class="calibre1">Vezneden para çeken beyaz saçlı adamın arabasının anahtarları kontaktaydı. Connie onları alıp bagajı açtı. Kapak hızla yukarı doğru kalkmadı. Onu bir tabutun kapağını kaldırıyormuş gibi çekiştirmek zorunda kaldı.</p>

  <p class="calibre1">Harry ona, «Bu anal etkiden kurtulmamışlara yakışan bir davranış,» dedi.</p>

  <p class="calibre1">«Ya? Yani genellikle bu işi senin halletmen gerekirdi, öyle mi?»</p>

  <p class="calibre1">Harry ortağına bakarak gözlerini kırpıştırdı.</p>

  <p class="calibre1">Sonra hırsızı koltukaltlarından tuttu, Connie de ayaklarından. Delikanlıyı arabanın arkasına taşıyarak usulca bagaja koydular. Hırsızın vücudu normalden biraz daha ağırmış gibiydi. Connie kapağı vurarak kapatmaya çalıştı. Ama gerçeğin değiştirilmiş olduğu bu yerde itişi kapağın aşağıya kadar inmesine yetmedi. Connie kilidin kapanması için kapağa dayanmak zorunda kaldı.</p>

  <p class="calibre1">Harry, «Artık Ordegard’ın mutfağında kendimi üç defa nasıl aynı iskemlede bulduğumu anlıyorum,» diye mırıldandı. «Tabancamın namlusunu ağzıma sokmuş halde hem de.»</p>

  <p class="calibre1">«O sürüngen seni gerçek zamandan çıkarıp çıkarıp tekrar soktu.»</p>

  <p class="calibre1">«Evet. Muziplik yapan bir çocuk...»</p>

  <p class="calibre1">Connie, yılanlar ve Tarantulalarda Ricky Estefan’ın mutfağına böyle mi girdiler, diye düşündü. Tiktak daha önceki bir ‘Duraklama’ sırasında onları hayvan satan dükkânlardan, laboratuvarlardan, hatta yaşadıkları yerlerden mi toplayıp kulübeye mi bıraktı? Zamanı... hiç olmazsa Ricky için... tekrar başlatıp onun örümcekler ve yılanlarla birdenbire karşılaşmasını mı sağladı? Zavallıyı böyle mi şaşırttı?</p>

  <p class="calibre1">Connie arabadan uzaklaşarak parkta ilerledi. Sonra durup anormal geceyi dinledi.</p>

  <p class="calibre1">Sanki dünyada her şey birdenbire ölmüştü. Rüzgârdan bütün insanlığa kadar her şey. Geride bir gezegen dolusu mezarlık kalmış, otlar, çiçekler, ağaçlar ve yas tutanların hepsi de mezar taşları gibi granitten oyulmuşlardı.</p>

  <p class="calibre1">Connie son yıllarda zaman zaman polisliği bırakmayı düşünmüştü. İnsanlardan olabildiğince uzaklaşacak ve Mojave çölünün kenarında ucuz bir kulübede oturacaktı. Pek azla yetindiği için bir hayli para biriktirmişti. Bir çöl faresi gibi yaşarsa bu para ona uzun süre yeterdi. İnsan ların olmadığı çorak kumlar, çalılar ve kayalar, modern uygarlıkla kıyaslandıkları zaman onu çok çekiyordu.</p>

  <p class="calibre1">Ama «Duraklama» güneşin kavurduğu çölün o huzurundan çok farklıydı. Çölde yaşam yine doğal düzenin bir parçasıydı. Ve uygarlık, hasta olmasına rağmen, yine de ufkun ötesinde yaşıyordu. Connie zamandan sayılmayan o on dakikalık süreden, ölüm kadar derin olan bu sessizlik ve hareketsizlikten sonra insan sirkinin o gösterişli çılgınlığının özlemini çekiyordu, insanlık yalan söylemeye, aldatmaya, hasede, bilgisizliğe, kendine acımaya, haklı bulmaya ve katliama yol açan ütopya hayallerine çok meraklıydı. Ama kendini yok edinceye kadar daha soylu davranmak, hareketlerinin sorumluluğunu yüklenmek, yaşamak ve başkalarının yaşamalarına da izin vermek ve dünyanın yöneticiliğim kazanmak potansiyeli de vardı. Belki kendini yok etmeyebilirdi.</p>

  <p class="calibre1">Umut. Connie Gulliver yaşamında ilk kez umudun kendi başına, yaşamak ve uygarlığı olduğu gibi kabul etmek için bir neden sayılacağına inanmaya başlıyordu.</p>

  <p class="calibre1">Ama Tiktak yaşadığı sürece umut da sona erecekti.</p>

  <p class="calibre1">«O köpoğlu köpekten öyle nefret ediyorum ki,» diye homurdandı «Şimdiye dek kimseden böylesine nefret etmedim. Onu öldürmeyi öyle istiyorum ki, bu duyguya zorlukla dayanabiliyorum.»</p>

  <p class="calibre1">Harry ona hatırlattı. «Onu yakalayabilmek için önce sağ kalmamız gerekiyor.»</p>

  <p class="calibre1">«Haydi, gidelim.»</p>

  <p class="calibre1">Başlangıçta duraklamış bir dünyada hareket halinde olmak onlara en akıllıca şeymiş gibi gözükmüştü. Tiktak verdiği sözü tuttuğu ve onları yakalamak için sadece gözlerini, kulaklarını ve kafasını kullandığı takdirde, güvenlikleri onunla aralarındaki uzaklıkla orantılı olacaktı.</p>

  <p class="calibre1">Harry, Connie’yle bir ıssız sokaktan bir diğerine koşarken o manya ğın verdiği sözü tutması olasılığının yüzde elliden fazla olduğunu düşünmüştü. Tiktak onları doğal bir biçimde izleyecek ve gerçek zamana göre bir saat içinde yakalayamazsa ikisine de zarar vermeyecek ve gitmelerine razı olacaktı. O aşağılık yaratığın inanılmayacak güçlerine rağmen hiç de olgun olmadığı apaçıktı. Oyun oynayan bir çocuktu o. Bazen çocuklar oyunları gerçek yaşamdan daha çok ciddiye alırlardı.</p>

  <p class="calibre1">Tabii Tiktak onların gitmesine izin verdiği zaman saat yine aynı olacaktı. Gece yarısından sonra 1.29. Saatler sonunda tıkırdamaya başladıklarında bunu göstereceklerdi. Şafağa da beş saat olacaktı. Tiktak bu oyuniçindekioyunu açıkladığı kurallara göre oynayabilirdi. Ama yine de Harry’le Connie’yi şafak zamanına kadar öldürmek niyetinde olabilirdi. «Duraklama»dan sonrasına kadar yaşayabilmek, zaman yeniden akmaya başladıktan sonra o sürüngeni bularak ortadan kaldırmaları için küçük bir fırsat sağlayacaktı.</p>

  <p class="calibre1">Tiktak verdiği sözden dönse ve onları izlemek için bir altıncı duyudan yararlansa bile yine de hareket halinde olmak akıllıca bir şey sayılacaktı. Harry’nin daha önce de düşündüğü gibi, o sürüngen belki onlara psişik işaretler koymuştu ve hileye kalkışırsa nereye giderlerse gitsinler ikisini de bulacaktı. Durmadan ilerledikleri zaman Tiktak onları yakalayıncaya kadar güvende olacaklardı. Ya da düşmanları onların ne yapacaklarını tahmin ederek önlerini kesinceye kadar.</p>

  <p class="calibre1">Sokaktan geçide, oradan tekrar sokağa daldılar. Avluları ve sessiz evlerin aralarındaki arsaları koşarak geçtiler. Bir okulun bahçesini aştılar. Ayak sesleri biraz madensiydi. Her gölge demir kadar daimiymiş gibi gözüküyordu. Neonlar Harry’nin o zamana kadar görmediği bir biçimde düzenle yanıyor, kaldırımlara daimi gökkuşakları çiziyorlardı. İki ortak Scotti cinsi köpeğini dolaştırmaya çıkarmış olan tüvit ceketli bir adamın yanından geçtiler. Adam da hayvan da bronz heykeller kadar hareketsizdi.</p>

  <p class="calibre1">Harry’le Connie dar bir dere yatağından koştular. O gün daha önce çıkan fırtınanın neden olduğu sel zamanda donmuştu. Ama buza hiç benzemiyordu. Buzdan daha berraktı. Geceyi yansıttığı için siyah gibi gözüküyordu. Don beyazı kristallerden oluşmamıştı. Saf gümüş gibi ışıltıları vardı. Yüzey de dümdüz değildi. Yani kışın donmuş bir dereninkine benzemiyordu. Şiddetli akıntı yüzünden dalgalanıyor, girdaplar çiziyor ve yanlara akıyordu. Dere, yatağında taşların üzerinden aşarken havaya ışıltılı köpükler sıçramıştı. Cam parçalarından ve boncuklardan yapılmış ayrıntılı heykeller gibi havada duruyorlardı.</p>

  <p class="calibre1">İkisinin hareket halinde olmaları gerekiyordu. Ama çok geçmeden sürekli kaçmak imkânsızlaştı. Koşmaya başladıkları sırada zaten yorgundular ve sızlayan yerleri katılaşmıştı. Şimdiyse her çaba bir tür geometrik artışla onları büsbütün bitkin düşürüyordu.</p>

  <p class="calibre1">İki ortak bu donmuş âlemde de alışık oldukları dünyadaki kadar rahatlıkla hareket ediyormuş gibiydiler. Ama Harry koşarken bir hava akımı yaratmadıklarını farketti. Hava etraflarında bıçak sokulan bir kalıp tereyağ gibi ayrılıyorsa da, geçişleri rüzgâra neden olmuyordu. Bundan da havanın nesnel olarak, öznel açıdan göründüğünden daha yoğun olduğu sonucu çıkıyordu. Hızları, onlara gözüktüğünden daha az olabilirdi. O yüzden de hareket sandıklarından daha fazla çaba gerektiriyordu.</p>

  <p class="calibre1">Bundan başka Harry’nin yediği hamburger ve içtiği kahveyle konyak midesinde ekşi ekşi çalkalanmaktaydı. Hazımsızlığın neden olduğu acılık göğsünü yakıyordu.</p>

  <p class="calibre1">Daha da önemlisi, bu kent büyüklüğündeki mozelede blok blok iler ¡erken biyolojik tepkilerin izah edilemeyecek bir biçimde tersine dönmesi de rahatsızlıklarını arttırıyordu. Böyle müthiş bir çaba gösterdikleri için fazla ısınmaları gerekirdi. Ama nedense gitgide daha çok üşüyorlardı. Harry terleyemiyor, soğuk terler bile dökemiyordu. El ve ayak par makları Güney California’da deniz kıyısında bir sayfiyede değil de, Alaska’da bir buzulu uzun uzun çabalayarak aşmış gibi uyuşmuştu.</p>

  <p class="calibre1">Gece «Duraklama» yüzünden daha soğumamıştı. Hatta belki önce ki kadar serin değildi. Çünkü okyanustan esen serin rüzgâr da her şey gibi durmuştu. Harry’nin içindeki garip soğuğun nedeni havanın ısısın dan başka bir şey olmalıydı. Daha esrarlı, derin... ve korkutucu bir şey.</p>

  <p class="calibre1">Sanki etraflarındaki dünya, o bol enerjiyi durdurulduğu için bir tin kara deliğe dönüşmüştü. Enerjilerini amansızca emiyor, güçlerini onlardan alıyordu. Sonunda onlar da diğer şeyler gibi ağır ağır cansızlaşa caklardı. Harry geri kalan güçlerini korumalarının şart olduğundan kuş kulanıyordu.</p>

  <p class="calibre1">Sonunda durmaları ve saklanmak için uygun bir yer bulmaları gerektiğini kesinlikle anladılar. O sırada evlerin bulunduğu bir mahalleden çıkmış ve yamaçları çalılarla kaplı derin bir vadinin doğu ucuna gir mişlerdi. Sodyum buharlı ark lambaları üç şeritli servis yolunu aydınlatıyor, geceyi iki tonlu siyah ve sarı tuale dönüştürüyordu. Düzlüktr endüstriyle yarı ilgili işlerin görüldüğü binalar vardı. Laguna Beach gibi imajları konusunda çok dikkatli olan kentler bu tür yerleri turistlerin geç tikleri yollardan uzaklara saklarlardı.</p>

  <p class="calibre1">İki ortak şimdi yürüyor ve titriyorlardı. Corınie kollarını vücuduna* dolamıştı. Harry spor ceketinin önünü iyice kapatıp yakasını kaldırdı.</p>

  <p class="calibre1">Connie, «Bize verdiği saatin ne kadarı geçti?» diye sordu.</p>

  <p class="calibre1">«Biliyorsam kahrolayım! Zaman kavramını kaybettim.»</p>

  <p class="calibre1">«Yarım saat?»</p>

  <p class="calibre1">«Belki.»</p>

  <p class="calibre1">«Daha uzun?»</p>

  <p class="calibre1">«Belki.»</p>

  <p class="calibre1">«Daha kısa?»</p>

  <p class="calibre1">«Belki.»</p>

  <p class="calibre1">«Kahretsin!»</p>

  <p class="calibre1">«Belki.»</p>

  <p class="calibre1">Sağda sağlamlaştırılmış kalın zincirlerden yapılmış bir engel uzanıyordu. Üstüne dikenli tel geçirilmişti. Dâha geride bir kamp yeri vardı, karavanlar karanlıkta yan yana duruyor, sıra sıra uyuyan fillere benziyorlardı.</p>

  <p class="calibre1">Connie meraklandı. «Bu arabalar da nesi?»</p>

  <p class="calibre1">Taşıtları yolun iki tarafına park etmişlerdi. Yarı yola, yarı yanlardaki açıklık yerlere. Bu yüzden üç şeritlik yol daralmıştı, şimdi iki şerit genişli jindeydi. Böyle olması tuhaftı, çünkü «Duraklama» sırasında işyerleri nin hiçbirinin açık olmaması gerekirdi. Aslında bütün binalar karanlıktı, lepsi de yedi sekiz saat önce kapatılmıştı.</p>

  <p class="calibre1">Sağ tarafta, bir bahçebakım şirketinin beton bloktan yapılmış binalının gerisinde fidanlık vardı. Ağaç ve ağaççıkların yetiştirildiği bu yer kat kat vadinin yamacına tırmanıyordu.</p>

  <p class="calibre1">Bir direğin ucundaki lambanın altına park etmiş bir arabanın içinde jenç bir çift sevişiyorlardı. Kızın önü açık bluzundan delikanlı elini sok nuştu. Mermer göğüs mermer avucundaydı. Harry arabanın camlarından gözüken ve sodyum lambasının sarıya boyadığı suratlarındaki donmuş ateşli ihtiras ifadesinin yatağa yuvarlanmış iki ceset kadar erotik olduğunu düşündü.</p>

  <p class="calibre1">İki ortak üç şeritli yolun iki yanındaki otomobil tamir atölyelerinin Dnünden geçtiler. Gerideki hurdalıklara parçalanmış taşıtlar yığılmıştı. Dnların etrafına yüksek tel örgüler çekilmişti.</p>

  <p class="calibre1">Yolun iki yanındaki arabalar işyerlerine giden yolların ağızlarını tıkı yorlardı. On sekiz, on dokuz yaşlarında bir çocuk o ana kadar gördükleri herkes gibi «Duraklama»nın etkisiyle donmuştu. Gömleği olmayan çocuk blucin ve Rocksports giymiş ve 86 model siyah bir Camaro’nun motor kapağının üzerine uzanmıştı. Elleri iki yanındaydı, avuçlarını açmıştı. Sanki görülecek bir şey varmış gibi bulutlu gökyüzüne doğru bakıyordu. Yüzünde uyuşturucunun neden olduğu o aptalca mutluluk ifadesi vardı.</p>

  <p class="calibre1">Connie, «Bu çok garip,» dedi.</p>

  <p class="calibre1">Harry başını salladı. «Evet, çok garip.» Eklemlerinin soğuktan kaskatı kesilmemesi için parmaklarını açıp kapıyordu. «Sana bir şey söyleyeyim mi?»</p>

  <p class="calibre1">«Söyle.»</p>

  <p class="calibre1">«Bütün bunların tanıdık bir yanları var.»</p>

  <p class="calibre1">Üç şeritli yolun sonlarında sadece depolar vardı artık. Bazıları blok betondan yapılmıştı. Üzerlerine sürülmüş olan alçı tabakası tozlanmış ve sayısız yağmur mevsimi sırasında ondüle maden damlardan akan sular yüzünden pas rengi olmuştu. Bazı depolar ise tümüyle madendendi.</p>

  <p class="calibre1">Yol vadinin oluşturduğu çatalda sona eriyordu. Son blokta daha da çok araba vardı. Bazı yerlerde yan yana park edilmiş olduklarından geride bir tek şerit kalmıştı.</p>

  <p class="calibre1">Yolun en sonundaki bina büyük bir depoydu. Üzerinde şirket adı yoktu. Ondüle çelik damlı, alçı kaplı binalardandı. Öne, «Kiralık» yazılı büyük bir bez asılmıştı.</p>

  <p class="calibre1">Güvenlik lambaları binanın cephesini ve büyük traktörlerle tırların kolaylıkla girebileceği, yukarı doğru açılan maden kapıları aydınlatıyordu. Binanın güneybatı köşesinde küçük, insan boyunda bir kapı daha vardı. Önünde yirmi üç, yirmi dört yaşlarında serseri görünüşlü iki genç duruyordu. Streoidlerin yardım ettiği vücutları çok iriydi. Sadece halter kaldırma ve uygun besinler sağlayamazdı bunu.</p>

  <p class="calibre1">«Duraklamanın» dondurduğu adamlara yaklaşırlarken Connie, «İki bar fedaisi,» diye fikrini açıkladı.</p>

  <p class="calibre1">Harry birdenbire bütün bu gördüklerinin ne anlama geldiğini kavradı. «Bir parti bu.»</p>

  <p class="calibre1">«Haftanın ortasında mı?»</p>

  <p class="calibre1">«Özel bir parti olmalı. Belki birinin doğum günüdür. Ya da öyle bir şey. Yani bu şu rave denilen toplantılardan.»</p>

  <p class="calibre1">Rave birkaç yıl önce İngiltere’den ithal edilmişti ve yeniyetme gençlerle yirmi dördüne kadar olanların çok hoşlarına gidiyordu. Bu gençler bir partide şafak zamanına kadar hiç durmadan eğlenmek istiyorlardı. Tabii bütün yetkililerin gözlerinden uzakta bir yerde. Connie, «Saklanmak için akıllıca bir yer mi burası?» diye sordu.</p>

  <p class="calibre1">«Eh, diğerleri kadar akıllıca seçilmiş bir yer sayılır. Hatta belki bazı yerlerden daha uygun.»</p>

  <p class="calibre1">Rave organizatörleri bir iki gece için depoları ve atölyeleri kiralıyor, polislerin durumu farketmemeleri için yer değiştiriyorlardı. Yapılacak rayelerin yerleri yeraltı gazetelerinde ilan edilirdi. Plak mağazaları, gece kulüpleri ve okullarda da elilanları dağıtılırdı. Gruplara özgü şifrelerle yazılır, «Miki Fare Xbaskısı», «Amerikan Xbaskısı», «Çifte Vuruşlu Mickey», «Röntgen filmini çektir», «Diş ameliyatları izah edilir» ve «Çocuklar için bedava balonlar» gibi sözler kullanılırdı. Miki Fare ve X daha çok «Vecd» diye bilinen çok sert bir uyuşturucunun takma adlarıydı. Dişçilik ve balonlar ise diazot monoksit, yani Güldüren Gaz anlamına geliyordu. Böylece el ilanlarında bu maddelerin satılacağı açıklanmış oluyordu.</p>

  <p class="calibre1">Polise yakalanmamak şarttı. Her yasadışı bir rave partisinin teması seks, uyuşturucu ve anarşiydi. Yasal rave gece kulüplerinde durum böyle değildi.</p>

  <p class="calibre1">Connie’yle Harry bar fedailerinin yanından geçerek içeriye girdiler. Böylece kargaşanın tam ortasına düşmüş oldular. Ama «Duraklama» bu kargaşayı yapay ve geçici olarak düzene sokmuştu.</p>

  <p class="calibre1">Mağaraya benzeyen koskoca yeri altı kadar kırmızı ve yeşil lazer, on iki sarı ve kırmızı projektör ve elektronik flaşlar aydınlatıyordu. Hepsi de «Duraklama» onları donduruncaya kadar çakıp sönmüş ve kalabalığı taramıştı, rave'lerde diskjokeyler genellikle hızlı tekno dans müziği çalarlardı. Hızla çalınan davul duvarları sarsardı. Şimdi de bu müzik çalarken particiler acayip biçimlerde duraklamışlardı. Kendilerini kapıp koyuvermiş, kollarını sallayarak dönüyorlardı. Vücutları çarpılmış, saçları uçuyordu. Erkeklerin çoğu blucin ya da bez pantolon ve flanel gömlekler giymişler, başlarına beyzbol kepleri geçirip vizyerleri arkaya gelecek biçimde çevirmişlerdi. Kimisi ise tişörtlerin üzerine liselilerin giydiği türde spor ceketler geçirmişlerdi. Bazıları da tepeden tırnağa kadar siyahlar içindeydiler. Kızlar ve genç kadınların kılıkları çok çeşitliydi. Ama her giysi iç gıcıklayıcıydı. Dar, kısa, açık, saydam, her şeyi gözler önüne seren giysiler.. Ne de olsa rave’ler cinselliğin kutlandığı toplantılardı. Şimdiyse mezarlara özgü o derin sessizlik, gümbürtülü müziğin ve gençlerin çığlıklarıyla haykırışlarının yerini almıştı. O garip ışıklar sessizlikle birleşiyor, ortaya çıkmış olan baldırlar, kalçalar ve göğüslerin çizdiği kavislere hiç de erotik olmayan kadavramsı bir hava veriyordu.</p>

  <p class="calibre1">Kalabalığın arasından geçerlerken Harry dans edenlerin suratlarının çok acayip ifadelerle gerilmiş olduğunu farketti. Belki canlıyken bu ifadeler heyecan ve uyuşturucuların neden olduğu bir neşeyi belirtiyordu. Ama şimdi donmuş oldukları için garip bir biçimde öfke, nefret ve azap maskelerine dönüşmüşlerdi.</p>

  <p class="calibre1">Lazerler ve projektörlerin alevli gibi ışıkları ve projeksiyon makinelerinin iki dev duvara yansıttıkları psikadelik görüntüler yüzünden insan kolaylıkla bunun bir parti değil, Cehennemin bir diyoraması olduğuna inanabilirdi. Lanetliler acıyla kıvranıyor ve dayanılamayacak işkenceden kurtarılmaları için inliyorlardı sanki.</p>

  <p class="calibre1">«Duraklama» rave’in gürültüsü ve hareketini süzerek, olayın içyüzü nü, asıl gerçeği yakalamış gibiydi. Belki de o ışık ve gürültünün altında ki çirkin gerçek şuydu: sürekli heyecan arayan bu eğlence düşküne insanlar temelde eğlenemiyorlardı. Aslında özel ıstıraplarıyla kıvranıyor ve deli gibi onlardan kurtulmaya çalışıyorlardı. Ama bunu başaramıyorlardı.</p>

  <p class="calibre1">Harry, Connie’yi dansçıların arasından geçirerek seyircilere doğru götürdü. Tavanı kubbe gibi olan koskocaman yerde çevreye doluşmuşlardı. Bazıları küçük gruplar halinde «Duraklama»ya yakalanmıştı. Gök gürültüsüne benzeyen müzikle yarışmaya çalışarak bağıra çağıra konuşur ve abartmalı tavırlarla gülerken yüz hatları gerilmiş, boyun kasları kabarmıştı.</p>

  <p class="calibre1">Ne var ki, çoğu yalnızmış gibiydi. Etrafındakilere ilgileri yoktu Kimisinin yüz kasları gevşemiş, boş gözlerle kalabalığa bakıyorlardı Diğerleri iki ucundan çekilen bir tel gibi gerilim içindeydiler. Bakışları insanın sinirini bozacak kadar heyecanlıydı. Gözleri sanki ateşleri çıkmış gibi parlıyordu. Belki neden, Cadılar Bayramını andıran ışık ve keskin gölgelerdi ama ne olursa olsun gözleri ateş saçan ya da boş boş&nbsp;bakan kenardaki bu taşlaşmış gençler Harry’e filmlerdeki canice bu çaba sırasında felce uğrayan zombileri hatırlatıyorlardı.</p>

  <p class="calibre1">Connie endişeyle, «Bir ucubeler gösterisi,» dedi. Onun da bu sah nede tehlikeli bir şeyler olduğunu sezdiği anlaşılıyordu. Herhalde buraya «Duraklama»dan önce girselerdi bunu böyle kolaylıkla farkedemeyeceklerdi.</p>

  <p class="calibre1">«Bin dokuz yüz doksanlara hoşgeldiniz.»</p>

  <p class="calibre1">Dans pistinin çevresinde duran zombilerin bazılarının ellerinde parlak renkli balonlar vardı. Ama bunlar sicimlere ya da çubuklara bağlı değillerdi. Şurada on yedi, on sekiz yaşında kızıl saçlı, çilli bir delikanlı kanarya sarısı bir balonun sönmemesi için boynunu çekerek uzatmış, ve işaret parmağına sarmıştı. Burada Pancho Villa bıyıklı bir genç, yeşil bir balonun boynunu baş ve işaret parmakları arasında sıkıca tutuyordu. Mavi gözleri boş boş bakan sarışın bir kız da öyle. Parmaklarını kullanmayanlar da kırtasiyecilerde kutuyla satılan menteşeli klipslerde yararlanıyorlardı. Birkaç rave’d balonların boyunlarını dudaklarının arasına sıkıştırmış, diazot monoksidi içlerine çekiyorlardı. Onları bir satıcıdan almışlardı. Herhalde adam şimdi binanın arka tarafındaki bir kamyonetten satış yapıyordu. Bütün o boş boş ya da heyecanlı bakışlara ve parlak renkli balonlara rağmen, insan bir grup yaşayan ölünün bir çocuğun doğum günü partisine dalıverdiğini sanıyordu.</p>

  <p class="calibre1">«Duraklama» sahneyi çok daha acayip ve ilginç bir hale sokmuştu ama bütün bunlar Harry için iç sıkacak kadar tanıdıktı. Sonuçta cinayet şubesinden bir dedektifti ve rave’lerde bazen ani ölüm vakaları da görülüyordu.</p>

  <p class="calibre1">Kimi kez buna fazla dozda uyuşturucu neden oluyordu. Hiçbir dişçi hastasına yüzde seksenden daha yüksek dozda diazot monoksit vererek onu uyuşturmazdı. Ama rave'lerdeki gazlar çoğu zaman saftı, oksijen karıştırılmıyordu. Bir genç kısa bir sürede sık sık saf gazı soluduğu ya da bir balonun ucunu uzun zaman ağzından çıkarmadığı zaman sadece kıkır kıkır gülerek dikkati üzerine çekmekle kalmıyor, felç geçiriyor ve o yüzden ölüyordu. Ya da daha kötüsü, kriz onu öldürmüyor ama beynine tedavi edilemeyecek kadar ciddi zararlar veriyordu. Ondan sonra bu rave’ci ya yerde karaya vurmuş balık gibi çırpınıyor ya da katatoni başlıyordu.</p>

  <p class="calibre1">Harry deponun gerisinde boydan boya uzanan balkonumsu bir yer olduğunu farketti. Ana zeminden altı metre kadar yukarda olan bu yere iki uçlardaki tahta merdivenlerden çıkılıyordu.</p>

  <p class="calibre1">Harry yukarıyı işaret etti. «Oraya çıkalım.»</p>

  <p class="calibre1">O kadar yükseklikten bütün deponun içini görebileceklerdi. Tiktak hangi kapıdan girerse girsin o sesini de hemen duyacaklardı.</p>

  <p class="calibre1">Binanın dibine doğru giderlerken iri göğüslü iki genç kadının yanından geçtiler. İkisi de üzerinde «Sadece HAYIR De» yazılı dar tişörtler giymişlerdi. Nancy Reagen’ın uyuşturucu aleyhindeki kampanyasıyla ilgili bir tür rave alayıydı bu. iki genç kadının başka şeylere değilse bile diazot monokside, «Evet,» dedikleri anlaşılıyordu. (No, yani «hayır,» Diazot Monoksidin İngilizce karşılığı olan Nitrous Oxide’in başharfleriydi.)</p>

  <p class="calibre1">Duvarın yakınında yerde yatan üç kızın etrafından dolaşmak zorunda kaldılar. İkisinin elinde yarı sönmüş balonlar vardı. Gülme krizi yüzünden suratları kızardığı bir sırada «Duraklama» yüzünden donup kalmışlardı. Üçüncüsü ise baygındı. Ağzı açıktı. İyice sönmüş olan balon göğsünün üzerinde duruyordu.</p>

  <p class="calibre1">Deponun dibinde, sağ taraftaki merdivenin yakınında duvara koskocaman bembeyaz bir X çizilmişti; deponun her köşesinden görülecek kadar büyüktü. Miki Fare tişörtlü iki adam heyecanlı bir alışveriş sırasında duraklamışlardı. Onlardan birinin fare kulaklı bir şapkası vardı İki satıcı müşterilerden yirmi dolarları alıyor ve onlara Vecd kapsülleri ya da aynı uyuşturucu emdirilmiş disko bisküvileri veriyorlardı.</p>

  <p class="calibre1">Yeniyetme bir kıza rastladılar. En fazla on beşindeydi. Bakışları pek saf, yüzü de genç bir rahibeninki kadar masumdu. Üzerinde bir çifte resmi olan bir tişört giymişti. Silahın altında «Pompalama işi» yazılıydı. Kız bir disko bisküvisini ağzına götürürken duraklamıştı.</p>

  <p class="calibre1">Connie bisküviyi kızın katılaşmış parmaklarının arasından alıp yere attı ama bisküvi zemine düşecek kadar hız kazanamadı. Bunun üzerine ayakkabısının burnuyla yere kadar itti, sonra da ezdi. «Aptal çocuk!»</p>

  <p class="calibre1">Harry, «Senden beklenmeyecek bir şey bu,» dedi.</p>

  <p class="calibre1">«Ne?»</p>

  <p class="calibre1">«Olgun biri gibi davranıyorsun.»</p>

  <p class="calibre1">«Belki birinin böyle davranması gerekiyor!» Metilenedioksimetanfe tamin ya da Vecd halüsinasyona neden olan bir uyarıcıydı. Bu maddeyi kullanan birdenbire müthiş enerji kazanıyor ve kendini aşırı zinde hisse diyordu. Ayrıca dalgaya düştüğü zaman yanında hangi yabancı varsa onunla hemen senlibenli oluyordu.</p>

  <p class="calibre1">Bazen rave’lerde başka uyuşturucular da görülüyordu ama en çok NO ve Vecd kullanılıyordu. Gençler NO’nun bağımlılığa neden olma yan, insanı sadece güldüren bir şey olduğunu düşünüyorlardı. Öyle değil miydi ya? Vecd ise hemcinsleriyle uyumlu bir ilişki kurmanı ve Doğa Anaya ayak uydurmanı sağlıyordu. Öyle değil mi? Bu madde boy le bir ün yapmıştı işte. Ekolojiye önem veren barış savunucularının seçtikleri uyuşturucu da buydu. Gezegeni kurtarmak için yapılan toplantılar da bu maddeden bol bol kullanılıyordu. Tabii bu uyuşturucu madde meraklıları olmayacak şeyler ileri sürüp duruyorlardı. «Evet, bu madde kalp hastaları için tehlikeli olabilir. Ama bütün ABD’deki resmi kayıtlarda Vecd’den ölmüş olan bir tek kişi bile yok. Evet, doğru, bilim adamları geçenlerde Vecd’in beyinde iğne başı büyüklüğünde delikler açtığım kanıtladılar. Vecd devamlı kullanılırsa böyle yüzlerce, hatta binlerce delik açılıyormuş. Ama bu deliklerin insanın kafa gücünü azalttığını gösteren bir şey yok. Aslında bu delikler herhalde kozmik ışınların beyne daha iyi girmesini sağlıyor ve insanın aydınlanmasına yardım ediyor. Öyle değil mi?»</p>

  <p class="calibre1">Harry balkona çıkarken basamakların arasından aşağıya baktı. Basamakların altları kapalı değildi. Merdivenin altındaki gölgelerin arasında sevişirken donmuş çiftler yatıyorlardı.</p>

  <p class="calibre1">Bir tek Vecd kapsülü, bunu kullanan erotik şeyler hissederse dünyadaki bütün seks derslerinin ve prezervatif kullanılması konusundaki anlaşılır bir biçimde yazılmış bütün broşürlerin etkisini siliveriyordu. Çok kişi Vecd yüzünden seks arzuları duyuyordu. Eh, yeni tanıştığın yabancı ruhuna bu kadar uygun biriyken hastalığı nasıl düşünebilirdin? Sen Yang’dın o da Yin. Üçüncü gözün onun ışıklı ve saf olduğunu görüyordu. Her ihtiyaç ve isteğine ayak uydurabiliyordu.</p>

  <p class="calibre1">Balkonumsu yere gelince buranın aşağıdan daha loş olduğunu gördüler. Ama Harry yerde yatan ya da sırtlarını duvara dayayarak oturmuş olan çiftleri yine de farketti. Merdivenin altındakilerden daha saldırganca sevişiyorlardı. Dil düelloları, düğmeleri açılmış bluzlar, fermuarları indirilmiş blucinler, içerileri araştıran eller... işte tam o sırada duraklamışlardı.</p>

  <p class="calibre1">İki ya da üç çift Vecd’in etkisiyle nerede olduklarını ve en basit edep kurallarını bile unutmuş, şu ya da bu biçimde resmen yatıyorlardı... ve «Duraklama»ya yakalanmışlardı.</p>

  <p class="calibre1">Depodaki o acı sirk gibi, balkondaki sahne de çok kasvet vericiydi. Fazla titiz olmayan bir röntgencinin bile erotik bulmayacağı bir sahneydi. Tersine, Hieronymus Bosch’un Cehennem ve oradaki yaratıklarla ilgili tabloları kadar düşündürücüydü. İnsanın sıkıntıyla birçok şey düşünmesine neden oluyordu.</p>

  <p class="calibre1">Aşağıya bakabilmek için çiftlerin arasından geçerek trabzana gittiler. Harry, «Neye bastığına dikkat et.» dedi.</p>

  <p class="calibre1">«iğrençsin.»</p>

  <p class="calibre1">«Ben sadece bir centilmen gibi davranmaya çalışıyorum.»</p>

  <p class="calibre1">«Eh, bu yerde öyle binlerinin olmadığı kesin.</p>

  <p class="calibre1">Parmaklığın üzerinden baktıklarında aşağıdaki donmuş kalabalığı daha iyi gördüler. Onlar sonsuza dek eğleneceklerdi.</p>

  <p class="calibre1">Connie, «Tanrım, üşüyorum...» diye mırıldandı.</p>

  <p class="calibre1">«Ben de.»</p>

  <p class="calibre1">Yan yana dürüp kollarını birbirlerinin bellerine doladılar. Görünüşte bunun nedeni vücut ısılarını paylaşma isteğiydi.</p>

  <p class="calibre1">Harry yaşamı boyunca kendini hiç kimseye şu andaki kadar yakın hissetmemişti. Ama aşk anlamında değildi bu. Arkalarında, yerlerde bir birlerini yoklayan, kendilerinden geçmiş çiftler o anda romantik duygulara kapılmasını önlüyordu. Atmosfer bu tür duygulara uygun değildi Harry aslında iki arkadaş arasındaki o platonik yakınlığı duyuyordu Güçlerinin sınırları zorlanan, hatta onları aşmak zorunda kalan iki ortağın dostluğunu. Şafaktan önce birlikte öleceklerdi herhalde, işin e ı önemli yanı da şuydu. İkisi de o zamana kadar yaşamdan ne istedikleri ne ve her şeyin ne anlama geldiğine karar verememişlerdi.</p>

  <p class="calibre1">Connie, «Bana son zamanlarda bütün çocukların böyle yerlere gelmediklerini söyle.» dedi. «Beyinleri kimyasal maddelerle doldurmadıklarını...»</p>

  <p class="calibre1">«Gerçekten de öyle. Hepsi de böyle yapmıyor. Hatta çoğunun yaptığı bile söylenemez. Çocukların çoğunun akılları oldukça başlarında.</p>

  <p class="calibre1">«Çünkü ben bu çocukların, büyüklerin deyişiyle bundan sonraki lider kuşağı’nın tipik temsilcileri olduklarını düşünmek istemiyorum.»</p>

  <p class="calibre1">«Değiller zaten.»</p>

  <p class="calibre1">Connie, «Eğer bu güruh gerçek temsilcilerse,» dedi. «O zaman ‘Bin Yıl Öncesinin Kotilyon Dansı’, şu son birkaç yıldır çektiklerimizde daha da kötü olacak demektir.»</p>

  <p class="calibre1">Harry. «Vecd, beyinde topluiğne başı kadar delikler açıyor,» diye mırıldandı.</p>

  <p class="calibre1">«Biliyorum. Şunu bir düşün: Temsilciler Meclisi bu uyuşturucular kullanan kızlarla oğlanlardan oluşursa hükümet daha da beceriksizleşir.»</p>

  <p class="calibre1">«Şimdiden öyle olmadığını nereden biliyorsun?»</p>

  <p class="calibre1">Genç kadın buruk buruk güldü. «Doğru. Bu çok şeyi açıklardı.»</p>

  <p class="calibre1">Hava ne sıcaktı, ne de soğuk. Ama eskisinden daha şiddetle titriyorlardı.</p>

  <p class="calibre1">Depo hâlâ ölüm sessizliği içindeydi</p>

  <p class="calibre1">Connie. «Apartmanın için üzüldüm,» dedi.</p>

  <p class="calibre1">«Ne?»</p>

  <p class="calibre1">«Unuttun mu? Orası yandı.»</p>

  <p class="calibre1">«Ah...» Harry omzunu silkti.</p>

  <p class="calibre1">«Daireni ne kadar çok sevdiğini biliyorum.»</p>

  <p class="calibre1">«Sigortalıydı.'</p>

  <p class="calibre1">«Ama yine de hoş bir yerdi. Rahat Har şey yerli yerinde.»</p>

  <p class="calibre1">«Ya... Sen apartmanıma bir defa geldin. Bana orasının ‘bir insanın kendisinin yarattığı kusursuz bir hapishane’ olduğunu söyledin. Benim de ‘Boston’dan San Diego’ya kadar anal etkide kalmış bütün titiz delilerin parlak bir örneği’ olduğumu.»</p>

  <p class="calibre1">«Ben öyle bir şey söylemedim.»</p>

  <p class="calibre1">«Hayır, söyledin.»</p>

  <p class="calibre1">«Sahi mi?»</p>

  <p class="calibre1">«Şey, bana kızmıştın.»</p>

  <p class="calibre1">«Öyle olmalı. Niye?»</p>

  <p class="calibre1">«Norton Lewis’i tutukladığımız gündü. Adam bizi biraz uğraştırmış tı. Ben de senin onu vurmana izin vermemiştim.»</p>

  <p class="calibre1">«Doğru. Onu vurmayı gerçekten istiyordum.»</p>

  <p class="calibre1">«Buna gerek yoktu ki.»</p>

  <p class="calibre1">Genç kadın içini çekti. «Ben onu vurmak niyetindeydim.»</p>

  <p class="calibre1">«Onu yine de yakaladık.»</p>

  <p class="calibre1">«Ama her şey kötüye varabilirdi: Şansın vardı, Harry. Her neyse... O itoğlu it vurulmayı hak etmişti.»</p>

  <p class="calibre1">Hary, «Buna itiraz edecek değilim,» dedi.</p>

  <p class="calibre1">«Şey... O konuda ciddi değildim... Yani apartmanın konusunda.»</p>

  <p class="calibre1">«Hayır, pekâlâ ciddiydin.»</p>

  <p class="calibre1">«Tamam, ciddiydim. Ama artık fikrimi değiştirdim. Bu karmakarışık, berbat bir dünya. Hepimizin onunla başa çıkmak için bir yol bulmaya ihtiyacı var. Senin yöntemin çoğununkinden iyi. Örneğin, benimkinden.»</p>

  <p class="calibre1">«Biliyor musun, bence burada ne oluyor? Galiba psikologların ‘bağlanma’ dedikleri şey bu.»</p>

  <p class="calibre1">«Tanrım! Öyle olmadığını umarım.»</p>

  <p class="calibre1">«Bence öyle.»</p>

  <p class="calibre1">Connie gülümsedi. «Bence bu haftalar, hatta aylar önce oldu. Ama bunu ancak şimdi itiraf ediyoruz.»</p>

  <p class="calibre1">Bir süre dostça bir sessizlik içinde öyle dunular.</p>

  <p class="calibre1">Harry, Pasifik Kıyı Karayolunda sayı saymaya başlayan Golem’den kaçalı aradan ne kadar zaman geçtiğini kendi kendine sordu Ona bir saatten beri kaçıyormuş gibi geliyordu. Oysa gerçek zamanda yaşamıyorsan süre konusunda bir fikir edinmen imkânsızdı.</p>

  <p class="calibre1">«Duraklamamda kaldıkları, sure uzadıkça Harry, düşmanlarının eziyetinin bir saat süreceği konusundaki sözlerine giderek daha inanıyordu.</p>

  <p class="calibre1">Ona Tiktak göründüğü kadar olağanüstü güçlü değilmiş gibi geliyordu. Bunun nedeni sadece buna inanmak istemesi değildi, işe bir polisin önsezileri de karışıyordu Tiktakın o olağanüstü yeteneklerinin bir sınırı olmalı, diye düşünmekteydi. «Duraklamayı» oluşturmak o kadar yorucu bir şey olmalı ki, fazla sürdüremiyor.</p>

  <p class="calibre1">K5Düşmanlarının yarattığı o değişmiş gerçeği kontrol etme çabalarına&nbsp; rağmen, Harry’le Connie yavaş yavaş hareket eden oyun taşları olmaktan çıkıyorlardı. Sonunda oyun tahtasından kımıldamayan taşlara dönüşeceklerdi.</p>

  <p class="calibre1">Harry, bir gece önce arabasının radyosundan yükselen o sesi duyduğu zaman geçirdiği şoku düşündü, Irvine’deki yanan apartmanından büyük bir hızla Costa Mesa’ya, Connie’nin evine gidiyordu. Ancak o ana dek Golem serserinin sözlerinin önemini kavrayamamıştı «Artık dinlenmem gerekiyor, kahraman. Dinlenmeliyim... yoruldum. Biraz kestirmeliyim...» Yaratık başka şeyler de söylemiş, daha çok tehditler savurmuştu. Hırıltılı ses gitgide hafiflemiş, sonunda yerini sessizliğe bırakmıştı. Ancak Harry şimdi birdenbire olayın önemli yanının, TikTakın radyodan onunla konuşması olmadığını anlıyordu, önemli olan olayın ortaya koyduğu gerçeklerdi: Bu tanrı gibi yetenekleri olan yaratığın güçleri kısıtlıydı. Ve sıradan bir ölümlü gibi zaman zaman dinlenmek zorundaydı.</p>

  <p class="calibre1">Harry bu konuyu düşündüğü zaman başka bir şeyi daha kavradı Tiktak en gösterişli oyunlarından sonra bir saat ya da daha uzun bir süre gözükmüyor ve işkenceye devam etmiyordu.</p>

  <p class="calibre1">«Dinlenmem gerekiyor, kahraman... Yorgunum. . Biraz uyku...»</p>

  <p class="calibre1">Harry daha önce Connie' nin apartmanında ona söylediklerini anımsıyordu. «Normalüstü müthiş güçleri olan bir sosyopat o. Ama onun da, zayıf yanları, savunmasız tarafları olmalı.» Ondan sonraki saatlerde Tiktak her biri bir öncekinden daha da şaşırtıcı olan bir dizi oyun oynamıştı. Harry de onlara bakarak gitgide daha kötümser olmuştu. Ama şimdi iyimserliği yeniden canlanıyordu.</p>

  <p class="calibre1">«Dinlenmem gerekiyor, kahraman... Yorgunum... Biraz uyku...</p>

  <p class="calibre1">Tam bu umut dolu düşüncelerini Connie’yle paylaşacağı zaman genç kadın ansızın kaskatı kesildi. Harry'nin kolu hala onun belindeydi. O yüzden titremesinin birdenbire kesildiğini farketti. Bir an Connie’nin çok fazla üşüdüğü için «entropi»ye teslim olduğunu ve «Duraklamaya katıldığını sanarak korktu. Ama sonra genç kadının çok hafif bir ses yüzünden başını yana doğru eğmiş olduğunu farketti. Harry dalgın dalgın düşünürken bu sesi duymamıştı.</p>

  <p class="calibre1">O ses tekrar duyuldu. Bir şıkırtı.</p>

  <p class="calibre1">Sonra hafif bir hışırtı.</p>

  <p class="calibre1">Daha yüksek bir takırtı.</p>

  <p class="calibre1">Sesler boğuk ve kısaydı. Kıyı karayolundan uzun uzun koşarken çıkardıkları gürültüler gibi.</p>

  <p class="calibre1">Telaşlanan Connie kolunu Harry’nin belinden çekti. Harry de öyle yaptı.</p>

  <p class="calibre1">Aşağıda, depoda Golem serseri demir gölgelerin ve bazı şeyleri aydınlatan donmuş ışıkların arasından geçiyordu. Zombi seyirciler ve taşlaşmış dansçıların aralarında dolaşıyordu. Tiktak iki polisi izleyerek onların kullandıkları kapıdan içeri girmişti.</p>

  <p class="calibre1">Connie’nin içinden hemen parmaklıktan gerilemek geldi. Böylece Golem yukarı bakıp onu görmeyecekti. Ama sonra daha çok reflekse bağlı olan bu dürtüyü yendi ve hareketsiz kaldı. «Duraklama»nın o çok derin sessizliğinde yere sürülen ayakkabı tabanının çıkardığı hışırtı ya da zemindeki bir tahtanın pek hafif gıcırtısı bile yaratığın dikkatini üzerlerine çekecekti.</p>

  <p class="calibre1">Harry de yine içgüdüleri yüzünden gösterdiği tepkiyi hemen kontroluna alacak kadar hızlı davrandı. Şimdi hemen hemen «Duraklama»ya yakalanmış rave‘çiler kadar hareketsizdi. Çok şükür'</p>

  <p class="calibre1">Yaratık yukarı bakarsa onları göremeyebilirdi. Işıklar daha çok aşağıyı aydınlatıyordu. Balkonumsu yer gölgeler içindeydi.</p>

  <p class="calibre1">Connie o budalaca umuda sıkıca sarılmış olduğunu farketti Yani Tiktakın verdiği sözü tuttuğu ve onları sadece normal duyularla izlediği umuduna. Sanki birçok insanı öldüren bir sosyopat katil, normalüstü güçleri olsun olmasın, verdiği sözü tutarmış gibi. Ondan beklenmeyecek. budalaca bir düşünceydi bu. Ama genç kadın yine de bu ihtimale sıkıca sarılıyordu. Dünya madem peri masallarını andıran derin bir büyünün etkisinde kalıyordu, o halde Connie’nin umut ve isteklerinin de birazcık gücü olamayacağını kim söyleyebilirdi?</p>

  <p class="calibre1">Bu ondan hiç beklenmeyecek bir şeydi. O daha çocukken umutlanmaktan vazgeçmişti. Hiçbir zaman bir armağan, bir kutsama dilememiş, çilelerinin sona ermesini de istememişti.</p>

  <p class="calibre1">«Herkes değişebilir...» derlerdi. Connie buna da hiç inanmamıştı. Yaşamının büyük bir bölümü boyunca hiç değişmemiş, dünyadan, hak etmek için iki katı çabaladığı şeylerden daha fazlasını da istememişti. Beklentilerinden daha fazlasının olmaması garip bir biçimde kederini azaltmıştı.</p>

  <p class="calibre1">«Yaşam bir ejderhanın gözyaşları kadar acı olabilir. Ancak ejderhanın gözyaşlarının acı ya da tatlı olması tümüyle her insanın tadı nasıl algıladığına bağlıdır.»</p>

  <p class="calibre1">Ya da her kadının.</p>

  <p class="calibre1">Şimdi Connie içinde bir şeyin kıpırdandığını hissediyordu. Önemli bir değişiklik oluyordu. O da yaşamak ve bunun nasıl gelişeceğini görmek istiyordu.</p>

  <p class="calibre1">Ama aşağıda Golem serseri dolaşarak onları arıyordu.</p>

  <p class="calibre1">Connie ağzından soluk alıyordu. Usulca, ağır ağır.</p>

  <p class="calibre1">Dev yaratık, fosilleşmiş dansçıların arasında dolaşıyor, iri kafasını bir sağa, bir sola çevirerek düzenli bir biçimde kalabalığı inceliyordu Golem donmuş lazerler ve projektörlerin aydınlattığı yerlerden geçerken renk değiştiriyordu: kırmızıdan yeşile, yeşilden sarıya, sarıdan kırmızıya, beyaza, sonra yeşile... Işık huzmelerinin arasında kaldığı zamansa gri ya da kara oluyordu. Ama gözleri hep maviydi. Işıklı ve acayip.</p>

  <p class="calibre1">Dansçıların arasındaki açıklık daralınca Golem blucin ve mavi çizgi İt kadife ceket giymiş bir genci yana itti. Dansçı geriye doğru devrildi Ama «Duraklama»yla dondurulmuş her cismin karşı koyma gücü onun yere yuvarlanmasını engelledi. Delikanlı şimdi zeminle kırk beş derecelik bir açı yapmış, öyle tehlikeli bir biçimde duruyordu. Hâlâ dans ediyormuş gibiydi. Yüzünde o keyifli ifade vardı. Zaman yeniden akmaya başlar başlamaz daha bir saniye bile geçmeden düşmesini tamamlaya çaktı. Tabii zaman yeniden hareketlenirse...</p>

  <p class="calibre1">Dev Golem mağara gibi depoda ön taraftan arkaya giderken diğer dansçıları da itti. Onlar yuvarlandılar, döndüler, sarsıldılar ve kafalarını birbirine vurdular. Bütün bu hareketler «Duraklama» sona erinceye kadar tamamlanmayacaktı. Gerçek zaman yeniden başladığında binadan çıkmak da ayrı bir sorun olacaktı. Çünkü o yaratığın «Duraklama» sırasında aralarından geçtiğini görmemiş olan ratye’ciler itilip kakılmala</p>

  <p class="calibre1">rından, yere yuvarlanmalarından yakınlarındakileri sorumlu tutacaklardı. İlk yarım dakika içinde belki on iki kavga çıkacaktı. Kargaşa başlayacak ve kargaşa da yerini mutlaka paniğe bırakacaktı. Lazerler ve projektörler kalabalığı tarar, tekno müziğin uğuldayan davulu duvarları sarsar ve her tarafta bilinmeyen bir nedenle şiddet hareketleri patlak verirken, telaşla dışarı kaçmak isteyen gençler kapıların önüne yığılacaklardı. O hengamede bazılarının ayaklar altında ezilerek ölmelerini ancak bir mucize önleyecekti.</p>

  <p class="calibre1">Connie dans pistindeki güruha karşı özel bir dostluk duymuyordu. Çünkü onların rave'e gelmelerinin nedenlerinden biri de yasalara ve polislere meydan okumaktı. 8u çocuklar toplum bakımından şaşkın, asi ve yıkıcıydılar. Ama yine de insandılar. Tiktakın onların arasından, dünya eski halini aldığı zaman bu çocukların başlarına neler geleceğini düşünmeden hoyratça geçmesi, yaratığın bu zalimliği genç kadını kızdırıyordu.</p>

  <p class="calibre1">Connie yanında duran Harry’e baktı ve onun da yüzüyle gözlerinde aynı öfkenin olduğunu gördü. Dişlerini öylesine sıkmıştı ki, çene kasları kabarmıştı.</p>

  <p class="calibre1">Ne çare ki, aşağıda olanları durdurmak için yapabilecekleri hiçbir şey yoktu. Kurşunlar Tiktakı etkilemiyordu. Golem'in içten ricalara aldırmayacağı da kesindi.</p>

  <p class="calibre1">Ayrıca konuşurlarsa sadece yerlerini belli etmiş olacaklardı. Golemserseri bir defa olsun balkonumsu yere bakmamıştı. Şimdiki halde onları bulmak için normal duyulardan fazlasını kullandığını gösteren hiçbir şey yortu. Dev yaratığın onların depoda olduğunu kesinlikle bildiğini gösteren bir şey de.</p>

  <p class="calibre1">Sonra Tiktak kargaşa çıkarmak ve arkasında kanlı bir sahne bırakmak niyetinde olduğunu açıklayan korkunç, gaddarca bir şey yaptı. Golem yirmi yaşlarında, kuzguni siyah saçlı bir kızın önünde durdu. Kız ince kollarını havaya kaldırmıştı. Mutlulukla kendinden geçmiş gibiydi. Bazen ritmik hareket ve etkileyici ilkel müzik, uyuşturucunun yardımı olmadan da bir dansçıyı böyle etkilerdi. Dev yaratık kızın tepesine dikildi. Güzelliği sanki onu etkilemiş gibi dansçıyı inceledi. Sonra da iri. iğrenç elleriyle kızın bir kolunu kavradı ve sarsıcı bir şiddetle hızla çevirdi. Kızın kolunu omzundan kopardı. Islak, alçak bir sesle güldü ve kolu arkasına attı. Kol başka iki dansçının arasında, havada kaldı.</p>

  <p class="calibre1">Hiç kan akmadı. Sanki TikTak bir mankenin kolunu yerinden çıkarmıştı. Ama tabii zaman akıncaya kadar kan olmayacaktı. Ondan sonra bu hareketin çılgınca yanı ve sonuçları belirginleşecekti.</p>

  <p class="calibre1">Connie, Golem’in ondan sonra ne yaptığını görmeye dayanamayacaktı, gözlerini yumdu. Cinayet şubesinden bir polis olarak bilinçsizce bir barbarlığın neden olduğu sayısız vakayla karşılaşmıştı, iblisçe bir zalimlikle işlenmiş cinayetlerle ilgili yığınla gazete kupürü toplamıştı. Ve bu psikotik köpeğin zavallı Ricky Estefan’a neler yaptığını da görmüştü. Ama şimdi dans pistinde yaptığı o korkunç, vahşice şey Connie’yi her zamankinden çok daha fazla sarsmıştı.</p>

  <p class="calibre1">Connie’nin soluğunun kesilmesine neden olan fark belki de genç kurbanın tümüyle aciz durumda olmasıydı. Genç kadın şimdi iç ya da dıştaki soğuklukla ilgisi olmayan bir nedenle titriyordu. Sebep duyduğu o buz gibi dehşetti. Bütün kurbanlar bir dereceye kadar aciz durumda olurlardı her zaman. Zaten o yüzden aralarındaki canavarların hedefi haline gelirlerdi. Ama bu güzel genç kızın acizliği hepsinden çok daha feciydi. Çünkü saldırganın geldiğini hiç görmemişti. Gittiğini de görmeyecek, onun kim olduğunu bilmeyecekti. Birdenbire ölümle karşılaşacaktı. Yukarlardan dalışa geçtiğini hiç görmediği bir atmacanın ustura kadar keskin pençelerini geçirdiği masum bir tarla faresi gibi. Genç kız sakatlanmıştı ama saldırının farkında bile değildi. Tadabileceği salt mutluluk ve sürebileceği endişesiz yaşantının son anında donmuştu. Artık sonsuza kadar sakat kalacak, hatta belki de ölecekti. Gülümsemesi yüzüne boyanmıştı sanki. Saldırgan ona hissetme ve tepki gösterme yeteneklerini geri verinceye kadar kaybını bilmeyecek, acı duymayacak ve haykıramayacaktı.</p>

  <p class="calibre1">Connie de, o canavar gibi düşmanı için aşağıdaki genç dansçı kadar savunmasızdı. Acizdi. Koşarak nereye kadar kaçarsa kaçsın, ne kadar zekice planlar yaparsa yapsın hiçbir savunma yeterli, saklanacağı hiçbir yer güvenli olmayacaktı.</p>

  <p class="calibre1">Genç kadın aslında fazla dindar sayılmazdı ama artık aşırı tutucu bir Hıristiyanın Şeytanın dünyada dolaşması ve Kıyamet Gününü başlatması için Cehennemden salıverilmesi fikri karşısında neden titreyeceğini anlamıştı.</p>

  <p class="calibre1">Connie içinde kurşuni kusmuklar kabarınca çıkarmaktan korktu.</p>

  <p class="calibre1">Yanında Harry çok hafit, ıslığa benzeyen bir ses çıkardı. Connie de gözlerini açtı. Bütün dayanma gücünü toplayarak ölümle karşı karşıya gelmek niyetindeydi. Karşı koymak yararsız olsa bile.</p>

  <p class="calibre1">Aşağıda, depoda Golemserseri onların çıktıkları merdivenin altına geldi. Orada kararsızca durdu. Sanki dönüp uzaklaşmasının ve başka yerleri aramasının daha iyi olup olmayacağını düşünüyordu.</p>

  <p class="calibre1">Connie biraz umutlanmaya cesaret etti. Belki de avaz avaz bağırmaları için güçlü nedenler olmasına rağmen sessizce bekledikleri için Tiktakın onların burada bir yerde saklanmadıklarını düşünmesini sağlamışlardı.</p>

  <p class="calibre1">Sonra Golemserseri o kaba, iblisçe sesiyle, «Ah ah oh...» diyerek merdivenden çıkmaya başladı. «Burnuma kahraman polislerin kan kokusu geliyor.»</p>

  <p class="calibre1">Sesi buz gibiydi ve insanca bir yanı yoktu. Bir krokodil de konuşsaydı sesi ancak böyle olurdu. Ama bu seste yine de tuhaf, farkedilebilen çocukça bir neşe vardı.</p>

  <p class="calibre1">Gelişememiş biri.</p>

  <p class="calibre1">Psikotik bir çocuk.</p>

  <p class="calibre1">Connie, Harry’nin apartmanını yakan serserinin alevlerle kavrulurken, «Sizlerle oynamak çok eğlenceli...» dediğini anlattığını hatırladı. Bu, katilin özel oyunuydu. Onun kurallarına göre oynanıyordu. Ya da isterse hiçbir kurala uyulmadan. Connie ve Harry sadece onun oyuncaklarıydı. Genç kadın katilin sözünde duracağını ummakla aptallık etmişti.</p>

  <p class="calibre1">Tiktak merdivenden çıkarken ayaklarının ağırlığı altında tahta basamaklar zangırdıyor ve bütün yapı sarsılıyordu. Golem hızla çıkıyordu yukarı. BUUM, BUUM, BUUM, BUUM!</p>

  <p class="calibre1">Harry, Connie’yi kolundan tuttu. «Çabuk! Öbür merdivenden inelim!»</p>

  <p class="calibre1">Trabzandan dönerek Golem’in çıktığı yana değil de diğer tarafa doğru koşacak oldular. Sonra durdular.</p>

  <p class="calibre1">Çünkü ikinci merdivenin başında da Golem’in bir eşi duruyordu. Dev gibiydi. Saçları kabarıktı, sakalı da karışık. Trençkotu kara bir pelerine benziyordu. Dudaklarını yaymış sırıtıyor, derin göz çukurlarında mavi alevler titreşiyordu.</p>

  <p class="calibre1">Artık Tiktakın gücünün etkisi konusunda yeni bir şey daha öğrenmişlerdi. Katil aynı zamanda en aşağı iki yapay vücut oluşturuyor ve onları kontrol edebiliyordu.</p>

  <p class="calibre1">İlk Golem sağda merdivenin yukarısına ulaştı ve onlara doğru yürümeye başladı. Yaratıkların tahta zeminli balkonumsu yerde telaşla yürüdüklerini duydu. BUUM BUUM BUUM BUUM! Omzunun üzerinden geriye, yukarıya bakınca onların iki yandaki merdivenlere doğru gittiklerini gördü.</p>

  <p class="calibre1">Hâlâ deponun zemininden üç, üç buçuk metre yukarıdaydı. Sinirlenecek kadar ağır ağır aşağıya doğru ‘yüzüyordu.’ Zorlukla, santim santim ilerliyor, lazerlerin ve projektörlerin sabit renkli ışıklarından geçiyordu. Çok zorlandığı için soluk soluğa kalmıştı. Vücudu da giderek daha hızlı soğuyordu. İyice soğuyordu.</p>

  <p class="calibre1">Connie’nin yakında bir duvar ya da tavana destek olan bir sütun gibi iterek güç alabileceği bir şey olsaydı, daha hızlanabilecekti. Ama etrafında havadan başka hiçbir şey yoktu. Ondan güç almak imkânsızdı. Bu tıpkı ayakkabılarının bağlarını çekerek havalanmaya benzeyecekti.</p>

  <p class="calibre1">Harry solda, ondan bir adım öndeydi. Ama onun da Connie’den daha hızlı gittiği yoktu. Daha öndeydi, çünkü Connie’den önce harekete geçmişti.</p>

  <p class="calibre1">Tekme at. Kollarını çek. Çırpın.</p>

  <p class="calibre1">Connie’nin o özgürlük duygusu çabucak değişti. Artık kendini kapana kısılmış gibi hissediyor, havada yüzdüğünü de düşünmüyordu.</p>

  <p class="calibre1">BUUM BUUM BUUM BUUM BUUM! Peşlerindeki düşmanların ayak sesleri koskocaman yerde boğuk boğuk yankılanıyordu.</p>

  <p class="calibre1">Connie yerden belki iki buçuk metre yukarıdaydı. Dansçıların arasındaki bir açıklığa doğru gidiyordu. Tekme at. Çek. Tekme at ve çek. Hareket etmeyi sürdür. Haydi. Çok soğuk.</p>

  <p class="calibre1">Connie tekrar omzunun üzerinden baktı. Oysa bu hareketinin onu yavaşlatmasından korkuyordu.</p>

  <p class="calibre1">Golem’lerden hiç olmazsa biri merdivenin başına erişmişti. Şimdi basamakları ikişer ikişer atlayarak iniyordu. Pelerine benzeyen trençkotunun içinde omuzlarını kamburlaştırmış, iri kafasını eğmişti. Bir goril gibi yalpalayarak basamaktan basamağa atlıyordu. Yaratık Connie’ye çoktan unutmuş olduğu bir masal kitabındaki bir resmi hatırlattı, Orta çağlara özgü bir efsanedeki kötü devi.</p>

  <p class="calibre1">Connie öyle çabalıyordu ki, kalbi sanki patlayacaktı. Artık yerle arasında iki buçuk metre kadar kalmıştı. Ama kafası aşağıya doğruydu. Onun için zorlukla tâ aşağıya, betona kadar inmesi gerekecekti. Dayanarak dengesini bulabileceği en yakındaki katı yüzey oydu. Ondan sonra ayağa kalkabilecekti.</p>

  <p class="calibre1">BUUM BUUM BUUM BUUM BUUM!</p>

  <p class="calibre1">Golem merdivenin alt basamağına ulaştı.</p>

  <p class="calibre1">Connie bitkin düşmüştü. Ve donuyordu.</p>

  <p class="calibre1">Harry’nin soğuğa ve onlara karşı koyan havaya küfrettiğini duydu.</p>

  <p class="calibre1">O uçmayla ilgili güzel düş, bütün kâbusların en klasik olanına dönüşmüştü. İnsan bu düşünde ancak pek ağır ağır kaçabilirdi. Oysa ejderha onu dehşet verici bir hız ve çeviklikle kovalardı.</p>

  <p class="calibre1">Connie artık iki metre kadar aşağıda olan zemine bütün dikkatini verdi ama sol gözünün ucuyla da bir hareketi farketti. Sonra Harry’nin bağırdığını duydu. Bir Golem ona erişmişti.</p>

  <p class="calibre1">Havada duran, ayakları geride ve başından yukarıda olan Connie bir iblisle savaşmak için dalışa geçmiş bir meleğe benziyordu. Genç kadın diğer Golemle yüz yüze geldi. Ama ne yazık ki, Connie’de bir meleğinki gibi alev alev yanan bir kılıç, bir yıldırım ya da Tanrının kutsadığı ve iblisleri Cehennemin ateş ve katran kuyusuna geri gönderecek güçte olan bir muska yoktu.</p>

  <p class="calibre1">Tiktak sırıtarak Connie’yi boynundan yakaladı. Eli öyle iriydi ki, kadının boynunu kavradığı zaman şişman başparmağı ensede diğerlerinin altında kaldı. Ama yaratık Connie’nin boğazını hemen sıkarak nefes borusunu ezmedi. Onun soluk almasına izin verdi.</p>

  <p class="calibre1">Connie yaratığın Ricky Estefan’ın başını nasıl arkaya döndürmüş olduğunu hatırladı. Kuzguni saçlı dansçının ince kolunu nasıl rahatça kopardığını da.</p>

  <p class="calibre1">Müthiş bir öfke kadının dehşetini yendi. O korkunç, iri surata tükürerek, «Bırak beni, hayvan,» diye homurdandı.</p>

  <p class="calibre1">Yüzüne pis kokulu bir soluk gelince Connie suratını buruşturdu. Yüzü yaralı Golemserseri, «Seni kutlarım, kaltak,» dedi. «Süre doldu.»</p>

  <p class="calibre1">Golem’in gözlerindeki mavi alevler bir an daha parlaklaştı. Sonra söndüler. Geride kapkara göz çukurları kaldı. Connie bu çukurlarda sonsuzluğun bile sonunu görebileceğini düşündü. Sokak serserisinin bu dev Golem’in suratına çizilmiş olan iğrenç yüzü birdenbire değişti. Et ve kıl, çamur ya da kilden yapılmışa benzeyen son derecede ayrıntılı, kahverengi bir surata dönüştü. Bunun kökünde incecik çatlaklardan oluşan bir ağ belirdi. Sonra bunlar helezonlar çizerek devin bütün suratına yayıldı. Ve bir an içinde bütün surat ufalandı.</p>

  <p class="calibre1">Dev serserinin bütün vücudu eridi. Tekno müzik kulakları sağır edecek bir patlamayla notanın tam ortasından tekrar başladı. Artık havada asılı olmayan Connie, iki metreden deponun zeminine düştü. Yüzü Golem’in gövdesini oluşturan nemli toprak, kum, ot, çürümüş yaprak ve böceklerden oluşan yığına girdi. Artık canlılığı kalmamış olan o yığın yüzünden yararlanmaktan kurtuldu. Ama tiksintiyle öğürüp tükürdü.</p>

  <p class="calibre1">Etrafında, o gürültülü müziğin arasında bile birilerinin şok, dehşet ve acıyla bağırdıklarını duyuyordu.</p>

  <p class="calibre1">Golemserseri, «Artık oyun bitti,» dedikten sonra uysalca kayboldu. Harry havadan yere düştü, ıslak toprak kokan yığının üzerine karınüstü yuvarlandı.</p>

  <p class="calibre1">Yüzünün hemen önünde tümüyle topraktan oluşmuş bir el vardı. Ricky’nin kulübesinde gördüklerine benziyordu ama daha iriydi. Parmaklardan ikisi doğaüstü enerjinin kalıntıları yüzünden oynuyor ve san ki Harry’nin burnuna doğru uzanıyordu. Harry yumruğunu o gövdesi olmayan iğrenç şeye indirerek onu paramparça etti.</p>

  <p class="calibre1">Haykıran dansçılar sendeleyerek ona takıldılar ve sırtıyla bacaklarının üzerine devrildiler. Harry yuvarlanan insanların altından çıkarak ayağa kalktı.</p>

  <p class="calibre1">Batman tişörtü giymiş öfkeli bir delikanlı ona doğru koşarak yumruğunu salladı. Harry eğildi ve sağ yumruğunu çocuğun midesine gömdü. Çenesinin altına da sol aparkütü yapıştırdı. Delikanlı yere yığılınca üzerinden atlayarak Connie’yi bulmak için etrafına bakındı.</p>

  <p class="calibre1">Genç kadın yakınındaydı. Haşin görünüşlü bir kızı bir karate tekmesiyle yere devirdi. Sonra tek ayağının üzerinde dönerek dirseğini kaslı gövdeli bir gencin karın boşluğuna vurdu. Delikanlı yere yuvarlanırken suratında hayret dolu bir ifade belirdi. Connie’yle ayakkabılarını sileceğini, sonra da onu bir kenara atacağını sandığı anlaşılıyordu.</p>

  <p class="calibre1">Harry, o da kendini benim kadar kötü hissediyorsa, diye düşündü Fazla dayanamaz. Eklemleri «Duraklama» sırasında içine işleyen o soğuk yüzünden sızlıyordu. Çok da yorgundu, sanki sırtında ağır bir yükle kilometrelerce yürümüştü.</p>

  <p class="calibre1">Harry ortağının yanına gitti. Müzik ve diğer gürültüler arasında sesini duyurmak için, «Biz bu saçmalıklar için çok yaşlıyız!» diye bağırdı. «Haydi, gel. Buradan gidelim.»</p>

  <p class="calibre1">Çok yerde dans yerini kavgaya bırakmıştı. Ya da hiç olmazsa şiddetli itişip kakışmalara. Bunun nedeni Tiktakın duraklamış kalabalığın arasından geçerken oynadığı oyunlardı. Ancak gençlerin hepsi de rave’in tehlikeli bir kavgaya dönüştüğünün farkında değillerdi. Çünkü itişip kakışanlardan bazıları sanki gürültülü ama oldukça zararsız bir ‘vurma’ dansına katıldıklarını sanıyormuş gibi gülüyorlardı.</p>

  <p class="calibre1">Harry’le Connie binanın ön tarafından çok uzaktaydılar. Kalabalık işin içyüzünü öğrenmeden oraya erişmeleri imkânsızdı. Aslında hemen yangın çıkması gibi bir tehlike yoktu. Ama paniğe kapılan bir kalabalık alevleri görmüş gibi davranırdı. Hatta içlerinden bazılarının alevleri gördüklerine inanacakları da kesindi.</p>

  <p class="calibre1">Harry o kargaşada birbirlerinden ayrılmamaları için Connie’nin elini sıkıca yakaladı. Onu arka duvara doğru götürdü. Orada da başka kapılar olduğundan emindi.</p>

  <p class="calibre1">O kargaşada gençlerin gerçek şiddetle hayalisini neden birbirine karıştıracaklarını anlamak kolaydı. Uyuşturucu almamış olsalardı bile durum değişmeyecekti. Projektörler öne arkaya dönüyor, parlak renkli lazer ışınları depoda karmaşık şekiller çiziyorlardı. Elektronik flaşlar çakıyor, enerjik kalabalığın arasında hayaletleri anımsatan gölgeler zıplıyor, dönüyor, eğilip bükülüyorlardı. Gençlerin yüzleri, yansıyan ışıkların oluşturduğu, durmadan değişen karnaval maskelerinin altında garip ve gizemliydi. İki büyük duvarda psikadelik film görüntüleri kıvrılıyor, sanki kalp gibi atıyorlardı. Diskjokey müziğin sesini yükseltmişti. Sadece kalabalığın gürültüsü bile İnsanın aklını karıştırmak için yeterliydi. Duyulara iyice yüklenilmişti. Bu gençler şiddetli bir karşılaşmayı, duyulan fazla neşenin bir ifadesi sanabilirlerdi. Hatta daha da iyi bir şey olduğunu.</p>

  <p class="calibre1">Harry’nin arkasından, çok gerilerden bir çığlık yükseldi. Bu diğerlerine hiç benzemiyordu. Çok tiz ve isterikti. Çığlık arka plandaki uğultuyu yardı. O kakafoni arasında bile dikkatleri çekti. «Duraklama» sona ereli beri ancak bir dakika geçmişti. Hatta belki de daha kısa bir süre. Harry çığlık atanın şoktan yeni yeni kurtulan siyah saçlı kız olduğunu düşündü. Zavallı omzunun kanlı, küt bir parçayla sona erdiğini farketmişti. Ya da başka biri o kanlı kopuk kolu görüp haykırmıştı.</p>

  <p class="calibre1">Bu kalbi durduracak kadar etkili çığlık dikkati çekmese bile, kalaba</p>

  <p class="calibre1">Iık daha uzun bir süre hiçbir şeyi farketmeden eğlenmeyi sürdürmeyecekti. Hiçbir şey suratın ortasına indirilen bir yumruk kadar insanı hayallerden uyandırmaz ve gerçeklerle karşılaşmasını sağlamazdı. Rave’çilerin çoğu ruh halinin değiştiğini farkettikleri zaman hepsi de kapılara koşacaklardı. Yangın olmamasına rağmen bu panik ölümlere yol açabilirdi.</p>

  <p class="calibre1">Görev duygusu ve bir polise özgü vicdanı Harry’i geri dönmeye zorluyordu. Kızı ve kopuk kolunu bulmalı, ilk yardım uygulamalıydı. Ama o coşkulu kalabalıkta zavallıyı bulamayacağını biliyordu. Kızı bulsa bile bu kaynaşan kalabalıkta ona yardım edemeyecekti. Şiddet gitgide artarak kasırga boyutlarına erişiyordu.</p>

  <p class="calibre1">Harry, Connie’nin elini sıkıca tutup dansçıların arasından çıktı. Ellerinde biralar ve diazot monoksit dolu balonlarla haykırıp bağıran seyircileri yararak tâ deponun arka duvarına kadar gittiler. Burası balkonumsu yerin altındaydı. Partinin ışıkları oraya kadar erişmiyordu. Binanın en karanlık yeri orasıydı.</p>

  <p class="calibre1">Harry sağa sola baktı ama bir kapı göremedi.</p>

  <p class="calibre1">Bu da şaşırtıcı değildi. Ne de olsa rave aslında yasadışı bir uyuşturucu partisiydi. Boş bir depoda yapılan bir eğlence. Bir otelin çıkış kapılarının üzerinde kırmızı ışıklar yanan balo salonunda verilen, kontrollü bir mezuniyet balosu değildi. Ama Tanrım «Duraklama»dan ve Golem' lerle yaptıkları savaştan sağ çıktıktan sonra aynı anda kapıdan fırlamaya çalışan, uyuşturucudan sapıtmış yüzlerce çocuğun ayaklarının altında ezilerek ölmek çok acı ve budalaca bir şey olacaktı.</p>

  <p class="calibre1">Harry sağ tarafa gitmeye karar verdi. Bunun tek nedeni bir yana gitmek zorunda olmasıydı. Baygın çocuklar yerde yatıyorlardı. Gülme gazını içlerine çok çekmişlerdi. Ancak ağır ağır kendilerine geliyorlardı. Harry kimsenin üstüne basmamaya çalışıyordu. Ama balkonumsu yerin aşağısı öyle loştu ki, bazı koyu giysili çocukları ancak onlara takıldığı zaman farkedebiliyordu.</p>

  <p class="calibre1">Bir kapı! Harry az kalsın farketmeden geçip gidecekti.</p>

  <p class="calibre1">Arkasında, depoda müzik her zamanki gibi gürültüyle çalıyordu ama kalabalığın sesinin niteliğinde bir değişiklik olmuştu. Artık keyifli bir kükreme olmaktan çıkarak boğuklaşmış, daha çirkin bir homurtuya dönüşmüştü. Zaman zaman panik dolu çığlıklar da duyuluyordu.</p>

  <p class="calibre1">Connie, Harry’nin elini öyle sıkı tutuyordu ki, adamın eklemleri birbirine sürtünüyordu.</p>

  <p class="calibre1">Harry loşlukta kapıyı itti, omzuyla dayandı. Ama kanat kımıldamadı. Hayır. Dışarı açılan bir kapı olacaktı. Onun için kanadı içeri çekmek gerekiyordu. Ama bu da bir işe yaramadı.</p>

  <p class="calibre1">Kalabalık dağılarak dış duvarlara doğru yayıldı. Çığlıklar dalga dalga yükseldi. Harry arka duvara doğru dalga dalga gelen güruhun sıcaklık ve dehşetini hissedebiliyordu. Gençler ana kapıların nerede olduğunu hatırlayamayacak kadar şaşırmışlardı.</p>

  <p class="calibre1">Harry eliyle yoklayarak kapının tokmağını ya da sürgüsünü aradı. Kapının kilitli olmaması için dua ediyordu. Sonunda dik bir tokmak buldu, üstünde bir mandal vardı. Mandala basınca bir şeyin şıkırdadığını duydu.</p>

  <p class="calibre1">Kaçmaya çalışan kalabalığın ilk grubu onlara arkadan çarptı. Connie haykırdı. Harry gençleri geri itmeye çalıştı. Kapıyı açabilmek için onları yana çekmeye çabalıyordu. Tanrım, yalvarırım, bir tuvalet kapısı olmasın bu! Ya da bir dolabın kapağı! Yoksa burada ezilir, havasızlıktan boğuluruz!</p>

  <p class="calibre1">Parmağını mandala iyice bastırdı. Kapı açıldı. Harry kanadı içeri doğru çekerek kalabalığa beklemeleri için bağırdı. «Bekleyin, bekleyin! Tanrı aşkına!» Sonra kanadı elinden kaptılar. Kapı ardına kadar açıldı. Harry’le Connie arkalarındaki çaresiz kalabalığın oluşturduğu dalganın etkisiyle serin gece havasına sürüklendiler.</p>

  <p class="calibre1">Araba parkında on ikiden fazla rave’ci vardı. Beyaz bir Ford kamyonetin arkasında toplanmışlardı. Taşıta bir dizi yeşil ve bir dizi de kırmızı Noel ağacı ışıkları asılmıştı. Bu ampuller arabanın akümlatöründen ışık alıyordu. Binanın arkasıyla derin vadinin çalı kaplı dik yamacı arasında, karanlık gecede tek ışıklı şey bu kamyonetti. Uzun saçlı bir adam, taşıtın arkasındaki bir elarabasına bağlanmış olan basınçlı bir tüpten balonlara diazot monoksit dolduruyordu. Ve kafası dazlak bir adam da beş dolarlıkları topluyordu. Hem satıcılar, hem de alıcılar haykıran, bağırt şan kalabalık deponun arka kapısından dışarı fırladığı zaman, hayretle başlarını kaldırdılar.</p>

  <p class="calibre1">Harry’le Connie birbirlerinden ayrılarak kamyonetin arkasındaki grubun iki yanından geçtiler. Harry direksiyon tarafındaki kapıya gitti. Connie ise öbür taraftakine.</p>

  <p class="calibre1">Harry kapıyı hızla açıp direksiyona geçmeye hazırlanırken başı traş lı adam onu kolundan yakaladı. «Hey! Sen ne yaptığını sanıyorsun, be adam?»</p>

  <p class="calibre1">Uyuşturucu satıcısı onu geriye çekerek taşıttan indirmeye çalışır ken Harry elini ceketinin altına soktu ve tabancasını çıkardı. Dönüp namluyu düşmanının dudaklarına dayadı. «Dişlerini başının arkasından dışarı uçurmamı ister misin?»</p>

  <p class="calibre1">Kabak kafalı adamın gözleri irileşti. Zararsız bir insan olduğunu belirtmek için ellerini havaya kaldırarak hızla geriledi. «Yapma, yapma, adamım! Sakin ol! Kamyoneti al! Senin olsun. Biraz eğlen. Keyif çat.»</p>

  <p class="calibre1">Harry, Connie’nin yöntemlerini beğenmiyordu ama sorunları onun gibi çözünce zaman kazanmış oluyordu.</p>

  <p class="calibre1">Harry tekrar direksiyona geçti. Kapıyı kapatıp tabancasını kılıfına soktu.</p>

  <p class="calibre1">Connie yandaki yere oturmuştu bile.</p>

  <p class="calibre1">Anahtar kontaktaydı. Motor da Noel ışıklarının yanmasını sağlayan akümlatörün boşalmaması için çalışıyordu. Noel ışıkları, Tanrı aşkına. Bu NO satıcıları süslü şeylerden hoşlanıyorlardı anlaşılan.</p>

  <p class="calibre1">Harry elfrenini boşaltarak farları yaktı. Vites değiştirip olanca gücüyle gaz pedalına bastı. Lastikler bir an döndü, etrafa dumanlar yayıldı. Sonra asfaltta öfkeli domuzlar gibi cırlak sesler çıkardılar. Bütün rave’çiler telaşla kaçıştılar. Sonra lastikler yolu kavradı ve kamyonet deponun arka köşesine doğru fırladı. Harry kalabalığın yolundan çekilmesi için kornaya bastı.</p>

  <p class="calibre1">Köşeyi dönerlerken Connie eliyle panele dayanarak, «Gidiş yolu iki dakika sonra arabalar yüzünden tıkanacak,» dedi.</p>

  <p class="calibre1">Harry köşeyi dönerken arabanın iki tekeri bile yola pek değmiyordu. «Evet. Herkes polisler gelmeden kaçmaya çalışacak.»</p>

  <p class="calibre1">«Polisler de her partinin zevkini kaçırırlar.»</p>

  <p class="calibre1">«Aptallar da ondan.»</p>

  <p class="calibre1">«Eğlenceden hoşlanmıyorlar.»</p>

  <p class="calibre1">«Namus kumkumaları ne olacak!»</p>

  <p class="calibre1">Deponun yanındaki geniş bahçe yolundan sarsılarak indiler. O tarafta çıkış kapısı yoktu. Tabii paniğe kapılmış insanlar da. Kamyonu sürmek kolaydı. Motor güçlü, süspansiyon da uygundu. Harry polis geldiği zaman satıcının çabucak kaçabilmesi için taşıtta eklemeler yapılmış olduğunu düşündü.</p>

  <p class="calibre1">Deponun önünde durum değişti. Harry kaçan gruplara çarpmamak için hem freni, hem kornayı kullanmak zorunda kaldı. Deli gibi bir sağa gidiyordu, bir sola. Binadan pek çok kişi Harry’nin tahmin ettiğinden daha çabuk kaçmıştı.</p>

  <p class="calibre1">Connie yerinde dönerek yan pencereden önünden geçtikleri binaya baktı. «Organizatörler gençlerin çıkmaları için o araba kapılarını açmakla akıllılık etmişler.»</p>

  <p class="calibre1">Harry, «O kapıların açılabilmesine şaştım,» dedi. «Tanrı bilir, bu depo ne kadar zamandır boş.»</p>

  <p class="calibre1">içerdeki baskı çok çabuk kaldırılmıştı. O yüzden de ölü sayısı daha az olacaktı. Tabii birileri öldüyse.</p>

  <p class="calibre1">Harry direksiyonu kırarak yolun soluna doğru gitti. Kamyonetin arka tamponuyla park etmiş olan bir arabayı sıyırdı ama yine de yoluna devam etti. Oraya kadar gelebilmiş olan ve Godzilla filmlerinde kükreyen dev kertenkeleden kaçan dehşete kapılmış insanlar gibi yolun ortasından koşan birkaç rave’ciye korna çaldı.</p>

  <p class="calibre1">Connie, «O kabak kafalı adama tabanca çektin,» dedi.</p>

  <p class="calibre1">«Evet.»</p>

  <p class="calibre1">«Kafasını uçuracağını söyledin sanırım?»</p>

  <p class="calibre1">«Evet, öyle bir şey.»</p>

  <p class="calibre1">«Ona rozetini göstermedin değil mi?»</p>

  <p class="calibre1">«Tabancaya daha büyük saygısı olacağını düşündüm. Herhalde rozete hiç saygısı yok.»</p>

  <p class="calibre1">Genç kadın, «Senden hoşlanabilirim, Harry Lyon,» diye mırıldandı.</p>

  <p class="calibre1">«Geleceğimiz yok ki. Tabii şafağı atlatabilirsek o başka.»</p>

  <p class="calibre1">Birkaç saniye içinde depodan yürüyerek ayrılmış olan bütün gençleri geride bıraktılar. Harry gaz pedalını kökledi. Uçarcasına ilerleyerek oraya gelirken önünden geçtikleri yerleri geride bıraktılar.</p>

  <p class="calibre1">Harry, Laguna Beach Polisi gelmeden oradan iyice uzaklaşmayı İstiyordu. Polis gelecekti, hem de kısa bir süre sonra. Rave felaketinin kötü sonuçlarına karışırlarsa uzun süre oradan ayrılamazlardı. Belki bu yüzden Tiktakı yakalamak için ellerindeki tek fırsatı da kaçırmış olacaklardı.</p>

  <p class="calibre1">Connie, «Nereye gidiyoruz?» diye sordu.</p>

  <p class="calibre1">«Yeşil Eve.»</p>

  <p class="calibre1">«Evet. Belki Sammy hâlâ oradadır.»</p>

  <p class="calibre1">«Sammy mi?»</p>

  <p class="calibre1">«O sokak serserisi. Adı Sammy’di.»</p>

  <p class="calibre1">«Evet. O ve konuşan köpek.»</p>

  <p class="calibre1">Connie, «Konuşan köpek mi?» dedi.</p>

  <p class="calibre1">«Şey... Belki konuşmuyor, ama bize söylemek istediği bir şey var. Bilmemiz gereken bir şey. Bundan kesinlikle eminim. Ve köpek belki de konuşabiliyor... Kahretsin! Artık böyle şeyleri nasıl bilebiliriz? Çılgın bir dünya bu. Çok çılgın bir gece. Peri masallarında konuşan hayvanlar vardır. Neden Laguna Beach’de de konuşan bir köpek olmasın?»</p>

  <p class="calibre1">Harry saçmasapan konuştuğunu farketti. Ama arabayı öyle hızlı ve pervasızca sürüyordu ki, Connie’ye bakıp onun kendisini kuşkuyla süzüp süzmediğini anlamak için bile gözlerini yoldan ayırmaya cesaret edemiyordu.</p>

  <p class="calibre1">Ama genç kadın, «Plan nedir?» dedi. Bu sözlerinden ortağının aklından kuşkulanmaya başlamadığı anlaşılıyordu.</p>

  <p class="calibre1">«Bence elimizde küçük bir fırsat var.»</p>

  <p class="calibre1">«Tiktakın arada sırada dinlenmesi gerektiği için mi? Sana arabanın radyosundan açıkladığı gibi...»</p>

  <p class="calibre1">«Evet. Özellikle şimdiki gibi bir olaydan sonra. Tiktak her zaman bir saat arayla ortaya çıkıyor. Hatta bazen arada daha uzun bir süre oluyor.»</p>

  <p class="calibre1">«Ortaya çıkmıyor, görünüyor.»</p>

  <p class="calibre1">«Her neyse.»</p>

  <p class="calibre1">Birkaç köşeyi döndükten sonra evlerin bulunduğu semtlere geldiler. Laguna’dan Pasifik Kıyı Karayoluna doğru gittiler.</p>

  <p class="calibre1">Bir dörtyol ağzında bir polis devriye arabasıyla ambülans, acil durum projektörleri çakarak yanlarından geçtiler. Depodan alınan çağrıya cevap verdikleri kesindi.</p>

  <p class="calibre1">Connie, «İlk cevap,» dedi.</p>

  <p class="calibre1">«Arabasında telefon olan biri 911’i çevirmiş olmalı.» Harry, belki kolu kopan kıza zamanında erişerek onu kurtarırlar, diye düşündü. Hatta belki doktorlar o kolu yerine dikebilirler. Evet. Belki Kaz Ana masalları da gerçekti...</p>

  <p class="calibre1">Hem «Duraklama» ve hem de rave'den kaçtığı için keyiflenmişti. Ama Golem’in genç kızın ince kolunu nasıl vahşice kopardığını olanca canlılığıyla hatırlarken kanındaki adrenalin düzeyi hızla düştü. Çaresizlik, kafasındaki düşüncelerin arasına sızmaya başladı.</p>

  <p class="calibre1">Connie, «Tiktak dinlenir ve uyurken,» dedi. «Elimize bir fırsat geçtiğini söylüyorsun. Ama biz onu çabucak nasıl bulabiliriz?»</p>

  <p class="calibre1">«Herhalde Nancy Quan’ın portrelerinden birinin yardımıyla bulamayız. Bu kesin. Artık bu yöntemden yararlanmak için yeterli zamanımız yok.»</p>

  <p class="calibre1">Genç kadın, «Bence Tiktak bundan sonra göründüğü zaman bizi öldürecek,» diye fikrini açıkladı. «Artık oyunlar oynamayacak.»</p>

  <p class="calibre1">«Ben de öyle düşünüyorum.»</p>

  <p class="calibre1">«Ya da hiç olmazsa beni öldürecek. Daha sonra sıra sana gelecek.»</p>

  <p class="calibre1">«Şafak sökünceye kadar bu işi bitirecek. Bizim küçük oğlan hiç olmazsa bu sözünü yerine getirecek.»</p>

  <p class="calibre1">Bir süre konuşmadılar. Sıkıntılı sıkıntılı düşünüyorlardı.</p>

  <p class="calibre1">Sonra genç kadın, «Ee, ne yapacağız şimdi?» diye sordu.</p>

  <p class="calibre1">«Belki Yeşil Evin önündeki serseri...»</p>

  <p class="calibre1">«Sammy.»</p>

  <p class="calibre1">«İşimize yarayacak bir şeyler biliyor. Ama bilmiyorsa o zaman... Kahretsin! Bilmiyorum. Durum umutsuz gibi gözüküyor, değil mi?</p>

  <p class="calibre1">Connie sert sert, «Hayır,» dedi. «Hiçbir şey umutsuz olamaz. Hayat varsa, umut da vardır. Umut olan yerde her zaman çabalamaya, devam etmeye değer.»</p>

  <p class="calibre1">Harry karanlık evlerle dolu bir sokağın köşesinden hızla dönerek başka bir yola girdi. Kamyonetin dengesini bulmasını sağladı ve gaz pedalından biraz ayağını çekti. Dönüp ortağına hayretle baktı. «Hiçbir şey umutsuz olamaz, öyle mi? Sana ne oldu böyle?»</p>

  <p class="calibre1">Connie başını salladı. «Bilmiyorum. Her neyse hâlâ oluyor?»</p>

  <p class="calibre1">Connie’yle Harry uzun «Duraklama»nın en aşağı yarım saatini kaçarak geçirmiş, sonunda derin vadinin dibindeki depoya varmışlardı. Başladıkları noktaya dönmek için aynı uzun süre gerekmiyordu. Connie’nin saatine göre, diazot monoksit satıcısının kamyonetine elkoyduktan sonra beş dakikadan daha kısa bir sürede deniz kıyısındaki karayoluna ulaştılar. Bunun bir nedeni daha kestirmeden gitmeleri, bir nedeni de Harry’nin taşıtı genç kadını bile korkutacak kadar hızlı sürmesiydi.</p>

  <p class="calibre1">Taşıtın yanlarına takılı Noel ışıklarından hâlâ kırılmamış olanlarını gürültüyle şangırdatarak Yeşil Evin önünde durdukları sırada saat 1.37’i birkaç saniye geçtiğini gösteriyordu. Yani «Duraklama» 1.29’da hem başlayalı, hem de biteli aradan sadece sekiz dakikadan biraz uzun bir süre geçmişti. Kalabalık depodan çıkmak ve taşıtı tabanca tehdidiyle almak için sadece üç dakika harcamışlardı. Ama tabii bu süre onlara çok daha uzun gelmişti.</p>

  <p class="calibre1">Güneye inen şeritte olan çekiciyle Volvo gitmişti. Zaman yeniden akmaya başladığı an sürücüler olağanüstü bir şey olduğunun farkına bile varmadan yollarına devam etmişlerdi. Diğer trafik güneye ve kuzeye gidiyordu.</p>

  <p class="calibre1">Connie, Sammy’nin Yeşil Evin önündeki kaldırımda durduğunu görünce rahatladı. Serseri ellerini çıldırmış gibi sallıyor, barın permalı saçlı, Armani elbiseli ve elde boyanmış ipek kravatlı müdürüyle tartışıyordu. Garsonlardan biri kapıda durmuştu. Bu tartışma şiddet hareketine dönüşürse patronuna yardım edeceği anlaşılıyordu.</p>

  <p class="calibre1">Connie’yle Harry kamyonetten inince müdür onları gördü ve Sammy’i bırakarak döndü. «Siz!» dedi. «Tanrım, siz!» Kararlı, hatta öfkeli bir tavırla onlara doğru geldi. Sanki hesabı ödemeden çıkıp gitmişler gibi.</p>

  <p class="calibre1">Bardaki müşteriler ve diğer personel pencerenin önünde olanları seyrediyorlardı. Connie içlerinden bazılarını tanıdı. Onları Sammy ve köpekle seyredenlerdi. «Duraklama» başladığı zaman da gözleri kaldırıma dikili, taşlaşmış gibi kalakalmışlardı.</p>

  <p class="calibre1">Müdür yaklaşırken, «Burada ne oluyor?» diye sordu. Sesinden sinir krizi geçirmek üzere olduğu belliydi. «Nasıl oldu bu? Nereye gittiniz? Bu... bu... kamyonet de nesi?»</p>

  <p class="calibre1">Connie kendine, bu adam bizim bir an içinde gözlerinin önünden birdenbire kaybolduğumuzu gördü, diye hatırlatmak zorunda kaldı. Köpek inledi ve havayı ısırıyormuş gibi yaptı. Sonra ağaçların arasına daldı. Böylece bize bir şeyler olacağını haber verdi. Sammy de korkup geçide doğru kaçtı. Ama Harry’le ben burada kaldık. Barın penceresin dekiler bizi görüyorlardı. Sonra «Duraklama» başladı. Biz de canımızı kurtarmak için kaçmak zorunda kaldık. «Duraklama» sona erdi ama biz kaldırımda değildik artık. Seyircilere ikimiz birdenbire ortadan kaybolmuşuz gibi geldi. Sekiz dakika sonra yeşilli kırmızılı Noel ışıklarıyla süslenmiş beyaz bir kamyonetle çıkageldik.</p>

  <p class="calibre1">Müdürün öfke ve merakı anlaşılacak bir şeydi.</p>

  <p class="calibre1">Eğer Tiktakı bulup zararsız hale getirme ihtimali pek zayıf olmasaydı ve tıkırdayarak geçen saniyeler onları amansızca ölüme yaklaştırma saydı, lokantanın önündeki kargaşa belki onları güldürecekti. Kahretsin! Gerçekten komik bir olaydı. Ama Connie’yle Harry’nin orada durup gülerek kaybedecek zamanları yoktu.</p>

  <p class="calibre1">Müdür, «Nedir bu?» diye sordu. «Burada ne oldu? Neler oluyor? Şuradaki o zırdelinin anlattıklarından hiçbir anlam çıkaramadım.»</p>

  <p class="calibre1">«Zırdeli»den kasti Sammy’di.</p>

  <p class="calibre1">Harry, «O zırdeli değil,» dedi.</p>

  <p class="calibre1">Connie, Harry’e anlamlı anlamlı baktı. «Evet, zırdeli. En iyisi sen gidip onunla konuş. Ben bu olayla ilgilenirim.» Genç kadın ortağının şiddete başvurmasından korkuyordu. O da, Connie gibi zamanın kısıtlı olduğunu biliyordu. Bu yüzden tabancasını çekerek müdürü sesini kesip içeri girmezse dişlerini kafasının arkasından dışarı uçurmakla tehdit edebilirdi. Genç kadın ortağının bazı sorunlara daha saldırgan yaklaşmasını çok takdir ediyordu. Ama saldırganlığın da zamanı ve yeri vardı. Şimdiyse sırası değildi.</p>

  <p class="calibre1">Harry, Sammy’le konuşmaya gitti.</p>

  <p class="calibre1">Connie bir kolunu müdürün omuzuna atarak onu yoldan lokantanın ön kapısına götürdü. Yumuşak ama otoriter bir sesle konuşuyor, Dedektif Lyon’la önemli ve acil bir iş üzerinde olduklarını açıklıyordu. Daha sonra gelip her şeyi anlatacağına söz verdi. «... Şu olay çözümlenir çözümlenmez...»</p>

  <p class="calibre1">Aslında Harry’nin görevi insanları yatıştırıp sakinleştirmek, Connie’ninki ise onları sarsmaktı. Buna rağmen lokanta müdürü konusunda oldukça başarılı oldu. Tabii geri dönüp adama bir şey anlatmak niyetinde değildi. Zaten insanların birdenbire ortadan kayboluvermelerini nasıl açıklayabileceğini de bilmiyordu. Ama adam sakinleşti. Connie de onu, kapıda bekleyen goril garsonla içeri girmesi için ikna etti.</p>

  <p class="calibre1">Sonra gidip ağaççıkların arasına baktı ama tahmin ettiği gibiydi. Köpek artık orada saklanmıyordu. Gitmişti.</p>

  <p class="calibre1">O da kaldırımda konuşan Harry’le Sammy’e katıldı. Sokak serserisi, «Ben onun nerede yaşadığını nasıl bilebilirim?» diyordu. «O uzaylı, kendi gezegeninden çok uzaklarda. Herhalde uzay gemisini bu civarda bir yere sakladı.»</p>

  <p class="calibre1">Harry genç kadının umduğundan daha büyük bir sabırla, «Sen bunları unut,» diye cevap verdi. «O uzaylı değil...»</p>

  <p class="calibre1">İrkildiler. Bir köpek havlıyordu.</p>

  <p class="calibre1">Connie hızla dönünce kulağı düşük sokak köpeğini gördü. Blokun güney köşesini dönmüş, yokuşu tırmanıyordu. Peşinden bir kadınla beş yaşlarında bir çocuk geliyorlardı.</p>

  <p class="calibre1">Köpek onların dikkatlerini çektiğini farkeder farketmez, çocuğu blucininin bir paçasından yakaladı, dişleriyle sabırsızca çekmeye başladı. Birkaç adım sonra onu bırakıp Connie’ye koştu. Onunla kendi ailesi arasındaki uzaklığın ortasında durdu. Connie'ye havladı. Sonra da kadınla çocuğa. Sonra yere oturarak bir sağa baktı, bir sola. Sanki, «Yeterince çaba göstermedim mi?» diyordu.</p>

  <p class="calibre1">Kadınla çocuk hem meraklanmış, hem de korkmuş gibiydiler. Anne bir bakıma çekici bir kadındı, oğlu da sevimliydi. Giysileri tertemizdi. Ama ikisinde de sokakları çok iyi tanıyan insanlara özgü o ihtiyatlı ve sıkıntılı hal vardı.</p>

  <p class="calibre1">Connie gülümseyerek ana oğula ağır ağır yaklaştı. Köpeğin önünden geçerken hayvan ayağa kalkarak onun yanında yürümeye başladı. Sırıtıyor, soluyordu.</p>

  <p class="calibre1">Bu, insanda adeta huşu uyandıran, gizemli bir andı. Connie nasıl bir bağlantı kurarlarsa kursunlar bunun Harry’le kendisi için çok önemli olacağını seziyordu. Bu ya yaşamalarını sağlayacak ya da ölmelerine neden olacaktı. Belki diğerleri için de durum aynıydı.</p>

  <p class="calibre1">Genç kadın ana oğula ne söyleyeceğini bilmiyordu. Ancak onlara konuşacak kadar yaklaştığı zaman, «Siz de son zamanlarda... garip bir olayla karşılaştınız mı?» diye sordu.</p>

  <p class="calibre1">Kadın hayretle gözlerini kırpıştırdı. «Garip bir olayla mı? Ah, evet! Ah, Tanrım, evet!»</p>
</body>
</html>
