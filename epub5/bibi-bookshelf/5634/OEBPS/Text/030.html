<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p5"><span class="t1">&nbsp;</span></p>

  <h1 class="h13"><a id="ncx2712"></a>23. BÖLÜM</h1>

  <p class="p1"><span class="t1"><img alt="img19.png" src="../Images/img19.png" /></span></p>

  <p class="p1"><span class="t13">S</span><span class="t13">ı</span><span class="t13">nama</span></p>

  <p class="p2">&nbsp;</p>

  <p class="p2">Nynaeve, Beyaz Kule'nin hayli aşağılarındaki dev odaya ihtiyatla göz gezdirdi ve yanında duran Sheriam'ı da aynı derecede ihtiyatla süzdü. Çömezlerin Sorumlusu beklenti dolu, belki biraz da sabırsız görünüyordu. Tar Valon'da geçirdiği birkaç gün içinde, Nynaeve Aes Sedailerde sükûnet ile kendi zamanlarında gelen olayları güler yüzle kabullenme dışında bir şey görmemişti.</p>

  <p>&nbsp;Kubbeli oda, adanın kaya yatağından oyulmuştu; yüksek askıların üzerinde duran lambaların ışığı soluk renkli, pürüzsüz taş duyarlardan yansıyordu. Kubbenin altında, tam merkezde, her biri altından yürünerek geçecek yükseklikte üç yuvarlak, kalın bir gümüş halkanın üzerinde, uçları birbirine değecek şekilde duran üç gümüş kemerden oluşan bir şey vardı. Kemerler ile halka tek parçaydı. İçinde ne olduğunu göremiyordu; orada ışık tuhaf bir şekilde titreşiyor ve uzun süre bakarsa midesinin de titreşmesine neden oluyordu. Kemerin halkaya değdiği yerlerde birer Aes Sedai bağdaş kurup oturmuş, gümüş yapıya bakıyordu. Bir başkası da yakında, üzerinde üç büyük gümüş kadehin durduğu sade bir masanın yanında ayaktaydı. Hepsi de Nynaeve'in bildiği -ya da en azından ona söylendiği- üzere, saf suyla doldurulmuştu. Dört Aes Sedai'nin de üzerinde Sheriam gibi şalları vardı; Sheriam'ınki mavi saçaklı, masanın yanındaki esmer kadınınki kırmızı, kemerlerin etrafındakilerin ise yeşil, beyaz ve gri. Nynaeve'in üzerinde hâlâ ona Fal Dara'da verilen elbiselerden biri, üzerine ufak beyaz çiçekler işlenmiş, soluk mavi bir giysi vardı.</p>

  <p>&nbsp;"Önce beni sabahtan akşama kadar boş boş parmaklarıma bakmaya terk ediyorsunuz," diye mırıldandı Nynaeve, "şimdi de her şeyi aceleye getiriyorsunuz."</p>

  <p>&nbsp;"Saat hiçbir kadını beklemez," diye yanıt verdi Sheriam. "Çark dilediği gibi ve dilediği zaman dokur. Sabır, öğrenilmesi gereken bir erdemdir, fakat hepimiz, anlık değişikliklere hazırlıklı olmalıyız."</p>

  <p>&nbsp;Nynaeve dik dik bakmamaya çalıştı. Alev saçlı Aes Sedai hakkında keşfettiği en sinir bozucu şey, kadının alıntı yapmadığı zamanlarda bile, bazen alıntı yaparmış gibi konuşmasıydı. "Bu şey nedir?"</p>

  <p>&nbsp;"Bir ter'angreal."</p>

  <p>&nbsp;"Eh, bu bana hiçbir şey ifade etmiyor. Ne işe yarıyor?"</p>

  <p>&nbsp;"Ter'angrealler pek çok işe yarar, çocuğum. Angreal ve sa'angreal gibi, Efsaneler Çağı'ndan Tek Güç'ü kullanan kalıntılardır, diğer ikisi kadar nadir olmamalarına rağmen. Bunun gibi bazı ter'angreal'in Aes Sedailer tarafından çalıştırılması gerekse de, diğerleri yönlendiren birinin orada olmasına gerek kalmadan işlevlerini yerine getirebilir. Hiç kimse olmadan işlevlerini yerine getirecek bazı ter'angrealler olduğu bile söylenir. Kule'de duran başka bir ter'angreal'imiz, edilen yeminlerin bağlayıcı olmasını sağlar. Tam kız kardeşlik mertebesine yükseldiğinde, yeminlerini bu ter'angreali tutarak edeceksin. Doğru olmayan hiçbir şey söylememe. Asla bir insanın başka bir insanı öldürmesine yarayan bir silah yapmama. Asla Tek Güç'ü Karanlıkdostları veya Gölgedöllerine karşı veya kendi yaşamını, Muhafızının yaşamını veya bir kız kardeşinin yaşamını kurtarmak üzere son çare olmadıkça silah olarak kullanmama."</p>

  <p>&nbsp;Nynaeve başını iki yana salladı. Bu ya fazlasıyla büyük ya da fazlasıyla küçük bir yemin gibi geliyordu ve bunu dile getirdi.</p>

  <p>&nbsp;"Bir zamanlar, Aes Sedailerin yemin etmesi şart koşulmazdı. Aes Sedailerin kim olduğu ve ne anlama geldikleri bilinirdi ve daha fazlasına gerek yoktu. Pek çoğumuz hâlâ öyle olsaydı, diye düşünüyor. Ama Çark dönüyor ve zaman değişiyor. Bu yeminleri ettiğimizin, bağlı olduğumuzun bilinmesi, ulusların bizimle kendi gücümüzü, Tek Güç'ü onlara karşı kullanacağımızdan korkmadan işbirliği yapmasına olanak veriyor. Trolloc Savaşları ve Yüzyıl Savaşları'nın arasında bu seçimleri yaptık ve bunlar sayesinde Beyaz Kule hâlâ ayakta ve bizler hâlâ Gölge'ye karşı elimizden geleni yapabiliyoruz." Sheriam derin bir nefes aldı. "Işık adına, çocuğum, sana, durduğun yerde duran herhangi bir kadının yıllar içinde öğrenmiş olması gereken şeyleri öğretmeye çalışıyorum. Bu yapılamaz. Şimdi senin ilgilenmen gereken şey ter'angrealler. Hangi nedenle yapıldıklarını bilmiyoruz. İçlerinden ancak bir avuç dolusu kadarını kullanmaya cesaret edebiliyoruz ve onları kullanmaya cüret ettiğimiz yollar, onları yapanların amaçladıklarıyla uzaktan yakından ilgili olmayabilir. Çoğundan uzak durmayı, karşılığında bir bedel ödeyerek öğrendik. Yıllar içinde, bunu öğrenirken can veren veya Yeti'si kavrularak yok olan Aes Sedailerin sayısı az değildir."</p>

  <p>&nbsp;Nynaeve ürperdi. "Benim de yürüyüp bunun içine girmemi mi istiyorsun?" Kemerlerin içindeki ışığın titreşmesi artık azalmıştı, ama yine de içeridekini daha iyi göremiyordu.</p>

  <p>&nbsp;"Bunun ne işe yaradığını biliyoruz. Seni en büyük korkularınla karşı karşıya getirecek." Sheriam, cana yakın bir tavırla gülümsedi. "Kimse sana neyle yüzleştiğini sormayacak; istediğinden fazlasını anlatmak zorunda değilsin. Her kadının korkuları kendisine aittir."</p>

  <p>&nbsp;Nynaeve belli belirsiz örümcekler hakkında, özellikle karanlıkta duyduğu gerginliği düşündü, ama Sheriam'ın bunu kastettiğini sanmıyordu. "Bir kemerin altına yürüyüp bunlardan birini mi öğreniyorum? Üç defa yürüdüm mü bitiyor, öyle mi?"</p>

  <p>&nbsp;Aes Sedai omzunu sinirli bir şekilde kaldırarak şalını düzeltti. "İşi o kadar basite indirgemek istersen, evet, öyle," dedi ters ters. "Buraya gelirken sana tören hakkında bilmen gerekenleri, herkesin törenden önce bilmesine izin verildiği kadarını söyledim. Bu noktaya gelen bir çömez olsan, bunları ezbere bilirdin, ama hata yapacağım diye endişeye kapılma. Gerekirse, ben sana hatırlatırım. Onunla yüzleşmeye hazır olduğuna emin misin? Şimdi durmak istersen, adını hâlâ çömez defterine yazabilirim."</p>

  <p>&nbsp;"Hayır!"</p>

  <p>&nbsp;"Pekâlâ o zaman. Sana şimdi hiçbir kadının bu odaya girene kadar duymadığı iki şeyi söyleyeceğim. İlki şu. Başladıktan sonra, sonuna kadar devam etmen gerekiyor. Devam etmeyi reddedersen, potansiyelin ne olursa olsun, büyük bir nezaketle, sana bir yıl yetecek kadar gümüşle birlikte Kule'nin dışına çıkarılır, bir daha da asla geri alınmazsın." Nynaeve reddetmeyeceğini söylemek üzere ağzını açtı, ama Sheriam sert bir el hareketiyle sözünü kesti. "Dinle ve ne söyleyeceğini bildiğin zaman konuş. İkincisi şu, Aramak, çabalamak, tehlikeyi bilmektir. Burada tehlikeyi bileceksin. Bazı kadınlar içeri girmiş ve hiç çıkamamıştır. Ter'angreal'ın yeniden sessizleşmesine izin verildiğinde onlar artık orada değillerdi. Bir daha da asla görülmediler. Tökezler, başarısız olursan..." Sessizliği herhangi bir sözcükten daha çok şey anlatıyordu. "Bu senin son şansın, çocuğum. Hemen şimdi arkanı dönebilirsin, adını çömez defterine yazarım ve sadece aleyhinde bir puan olur. Buraya iki kez daha gelmene izin verilir, ancak üçüncü kez reddettiğinde, Kule'den atılırsın. Reddetmek utanılacak bir şey değildir. Pek çokları bunu yapar. Ben de buraya ilk gelişimde bunu yapamamıştım. Şimdi konuşabilirsin."</p>

  <p>&nbsp;Nynaeve gümüş kemerlere yan bir bakış attı. İçlerindeki ışık artık titreşmiyordu; yumuşak, beyaz bir aydınlıkla doluydular. Öğrenmek istediklerini öğrenmek için, Kabuledilmişlerin soru sorma, ancak istediği kadar yönlendirmeyle, kendi başına çalışma özgürlüklerine ihtiyacı vardı. <span class="t11">Moiraine'e, bize yapt</span><span class="t11">ı</span><span class="t11">klar</span><span class="t11">ı</span><span class="t11">n</span><span class="t11">ı</span> <span class="t11">ödetmeliyim. Bunu yapmal</span><span class="t11">ı</span><span class="t11">y</span><span class="t11">ı</span><span class="t11">m.</span> "Hazırım."</p>

  <p>&nbsp;Sheriam yavaşça odaya yöneldi. Nynaeve de onun yanında yürüdü.</p>

  <p>&nbsp;Bu bir işaretmiş gibi Kızıl kız kardeş yüksek sesle, resmi bir tonla konuşmaya başladı. "Yanında kimi getirdin, Kız kardeşim?" Ter'angreal'ın çevresindeki üç Aes Sedai dikkatlerini ondan ayırmadılar.</p>

  <p>&nbsp;"Kabul Edilmeye aday olan birini, Kız kardeşim," diye yanıt verdi Sheriam aynı derece resmi bir tonda.</p>

  <p>&nbsp;"Hazır mı?"</p>

  <p>&nbsp;"Eskiden olduğu şeyi geride bırakmaya ve korkularından geçerek Kabul Edilmeye hazır."</p>

  <p>&nbsp;"Korkularını biliyor mu?"</p>

  <p>&nbsp;"Onlarla hiç yüzleşmemiş, ama buna istekli."</p>

  <p>&nbsp;"O halde korktuğu şeylerle yüzleşsin."</p>

  <p>&nbsp;Sheriam, kemerlerin iki karış uzağında durdu ve Nynaeve de aynısını yaptı. Sheriam ona bakmadan, "Elbisen," diye fısıldadı.</p>

  <p>&nbsp;Sheriam'ın ona odasından buraya gelirken yolda söylediği şeyi daha şimdiden unuttuğu için, Nynaeve'in yanaklarına al bastı. Aceleyle giysilerini, ayakkabılarıyla çoraplarını çıkardı. Bir an giysilerini katlayıp özenle bir kenara koyarken, kemerleri neredeyse unutacaktı. Lan'in yüzüğünü dikkatle elbisesinin altına itti; kimsenin buna bakmasını istemiyordu. Sonra işi bitmişti ve ter'angreal hâlâ orada, onu bekliyordu.</p>

  <p>&nbsp;Çıplak ayaklarının altındaki taş soğuktu ve tüyleri diken diken oldu, ama dimdik durup yavaşça nefes aldı. Hiçbirinin, korktuğunu görmesine izin vermeyecekti.</p>

  <p>&nbsp;"İlk sefer," dedi Sheriam, "olmuş olan içindir. Geri dönüş yolu sadece bir kez gelecektir. Metin ol."</p>

  <p>&nbsp;Nynaeve tereddüt etti. Sonra kemerin içinden ışığa adımını attı. Işık çevresini sardı, sanki havanın kendisi parlıyor, sanki ışıkta boğuluyordu. Işık her yerdeydi. Işık her şeydi.</p>

  <p>&nbsp;Nynaeve, çıplak olduğunu fark edince irkildi, sonra hayretle bakakaldı. Her iki tarafında, kendi boyunda ve oyulmuş gibi pürüzsüz iki taş duvar duruyordu. Ayak parmakları, tozlu, pürüzsüz taşların üzerinde kımıldandı. Başının üzerindeki gökyüzü hiç bulut olmamasına rağmen düz ve kurşuni görünüyordu ve gökte asılı duran güneş irileşmiş ve kırmızı bir renge bürünmüştü. Duvarlarda her iki yönde de açıklıkla, kısa, kare şekilli sütunlarla imlenmiş geçitler vardı. Duvarlar görüş alanını daraltsa da, zemin hem önünde, hem de arkasında, durduğu yerden aşağıya meylediyordu. Geçitlerin arasında başka kalın duvarları ve duvarların arasındaki geçitleri görebiliyordu. Dev bir labirentin içindeydi.</p>

  <p><span class="t11">&nbsp;Buras</span><span class="t11">ı</span> <span class="t11">neresi? Buraya nas</span><span class="t11">ı</span><span class="t11">l geldim?</span> Başka bir düşünce, farklı bir ses gibi geldi. <span class="t11">Ç</span><span class="t11">ı</span><span class="t11">k</span><span class="t11">ı</span><span class="t11">ş</span> <span class="t11">yolu sadece bir kez gelecek.</span></p>

  <p>&nbsp;Başını iki yana salladı. "Tek bir çıkış yolu varsa, onu burada dikilerek bulamam." Hiç değilse hava ılık ve kuruydu. "Umarım insan bulmadan önce giysi bulurum," diye mırıldandı.</p>

  <p>&nbsp;Çocukken kağıt üzerinde labirentlerle oynadığını hayal meyal hatırlıyordu; çıkış yolunu bulmanın bir püf noktası vardı, ama bir türlü hatırlayamıyordu. Geçmişteki her şey, başka birinin başına gelmiş gibi silik geliyordu. Bir elini duvara sürerek, çıplak ayaklarının altında tozları havalandırarak yürümeye başladı.</p>

  <p>&nbsp;Duvardaki ilk açıklıkta, kendisini, içinde olduğu geçitten ayırt edilemezmiş gibi görünen başka bir geçide bakarken buldu. Derin bir nefes alarak birbirinin eşi gibi görünen yeni geçitlerden dümdüz geçti. Çok geçmeden farklı bir şeye geldi. Yol çatallanıyordu. Sola döndü ve bir süre sonra yol yine çatallandı. Tekrar sola döndü. Üçüncü yol ayrımında sola dönünce, düz bir duvarla karşılaştı.</p>

  <p>&nbsp;Keyifsizce son çatala döndü ve sağa saptı. Bu kez bir çıkmaza girmesi için sağa dört kez dönmesi gerekti. Bir an durup duvara öfkeyle baktı. "Buraya nasıl geldim?" diye sordu yüksek sesle. "Burası neresi?" <span class="t11">Ç</span><span class="t11">ı</span><span class="t11">k</span><span class="t11">ı</span><span class="t11">ş</span> <span class="t11">yolu sadece bir kez gelecek.</span></p>

  <p>&nbsp;Bir kez daha arkasını döndü. Labirentin bir hilesi olduğuna emindi. Son yol ayrımında sola döndü, bir sonrakinde sağa saptı. Azimle yola devam etti. Sola, sonra sağa. Yol ayrımına gelene kadar dümdüz ileri. Sola, sonra sağa.</p>

  <p>&nbsp;Ona işe yarıyor gibi geldi. En azından bu defa çıkmazla karşılaşmadan on iki yol ayrımından geçmişti. Yeni bir çatala geldi.</p>

  <p>&nbsp;Gözünün kıyısında bir hareket yakaladı. Bakmak üzere döndüğünde, düz taş duvarlar arasındaki tozlu geçitten başka bir şey göremedi. Soldaki yola dönmeye davrandı... ve başka bir hareket yakalayınca arkasını döndü. Orada hiçbir şey olmasa da, bu kez bir şey gördüğünden emindi. Arkasında biri vardı. Huzursuzca aksi yöne seğirtti.</p>

  <p>&nbsp;Tekrar tekrar, şu ya da bu yan geçitte, görüş alanının hemen kıyısında, bir şeyin seçilemeyecek kadar büyük bir hızla hareket ettiğini, o başını çevirip de doğru dürüst göremeden gittiğini gördü. Koşmaya başladı. İki Nehir'deki çocukluğunda onu koşuda çok az oğlan geçebilmişti. <span class="t11">İ</span><span class="t11">ki Nehir mi? O da ne?</span></p>

  <p>&nbsp;Önündeki bir açıklıktan bir adam çıktı. Koyu renkli giysilerinin, küflü, yarı çürümüş bir hali vardı ve yaşlı görünüyordu. <span class="t11">Ya</span><span class="t11">ş</span><span class="t11">l</span><span class="t11">ı</span><span class="t11">dan da ya</span><span class="t11">ş</span><span class="t11">l</span><span class="t11">ı</span><span class="t11">.</span> Çatlatılmış parşömene benzeyen teni, kafatasını, altta hiç et yokmuş gibi, fazla sıkı örtüyordu. Kabuk bağlamış gibi görünen kafa derisi, yoluk saç öbekleriyle kaplıydı ve gözleri o kadar çöküktü ki, iki mağaranın içinden bakıyor gibiydiler.</p>

  <p>&nbsp;Nynaeve kayarak durdu; düzensiz parke taşları ayaklarının altında sertti.</p>

  <p>&nbsp;"Ben Aginor'um," dedi adam gülümseyerek, "ve seni almaya geldim."</p>

  <p>&nbsp;Nynaeve'in yüreği göğsünden kurtulmaya çalışıyordu. Terkedilmişlerden biri. "Hayır! Hayır, olamaz!"</p>

  <p>&nbsp;"Güzel bir şeysin, kızım. Hoşuma gideceksin."</p>

  <p>&nbsp;Nynaeve birden üzerinde hiçbir giysi olmadığını hatırladı. Bir çığlıkla ve yalnızca kısmen öfkeyle kızarmış bir yüzle, en yakındaki yol ağzına koştu. Bunu, pis bir kahkaha ve en iyi hızına bile denk görünen, hışırtılı bir koşu ile adamın onu yakaladığı zaman yapacaklarına dair boğuk vaatler, yarı yarıya duyulduğunda bile midesini düğümleyen vaatler izledi.</p>

  <p>&nbsp;Çaresizce, yumrukları sıkılı halde koşup etrafına deli gibi göz gezdirerek bir çıkış yolu aradı. <span class="t11">Ç</span><span class="t11">ı</span><span class="t11">k</span><span class="t11">ı</span><span class="t11">ş</span> <span class="t11">yolu sadece bir kez gelecek. Metin ol.</span> Hiçbir şey, sonu gelmeyen labirent dışında hiçbir şey yoktu. Olanca gücüyle koşsa da, adamın pis sözleri her an onu izliyordu. Ağır ağır, korku, bütünüyle öfkeye dönüştü.</p>

  <p>&nbsp;"Kavur onu!" diye hıçkırdı. "Işık kavur onu! Buna hakkı yok!" İçinde bir çiçeklenme, bir açılma, ışığa yayılma hissetti.</p>

  <p>&nbsp;Dişler ortaya serildi ve Aginor tam bir sıçramayla, gülerek ortaya çıktığında, dönüp onu takip edenle yüzleşti. Elinden bir ateş topunun çıktığını görünce, ancak yarı yarıya şaşırdı.</p>

  <p>&nbsp;Ateş topu Aginor'un göğsünde patlayarak onu yere yıktı. Bir an oraya serilip yattı, sonra sendeleyerek ayağa kalktı. Ceketinin önünde için için yanan ateşten habersiz gibiydi. "Buna cüret edersin ha? Buna cüret edersin ha!" Ürperdi ve çenesinden salyaları aktı.</p>

  <p>&nbsp;Birden gökyüzünde bulutlar, gri ve siyah renklerde tehditkâr dalgalar belirdi. Buluttan bir yıldırım, doğrudan Nynaeve'in kalbine sıçradı.</p>

  <p>&nbsp;Bir kalp atışı süresince, ona zaman birden yavaşlamış, bu kalp atışı sonsuza dek sürmüş gibi geldi. İçindeki akışı -uzak bir düşünce, <span class="t11">saidar</span> dedi- yıldırımdaki ona yanıt veren akışı hissetti. Ve akışın yönünü değiştirdi. Zaman, ileri doğru atıldı.</p>

  <p>&nbsp;Yıldırım bir çatırtıyla Aginor'un başının üzerindeki taşları parçaladı. Terkedilmiş'in çökük gözleri irileşti ve adam sendeleyerek geriledi. "Yapamazsın! Bu olamaz!" Yıldırım durduğu yere isabet eder, taşlar bir kıymık fıskiyesi halinde patlarken sıçrayarak öteye gitti.</p>

  <p>&nbsp;Nynaeve acımasızca ona doğru ilerledi. Ve Aginor kaçtı.</p>

  <p>&nbsp;Saidar, içinden geçen bir seldi. Etrafındaki kayaları ve havayı, onlara sinmiş, ufak, akan ve onları meydana getiren Tek Güç zerrelerini hissedebiliyordu. Aginor'un da... bir şey yaptığını hissediyordu. Onu belli belirsiz ve uzaktan, asla gerçek anlamda bilemeyeceği bir şey olarak hissediyor, ancak etrafında etkileri görüyor ve ne olduklarını anlıyordu.</p>

  <p>&nbsp;Zemin ayaklarının altında gümbürdedi ve havalandı. Duvarlar önünde yıkıldı, yolunu tıkamak için taş yığınları oluşturdu. Onların üzerinden emekleyerek, keskin kayaların elini ve ayaklarını kesmesine kulak asmadan, Aginor'u asla gözünden kaçırmadan geçti. Bir rüzgâr koparak geçitlerden ona doğru esti, yanaklarını dümdüz edip gözlerini sulandırana dek kükreyip onu yere yıkmaya çalıştı; Nynaeve akışı değiştirdi ve Aginor, geçitte kökünden çıkarılmış bir çalı gibi yuvarlandı. Nynaeve, yerdeki akışa dokundu, yönünü değiştirdi ve taş duvarlar Aginor'un etrafında yıkılarak onu içeri hapsetti. Yıldırım, Nynaeve'in gazabıyla birlikte düşerek Aginor'un etrafına çarptı, taşları onun giderek daha yakınında patlattı. Aginor'un ona geri itmek için çabaladığını hissedebiliyordu, ama göz kamaştıran yıldırımlar karış karış Terkedilmiş'e doğru yaklaştı.</p>

  <p>&nbsp;Sağ tarafında bir şey, yıkılan duvarların açığa çıkardığı bir şey parıldadı.</p>

  <p>&nbsp;Nynaeve, Aginor'un zayıfladığını, ona vurma çabalarının daha cılız ve ümitsiz bir hal aldığını hissedebiliyordu. Yine de her nasılsa onun vazgeçmediğini biliyordu. Nynaeve, onu şimdi bırakırsa, Aginor onun kendisini yenemeyecek, ona istediğini yapmasını önlemeye gücü yetmeyecek kadar zayıf olduğuna inanarak onu eskisi kadar büyük bir güçle kovalayacaktı.</p>

  <p>&nbsp;Taşın olduğu yerde gümüş bir kemer duruyordu, yumuşak, gümüşi bir aydınlıkla dolu bir kemer. Dönüş yolu...</p>

  <p>&nbsp;Terkedilmiş'in saldırmayı bıraktığını, tüm çabasını onu uzaklaştırmak için sarfettiği ânı biliyordu. Ve Aginor'un gücü yeterli değildi, artık Nynaeve'in darbelerini savuşturamıyordu. Artık Nynaeve'in yıldırımıyla havalanan taşlardan, onu yeniden yere fırlatan patlamalardan korunmak için kendisini öteye savurması gerekiyordu.</p>

  <p><span class="t11">Geri dönü</span><span class="t11">ş</span> <span class="t11">yolu sadece bir kez gelecek. Metin ol.</span></p>

  <p>&nbsp;Yıldırım artık inmiyordu. Nynaeve, bakışlarını yerleri tırmalayan Aginor'dan alarak kemere çevirdi. Başını çevirip Aginor'a baktığında, onun taş yığınının üzerinden sürünerek gözden kaybolduğunu gördü. Öfkeyle tısladı. Labirentin büyük bölümü hâlâ ayaktaydı ve o ile Terkedilmiş, yıkıntılar arasında saklanılacak yüz yer yapmıştı. Onu tekrar bulmak zaman alacaktı, ama Nynaeve önce davranıp onu bulmadıkça, Aginor'un onu bulacağına emindi. Aginor tüm gücüyle, en beklemediği anda abanacaktı üzerine.</p>

  <p><span class="t11">&nbsp;Geri dönü</span><span class="t11">ş</span> <span class="t11">yolu sadece bir kez gelecek.</span></p>

  <p>&nbsp;Korkarak tekrar baktı ve kemerin hâlâ orada olduğunu görerek rahatladı. Aginor'u çabucak bulabilirse...</p>

  <p><span class="t11">&nbsp;Metin ol.</span></p>

  <p>&nbsp;Hüsran dolu bir öfke haykırışıyla, yıkılmış taşların üzerinden kemere doğru emekledi. "Burada olmamdan sorumlu olan kişi her kimse," diye mırıldandı, "ona, Aginor'un başına gelen keşke bana olsaydı, dedirteceğim. Ben-" Kemere adımını attı ve ışık onu içine aldı.</p>

  <p>&nbsp;"Ben-" Nynaeve kemerin dışına adımını attı ve durup baktı. Her şey hatırladığı gibiydi -gümüş ter'angreal, Aes Sedailer, oda- ama hatırlama bir darbe gibiydi, orada olmayan anılar gürültüyle kafasının içine doluşuyordu. İçine girdiği kemerden çıkmıştı.</p>

  <p>&nbsp;Kızıl kız kardeş gümüş kadehlerden birini havaya kaldırdı ve Nynaeve'in başının üzerinden, serin, berrak su döktü. "İşlemiş olabileceğin günahlardan yıkanarak arındın," diye tekdüze bir sesle okudu Aes Sedai, "ve sana karşı yapılanlardan da. İşlemiş olabileceğin suçlardan yıkanarak arındın ve sana karşı işlenenlerden de. Bize, yüreğin ve ruhun temiz ve saf olarak geliyorsun."</p>

  <p>&nbsp;Su gövdesinin üzerinden akıp yere damlarken Nynaeve titredi.</p>

  <p>&nbsp;Sheriam ferahlama dolu bir gülümsemeyle koluna girdi, ama Çömezlerin Sorumlusu'nun sesinde, geride bıraktığı endişelere dair bir belirti yoktu. "Şimdiye kadar başarılıydın. Geriye gelmek başarıdır. Amacının ne olduğunu hatırla ve başarılı olmaya devam et." Kızıl saçlı kadın onu ter'angreal'ın çevresinden dolaştırarak başka bir kemere götürdü.</p>

  <p>&nbsp;"O kadar gerçekti ki," dedi Nynaeve fısıltıyla. Her şeyi, Tek Güç'ü kolunu kaldırırcasına kolay yönlendirebildiğini hatırlıyordu. Aginor'u ve Terkedilmişin ona yapmak istediği şeyleri hatırlıyordu. Tekrar titredi. "Gerçek miydi?"</p>

  <p>&nbsp;"Kimse bilmiyor," diye yanıt verdi Sheriam. "Bellekte gerçek geliyor ve bazıları içeride alınan yaraların izlerini taşıyarak dışarı çıkmıştır. Diğerleri, içeride kemiğine kadar kesilmiş ve hiçbir iz taşımadan çıkmıştır. Hepsi, içeri giren her kadın için her seferinde farklıdır. Eskiler pek çok dünya olduğunu söylerdi. Belki de bu ter'angreal seni onlara götürüyordur. Yine de, öyle olsa bile, bunu insanı yalnızca bir yerden alıp başka bir yere götürmek üzere tasarlanmış bir araca göre hayli katı kurallarla yapıyor. Ben gerçek olmadığına inanıyorum. Ama unutma, orada olan gerçek olsa da, olmasa da, tehlike, kalbine saplanan bir bıçak kadar gerçek."</p>

  <p>&nbsp;"Güç'ü yönlendirdim. Kolaydı."</p>

  <p>&nbsp;Sheriam adımını şaşırdı. "Bunun mümkün olmaması gerekir. Yönlendirebildiğini hatırlamanın bile mümkün olmaması gerekir." Nynaeve'i süzdü. "Yine de zarar görmemişsin. Hâlâ, sendeki yeteneği, her zamanki kadar güçlü olduğunu hissedebiliyorum."</p>

  <p>&nbsp;"Tehlikeliymiş gibi konuşuyorsun," dedi Nynaeve yavaşça ve Sheriam yanıt vermeden önce tereddüt etti.</p>

  <p>&nbsp;"Bunu hatırlayamaman gerektiği için uyarı yapmanın gerekli olduğu düşünülmez, ama... Bu ter'angreal Trolloc Savaşları sırasında bulunmuştu. Arşivlerde, incelemeler sırasında tutulmuş kayıtlar var. Kimse ne yapacağını kestiremediğinden, içine giren ilk kız kardeş, olabildiğince güçlü bir şekilde korunmuştu. Hatıralarını sakladı ve tehlikeyle karşılaştığında Tek Güç'ü yönlendirdi. Ve dışarı çıktığında tüm yetenekleri kavrularak hiçliğe karışmıştı; yönlendiremez, hatta Gerçek Kaynak'ın varlığını sezemez olmuştu. İçeri giren ikinci de korunmuştu ve o da aynı şekilde yok edildi. Üçüncüsü korunmadan girdi, içeri girdikten sonra hiçbir şey hatırlamadı ve dışarı zarar görmeden çıktı. Seni tamamıyla korumasız göndermemizin nedenlerinden biri de bu. Nynaeve, ter'angreal'ın içinde bir kez daha yönlendirmemelisin. Herhangi bir şeyi hatırlamanın zor olduğunu biliyorum, ama dene."</p>

  <p>&nbsp;Nynaeve yutkundu. Her şeyi hatırlayabiliyordu; hatırlayamadığını hatırlayabiliyordu. "Yönlendirmem," dedi. <span class="t11">Yönlendirmemeyi hat</span><span class="t11">ı</span><span class="t11">rlayabilirsem.</span> İçinden, isterik kahkahalar atmak geliyordu.</p>

  <p>&nbsp;Sonraki kemere ulaşmışlardı. Aydınlık hâlâ kemerlerin hepsini dolduruyordu. Sheriam Nynaeve'e son bir uyaran bakış attıktan sonra onu yalnız bıraktı.</p>

  <p>&nbsp;"İkinci sefer olan içindir. Geriye dönüş yolu sadece bir kez gelecektir. Metin ol."</p>

  <p>&nbsp;Nynaeve, parlayan gümüş kemere baktı. <span class="t11">Bu defa orada ne var?</span> Diğerleri bekliyor, onu izliyordu. Işığın içine adımını kararlılıkla attı.</p>

  <p>&nbsp;Nynaeve, üzerindeki sade, kahverengi giysiye hayretle baktı, sonra irkildi. Neden kendi giysisine bakıyordu ki? <span class="t11">Geriye dönü</span><span class="t11">ş</span> <span class="t11">yolu sadece bir kez gelecek.</span></p>

  <p>&nbsp;Etrafına bakarak gülümsedi. Emond Meydanı'nda Çayır'ın kıyısında, dört bir yanını saran saman damlı evlerin arasında duruyordu ve Badeçayı Hanı hemen önündeydi. Badeçayı'nın kendisi de Çayır'ın çimenleri içinden yukarı fırlayan bir taş çıkıntısında yükseliyordu ve Badeçay Pınarı, hanın yanındaki söğütlerin altından doğuya doğru hızla akıyordu. Sokaklar boştu, ama insanların çoğu sabahın bu saatinde iş güç peşinde olacaktı.</p>

  <p>&nbsp;Hana bakınca gülümsemesi silindi. Han ihmal edilmişten kötü görünüyordu, çatıdaki kiremitlerin arasındaki bir boşluktan, bir çatı kirişinin çürümüş ucu görünüyordu. Bran'e ne olmuş? Belediye Başkanı olmaya dalıp da hanına bakmayı unutuyor mu?</p>

  <p>&nbsp;Hanın kapısı savrularak açıldı ve Cenn Buie dışarı çıkarak onu görünce yerinde kalakaldı. Yaşlı çatı ustası, meşe kökü kadar yamru yumruydu ve Nynaeve'e attığı bakış da aynı ölçüde arkadaşçaydı. "Demek geri geldin, ha? Eh, yine gitsen daha iyi olur."</p>

  <p>&nbsp;Adam ayaklarının dibine tükürdükten sonra yanından geçip giderken Nynaeve kaşlarını çattı; Cenn hiçbir zaman cana yakın bir adam olmamıştı, ama açıktan açığa küstahlık ettiği nadirdi. En azından ona karşı asla küstahlık etmezdi. <span class="t11">Yüzüne kar</span><span class="t11">ş</span><span class="t11">ı</span> <span class="t11">asla.</span> Adamı gözüyle takip edince, köyün tamamında ihmal edilme belirtileri, onarılması gereken saman damlar, bahçeleri dolduran yaban otları gördü. Al'Caar Hanım'ın evinin kapısı kırık bir menteşenin üzerinde yamuk duruyordu.</p>

  <p>&nbsp;Nynaeve başını iki yana sallayarak kapıyı itip hana girdi. <span class="t11">Bu konuda Bran'e iki çift laf</span><span class="t11">ı</span><span class="t11">m olacak.</span></p>

  <p>&nbsp;Salon, kalın, aklaşan saç örgüsünü omzunun üzerine atmış, tek bir kadın dışında boştu. Kadın, masalardan birini siliyordu, ama masanın üstüne gözünü dikişine bakan Nynaeve onun ne yaptığının farkında olduğunu sanmıyordu. Odanın tozlu bir hali vardı.</p>

  <p>&nbsp;"Marin?"</p>

  <p>&nbsp;Marin, al'Vere bir eliyle boğazını kavrayarak zıpladı ve bakakaldı. Nynaeve'in hatırladığı halinin üzerine yıllar almış gibi görünüyordu. Yıpranmıştı. "Nynaeve? Nynaeve! Ah, sensin. Egwene? Egwene'i geri getirdin mi? Getirdiğini söyle."</p>

  <p>&nbsp;"Ben..." Nynaeve bir elini başına götürdü. <span class="t11">Egwene nerede?</span> Sanki hatırlayabilmesi gerekiyordu. "Hayır, hayır, onu geri getirmedim." <span class="t11">Geriye dönü</span><span class="t11">ş</span> <span class="t11">yolu sadece bir kez gelecek.</span></p>

  <p>&nbsp;Al'vere Hanım, düz arkalıklı sandalyelerden birine çöktü. "O kadar umutlanmıştım ki... Bran öldüğünden beri..."</p>

  <p>&nbsp;"Bran öldü mü?" Nynaeve bunu hayal bile edemiyordu; o iriyarı, güleç yüzlü adam, hep sonsuza dek yaşayacak gibi gelirdi oysa. "Burada olmam gerekirdi."</p>

  <p>&nbsp;Diğer kadın ayağa fırladı ve bir pencereden Çayır'a ve köye bakmaya koştu. "Malena burada olduğunu öğrenirse, sorun çıkar. Cenn'in onu bulmaya koştuğunu biliyorum sadece. Artık Belediye Başkanı o."</p>

  <p>&nbsp;"Cenn mi? O ot kafalı adamlar bile Cenn'i nasıl seçti?"</p>

  <p>&nbsp;"Malena yüzünden. Kadın Kurulu'ndaki kadınların hepsinin kocalarını onun lehine etkilemesini sağladı." Matin aynı anda her yöne bakmaya çalışarak, yüzünü neredeyse cama yapıştırdı. "Aptal adamlar önceden kutuya koydukları isimden bahsetmiyorlar; bence Cenn'e oy veren adamların hepsi karısı tarafından buna zorlanan tek kişinin kendisi olduğunu sanıyordu. Tek bir oyun, bir şeyi değiştirmeyeceğini düşünüyordu. Eh, öyle olmadığını öğrendiler. Hepimiz öğrendik."</p>

  <p>&nbsp;"Kadın Kurulu'na her istediğini yaptıran bu Malena kim? Onu daha önce hiç duymamıştım."</p>

  <p>&nbsp;"Gözcü Tepesi'nden gelme. O..." Marin ellerini ovuşturarak başını pencereden öteye çevirdi. "Malena Aylar Hikmet, Nynaeve. Sen geri dönmeyince... Işık adına, burada olduğunu öğrenmemesini umuyorum."</p>

  <p>&nbsp;Nynaeve hayretle başını iki yana salladı. "Marin, sen ondan korkuyorsun. Titriyorsun. Nasıl bir kadın bu böyle? Neden Kadın Kurulu böyle birini seçti ki?"</p>

  <p>&nbsp;Al'vere Hanım acı bir kahkaha attı. "Aklımızı kaçırmış olmalıyız. Malena, Mavra'nın Deven Yolu'na dönmek zorunda olduğu günden bir gün önce, Mavra Mallen'ı ziyarete geldi ve o gece çocuklardan bazıları hastalandı; Malena da onlara bakmak için kaldı, sonra koyunlar ölmeye başladı ve Malena bununla da ilgilendi. Onu seçmek bize son derece doğal geldi, ama... O zorbanın biri, Nynaeve. İnsanın gözünü korkutarak istediğini yaptırıyor. Öyle bir üzerine geliyor ki, başka şey söyleyemeyecek kadar bitkin düşüyorsun. Daha da kötüsü. Alsbet Luhhan'ı yere yıktı."</p>

  <p>&nbsp;Nynaeve'in kafasında, Alsbet Luhhan ile kocası demirci Haral'ın görüntüsü belirdi. Kadın da neredeyse kocası kadar uzun boyluydu ve güzel olmasına rağmen iriyarıydı. "Alsbet de neredeyse Haral kadar güçlü. Buna inanmak..."</p>

  <p>&nbsp;"Malena iriyarı bir kadın değil, ama o zalim, Nynaeve. Alsbet'i Çayır'ın dört bir yanında bir sopayla patakladı ve olup biteni gören hiçbirimiz, onu durduracak cesareti bulamadık. Bunu öğrendiklerinde Bran ile Haral, Kadın Kurulu'nun işine karışmak pahasına bile olsa, onun gitmesi gerektiğini söylediler. Bence Kadın Kurulu'ndaki bazı kadınlar onları dinleyebilirdi, ama aynı gece hem Bran, hem de Haral hastalandı ve bir gün arayla öldüler." Marin dudağını ısırdı ve odaya, orada birinin saklandığından şüphesi varmış gibi göz gezdirdi. "Malena onların ilaçlarını hazırladı. Onun aleyhinde konuşmuş bile olsalar, bunun görevi olduğunu söyledi. Ben... yanında götürdüğü şeyin içinde boz rezene gördüm."</p>

  <p>&nbsp;Nynaeve'in soluğu kesildi. "Ama... Emin misin, Marin? Emin misin?" Diğer kadın başını sallayarak onayladı. Yüzünü buruşturmuş, dokunsan ağlayacak haldeydi. "Marin, bu kadının Bran'i zehirlemiş olacağından bile şüphe duyarken nasıl Kadın Kurulu'na gitmedin?"</p>

  <p>&nbsp;"Bran ile Haral'ın Hikmet'in aleyhinde konuştukları için. Işık'ta yürümediğini söyledi," diye mırıldandı Marin. "Bu yüzden öldüklerini, Işık'ın onları terk ettiğini söyledi. Sürekli günahtan bahsediyor. Paet al'Caar'ın Bran ile Haral öldükten sonra kendisi aleyhinde konuşarak günah işlediğini söyledi. Paet'in tek söylediği, onun senin gibi Şifa vermediğiydi, ama Malena onun kapısına, elinde kömürle, herkesin görebileceği şekilde Ejder Dişi'ni çizdi. Haftanın sonuna kalmadan oğullarının ikisi de ölmüştü -anneleri onları uyandırmaya gittiğinde ölmüştüler. Zavallı Nela. Onu etrafta dolanır, aynı anda hem güler hem ağlar, Paet'in Karanlık Varlık olduğunu ve çocuklarını öldürdüğünü haykırır halde bulduk. Paet ertesi gün kendini astı." Ürperdi ve sesi o kadar usulca çıkmaya başladı ki, Nynaeve onu güç bela duyabiliyordu. "Hâlâ çatımın altında yaşayan dört kızım var. Yaşayan, Nynaeve. Ne demek istediğimi anlıyor musun? Hâlâ yaşıyorlar ve onları canlı tutmak istiyorum."</p>

  <p>&nbsp;Nynaeve, iliklerine kadar buz kestiğini hissetti. "Marin, buna izin veremezsin." <span class="t11">Geriye dönü</span><span class="t11">ş</span> <span class="t11">yolu sadece bir kez gelecek. Metin ol.</span> Onu itti. "Kadın Kurulu birlik olursa, ondan kurtulabilirsiniz."</p>

  <p>&nbsp;"Malena'ya karşı birlik olmak mı?" Marin'in kahkahası daha çok hıçkırığa benziyordu. "Hepimiz ondan korkuyoruz. Ama çocuklarla arası iyi. Bugünlerde çocuklar her zaman hasta gibi görünüyor, ama Malena elinden geleni yapıyor. Sen Hikmet'ken, neredeyse hiç kimse hastalıktan ölmezdi."</p>

  <p>&nbsp;"Marin, dinle beni. Çocukların neden her zaman hasta olduğunu anlamıyor musun? Sizi korkutamadığında, size çocuklar için ona ihtiyacınız olduğunu düşündürüyor. Bunu yapan o, Marin. Bran'e yaptığı gibi."</p>

  <p>&nbsp;"Bunu yapamaz," diye soluğunu bıraktı Marin. "Yapmaz. Çocuklara yapmaz."</p>

  <p>&nbsp;"Yapıyor, Marin." <span class="t11">Geriye dönü</span><span class="t11">ş</span> <span class="t11">yolu</span> -Nynaeve düşünceyi amansızca uzaklaştırdı. "Kurul'da korkmayan kimse var mı? Bana kulak verecek kimse var mı?"</p>

  <p>&nbsp;Diğer kadın, "Korkmayan kimse yok. Ama Corin Ayellin dinleyebilir. O dinlerse, yanında iki ya da üç kişiyi daha getirebilir. Nynaeve, Kuruldakilerden yeteri kadarı dinlerse, yine Hikmetimiz olur musun? Hepimiz bilsek bile, Malena'nın karşısında sinmeyecek tek kişi sen olabilirsin bence. Onun nasıl olduğunu bilmiyorsun."</p>

  <p>&nbsp;"Olurum." <span class="t11">Geriye dönü</span><span class="t11">ş</span> <span class="t11">yolu -Yo! Bunlar benim halk</span><span class="t11">ı</span><span class="t11">m!</span> "Pelerinini al da Corin'e gidelim."</p>

  <p>&nbsp;Marin handan ayrılmak konusunda gönülsüzdü ve Nynaeve onu dışarı çıkardıktan sonra bir kapı eşiğinden diğerine, eğilip etrafı gözleyerek sıvıştı.</p>

  <p>&nbsp;Corin Ayellin'in evine giden yolu yarılamadan, Nynaeve, Çayır'ın diğer yanında yana doğru geniş adımlarla ilerlerken bir taraftan da kalın bir söğüt dalıyla otların üst taraflarını biçen uzun boylu, sıska bir kadın gördü. Zayıflığına rağmen kayış gibi, güçlü bir görüntüsü ve sıkı, azimli, çizgi gibi bir ağzı vardı. Cenn Buie de onun peşinden seğirtiyordu.</p>

  <p>&nbsp;"Malena." Marin, Nynaeve'i iki evin arasındaki boşluğa çekti ve kadının Çayır'ın diğer yanından onu duyabilmesinden korkuyormuş gibi fısıldadı. "Cenn'in ona gideceğini biliyordum."</p>

  <p>&nbsp;Bir şey Nynaeve'in omzunun üzerinden bakmasına neden oldu. Arkasında bir evden diğerine uzanan, beyaz bir ışıkla yanan bir gümüş kemer vardı. Bir ışıkla yanan bir gümüş kemer vardı. <span class="t11">Geriye dönü</span><span class="t11">ş</span> <span class="t11">yolu sadece bir kez gelecek. Metin ol.</span></p>

  <p>&nbsp;Marin hafif bir çığlık attı. "Bizi gördü. Işık yardım etsin bize, bu yana geliyor!"</p>

  <p>&nbsp;Uzun boylu kadın Çayır'dan dönmüş, Cenn'i orada, kararsızca dikilir halde bırakmıştı. Malena'nın yüzünde kararsızlıktan eser yoktu. Ağır ağır, kaçmalarına hiç ihtimal yokmuş gibi, yüzünde her adımıyla büyüyen, zalim bir gülümsemeyle yürüyordu.</p>

  <p>&nbsp;Marin Nynaeve'in elbisesinin kolunu çekiştirdi. "Kaçmamız gerek. Saklanmamız lazım. Nynaeve, haydi gel. Cenn, ona senin kim olduğunu söylemiş olacak. İnsanların seninle konuşmasından bile nefret ediyor."</p>

  <p>&nbsp;Gümüş kemer Nynaeve'in gözlerini aldı. <span class="t11">Geriye dönü</span><span class="t11">ş</span> <span class="t11">yolu.</span> Başını iki yana sallayarak hatırlamaya çalıştı. <span class="t11">Bu gerçek de</span><span class="t11">ğ</span><span class="t11">il.</span> Marin'e baktı, kadının yüzü saf bir dehşetle çarpılmıştı. <span class="t11">Hayatta kalmak için metin olman gerek.</span></p>

  <p>&nbsp;"Lütfen, Nynaeve. Beni seninle gördü. O -beni- gördü! Lütfen, Nynaeve!"</p>

  <p>&nbsp;Malena acımasızca yaklaştı. <span class="t11">Benim halk</span><span class="t11">ı</span><span class="t11">m.</span> Kemer parlıyordu. <span class="t11">Geriye dönü</span><span class="t11">ş</span> <span class="t11">yolu. Gerçek de</span><span class="t11">ğ</span><span class="t11">il.</span></p>

  <p>&nbsp;Nynaeve hıçkırarak kolunu Marin'in ellerinden çekip aldı ve gümüşi aydınlığa doğru atıldı.</p>

  <p>&nbsp;Marin'in çığlığı ensesindeydi. "Işığın aşkı adına, Nynaeve, yardım et bana! YARDIM ET BANA!"</p>

  <p>&nbsp;Çevresini aydınlık sardı.</p>

  <p>&nbsp;Nynaeve kemerin altından sendeleyerek ve etrafına bakınarak, odanın ve Aes Sedailerin pek de farkında olmadan çıktı. Marin'in son çığlığı hâlâ kulaklarında yankılanıyordu. Başının üzerinden aniden soğuk su boca edildiğinde irkilmedi.</p>

  <p>&nbsp;"Sahte gururdan yıkanarak arındın. Sahte hırslardan yıkanarak arındın. Bize yıkanarak arınmış, yüreğinde ve ruhunda temiz olarak geliyorsun." Kızıl Aes Sedai geri çekilirken, Sheriam gelip Nynaeve'in koluna girdi.</p>

  <p>&nbsp;Nynaeve önce irkildi, sonra gelenin kim olduğunu fark etti. İki eliyle birden Sheriam'ın yakasına yapıştı. "Bana gerçek olmadığını söyle. Söyle bana!"</p>

  <p>&nbsp;"Kötü müydü?" Sheriam bu tepkiye alışıkmış gibi ellerini serbest tutuyordu. "Her zaman kötüdür, en kötüsü de üçüncüsüdür."</p>

  <p>&nbsp;"Arkadaşımı... halkımı... geri dönmek uğruna Kıyamet Çukuru'nda bıraktım." <span class="t11">Lütfen, I</span><span class="t11">ş</span><span class="t11">ı</span><span class="t11">k, gerçek olmas</span><span class="t11">ı</span><span class="t11">n. Gerçekten yapmam</span><span class="t11">ı</span><span class="t11">ş</span> <span class="t11">olay</span><span class="t11">ı</span><span class="t11">m... Moiraine'e bunu ödetmek zorunday</span><span class="t11">ı</span><span class="t11">m. Buna mecburum.</span></p>

  <p>&nbsp;"Her zaman dönmemek için bir neden, dönmeni önleyecek veya dikkatini dağıtacak bir şey vardır. Bu ter'angreal, sana kendi aklının içindeki tuzakları dokur; sıkı, sağlam, çelikten daha sert ve zehirden daha ölümcül. Bunu sınav olarak kullanmamız da bu yüzden. Aes Sedai olmayı dünyada her şeyden çok, bunu başarmak için dünyadaki her şeyle yüzleşmeye, kendini her şeyden kurtarmaya yetecek kadar çok istemen gerekiyor. Beyaz Kule daha azını kabul edemez. Bunu senden talep ediyoruz."</p>

  <p>&nbsp;"Çok fazla şey talep ediyorsunuz." Nynaeve kızıl Aes Sedai'nin onu yaklaştırdığı üçüncü kemere baktı. <span class="t11">Üçüncü en kötüsüdür.</span> "Korkuyorum," diye fısıldadı. <span class="t11">Az önce yapt</span><span class="t11">ığı</span><span class="t11">mdan daha zor ne olabilir?</span></p>

  <p>&nbsp;"İyi," dedi Sheriam. "Sen Aes Sedai olmak, Tek Güç'ü yönlendirmek istiyorsun. Kimse buna korku ve huşu duymadan yaklaşmamalıdır. Korku senin ihtiyatı elden bırakmamanı sağlar; ihtiyat ise sağ kalmanı." Nynaeve'in yüzünü kemere doğru çevirdi, ama hemen geri çekilmedi. "Kimse seni üçüncü kez girmeye zorlamayacak, çocuğum."</p>

  <p>&nbsp;Nynaeve dudaklarını yaladı. "Reddedersem beni Beyaz Kule'den atacak ve geri dönmeme asla izin vermeyeceksiniz." Sheriam başıyla evetledi. "Bu da en kötüsü." Sheriam tekrar başını evet anlamında salladı. Nynaeve soluk aldı. "Hazırım."</p>

  <p>&nbsp;"Üçüncü kez," diye tekdüze bir sesle okudu Sheriam, "olacak olan içindir. Geriye dönüş yolu sadece bir kez gelecek. Metin ol."</p>

  <p>&nbsp;Nynaeve koşarak kendini kemere attı.</p>

  <p>&nbsp;Kahkahalar atarak, tepe yamacındaki çayırı dizlerine kadar gelen rengarenk bir örtüyle kaplayan yaban çiçeklerinden yükselen, kelebek girdaplarının içinden koşuyordu. Gri kısrağı çayırın kenarında huzursuzca dans ediyor, atın dizginleri boşta sallanıyordu ve Nynaeve, hayvanı daha fazla korkutmamak için koşmayı bıraktı. Kelebeklerden bazıları, nakışlı çiçekler ve incilerle süslü giysisinin üzerine konuyor veya omzunda serbestçe dökülen saçındaki safirler ve aytaşlarının etrafında uçuşuyordu.</p>

  <p>&nbsp;Tepenin altında, Bin Göllerin gerdanlığı Malkier kentinin içine yayılıyor, sisli yükseklerinde Altın Turna sancakları salınan, bulutlara değen Yedi Kule'yi yansıtıyordu. Kentin bin bahçesi vardı, ama o tepenin yamacındaki bu yaban bahçesini hepsine tercih ediyordu. <span class="t11">Geriye dönü</span><span class="t11">ş</span> <span class="t11">yolu yaln</span><span class="t11">ı</span><span class="t11">zca bir kez gelecek. Metin ol.</span></p>

  <p>&nbsp;Nal sesleri duyunca döndü.</p>

  <p>&nbsp;Malkier Kralı Allan Mandragoran savaş atının sırtından aşağı atladı ve kelebeklerin arasından gülerek ona doğru yürüdü. Yüzünde sert bir adamın ifadesi vardı, ama ona bakarken takındığı gülümsemeler, yüzünün taşlı düzlüklerini yumuşatıyordu.</p>

  <p>&nbsp;Onu kollarına alıp öptüğünde şaşıran Nynaeve, hayretle bakakaldı. Bir an öpücüğüne karşılık vermeden, kaybolmuş bir halde, ona tutundu. Ayakları otuz santim havada sallanıyordu, ama umurunda değildi.</p>

  <p>&nbsp;Nynaeve birden onu iterek yüzünü geri çekti. "Hayır." Daha da kuvvetle itti. "Bırak beni. Beni yere indir." Şaşıran Lan, onu ayakları yere değecek kadar indirdi; Nynaeve geri çekilerek ondan uzaklaştı. "Bu olmaz," dedi. "Bununla yüzleşemem. Her şey olur, ama bu olmaz." <span class="t11">Lütfen yine Aginor'la yüzle</span><span class="t11">ş</span><span class="t11">eyim.</span> Anılar dönerek birbirine karıştı. <span class="t11">Aginor mu?</span> Bu düşüncenin nereden geldiğini bilmiyordu. Belleği sendeledi ve eğildi, yatağından taşmış bir nehirdeki kayan kırık buz parçaları gibi. Parçalara uzandı, tutunabileceği bir şey aradı.</p>

  <p>&nbsp;"İyi misin, aşkım?" diye sordu Lan kaygıyla.</p>

  <p>&nbsp;"Bana böyle deme! Ben senin aşkın değilim! Ben seninle evlenemem!"</p>

  <p>&nbsp;Lan kafasını geriye atıp bir kahkaha savurarak onu şaşırttı. "Zaten evlenmiş olmadığımıza dair iman, çocuklarımızı üzebilir karıcığım. Ya nasıl aşkım olmuyormuşsun? Benim başka aşkım yok, asla da olmayacak."</p>

  <p>&nbsp;"Geri dönmem gerek." Çaresizce kemeri aradı, yalnızca çayır ve gökyüzü buldu. Çelikten daha sert ve zehirden daha ölümcül. <span class="t11">Lan. Lan'in çocuklar</span><span class="t11">ı</span><span class="t11">. I</span><span class="t11">ş</span><span class="t11">ı</span><span class="t11">k, yard</span><span class="t11">ı</span><span class="t11">m et bana!</span> "Şimdi geri dönmem gerekiyor."</p>

  <p>&nbsp;"Geri dönmek mi? Nereye? Emond Meydanı'na mı? İstersen Morgase'e mektup gönderir ve bir muhafız birliği isterim."</p>

  <p>&nbsp;"Tek başıma," diye cevap verdi Nynaeve aramayı sürdürerek. <span class="t11">Nerede? Gitmek zorunday</span><span class="t11">ı</span><span class="t11">m.</span> "Buna takılıp kalamam. Buna dayanamam. Buna olmaz. Şimdi gitmeliyim!"</p>

  <p>&nbsp;"Neye takılıp kalamazsın, Nynaeve? Dayanamayacağın ne? İstersen buraya atla tek başına gelebilirsin, ama Malkierlerin Kraliçesi Andor'a yanında uygun bir muhafız birliği olmadan gelirse, Morgase'i gücendirmesek bile ona fena halde mahcup oluruz. Onu gücendirmek istemezsin, değil mi? İkinizin arkadaş olduğunu sanıyordum."</p>

  <p>&nbsp;Nynaeve biri kafasına vurmuş gibi hissetti, sersemletici darbeler birbirini kovalıyordu. "Kraliçe mi?" dedi tereddütle. "Bebeklerimiz mi var?"</p>

  <p>&nbsp;"İyi olduğuna emin misin sen? Bence seni Sharina Sedai'ye götürsem iyi olacak."</p>

  <p>&nbsp;"Hayır." Ondan tekrar uzaklaştı. "Aes Sedai olmaz." <span class="t11">Bu gerçek de</span><span class="t11">ğ</span><span class="t11">il. Bu kez içine çekilmeyece</span><span class="t11">ğ</span><span class="t11">im. Çekilmeyece</span><span class="t11">ğ</span><span class="t11">im!</span></p>

  <p>&nbsp;"Pekâlâ," dedi Lan yavaşça. "Karım olduğuna göre nasıl Kraliçe olmazsın? Bizler güneyliler değil, Malkierleriz. Birbirimize yüzüklerimizi verdiğimiz zaman Yedi Kule'de taç giymiştin." Lan sol elini gayri ihtiyari oynattı; işaret parmağında düz bir altın yüzük vardı. Nynaeve de kendi eline, orada olacağını bildiği yüzüğe göz attı; öteki elini yüzüğün üzerine kapadı, ama bunu yüzüğün varlığını üzerini örterek inkâr etmek için mi, yoksa onu tutmak için mi yaptığını bilemedi. Lan, "Şimdi hatırladın mı?" diye devam etti. Bir elini Nynaeve'in yanağını okşayacakmış gibi uzattı, ama Nynaeve altı adım daha geriledi. Lan içini çekti. "Nasıl istersen, aşkım. Üç çocuğumuz var, ancak biri daha bebek sayılır. Maric'in boyu neredeyse omzuna kadar geldi ve atları mı, kitapları mı daha çok sevdiğine karar veremiyor. Elnore, Sharina'ya ne zaman Beyaz Kule'ye gidecek yaşa geleceği konusunda dırdır etmediği zamanlarda, daha şimdiden delikanlıların bakışlarını üzerinde toplama alıştırmalarına başladı."</p>

  <p>&nbsp;"Elnore annemin adıydı," dedi Nynaeve usulca.</p>

  <p>&nbsp;"Bu adı seçerken de böyle söylemiştin. Nynaeve- "</p>

  <p>&nbsp;"Hayır. Bu kez içine çekilmeyeceğim. Buna değil. Çekilmeyeceğim!" Lan'in gerisinde, çayırların yanındaki ağaçların arasında kemeri gördü. Daha önce ağaçlar onu gizlemişti. <span class="t11">Geriye dönü</span><span class="t11">ş</span> <span class="t11">yolu sadece bir kez gelecek.</span> Ona doğru döndü. "Gitmeliyim." Lan eline yapıştı ve Nynaeve'in ayakları taşlara kök salmış gibiydi; bir türlü kendini kurtarma gücünü bulamıyordu.</p>

  <p>&nbsp;"Canını sıkanın ne olduğunu bilmiyorum, eşim, ama her neyse, bana söyle ki, düzelteyim. Kocaların en iyisi olmadığımı biliyorum. Seni bulduğum zaman sert köşelerden ibarettim, ama sen en azından bazılarını yumuşattın."</p>

  <p>&nbsp;"Sen kocaların en iyisisin," diye mırıldandı Nynaeve. Dehşet içinde onu kocası olarak hatırladığını, kahkahalarla gözyaşlarını, acı kavgalar, tatlı bağırışmaları hatırladığını fark etti. Belli belirsiz anılardı, ama giderek daha güçlü, daha sıcak olduklarını hissedebiliyordu. "Yapamam." Kemer orada, ancak birkaç adım ötesinde duruyordu. <span class="t11">Geriye dönü</span><span class="t11">ş</span> <span class="t11">yolu sadece bir kez gelecek. Metin ol.</span></p>

  <p>&nbsp;"Ne oluyor, bilmiyorum Nynaeve, ama seni kaybediyormuşum gibi geliyor. Buna katlanamam." Bir elini Nynaeve'in saçına koydu; Nynaeve gözlerini kapatarak yanağını onun parmaklarına bastırdı. "Her zaman benimle kal."</p>

  <p>&nbsp;"Kalmak istiyorum," dedi Nynaeve usulca. "Seninle kalmak istiyorum." Gözlerini açtığında kemer gitmişti... <span class="t11">sadece bir kez gelecek.</span> "Hayır. Hayır!"</p>

  <p>&nbsp;Lan onu kendine doğru çevirdi. "Canını sıkan nedir? Yardım etmem için bana söylemen gerek."</p>

  <p>&nbsp;"Bu gerçek değil."</p>

  <p>&nbsp;"Gerçek değil mi? Seninle tanışmadan önce kılıçtan başka hiçbir şeyin gerçek olmadığına inanırdım. Etrafına bir bak, Nynaeve. Bu gerçek. Gerçek olmasını istediğin şey neyse, seninle ben, onu gerçek kılabiliriz."</p>

  <p>&nbsp;Nynaeve hayretle çevresine bakındı. Çayır hâlâ oradaydı. Yedi Kule hâlâ Bin Göller'in üzerinde duruyordu. Kemer gitmiş, ama başka hiçbir şey değişmemişti. <span class="t11">Burada kalabilirim. Lan ile birlikte. Hiçbir</span> <span class="t11">ş</span><span class="t11">ey de</span><span class="t11">ğ</span><span class="t11">i</span><span class="t11">ş</span><span class="t11">medi.</span> Düşüncelerinin yönü değişti. <span class="t11">Hiçbir</span> <span class="t11">ş</span><span class="t11">ey de</span><span class="t11">ğ</span><span class="t11">i</span><span class="t11">ş</span><span class="t11">medi. Egwene Beyaz Kule'de tek ba</span><span class="t11">ş</span><span class="t11">ı</span><span class="t11">na. Rand Güç'ü yönlendirip akl</span><span class="t11">ı</span><span class="t11">n</span><span class="t11">ı</span> <span class="t11">kaç</span><span class="t11">ı</span><span class="t11">racak. Ya Mat ile Perrin'e ne olacak? Ya</span><span class="t11">ş</span><span class="t11">amlar</span><span class="t11">ı</span><span class="t11">n</span><span class="t11">ı</span><span class="t11">n bir zerresini olsun geri alabilecekler mi? Ve de hepimizin ya</span><span class="t11">ş</span><span class="t11">amlar</span><span class="t11">ı</span><span class="t11">n</span><span class="t11">ı</span> <span class="t11">paramparça eden Moiraine, hâlâ serbest dola</span><span class="t11">ş</span><span class="t11">ı</span><span class="t11">yor.</span></p>

  <p>&nbsp;"Geri dönmek zorundayım," diye fısıldadı. Lan'in yüzündeki acıya dayanamadığından, kendini ondan çekerek kurtardı. Zihninde azimle bir tomurcuk şekillendirdi, bir karaçalı dalının üzerinde beyaz bir tomurcuk. Dikenleri keskin ve zalim yaptı, tenini delebilmelerini dileyerek, kendini çoktan karaçalının dallarına asılmış gibi hissetti. Sheriam Sedai'nin sesi kulak eriminin hemen dışında dans ediyor, ona Güç'ü yönlendirmeye çalışmanın tehlikeli olduğunu söylüyordu. Tomurcuk açtı ve saidar onu ışıkla doldurdu.</p>

  <p>&nbsp;"Nynaeve, bana derdini söyle."</p>

  <p>&nbsp;Lan'in sesi, konsantrasyonunu bozmadan geçip gitti; kendisine onu duyma iznini vermeyi reddetti. Hâlâ geriye dönmenin bir yolu olmalıydı. Gümüş kemerin önceden durduğu yere bakarak, ondan bir iz görmeye çalıştı. Hiçbir şey yoktu.</p>

  <p>&nbsp;"Nynaeve..."</p>

  <p>&nbsp;Kemeri zihninde canlandırmaya, onu en ufak ayrıntısına kadar, kardan bir alazı andıran bir ışıkla dolu, parıltılı metalden kavisini tahayyül etmeye çalıştı. Önünde, kendisiyle ağaçların arasında sallanıyor, bir görünüp bir kayboluyor gibiydi.</p>

  <p>&nbsp;"...seni seviyorum..."</p>

  <p>&nbsp;Saidarı çekti, Tek Güç'ün akışını, ona patlayacakmış gibi gelene kadar içti. İçini dolduran, etrafında parlayan aydınlık, kendi gözlerini acıtıyordu. Isı onu kavuruyor gibiydi. Titreşen kemer katılaştı, sabitlendi, önünde bütün bir halde durdu. Ateş ve acı içini doldurur gibiydi; sanki kemikleri yanıyordu; kafatası kükreyen bir fırın gibiydi.</p>

  <p>&nbsp;"...tüm kalbimle."</p>

  <p>&nbsp;Kendisine arkaya bakma izni vermeden gümüş kavise doğru koştu. Duyup duyacağı en acı şeyin, Marin al'Vere'in Nynaeve onu terk ederken attığı yardım çığlığı olduğunu sanmıştı, ama Lan'in peşini bırakmayan, acı dolu sesinin yanında, o bal kadar tatlı geliyordu. "Nynaeve, lütfen beni terk etme."</p>

  <p>&nbsp;Beyaz ışık onu içine aldı.</p>

  <p>&nbsp;Nynaeve çıplak bir halde kemerden sendeleyerek çıktı ve ağzı gevşemiş halde, hıçkırarak, gözyaşları yanaklarından sel gibi akarak dizlerinin üzerine çöktü. Kızıl saçlı Aes Sedai'ye öfkeyle baktı. Yutkunarak, "Sizden nefret ediyorum!" diyebildi vahşice. "Tüm Aes Sedailerden nefret ediyorum!"</p>

  <p>&nbsp;Sheriam hafifçe içini çektikten sonra Nynaeve'i ayağa kaldırdı. "Çocuğum, bunu yapan her kadın aşağı yukarı aynı şeyi söyler. Korkularınla yüzleşmek zorunda bırakılmak hafife alınacak bir şey değildir. Bu nedir?" diye sordu sertçe, Nynaeve'in avuç içlerini yukarı döndürerek.</p>

  <p>&nbsp;Nynaeve'in elleri daha önce hissetmediği, ani bir acıyla ürperdi.</p>

  <p>&nbsp;Her iki avucunun tam ortasına, uzun, siyah bir diken batmıştı. Sheriam dikenleri özenle çekti; Nynaeve, Aes Sedai'nin dokunuşundaki serin Şifa'yı hissetti. Dikenler çıkarken arkalarında, elin önünde ve arkasında yalnızca ufak birer yara izi bıraktılar.</p>

  <p>&nbsp;Sheriam kaşlarını çattı. "Herhangi bir yara izi kalmaması gerekirdi. Hem ikisi birden, üstelik de bu kadar kesin yerlere nasıl battı? Bir karaçalıya takılmış olsaydın, çizikler ve dikenlerle kaplı olman gerekirdi."</p>

  <p>&nbsp;"Öyle olması gerekirdi," diye onayladı Nynaeve acı acı. "Belki de yeterince bedel ödediğimi düşündüm."</p>

  <p>&nbsp;"Her zaman bir bedel vardır," diye kabullendi Aes Sedai. "Şimdi gel. İlk bedeli ödedin. Bedelini ödediğin şeyi al." Nynaeve'i hafifçe öne doğru itti.</p>

  <p>&nbsp;Nynaeve, odada başka Aes Sedailerin de olduğunu fark etti. Çizgili atkısı içindeki Amyrlin, her iki yanında tüm Ajahlardan birer kız kardeşle birlikte duruyor, hepsi de Nynaeve'i izliyordu. Nynaeve, Sheriam'ın talimatını hatırlayarak öne doğru sendeledi ve Amyrlin'in önünde diz çöktü. Son kadeh Amyrlin'in elindeydi ve kadehin içindekileri yavaşça Nynaeve'in başına boşalttı.</p>

  <p>&nbsp;"Emond Meydanı'ndan, Nynaeve al'Maera'dan yıkanarak arındın. Seni dünyaya bağlayan tüm bağlardan yıkanarak arındın. Bize yıkanarak arınmış halde geliyorsun, yürekte ve ruhta. Sen Nynaeve al'Maera, Beyaz Kule'nin Kabuledilmişlerindensin." Kadehi kız kardeşlerinden birine veren Amyrlin, Nynaeve'i ayağa kaldırdı. "Artık bize bağlandın."</p>

  <p>&nbsp;Amyrlin'in gözlerinde sanki kara bir alev vardı. Nynaeve'in ürpertisinin, çıplak ve ıslanmış olmakla hiçbir ilgisi yoktu.</p>

  <p><span class="t12">&nbsp;</span></p>

  <p class="p6"><span class="t1"><img alt="img5.png" src="../Images/img5.png" /></span></p>
</body>
</html>
