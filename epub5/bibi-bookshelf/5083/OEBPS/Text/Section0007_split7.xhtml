<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Untitled-1</title>
  <link href="../Styles/Untitled-1.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body id="Untitled-1" xml:lang="de-DE">
  <div>
    <h2 class="Normal para-style-override-8">37. Bölüm</h2>

    <p><span xml:lang="ar-SA">Öldürme İsteği</span></p>

    <p><span xml:lang="ar-SA"> </span></p>

    <p><span>“ A</span><span>man Tanrım,” dedi Madeleine yüzünü buruşturarak. “Kim bulmuş onu o halde?”</span></p>

    <p><span>Lavabonun yanında elinde erişte süzgecinin sularının süzülmesini bekliyordu. Gurney’se hemen karşısındaki yüksek taburedeydi. Karısına karşılaştığı zorluklardan, sinirlendiği anlardan, yaşadığı çatışmalardan bahsediyordu. Oysa normalde böyle yapmazdı. Hiç yapmamıştı. Bundan da genlerini suçlu tutardı. Babası hiçbir şeyden rahatsız olmaz, asla korkmaz, kızmaz, şaşkınlığa kapılmazdı. “Söz gümüşse sükut altındır,” babasının en sevdiği atasözüydü. Gerçekten de daha sonrasında Gurney lisede bu sözün aslında altın kural olduğunu öğrenecekti.</span></p>

    <p><span xml:lang="ar-SA">Önceleri hissettikleri konusunda hiçbir şey söylememek adeta içgüdüsel bir özelliği olmuştu. Sonrasındaysa bu özelliği az da olsa faydasını gördüğü, hayat boyunca sürdüreceği alışkanlığa dönüşmüştü. Geçen sonbaharda yaralanması strese karşı olan day</span><span>anıklılığına derin bir darbe vurmuş, o günden sonra da bazı düşünceleriyle hissettiklerini Madeleine’le paylaştığında bariz biçimde ferahladığını fark etmişti.</span></p>

    <p><span xml:lang="ar-SA">Şimdi de mutfakta, karısına gün boyu yaşadığı sıkıntılı anları anlatıyor, sorduğu sorulara da e</span><span>linden geldiğince yanıt vermeye çabalıyordu.</span></p>

    <p><span>“Müşterilerinden biri bulmuş onu. Stone evinin civarındaki küçük dükkanlarla pansiyonlara kurabiye, çörek pişirerek geçimini sağlıyordu. Dükkanlardan birinin sahibi çörek siparişini teslim almaya gelmiş. Zencefilli çörek. Ön kapının aralık olduğunu fark etmiş. Kapıyı birkaç kez çalmasına rağmen Stone yanıt vermeyince de kadın kapıyı itip içeri girmiş. Ve cesedi bulmuş. Tıpkı Ruth Blum gibi. Kapının hemen önünde. Göğsüne saplanmış bir buz kıracağıyla.”</span></p>

    <p><span>“Tanrım, ne kadar korkunç bir şey bu! Kadın ne yapmış sonra?” “Anlaşıldığı kadarıyla hemen polisi aramış.”</span></p>

    <p><span>Madeleine başını iki <a id="x.2629"></a>yana yavaşça salladı. Sonra süzgeci hâlâ elinde tuttuğunu fark edip şaşırdı. Dumanı tüten erişteyi servis tabağına boca etti. “Sasparila’daki günün böyle mi sona erdi?” “Aşağı yukarı.”</span></p>

    <p><span>Ocaktan, içinde mantarla kuşkonmaz sotelediği tavayı alıp karışımı eriştenin üzerine döktü. Boş tavayı lavaboya koydu. “Trout’un anlattığın tavırları seni endişelendirdi mi gerçekten?” “Emin değilim.”</span></p>

    <p><span>“İşg</span><span xml:lang="ar-SA">üzar ukalanın teki gibi geldi bana.</span><span>”</span></p>

    <p><span>“Ah, kesinlikle öyle. Hiç kuşkun olmasın.”</span></p>

    <p><span>“Sanırım onun tehlikeli bir işgüzar ukala olma ihtimali seni endişelendiriyor, değil mi?”</span></p>

    <p><span>“Öyle denilebilir.”</span></p>

    <p><span>Servis tabağını masaya koydu. Sonra da tabaklarla çatal bıçağı yerleştirdi. “Bu gece sadece bunu yaptım. Et istersen dolapta akşamdan kalan köfte de var.”</span></p>

    <p><span>“Bu yeter.”</span></p>

    <p><span>“Çok köfte var istiyorsan hemen...”</span></p>

    <p><span>“Hayır, bu yeterli. Gerçekten. Bu arada sana söylemeyi unuttum. Kyle’la Kim’i birkaç günlüğüne burada kalmaya davet ettim.” “Ne zaman?”</span></p>

    <p><span>“Bu gece gelecekler.”</span></p>

    <p><span>“Yani ne zaman davet ettin diye sordum?”</span></p>

    <p><span>“Sasparilla’dan dönerken aradım. Çünkü onlara zarfı yollayan kişinin, adreslerini de bildiği anlaşılıyor. Bu yüzden burasının daha güvenli olacağını...”</span></p>

    <p><span>Madeleine ka</span><span xml:lang="ar-SA">şlarını çatmıştı.</span> <span>“Bizim adresimizi de biliyor.” “Evet, ama ne bileyim? Burada daha güvenli olurlar diye düşündüm işte. Belki daha kalabalık olalım diye.”</span></p>

    <p><span>Bir süre sessizce yemeklerini yediler.</span></p>

    <p><span>Sonra Madeleine çatalım bıraktı. Yarısını bile bitirmediği tabağını ortaya doğru itti.</span></p>

    <p><span>Gurney başını kaldırıp ona bakıp, “Bir şey mi oldu?” diye sordu.</span></p>

    <p><span>“Bir şey mi oldu?” Hayretle bakıyordu Gurney’in yüzüne. “Gerçekten soruyor musun bana bunu?”</span></p>

    <p><span>“Hayır, yani... Tanrı aşkına, ne demeye çalıştığını anlamıyorum.”</span></p>

    <p><span>“Bu iş çığırından çıktı sanki,” dedi. “Gerçekten.”</span></p>

    <p><span>“Buna karşı çıkamayacağım.”</span></p>

    <p class="Normal para-style-override-1"><span> </span></p>

    <p><span>“Peki nedir planın?”</span></p>

    <p><span><a id="x.2632"></a> </span></p>

    <p><span>Aynı soruyu ahır yandıktan sonra da sormuştu. Ancak durumun giderek kötüleşmesiyle bu soru daha rahatsız edici bir hal almıştı. İnsanlar kalplerine buz kıracağı saplanarak öldürülüyordu. Görevli FBI ekibi gerçeği ortaya çıkarmaktan çok, kendilerini koruma amacıyla ona iftira atmaya daha istekli görünüyordu. Holdenfıeld sinsice bir tavır takınmış, kendisine silah gibi kullanılan travma sonucu beyin hasarı ve psikolojik bozuk fikirleriyle Trout’u doldurmuştu. Bullard kısmen yanında gibi görünüyordu ama onun da Trout’la barış yapmaya karar verirse bir anda fikirlerinin değişebileceğinin farkındaydı.</span></p>

    <p><span xml:lang="ar-SA">Üstelik hepsi bu kadar da değildi. Tüm bu çirkin mücadeleleri</span><span>n, sinir bozucu gelişmelerin ötesinde asıl sorun korkunç bir şeytanın, acımasız bir katilin hızla kendisine, Kim’e, Kyle’a ve Madeleine’e doğru yaklaştığını hissetmesiydi. O bodrumda kendisini uyaran şeytan anlaşılan uyanmış ve işe koyulmuştu. Ve tüm bunlar karşısında Gurney’in plan diyebileceği tek şey oturup parçalan bir araya getirmeye, gizli resmi görmeye çalışmak, iskambil kağıtlarından yapılmış bürokratik engellerin yıkılmalarını sağlamak için parmağıyla itip durmaktan ibaretti. En azından onlar kendisini saf dışı bırakıncaya kadar.</span></p>

    <p><span>“Planım yok,” dedi. “Ama vaktin varsa seninle birlikte bir şey izlemek istiyorum.”</span></p>

    <p><span>Madeleine duvar saatine bakıp, “En fazla bir saatim var. Klinikte yeni bir toplantı yapılacak. Ne izleyeceğiz?”</span></p>

    <p><span xml:lang="ar-SA">Çalışma odasına gelmesini</span> <span>isteyip Kim’in gönderdiği Jimi Brevvster röportajını bilgisayarına indirirken de izleyecekleri şeyle ilgili Madeleine’i bilgilendirdi.</span></p>

    <p><span>Bilgisayarın karşısındaki koltuklardaki yerlerini aldılar.</span></p>

    <p><span>Video Kim’in arabasının yolcu koltuğundan çekildiği anlaşılan görüntülerle başlıyordu. Karlı arazideki tabela Turnwell’e girdiklerini işaret ediyordu. Burası Jimi Brevvster’ın adres olarak belirttiği, ıssız bir Catskill kasabasıydı.</span></p>

    <p><span>Asıl oturduğu yerse daha ilerde, tepenin eteklerinde, virane binalarla terk edilmiş dükkanların oluşturduğu kasabanın bir hayli uzağındaydı. Kasabada camları leş gibi bir bar, tek pompalı bir benzin istasyonu ve en fazla tek araçlık bir garaj büyüklüğündeki derme çatma postane dışında açık bir yer göze çarpmıyordu.</span></p>

    <p><span>Kim’in arabası bir tarafı karla kaplı, diğer tarafı yıkık dökük binalarla mevsim kış olduğu için değil çoktan kurudukları için yapraklarını dökmüş ağaçların göze çarptığı yolda ilerliyordu. Gurney, TurnvveU’in Jimi’nin babasının yaşamış olduğu Williamstown’dan ne kadar farkl</span><span xml:lang="ar-SA">ı olduğunu fark edince bir hayli şaşırmıştı. Tumwell oraya kıyasla ayın karanlık yüzünü andırıyordu. Acaba babasının yaşadığı çevreden bu derece farklı bir yerde oturmayı isteyerek mi tercih etmiş diye merak etmişti.</span></p>

    <p><span xml:lang="ar-SA"> </span></p>

    <p><span>Görüntüleri izlemeye devam ederken bu merakı giderek artıyordu.</span></p>

    <p><span>Tabii bir de kamerayı kimin tutuyor olabileceğini merak ediyordu. Büyük bir olasılıkla Jimi Brewster’ı ziyarete gittikleri tarihte ilişkileri sona ermemiş olduğundan kaydı Robby Meese yapıyor olmalıydı.</span></p>

    <p><span>Araç sağ taraftaki kü<a id="x.2635"></a>çük bir evin önünde durdu. Evin ve çevresinin görünümüne zerre kadar önem verilmediği hatta kasıtlı olarak bu derece itici gözükmesi sağlandığı anlaşılıyordu. Ön taraftaki sundurmadan, çökük çatıya kadar her şey berbat görünüyordu. Gurney tecrübelerine dayanarak böylesi bir ortamda yaşamasının nedeninin, yüzde doksan dokuz olasılıkla fakirlik, fiziksel yetersizlik, depresyon veya psikolojik sorunlardan biri olması gerektiğini gayet iyi biliyordu.</span></p>

    <p><span>Berbat haldeki kapıyı açıp sundurmaya çıkan zayıf, gözleri fıldır fıldır dönen bu asabi adamın üzerinde siyah kot pantolonla turuncu tonlarda bir tişört vardı. Saçı da sakalı da kısaydı.</span></p>

    <p><span>Yirmi yıl önce üniversite birinci sınıfta olduğuna göre en az otuz yedisinde olmalıydı ama on yaş daha genç görünüyordu. Tişörtünün</span> <span xml:lang="ar-SA">önündeki büyük harflerle yazılmış PES ETMEK YOK ibaresi genç görünüşünün daha da pekişmesini sağlıyordu.</span></p>

    <p><span xml:lang="ar-SA"> </span></p>

    <p><span>“İçeri gelin,” dedi kapının önünde bekleyen konuklarına. “Çok soğuk dışarısı.”</span></p>

    <p><span>Kamera içeri yöneldi. Tişörtünün arkasında da KAHROLSUN OTORİTE yazılıydı.</span></p>

    <p><span>Evin içi tıpkı dışarısı gibi iticiydi. Küçük odadaki birkaç parça eşya çok eski görünüyordu. Duvarın dibinde rengi uçmuş bir kanepe, karşı duvarda dörtgen bir masa ve etrafında katlanılabi-len dört sandalye vardı sadece.</span></p>

    <p><span>Kamera evin perişan haldeki durumunu gözler önüne sererken Kim’in sesi işitildi. “Robby, yerlerimizi alana kadar kapat kamerayı.” Kamera, enerjisini ağırlığını bir ayağından diğerine aktararak boşaltmaya çalışan kızıl saçlı adama doğru yavaşça yaklaştı. Adam gülümsüyor mu yoksa yüzün</span><span xml:lang="ar-SA">ü mü ekşitiyor anlamak mümkün değildi.</span></p>

    <p><span xml:lang="ar-SA"> </span></p>

    <p><span>“Robby. Kapat kamerayı lütfen.” Kim‘in kesin talimatına rağmen kamera yaklaşık on saniye daha çekime devam etti.</span></p>

    <p><span>Ekran karardı. Görüntüler yeniden başladığında Kim’le Jimi Brewster masada karşılıklı oturuyorlardı. Kameranın açısı Meese’in de çekimi kanepenin olduğu yerden yaptığını ortaya koyuyordu.</span></p>

    <p><span>“Evet,” dedi Kim, Gurney’in tanıştıklarında gözlemlediği heyecanı yansıtarak. “Hadi başlayalım. Jimi, bir kez daha bu belgeselde yer almayı kabul ettiğin için sana şükranlarımı sunmak istiyorum. Bu arada sana Jimi mi yoksa Bay Brewster diye mi hitap etmemi istersin?”</span></p>

    <p><span>Başını umursamaz bir tavırla iki yana salladı. “Fark etmez. Ne derseniz deyin.” Parmaklarıyla masada kesik kesik tempo tutuyordu.</span></p>

    <p><span>“Tamam. Madem fark etmiyor Jimi diyeceğim. Daha önce de açıkladığım gibi yakında gerçekleşecek daha ciddi bir görüşme için ön mülakat gibi bir şey yapacağız seninle.”</span></p>

    <p><span>Birden tempo tutmayı kesip söze karıştı. “Sizce onu ben mi öldürdüm?”</span></p>

    <p><span>“Anlamadım?”</span></p>

    <p><span>“Herkes gizli gizli bunu merak ediyor.”</span></p>

    <p class="Normal para-style-override-1"><span> </span></p>

    <p><span>“Özür dilerim, Jimi, <a id="x.2638"></a>ama ne dediğini anlamakta...”</span></p>

    <p><span>Bir kez daha sözünü kesti. “Ama onu öldürdüysem diğerlerini de öldürmüş olmam gerek. Ama ilk dört cinayet sırasında nerede olduğumu kanıtlayabildiğim için beni tutuklayamazlar.”</span></p>

    <p><span>“Anlamıyorum, Jimi. Senin onu öldürmüş olabileceğini hiç düşünmedim ki ben.”</span></p>

    <p><span>“Keşke öldürseydim.”</span></p>

    <p><span>Kim duraksadı. Çok şaşkındı. “Babanı öldürmüş olmayı mı isterdin?”</span></p>

    <p><span>“Ve de diğerlerini. Sence ben Good Shepherd’a benziyor muyum?”</span></p>

    <p><span>“Ne?”</span></p>

    <p><span>“Yani hayalinde canlandırdığın Good Shepherd’a benziyor muyum ben?”</span></p>

    <p><span>“Ben onu hiç hayal etmedim.”</span></p>

    <p><span>Brewster yeniden tempo tutmaya başlamıştı. “Her şeyi karanlıkta yaptığı için mi?”</span></p>

    <p><span>“Karanlıkta mı? Hayır, sadece... Neden bilmiyorum ama onu hiç hayal etmedim.”</span></p>

    <p><span>“Sence o bir canavar mı?”</span></p>

    <p><span>“Fiziksel olarak mı?”</span></p>

    <p><span>“Fiziksel, ruhsal, zihinsel, her türlü. Sence o bir canavar mı?” “Altı kişiyi öldürdü.”</span></p>

    <p><span>“Altı canavarı. Bu da onu kahraman yapar değil mi?”</span></p>

    <p><span>“Sence bütün kurbanları canavar mıydı?”</span></p>

    <p><span>Bu konuşmalar sırasında kamera, evde parmak uçlarında dolaşan biri gibi adeta yüzlerindeki en ufak bir mimiği bile tespit etmek istercesine yavaş yavaş yakın çekime geçiyordu.</span></p>

    <p><span>Jimi Brewster’ın nadiren kırptığı göz kapakları titriyordu. “Çok basit. Bir arabaya yüz bin dolar verirseniz iğrenç, lanet olası bir pisliksiniz demektir.” Ses tonu sertleşmiş sanki aradan geçen bunca zaman zarfında hayatında olduğu gibi öfkesinde de neredeyse hiç değişiklik meydana gelmemiş gibiydi. Otuzlu yaşlarının sonundaki bir adamdan çok lise satranç kulübünde sorun çıkartan bir gence benziyordu.</span></p>

    <p><span>“Lanet olası bir pislik? Baban için de böyle mi hissediyorsun?” “Muhteşem bir cerrah mı? Yoksa para sevdalısı pislik bir cerrah mı?”</span></p>

    <p><span>“Babandan hâlâ eskisi gibi nefret mi ediyorsun?”</span></p>

    <p><span>“Annem hâlâ eskisi gibi ölü mü?”</span></p>

    <p><span>“Anlamadım?”</span></p>

    <p class="Normal para-style-override-1"><span> </span></p>

    <p><span>“Annem onun yazdığı r<a id="x.2641"></a>eçetedeki uyku ilaçlarını içerek intihar etti. Muhteşem doktor. Dahi beyni patlatılarak öldürülen adam. Size bir sır vereyim mi? Haberi vermek için beni aradıklarında tam üç kez tekrar ettirdim. Bunu şoka girdiğim için yaptığımı sanmı</span><span xml:lang="ar-SA">şlardı. Ama şoka filan girmemiştim. Yalnızca mutluluktan uçmuş, rüyada olmadığıma emin olmak istemiştim. Tekrar tekrar duymak istiyordum. Hayatımın en mutlu günüydü.</span><span>” Brewster duraksadı. Müthiş bir heyecanla Kim’in gözlerinin içine bakıyordu.</span></p>

    <p><span>“İşte!” diye bağırdı birden. “İşte orada. Gözlerinde görüyorum!” “Neyi?”</span></p>

    <p><span>“O soruyu?”</span></p>

    <p><span>“Hangi soruyu?”</span></p>

    <p><span>“Herkesin sorduğu soruyu. Jimi Brewster, Good Shepherd olabilir mi?”</span></p>

    <p><span>“Az önce dediğim gibi ben hiçbir zaman böyle bir şey düşünmedim.”</span></p>

    <p><span>“Ama şimdi düşünmeye başlad</span><span xml:lang="ar-SA">ın. Yalan söyleme. Böylesi bir öfke altı kişinin öldürülmesine neden olabilir mi diye düşünüyorsun?</span><span>”</span></p>

    <p><span>“Olay sırasında nerede olduğuna dair şahitlerin olduğunu söyledin. Eğer şahidin varsa...”</span></p>

    <p><span>Yine sözünü kesti. “İnsan sence fiziksel olarak bir yerde bulunurken ruhsal olarak başka bir yerde bulunabilir mi?”</span></p>

    <p><span>“Nasıl yani?”</span></p>

    <p><span>“Hint fakirlerinin aynı anda iki yerde görüldüklerini söyleyen insanlar var. Zaman ve mekan bizim düşündüğümüz kavramlar gibi olmayabilirler. Buradaymış gibi görünebilirim ama aynı zamanda belki de bambaşka bir yerdeyimdir.”</span></p>

    <p><span>“Özür dilerim, Jimi, ama gerçekten...”</span></p>

    <p><span>“Her gece, karanlık yollarda dolaşıp dahi doktorları aradığımın hayallerini kuruyorum. İlaç yazmaya meraklı, robotlaşmış tavırlı doktorları arıyorum. O parlak, lüks arabasında caka satan bir doktora rastlayınca da silahımı çekip şakağına nişan alıyorum. Tetiği çektiğim anda adeta cennetten gelen tertemiz bir ışıkla aydınlanıyor etraf. Doğruluğun ve ölümün ışığıyla. Ve lanet olası kafasının yarısı patlamış oluyor!”</span></p>

    <p><span>Parmaklarıyla masaya artık daha hızlı vuruyordu.</span></p>

    <p><span>Kamera Kim’in verdiği tepkiye odaklanıp, daha sonra da alt dudağını kemiren Brewster’m yüzüne yaklaştı. Kamera yeniden uzaklaşıp ikisini birden çekmeye başladı.</span></p>

    <p><span>Kim ani bir tepki vermek yerine derin bir nefes alıp konuyu değiştirmeyi seçmişti. “Üniversiteye gittin mi?”</span></p>

    <p><span>Bu soruyu beklemediğinden, şaşırmıştı. “Evet.”</span></p>

    <p><span>“Nerede?”</span></p>

    <p class="Normal para-style-override-1"><span> </span></p>

    <p><span>“Dartmouth’da.”</span></p>

    <p><span>“Ne <a id="x.2645"></a>okudun?”</span></p>

    <p><span>Dudakları bir saniyelik bir gülümseme olarak da algılanabilecek belli belirsiz bir şekilde kasılmıştı. “Hekimliğe giriş.” “Şaşırdım.”</span></p>

    <p><span>“Neden?”</span></p>

    <p><span>“Babana karşı hissettiklerinden asla onun izinden gitmek istemezmişsin gibi gelmişti bana.”</span></p>

    <p><span>“İzinden gitmedim zaten.” Bu kez kasılmanın gülümseme olduğu apaçık ortadaydı ama hiç de sıcak bir tebessüm değildi bu. “Mezun olmama bir ay kala okulu bıraktım.”</span></p>

    <p><span>Kim kaşlarını çatarak, “Sırf onu hayal kırıklığına uğratmak için mi?” diye sordu.</span></p>

    <p><span>“Benim varlığımdan haberdar olup olmadığını görmek için.” “Umurunda bile değildim. Bana sadece okulu bırakmanın aptalca bir hareket olduğunu söyledi sadece. Bunu en fazla arabamın camını yağmurlu bir günde açık unuttuğumda söyleyeceği türden bir ilgiyle söylemişti. Kızmamıştı bile. Kızacak kadar bile umurunda değildim. Hiçbir şeye kızmaz, çok sakin davranırdı. Annemin cenazesinde herif nasıl sakindi görmeliydiniz.”</span></p>

    <p><span>“Sen okulu bırakınca ödediği onca para boşa gitmiş oldu. Buna kızmadı mı?”</span></p>

    <p><span>“Haftada beş gün, günde sekiz saat ameliyatta. Or.spu çocuğu dört yıllık okul masrafımı iki haftada çıkartacak kadar para kazanıyordu. Oda kiram ve eğitim ücretim onun elinin kiri gibiydi.</span></p>

    <p><span>Annemin olduğu gibi. Ve de benim. Bindiği arabalar onun gözünde bizden çok daha değerliydi.”</span></p>

    <p><span>Kim hiçbir şey söylemedi. Duygularını gizlemek istercesine bir eliyle dudaklarını kapatmıştı. Sessizlik bir süre devam etti. Kim yeniden konuşmaya başlamadan önce boğazını temizledi. “Nasıl yaşıyorsun?”</span></p>

    <p><span>Brevvster kahkahayı bastı. “Herkes nasıl yaşıyor?”</span></p>

    <p><span>“Yani hayatını nasıl kazanıyorsun demek istedim.” “İğnelemeye mi çalışıyorsun beni?”</span></p>

    <p><span>“Anlayamadım.”</span></p>

    <p><span>“Bana kalan parayla geçindi</span><span xml:lang="ar-SA">ğimi düşünüyorsun sanırım. Nefret ediyormuş gibi göründüğümü ama onun parasıyla hayatımı idame ettirdiğimi düşünüyorsun, değil mi? Ne iğrenç bir ikiyüzlülük diyorsun içinden. Onun gibi olduğumu tek derdimin para olduğunu düşünüyorsun.</span><span>”</span></p>

    <p><span>“Bu söylediklerinin hiçbiri gelmedi aklıma. Sadece masum bir soruydu bu.”</span></p>

    <p class="Normal para-style-override-1"><span> </span></p>

    <p><span>Kaba bir sesle gülüp,<a id="x.2648"></a> “Masum soru soran bir televizyon muhabiri ha?” dedi. “Altın kalpli şeytan gibi bir şey. Ya da ruhu olan bir cerrah gibi. Evet. Tabii. Kesinlikle masum bir soruydu.” “İstediğine inanabilirsin, Jimi. Yanıtın var mı peki?”</span></p>

    <p><span>“Ah. Şimdi niyetini anladım. Hepimizin bize miras kalan paralarla ne yaptığımızı öğrenmeye çalışıyorsun. Kaç para kaldı mesela, değil mi? Bunun peşindesin sen.”</span></p>

    <p><span>“Sadece senin anlatacaklarının peşindeyim ben.”</span></p>

    <p><span>“Yani parayla ilgili anlatacaklarımın mı? Çünkü o lanet olası izleyicileriniz bunu bilmek isteyecekler. Finansal pornografi. Tamam. Pekala. Lanet olası paradan bahsedelim. İçler acısı halde bir muhasebeci var mesela. Bütün para kaçık çocukları olduğu için kız kardeşine kaldı. Şu süslü püslü fırıncı, var o da sarışın bomba olan annesinin servetine değil borçlarına sahip oldu. Avukatın küçük tatlı karısı fena durumda değil. Üç beş bir şey kaldı ona galiba. Kocasının hayat sigortası sayesinde. Bunları da o lanet olası destek grubu toplantılarında öğrendim zaten. Herhalde öğrenmek istediğin bunlardı değil mi?”</span></p>

    <p><span>“Senin anlattıklarını bilmek istiyorum sadece.”</span></p>

    <p><span>“Doğruya. Tabii. Güzel. Lary Steme’e, değerinin milyonlarca dolar ettiğini tahmin ettiğim estetik diş imalathanesi kaldı. Ürkek köpekleriyle dolaşan korkak kadın Roberta’ya fahişe becermeye meraklı babasının milyar dolarlık tuvalet işi kaldı. Ve tabii bir de ben varım. Açgözlü babamın kafasına kurşunu yediğinde bankada yirmi milyon doların üzerinde hisse senedi vardı. Gerçeği merak eden izleyicilerin olabilir diye söyleyeyim bu hisse senetleri şimdi benim adıma kayıtlı ve değerleri de yaklaşık on yedi milyon dolar. Bunun aklına nasıl bir soru getireceği çok açık. Küçük Jimi Brevvster böylesi bir servete konduysa neden bu çöplükte yaşıyor? Yanıt çok basit. Tahmin edebilir misin?”</span></p>

    <p><span>“Hayır, Jimi, edemem.”</span></p>

    <p><span>“Ah, neyse denesen bulurdun ama hadi ben söyleyeyim. Parayı yakalayabilirlerse son kuruşuna kadar Good Shepherd’a vermek üzere saklıyorum.”</span></p>

    <p><span>“Babanın parasını onu öldüren adama mı vereceksin?”</span></p>

    <p><span>“Son kuruşuna kadar. Savunmasını yapabilmek için güzel bir yasal kaynak olmaz mı bu para?”</span></p>

    <h2 class="Normal para-style-override-8" id="u9b5c8a1b-0047-479a-b41a-b22a6f45d950">38. Bölüm</h2>

    <p><span>White Mountain Katili</span></p>

    <p><span>Video kaydı yaklaşık on, on beş dakika daha devam etmiş ancak Dr. James Brewster’ın mirasının akıbetiyle ilgili başka bir şey söylenmemişti. Web site tasarlamak, elektronik aletlerle ilgili danışmanlık işleri gibi Jimi’nin faturalarını ödemek için yaptığı işlerden kısa bir süre bahsettikten sonra röportaj yavaş yavaş tıkanma noktasına geldi. Kayıt asık yüzlü Kim’in Jimi’yle vedalaşıp, ardından da kısa süre içinde yeniden iletişime geçme sözü verdiği görüntülerle sona eriyordu.</span></p>

    <p><span>“Tanrım,” dedi Gurney bilgisayarı kapatıp arkasına yaslanırken.</span></p>

    <p class="Normal para-style-override-1"><span> </span></p>

    <p><span>Madeleine iç çekti. “<a id="x.2651"></a>Çok büyük bir suçluluk duygusu.” Gurney merakla ona döndü. “Suçluluk duygusu mu?” “Babasından nefret ediyormuş. Büyük bir ihtimalle ölmesini de istemiştir. Hatta belki de bir başkasının onu öldürmesini umut etmiştir. Sonra da babası gerçekten öldürülüyor. Bunu akıldan çıkarmak zor olsa gerek.”</span></p>

    <p><span>“Bu konuda hiç suçu olmasa bile...” Gurney sesli düşünüyordu.</span></p>

    <p><span>“Ama bir şekilde suçlu sayılır yine de. Hayali gerçekleştiğinde bunun aslında kendi hayali olduğu gerçeğinden kaçmasına imkan yok. Umduğu, arzu ettiği şey olmuş neticede.”</span></p>

    <p><span>“Bu görüntülerde ben suçluluk duygusundan daha çok öfke gördüm.”</span></p>

    <p><span>“Öfke suçluluk kadar can yakmaz.”</span></p>

    <p><span>“Suçluluk yerine tercihini öfkeden yana mı kullanıyor yani?”</span></p>

    <p><span>Madeleine yanıt vermeden önce bir süre yüzüne bakmıştı. Sonra, “Eğer babanın ölmeyi hak edecek korkunç şeyler yaptığı düşüncesine sımsıkı bağlı kalmayı sürdürürsen ölümünü istediğin için suçluluk duymak yerine ona sonsuza dek kızıp durabilirsin” dedi.</span></p>

    <p><span>Gurney, karısının sözlerinin sadece Jimi Brewster’ın değil kendisinin de babasıyla olan ilişkilerine dair mana taşıd</span><span xml:lang="ar-SA">ığını hissetmiş olmanın huzursuzluğunu duymuştu. Zira Gurney de kendisini çocukluğunda umursamayan babasına büyüdüğünde aynı tavrı takınmış, adamı arayıp sormamıştı bile. Ama bu çok rahatsız edici bir konuydu ve en azından şu an için böylesi bir sohbete gi</span><span>rme niyetinde değildi. Baba oğul ilişkisi kolayca boğazına dek gömüleceği bir bataklıktı onun için.</span></p>

    <p><span>Bunlara odaklanmak yerine dikkatini toplaması gerekiyordu. Yani daha çok soru sormalı, daha fazla şey yapmalıydı. Cep telefonunu almak üzere çalışma odasından çıkıp mutfağa yöneldi.</span></p>

    <p><span>Teğmen Bullard, Brewster’la yapılan görüşmenin video kaydını akşam yemeğine dek almış olmalıydı. Bir hayli merak ettiğine göre de şimdiye dek çoktan izlemiş olmalıydı. Ama izlediklerini değerlendirmek üzere aramamıştı. İşte bu tuhaftı. Belki de her an değişmeye müsait hassas durum yüzünden aramamış olması o kadar da tuhaf sayılmazdı. Şartlar gereği her an taraf değiştirebilirdi. Belki de arayıp hâlâ kendi tarafında olup olmadığını kontrol etmeliydi. Ama o an için acele etmemek, onun aramasını beklemek daha doğru bir davranış olacak gibi geliyordu.</span></p>

    <p><span>Bu konuya kafa yormaktan, mutfak penceresinden ahır kalıntılarının yanından eve doğru yaklaştıklarını gördüğü Kim’in Miata’sıyla peşi sıra gelen Kyle’ın motoru sayesinde kurtulmuş oldu.</span></p>

    <p><span>Evin önündeki açıklığa yaklaşırlarken Miata yokuştan biraz hızlı çıkmış, aracın deposu yoldaki tümseğe bir hayli sert bir biçimde vurmuştu. Ama otomobilini Gurney’in Outback’inin yanına park edip aracından inen Kim’in yüz ifadesinden, bunun farkına bile varmadığı anlaşılıyordu. Kapının önüne çıkan Gurney’e doğru yürürken dudaklarının kenarıyla göz çevresinde endişenin, korkunun neden olduğu, otomobilinin arka dingillerinde bu darbeyle oluşabileceğinden çok daha derin izler vardı. Motosikletinin dengesini sağlamak</span></p>

    <p><span>için abartılı bir dik<a id="x.2654"></a>katle denge çubuğunu indiren Kyle’m yüzüne de benzer bir gerginlik ifadesi hakimdi.</span></p>

    <p><span>Kim, Gurney’le yüz yüze geldiğinde ağlamamaya çalışıyor-muşçasına dudaklarını ısırdı. “Tüm bu berbat şeyler için çok özür dilerim.”</span></p>

    <p><span>“Tamam, üzülme artık.”</span></p>

    <p><span>“Olup bitenlere bir anlam veremiyorum.” Korkmuş, ne yapacağını bilmez haldeki bir çocuk gibiydi.</span></p>

    <p><span>Yanına gelen Kyle’ın dudaklarını sıkışından onun hissettiği duygular da apaçık okunuyordu.</span></p>

    <p><span>Gurney mümkün olduğunca içten bir gülümsemeyle, “Gelin içeri,” dedi.</span></p>

    <p><span>Holden mutfağa girdikleri sırada Madeleine de üzerinde Gurney’in klinik takımı adını taktığı özel dikim koyu kahverengi kumaş pantolon ve bej ceketiyle diğer kapıdan girmişti. Bu kıyafet normalde giymeyi tercih ettiği tropikal renklerdeki giysilerine kıyasla haddinden fazla profesyonel görünmesine yol açıyordu.</span></p>

    <p><span>Kim’le Kyle’a hafifçe gülümsedi. “Acıktıysanız buzdolabında bir sürü şey var.” Büfeden içine lazım olan her şeyi sığdırabil-diği geniş çantasını alıp omzuna astı. Çantanın üzerinde sevimli bir keçi resmiyle YEREL ÇİFTÇİLİĞE DESTEK OLUN yazısı göze çarpıyordu.</span></p>

    <p><span>“İki saate kadar dönerim,” deyip çıktı.</span></p>

    <p><span>“Dikkat et,” diye seslendi Gurney arkasından.</span></p>

    <p><span>Kim’le KyJe’a döndü. Yorgun, gergin ve endişeli görünüyorlardı.</span></p>

    <p><span>“Nereden biliyor?” diye sordu Kim. Bu soruyu uzun zamandır aklında evirip çevirdiğinden ne demek istediğinin hemen anlaşılabileceğini sanmıştı.</span></p>

    <p><span>“Shepherd’ın Kyle’m adresine gönderdiği bir şeyin senin eline geçeceğini nereden biliyor olabileceğini mi soruyorsun?” Hızla başın</span><span xml:lang="ar-SA">ı sallayarak onayladı.</span> <span>“Bizi takip ettiğini, izlediğini düşünmek istemiyorum. Tüylerim diken diken oluyor aklıma geldikçe.” Isınmaya çalışıyormuşçasına kollarını ovuşturuyordu.</span></p>

    <p><span>“Bodrumdaki kayıtlı sesten, mutfağındaki kan damlalarından ya da bulduğumuz bı</span><span xml:lang="ar-SA">çaktan daha korkutucu değil.</span><span>”</span></p>

    <p><span>“Ama onları yapan Robby’di. Robby aşağılık herifin tekidir. Ama... ama bu katil. Ruthie’yi...</span></p>

    <p><span>ve Eric’i öldürdü. Buz kıracağıyla... Aman Tanrım! Konuştuğum herkesi öldürecek mi?” “Umarım hayır. Öncelikle sobayı yaksak iyi olacak. Güneş batınca içerisi çok serin oluyor.”</span></p>

    <p><span>“Ben hallederim,” dedi Kyle en azından işe yarayacak bir şey yapabilme arzusuyla.</span></p>

    <p><span>“Sağ ol. Kim, sen de sobanın karşısındaki koltuğa geçip rahatına bak. Orada bir de yün battaniye olacak. Ben de kahve yapayım.”</span></p>

    <p><span>On dakika sonra Gurne<a id="x.2657"></a>y, Kim ve Kyle’Ia birlikte sobanın karşısındaki yerini almıştı. Yanan kiraz ağacının hoş kokusu, demir sobanın ortasındaki bölmeden görünen kırmızımsı sarı alevler, ellerindeki dumanı tüten kahveler biraz olsun sakinleşmelerine, içinde bulundukları karmaşadan uzaklaşabilmelerine olanak tanımıştı.</span></p>

    <p><span>“Giderken bizi kimsenin takip etmediğine eminim,” dedi Kyle. “Bugün gelirken de yine takip edilmediğimizi biliyorum.” “Bunu nasıl biliyorsun?” diye sordu Kim. Yanıtı rahatlamak için değil daha ziyade meydan okurcasına sormuştu.</span></p>

    <p><span>“Çünkü bütün yol boyunca senin arkandan geldim. Bazen tam arkandaydım, zaman zaman da biraz uzağında kaldım. Sürekli kontrol ettim. Eğer peşimizde biri olsaydı mutlaka fark ederdim. Roscoe’de 17. Yol’dan çıktık. Yolun geri kalanındaysa neredeyse hiç araç yoktu.”</span></p>

    <p><span>Kyle’ın sözleri Kim’in endişelerini azaltmamıştı. Ayrıca Gurney’in akima diğer olasılıkların gelmesine neden olmuştu. Ancak Kim’in ruh hali nedeniyle bunları en azından şimdilik kendine saklamaya karar verdi.</span></p>

    <p><span>“Biraz önce Robby Meese’den bahsetmiştin,” dedi Gurney. “Aklıma takıldı. Jimi Brevvster’la çok sık görüştü mü?”</span></p>

    <p><span>“Pek değil.”</span></p>

    <p><span>“Bana gönderdiğin görüntüleri çeken o değil miydi?”</span></p>

    <p><span>“Oydu ama Robby’le Jimi iyi anlaşamıyor gibiydiler. Robby’nin güvenilmez tutumları yüzünden zaten kötü bir başlangıç yapmıştık.”</span></p>

    <p><span>“Nasıl?”</span></p>

    <p><span>“Robby projeme dahil olan insanları tanıdıkça onların onayının gerekliliğe daha bir inanmaya başlamıştı. Daha önce bilmediğim yönleri olduğunu keşfettim. Para için her şeyi yapacak türden bir dalkavuk olmuştu. Sanırım bunu o da gördü. Zaten Jimi’nin hayatta en çok karşı çıktığı şeylerdi bunlar.”</span></p>

    <p><span>“Kime dalkavukluk yapıyordu?”</span></p>

    <p><span>“Neredeyse herkese. Eric’in sahip olduğu her şeyin ipotekli olduğunu öğreninceye dek Eric Stone’a, sonrasında da parasının çok ilgisini çektiği, savunmasız haldeki Ruthie’ye.” Başını iki yana salladı. “Çok iğrenç bir herifmiş. Üstelik bu yanını onu tanıdığım ilk birkaç ay nasıl da başarıyla gizlemeyi becermişti.” Gurney sessizce kızın sözlerini sürdürmesini bekledi, Kim de zaten derin bir nefes aldıktan sonra devam etmeye koyuldu. “Elbette bir de babasının tesisat işinden tonla paraya konan Roberta var. O savunmasız değil, tam tersine bir hayli ters tavırlar sergileyen biriydi ama bu Robby’nin onu ısrarlı bir biçimde aramasına mani olmamıştı. Sonra bir de estetik diş imalatından gelen önemli bir servetin sahibi olan Larry vardı. Ama şöyle bir şey oldu. Sanırım Larry, Robby’nin gerçek yüzünü, onun ilgi çekme ihtiyacını görmüş hatta ona acımıştı. Neden bunları konuşuyoruz? Robby, Ruthie’yle Eric’i öldürmedi ki. Böyle bir şey yapamaz o. Tamam, iğrenç bir insan ama o kadar da değil. Yani bunların ne önemi var ki?”</span></p>

    <p><span>Gurney’in verecek bir<a id="x.2661"></a> yanıtı yoktu ama bunu itiraf etmekten çalan telefonu sayesinde kurtulmuştu. Teğmen Bullard’</span><span xml:lang="ar-SA">ın Brews-ter röportajıyla ilgili düşüncelerini söylemek için aradığını umarak ekrana baktı.</span></p>

    <p><span xml:lang="ar-SA"> </span></p>

    <p><span>Hardvvick arıyordu. “Davey, ufaklık, farkında mısın bilmiyorum ama tam bir asansörde osuruk etkisi yarattın.”</span></p>

    <p><span>“Birileri rahatsız mı olmuş?”</span></p>

    <p><span>“Rahatsız mı? Birinci</span> <span xml:lang="ar-SA">sınıf bir ajan tarafından hakkında adaletin çarklarına teslim edilmen için girişimlerin başlatılmasını rahatsızlık olarak mı tanımlıyorsun? Tamam, o zaman birileri rahatsız olmuş diyebiliriz.</span><span>”</span></p>

    <p><span>“Trout ahır yangınını mı araştırıyor?”</span></p>

    <p><span>“Normalde bu BCTnın kundaklama olayları bölümünün işi. Ama FBI bölge bürosu konuyla bir hayli yakından ilgileniyor. Sigortadan gelecek parayla ilgilenmeni gerektirecek türden kumar, ipotek, sağlık ve aşk kökenli herhangi bir maddi sorunun olup olmadığı konusunda inceleme yapmayı önerdiler.”</span></p>

    <p><span>“Or.spu çocuğu,” diye söylendi Gurney. Yemek masasının etrafında dolaşmaya koyulmuştu. “Ne bekliyordun? Sen adamı pantolonunu herkesin içinde aşağı indirmekle tehdit edeceksin onun eli de armut toplayacak öyle mi?”</span></p>

    <p><span>“Bunu bekliyordum. Tepkim, zamanımın giderek tükendiğini fark ettiğim içindi.”</span></p>

    <p><span>“Konusu açılmışken herkesi çileden çıkarmak dışında, gizli gerçeğin anlaşılması noktasında herhangi bir ilerleme kaydedebildin mi?”</span></p>

    <p><span>“Bunu sanki olmayan bir şeyi araştırdığımı düşünüyormuş gibi söyledin.”</span></p>

    <p><span>“Öyle söylemedim. Sadece herhangi bir gelişme sağlayıp sağlamadığım merak ediyorum.”</span></p>

    <p><span>“Bunu ne olup bitiğini anlayıncaya kadar bilemeyeceğim sanırım. Bu arada White Mountain Katili konusunda ne biliyorsun?”</span></p>

    <p><span>Kısa bir sessizlik oldu. “Çok eskilerde kalmış bir olay. On beş sene önce galiba. New Hampshire’da mıydı?”</span></p>

    <p><span>“Neredeyse yirmi yıl önce. Hanover kasabası çevresinde.” “Tamam. Şimdi daha iyi hatırladım. Beş, altı kadın kısa bir süre içinde ipek eşarplarla boğularak öldürülmüştü. Neden sordun?”</span></p>

    <p><span>“O katilin kurbanlarından biri, Good Shepherd kurbanlarından birinin oğlunun kız arkadaşıymış. Kız Dartmouth’da son sınıftaymış. Good Shepherd kurbanlarından birinin oğlu da aynı okulda birinci sınıfta okuyormuş.”</span></p>

    <p><span>“Ne? Kurbanın oğlunun kız arkadaşı orada son s</span><span xml:lang="ar-SA">ınıfmış da o da birinci sınıftaymış da, ne anlatıyorsun sen böyle?</span><span>”</span></p>

    <p><span>“Larry Sterne’in öldü<a id="x.2664"></a>rülen kız arkadaşı Dartmouth’da son sınıftayken Jimi Brewster da birinci sınıftaymış.”</span></p>

    <p><span>Yine kısa bir sessizlik oldu. Gurney, Hardwick’in söylenenleri değerlendirmeye çalıştığına emindi. Sonra boğazını temizleyerek konuşmaya başladı. “Bunu önemli bir ayrıntı olarak mı görmem gerekiyor? Elimizde 2000 yılında seri cinayet olayı esnasında bir ferdini kaybetmiş kuzeydoğuda yaşayan bir aile var. Bu ailenin oğlu on yıl önce 1990’da Sarmaşık Birliği’nde</span><span>1</span> <span>top koştururken başka bir seri cinayetin kurbanı olacak kızla arkadaşlık yapmış. İlk duyunca şaşırıyor insan, tamam, ama bunun rastlantı olduğu o kadar açık ki. Ne anlatmaya çalıştığını anlayamadım. Jimi Brewster’ın White Mountain Katili olabileceğini mi ileri sürüyorsun?”</span></p>

    <p><span><span><img alt="Image502.JPG" class="frame-6" src="../Images/Image502_fmt.jpeg" /></span> </span></p>

    <p><span>“Bunu söyleyecek durumda değilim. Aklıma takıldı sadece. Şu bilgi kaynaklarına biraz daha parmak sokup, belki eski CJIS raporlarından filan, tabii hâlâ erişilebiliyorlarsa, bir şeyler öğrenebilir misin?”</span></p>

    <p><span>“Ne gibi?”</span></p>

    <p><span>“Öncelikle katilin olay yerinde bıraktığı izler, kurban profilleri, yanıt bulamamış sorular, Brewster’la bağlantı kurmamıza olanak verecek türden herhangi bir şey.”</span></p>

    <p><span>“Nereden başlayayım?”</span></p>

    <p><span>“Öncelikle olayı araştıran kimmiş onu bulalım. Oradan ilerleriz. Bakalım soruşturmada Brewster’ın adı hiç geçmiş mi?”</span></p>

    <p><span>Bu sözler çok uzun süren bir sessizliğe neden olmuştu.</span></p>

    <p><span>“Jack, orada mısın?”</span></p>

    <p><span>“Buradayım. Bu küçük isteklerinin başıma ne büyük belalar açacağını düşünüyordum.”</span></p>

    <p><span>“Biliyorum.”</span></p>

    <p><span>“Tünelin ucunu görüyor musun?”</span></p>

    <p><span>“Dediğim gibi şu an tek gördüğüm şey zamanımın tükendiği. Evet, tünelin ucu görünüyor. Ama hangi taraftan çıkacağım o belli değil galiba. Bir günüm ya kaldı ya kalmadı gibi.”</span></p>

    <p><span>“Ne yapmak için?”</span></p>

    <p><span>“Her şeyi anlamak ya da başım daha fazla belaya girmesin diye işin ucunu bırakmak için.”</span></p>

    <p><span>Fazla uzun sürmeyen bir sessizlik.</span></p>

    <p><span>Hardwick hapşırmış, ardından da burnunu temizlemişti. “Good Shepherd olayı on yıldır soruşturuluyor. Sense bunu yirmi dört saat içinde çözmeyi planlıyorsun öyle mi?”</span></p>

    <p><span>“Başka çarem kalmadı gibi. Bu arada Jimi Brewster, Kimi’ye Good Shepherd cinayetleri sırasında başka yerde olduğuna dair tanığı olduğunu söylemiş. Onun kim olduğunu biliyor musun?”</span></p>

    <p><span>“Unutulacak gibi bir ş<a id="x.2667"></a>ey değil ki o. Brewster cinayeti önce BCI’ya iletildi. Doktor Massachusetts’te vurulmuştu ama oğlu burada oturuyordu. Biz de olay henüz FBPm kontrolüne girmeden cinayeti bildirme görevini almıştık.”</span></p>

    <p><span>“Neden unutulacak bir şey değil dedin?”</span></p>

    <p><span>“Jimi’nin olay sırasında başka yerde oluşu aslında daha çok cinayet sebebi gibi de duruyordu. En azından babasının cinayetinde. Jimi ilk dört cinayet sırasında üzerinde uyuşturucu taşıma suçlamasıyla tutuklu bulunuyormuş. Babası kefaleti ödemeyi kabul etmediği için de birkaç haftayı hücrede geçirmiş. Sonunda eski sevgililerinden birinin ödediği kefaletle, Öfkeden deliye dönmüş olarak tahliye edilmiş. Babasının öldürülmesinden yaklaşık üç saat kadar önce.”</span></p>

    <p><span>“Şüpheli olarak görülmüş mü?”</span></p>

    <p><span>“Kesinlikle hayır. Dr. Brewster cinayetinin gerçekleştiği yerdeki bulgular diğer cinayetlerle de</span> <span xml:lang="ar-SA">tıpatıp örtüşüyordu. Ayrıca bu bulgular kamuoyuna açıklanmadığı için Jimi</span><span>’nin kopya cinayet işlemiş olma ihtimali de yoktu.”</span></p>

    <p><span>“Yani Jimi’yi unutabiliriz.”</span></p>

    <p><span>“Öyle görünüyor. Aslında bir bakıma çok da kötü bir durum. Oysaki listende sıraladığın olasılıklardan birine mükemmel bir cevap olurdu.”</span></p>

    <p><span>“Ne demek şimdi bu?”</span></p>

    <p><span>“Good Shepherd cinayetlerinin hepsi eşit önemde mi diye soruyorsun. Eğer tüm cinayetleri Jimi işlemiş olsa, aslında onu en çok ilgilendirenin babasının ölümü olduğu sonucuna ulaşabilirdik. Diğerlerini de sırf babasıyla aynı model otomobili kullandıkları, babasını bir şekilde yansıttıkları için öfke patlamasının ürünleri gibi görürdük. Bir nevi suç ortaklarını teker teker ortadan kaldırmak gibi.” Duraksadı. “Ah, lanet olsun. Ne anlatıyorum ben? Bunların hepsi psikolojik zırvaydı değil mi?”</span></p>

    <h2 class="Normal para-style-override-8" id="u57827734-74f1-4285-ae03-20f59588775d">39. Bölüm</h2>

    <p><span>Kan ve Gölgeler</span></p>

    <p><span>Kjinikteki toplantıdan yorgun ve gergin bir şekilde dönen Ma-deleine daha çok kendi sıkıntılarına yoğunlaşmış bir haldeydi. Klinikteki bürokratik işleyişle ilgili bir süre söylendikten sonra</span> <span>Savaş ve Barış</span><span>‘ı alıp yatağına yöneldi.</span></p>

    <p><span>Kısa bir süre sonra Kim de ertesi günkü Rudy Getz görüşmesine dinlenmiş olarak gitmek istediğini söyleyip, iyi geceler dileyerek yukarı çıktı.</span></p>

    <p><span>Ardından Kyle da gitti.</span></p>

    <p><span>Gurney, Madeleine’in okuma ışığını kapattığını duyunca, sobayı söndürüp, kapılarla pencerelerin kilitli olup olmadıklarım bir kez daha kontrol etti. Lavaboda kalmış birkaç bardağı sudan geçirdi. Esnediğini fark ettiğindeyse kendisinin de yatması gerektiğine karar verdi.</span></p>

    <p><span>Ne kadar bitkin olursa<a id="x.2670"></a> olsun yatağa girmesi uyuyabileceği anlamına gelmiyordu. Uzanıp gözlerini karanlığa diktiği anda Good Shepherd olayı tüm karmaşıklığıyla zihninde dönüp durmaya başlamıştı.</span></p>

    <p><span>Ayakları aynı anda hem terliyor hem de üşüyordu. Çorap giymek istedi ama yataktan ç</span><span xml:lang="ar-SA">ıkacak hali de yoktu. En yakınındaki perdesiz pencereden gümüşi ay ışığıyla etrafın ölü balık pulları misali fosfor gibi ışıldadığını görerek şaşırdı.</span></p>

    <p><span xml:lang="ar-SA"> </span></p>

    <p><span xml:lang="ar-SA">İçindeki huzursuzluk sonunda kalkıp giyinmesine neden oldu.</span></p>

    <p><span xml:lang="ar-SA"> </span></p>

    <p><span xml:lang="ar-SA">Çıkıp, sobanın karşısındaki koltuklardan bi</span><span>rine oturdu. Sobanın sıcaklığı az da olsa rahatlamasına neden olmuştu. Henüz sönmemiş közler kıpkırmızı parıldıyordu. Oturunca sanki düşüncelerini dizginlemekte daha başarılı oluyormuş, dikkatini daha iyi topla-yabiliyormuş gibi gelmişti.</span></p>

    <p><span>Kesin olarak ne biliyordu?</span></p>

    <p><span>Good Shepherd’ın zeki, baskı altında bile soğukkanlılığını kaybetmeyen, riske girmemek için her türlü tedbiri alan biri olduğunu biliyordu. Yaptığı planlara sadık kalan, uygulama noktasında titizliği asla elden bırakmayan biri. İnsan hayatına zerre kadar değer vermediği de ortadaydı.</span> <span>Cinayet Yetimleri</span> <span>tarzı programların çekilmesine neden olacak eylemlerine devam etmeye niyetliydi. Neredeyse top güllesi atacak büyüklükteki tabancayı kullanmakta ustaydı. Şimdi aynı şekilde buz kıracağı kullanmada da usta olduğu ortaya çıkmıştı.</span></p>

    <p><span>Riske girmemek için her türlü tedbiri alıyor oluşu Gurney’in durup durup aklına takılan bir husustu. İşin anahtarı burada olabilir miydi? Zira riske girmemek için bir hayli farklı tedbirler almıştı. Örneğin, saldırıyı gerçekleştireceği yerde uzun süre bekleme sabrını göstermiş, çarpışma ihtimalini azaltmak için yolun sola doğru eğim kazandığı yerleri seçmiş, son derece pahalı olan cinayet silahlarını cinayeti İşler işlemez elinden çıkarmış, Blum cinayeti öncesi gözlerden uzak bir park yeri tercih etmiş, neden olduğu kafa karışıklıklarını iyice artırmak için Ruth’un bilgisayarından Facebook mesajı göndermişti.</span></p>

    <p><span>Bu adam bedeli ne olursa olsun kimliğini saklamaya kararlıydı.</span></p>

    <p><span>Bu uğurda zaman kaybetmeyi, büyük miktarda harcama yapmayı ve cinayet işlemeyi rahatlıkla göze alıyordu.</span></p>

    <p><span xml:lang="ar-SA">İşte bu da akla enteresan bir soru daha getiriyordu. Ortaya çıkan kendini güvence altına alma, riskten kaçma tedbirleri dışında henüz tespit edilememiş başka neler yapmış olabilirdi? Ya da bir başka ifad</span><span>eyle cinayet eylemleri sırasında başka ne tür risklerle karşılaşmış, bu riskleri bertaraf etmek için ne gibi tedbirler almıştı?</span></p>

    <p><span>- Gurney kendini Good Shepherd’ın yerine koymaya çalışıyordu.</span></p>

    <p><span>Kendisi gece, karanlık, boş bir yolda birini vurmaya niyetlenmiş olsa ne gibi tedbirler alacağını düşünmeye koyuldu. İlk aklına gelen; ya vurmayı başaramazsam ne olur, sorusuydu. Ya sonrasında vurmaya niyetlendiğim şahıs arabamın plakasını tespit ederse? Böyle bir şey büyük bir ihtimalle gerçekleşmeyecekti ama her türl</span><span xml:lang="ar-SA">ü riskten kaçınmaya çalışan biri için bu olasılık da göz ardı edilemezdi elbette.</span></p>

    <p class="Normal para-style-override-28"><span xml:lang="ar-SA"> </span></p>

    <p><span>Profesyonel suçlular e<a id="x.2673"></a>ylemlerini gerçekleştirmek için çoğunlukla çalıntı araç kullanırlardı ama emniyet güçlerine çalındığı bildirilen, sisteme bu şekilde girmiş bir aracı ü</span><span xml:lang="ar-SA">ç hafta boyunca elde tutup, kullanmaya kalkmak riski azaltmaya çalışan birinin yapacağı şey değildi. Diğer taraftan her bir cinayet için farklı çalıntı araçlar kullanmak da başka sorunlara yol açabilirdi. Bu yüzden de böylesi bir şey kesinlikle Good Shephe</span><span>rd’m tarzı olamazdı.</span></p>

    <p><span>Peki öyleyse ne yapmış olabilirdi?</span></p>

    <p><span>Belki de her ihtimale karşı aracının plakasını çamura bulamıştı? Doğru okunmayan plaka trafik ihlaliydi ve bu da bir riskti elbette. Ama plakanın kurban tarafından okunması durumunda karşılaşılacak problemlere kıyasla çok daha önemsiz bir seviyede kalıyordu.</span></p>

    <p><span>Gurney’in sobada için için yanan közlere gözü takılmıştı. Zihni belli bir konuya sabitlenmeye yanaşmıyordu. Ayağa kalkıp tavan lambasını yakıp, mutfağa yönelerek kendine bir fincan kahve yaptı. Uzun zaman önce çözüme ulaşmanın bir yolunun da sorundan bir parça uzaklaşıp başka bir şeyle uğraşmaya çalışmak olduğunu keşfetmişti. Baskının bir nebze azaldığı, ilginin başka bir şeye yöneltildiği durumlarda insan çıkışı daha kolaylıkla bulurdu. Doğup büyüdüğü Delaware bölgesindeki komşularından biri bir keresinde, “Tazı sen tasmasını çözmediğin müddetçe tavşanı yakalayamaz,” demişti.</span></p>

    <p><span>Yani başka bir şeye odaklan. Ya da önceden düşündüğün şeylere dön.</span></p>

    <p><span>Kyle’ın Kim’Ie birlikte kente giderken de Walnut Crossing’e dönerken de takip edilmediklerine emin olduğunu söylediğinde hissettiği o huzursuz edici anlara döndü. Gurney o sırada huzursuzluğunun nedenini onlara açmak istememişti ama şimdi içini kemiren bu düşünceyi enine boyuna değerlendirmeliydi. Büfenin çekmecesinden üç el feneri alıp hangisinin pilinin daha iyi durumda olduğunu kontrol etti. Sonra portmantodan iş yaparken giydiği boya lekeli ceketini alıp yan kapıdan dışarı yöneldi.</span></p>

    <p><span>Hava serin değil basbayağı soğuktu. Kim’in otomobilinin altına bakmak için ön taraftaki donmuş çimenlerin üzerine doğru çömeldi. Ancak bu açıdan bir şey görebilmesi mümkün değildi. Arabanın anahtarını almak için içeri döndü.</span></p>

    <p><span>Anahtarı Kim’in şöminenin karşısındaki sehpanın üzerinde duran çantasında bulmuştu.</span></p>

    <p><span>Yeniden dışarı çık</span><span xml:lang="ar-SA">ıp traktörü park ettikleri küçük garajdan bir çift metal rampa aldı. Bu rampaları normalde çim biçme makinesinin bıçaklarını değiştirmesi gerektiğinde makineyi yüksekte tutmak için kullanıyordu. Rampaları Miata</span><span>’nın ön tarafına koyup arabayı yavaşça öne ve yukarı doğru ilerletti. Böylece araç yerden on beş santim kadar daha yükselmişti. Sonra el frenini çekip donmuş çimenlerdeki yerine döndü. Sırt üstü yatıp arabanın altını el feneriyle incelemeye koyuldu.</span></p>

    <p><span xml:lang="ar-SA">Şüphelendiği, bulmaktan korktuğu şeyin yerini tespi</span><span>t etmek fazla zamanını almamıştı. En fazla bir sigara paketi büyüklüğünde, mıknatıslı, metal, siyah bir kutu ön şaseye yapıştırılmıştı. Bu kutudan çıkan ince bir kablo aküye doğru uzanıyordu.</span></p>

    <p><span>Arabanın altından çıkıp, arabayı rampadan indirdi. Anahtarı yeniden Kim’in çantasına koydu.</span></p>

    <p><span>Biraz düşünmesi gerekiyordu. Miata’ya yerleştirilmiş GPS yer tespit cihazı elbette tek başına büyük bir anlam ifade etmiyordu ama duruma son derece rahatsız edici yeni bir boyut</span></p>

    <p><span>kazandırdığı da aşikar<a id="x.2677"></a>dı. Arkasından da akla hemen şu soru geliyordu: Sökmeli miyim yoksa olduğu yerde bırakmalı mıyım?</span></p>

    <p><span>Hangi seçeneği tercih etse diğeri daha doğruymuş gibi göründüğünden kararsızlık içinde kalmıştı. Bu sorulardan, en azından bir süreliğine telefon görüşmesi yaparak uzaklaşmaya karar verdi.</span></p>

    <p><span>Saat 23:30 olmuştu. Hardwick’in bu saatte telefonu açma ihtimali çok düşüktü ama mesaj bırakmak bile Gurney’in düşüncelerini toplamasına yardımcı olabilirdi. Tahmin ettiği gibi çağrısını telesekreter yanıtlamıştı.</span></p>

    <p><span>“Merhaba, Jack, sana başını ağrıtacak yeni sorularım var. On yıl önceki trafik cezalarına ulaşma imkanın var mı? Özellikle Good Shepherd cinayetleri işlendiği sırada zengin semtlerde plakası okunmadığı için ceza yazılan araç olmuş mu öğrenmek istiyorum. Bu arada White Mountain Katili’yle ilgili ayrıntılara ulaşabildin mi?”</span></p>

    <p><span>Telefonu kapattıktan sonra yeniden GPS yer belirleme cihazıyla ilgili sorunu düşünmeye koyuldu. Pille değil, doğrudan aracın elektrik sistemine bağlanarak çalışıyor oluşu çalışma süresinin kısıtlı olmadığını, doğal olarak uzun süre önce yerleştirilmiş olması gerektiğini ve halen de çalışıyor olabileceğini düşündürüyordu. Ne zaman, neden ve kim tarafından yerleştirilmişti? Hiç kuşkusuz bu Kim’in dairesine mikrofon yerleştiren şahsın işiydi. Gurney, bunu kızın takıntılı eski sevgilisinin yapmış olma ihtimali bulunduğunu düşünse de bir yandan durumun bu kadar basit olmadığı kanaatindeydi.</span></p>

    <p><span>Aslında kesinlikle mümkün olduğunu düşündüğü başka bir şey daha vardı...</span></p>

    <p><span>Portmantoya gidip ceketini giyerek yeniden dışarı çıktı.</span></p>

    <p><span>Rampaları Miata’nm önünden alıp kendi Outback’inin önüne koydu. Almayı unuttuğu anahtarıyla el fenerini almak için eve geri döndü. Sonra arabasını çalıştırıp az önce yaptığı işlemi tekrarladı.</span></p>

    <p><span>Benzeri bir cihazı burada da bulsa şaşırmayacaktı ama ön şaseyi iyice incelemesine karşın herhangi bir şey bulamadı. Bu sefer kaputu açıp motor kısmını inceledi. Yine bir şey yoktu. Akünün bağlantılarını kontrol etti ve bu kısımda da herhangi bir şey tespit edemedi.</span></p>

    <p><span xml:lang="ar-SA">İçini iyice rahatlatmak için bu kez rampaları arka tara</span><span>fa koyup aracı arkaya doğru hareket ettirerek bu rampanın üzerine çıkardı. Eğilip, feneriyle bu kez bu kısmı incelemeye koyuldu.</span></p>

    <p><span xml:lang="ar-SA">İşte oradaydı. Arka tamponun bağlantı noktasına iliştirilmiş, ilkinden biraz daha geniş, pilli, siyah bir kutu. Üzerinde yazılı marka ve özellik bilgilerinden bu cihazın Kim</span><span>’in aracına yerleştirilen cihazın aynı fonksiyonlara sahip, pilli modeli olduğu anlaşılıyordu.</span></p>

    <p><span>Neden aynı cihazların yerleştirilmediği sorusuna çok farklı yanıtlar verilebilirdi ama en mantıklı olanı, yerleştirme zamanının farklılığından kaynaklanıyor olduğuydu. Kablo bağlantılarının yapılabilmesi için en az yarım saatlik bir süreye ihtiyaç vardı. Oysa pilli cihaz çok kısa sürede monte edilebilirdi. Elbette şartlar eşit olsa elektrikle çalışan sistemin yerleştirilmesi tercih edilirdi. Bu da bu cihazı yerleştiren şahsın Kim’in arabasına Outback’den daha rahat erişebildiği anlamını taşıyordu. Ve bu da elbette bir kez daha akla Meese’i getiriyordu.</span></p>

    <p><span>Artık gece yarısını ge<a id="x.2680"></a>çmişti ama uyumak söz konusu bile değildi. Gurney çalışma odasındaki masasının çekmecesinden defter kalem alıp yeniden araçların altına yatarak cihazların ne kadar güçlü olduklarını imalatçısının web sitesinden kontrol etmek için marka, model ve seri numaralarını not etti. GPS temelli bütün cihazlar normalde aynı mantıkla çalışırdı. Alınan konum bilgisi internet aracılığıyla sisteme bağlı bilgisayarın ekranında yer alan bir haritada yanıp sönen bir nokta halinde belirirdi. Tabii cihazın kalitesine göre bazı farklılıklar olabilirdi. Örneğin kapsam genişliği, net konum bilgisi, yazılımdaki diğer ayrıntılar, gerçek zaman tutarlılığı gibi farkların gözlemlenmesi mümkündü. Artık yüksek seviyede performans sergileyen cihazlar da bir hayli ucuzladığına göre isteyen herkes bu türden cihazlara sahip olabilirdi.</span></p>

    <p><span>Miata’nın altından o gece ikinci kez çıktığında sağ kalçasında bir titreşim hissetmiş bu da bir hayli şaşırmasına neden olmuştu. İster istemez buna bir şekilde GPS aygıtının neden olduğunu düşündü. Hemen ardından eğer Hardwick ararsa evdekiler uyanmasın diye sessize aldığı telefonunun titreşimi olduğunu fark etti.</span></p>

    <p><span>Doğrulup cebinden telefonu alıp ekrana bakınca Hardwick’in adını görmüştü.</span></p>

    <p><span>“Çok hızlısın,” dedi Gurney.</span></p>

    <p><span>“Hızlı mı? Ne saçmalıyorsun sen?”</span></p>

    <p><span>“Sorularımı hemen yanıtlamak için aramadın mı?”</span></p>

    <p><span>“Hangi sorularını?”</span></p>

    <p><span>“Telesekreterine bıraktığım mesajdaki soruların.”</span></p>

    <p><span>“Gecenin bir yarısı telesekreterimi kontrol etmem ki ben. Seni onun için aramadım.”</span></p>

    <p><span>Gurney kötü bir haber beklentisine kapılmıştı. Bunun nedeni belki de Hardwick’in ölüm haberlerini verirken bu ses tonuyla konuştuğunu bilecek kadar İyi tanımasıydı. Kendini kötü habere hazırladı.</span></p>

    <p><span>“Lila Steme. Dişçinin karısı. Kapının eşiğinde, kalbine buz kıracağı saplanmış olarak bulundu. Üç cinayet oldu. Öncekilerle beraber etti sana dokuz. Ve bitecek gibi de görünmüyor. Bilmek istersin diye düşündüm. Geldiğimiz bu noktada sana kimsenin haber verme uğraşma gireceğini sanmıyorum çünkü.”</span></p>

    <p><span>“Tanrım. Pazar, Pazartesi, Sah. Her gece bir cinayet.”</span></p>

    <p><span>“Peki sıra şimdi kimde? Çarşamba günkü buz kıracağı üzerine bahis oynayacak mısın?” Hardwick’in ses tonu yine değişmişti. Bu alaycı tonlama Gurney’de sınıf tahtası tırnakla çizilerek gıcırdatıldığında hissettiği şeylerin benzer bir etkisini yaratıyordu.</span></p>

    <p><span>Polislerin zaman zaman akıl sağlıklarını korumak için kara mizaha başvurmaları gerektiğinin o da farkındaydı ama Hardwick her seferinde aşırıya kaçardı. Gurney bu tavra tepki vermesinin görünüşte Hardwick’in aşırıya kaçan tutumlarından kaynaklandığını düşünse de aslında bu derece rahatsız olmasının temelinde böyle davranan arkadaşının kendisine babasını hatırlattığını gayet iyi biliyordu.</span></p>

    <p><span>“Aradığın için teşekkü<a id="x.2683"></a>r ederim, Jack.”</span></p>

    <p><span>“Dostlar ne için var, değil mi?”</span></p>

    <p><span>Gurney içeri yönelip son saatte öğrendiği şeyleri yeniden gözden geçirmeye çalışarak mutfakta öylece durdu.</span> <span xml:lang="ar-SA">Büfenin hemen yanındaydı. Mutfak ışıkları açıkken dışarıyı göremiyordu. Bu sebeple tüm ışıkları söndürdü. Ay tam anlamıyla dolunay olmamış, kürenin bir tarafı tam manasıyla gözlemlenecek hale gelmemişti. Yine de ay ışığı yemyeşil çimenliği, ilerideki kara</span><span>nlık gölgelerin ön tarafında uzanan ağaçlık araziyi seçebiliyordu. Gurney’e gözlerini kıstığında ilerideki çam ağaçlarının yapraklarını bile seçebilecekmiş gibi gelmişti.</span></p>

    <p><span>Aniden orada bir‘hareketlilik gördü. Nefesini tutup, pencereye doğru biraz daha yaklaştı. Büfeye tutunarak iyice eğildi ve birden sanki bir şey saplanmışçasma bileği feci şekilde acıdı. Işığı açmadan bile bu acıya neyin sebep olduğunu biliyordu. Bir haftadır orada duran ok bir hayli derine saplanmıştı. Işığı açınca-ya kadar avucundan süzülen kan yere damlamaya başlamıştı bile.</span></p>

    <h2 class="Normal para-style-override-8" id="u10d1a780-e049-4366-8e40-b743b0eaab4c">40. Bölüm</h2>

    <p><span>Gerçeklerle Yüzleşmek</span></p>

    <p><span>Müthiş yorgunluğuna karşın gözüne uyku girmeyen Gurney yarı karanlıkta kahvaltı masasında oturmuş, güneşin yavaş yavaş yükseldiği tepelere doğru bakıyordu. Şafak vaktinin solgun ış</span><span xml:lang="ar-SA">ıkları onun içinde bulunduğu ruh halinin de yansımasıydı adeta.</span></p>

    <p><span xml:lang="ar-SA"> </span></p>

    <p><span>Daha erken saatlerde acıyla inlemiş, sesini duyup gelen Madeleine de onu Walnut Crossing’in küçük hastanesinin acil servisine götürmüştü.</span></p>

    <p><span>Normalde bir saatten kısa sürecek iş, sarhoş bir sür</span><span xml:lang="ar-SA">ücünün reklam panosuna çarpmasıyla başlayıp, bu panonun da hızla gelen bir motosiklet sürücüsünün karşı yönden gelen bir otomobilin üzerine düşmesine yol açmasıyla son bulan kazalar zinciri neticesinde üç ambulansın da meşgul oluşu sebebiyle dört saatten f</span><span>azla sürmüştü. En azından Gurney’in yarasının dikilip bandajlanmasını beklerken aralarında konuşan acil servis personelinden öğrendiği bunlardı.</span></p>

    <p><span>Bir haftada ikinci kez hastaneye gidişi Gurney’i fazlasıyla rahatsız etmişti.</span></p>

    <p><span>Evden çıktıkları sırada, bekleme odasında ve ardından eve dönerken Madeleine’in endişe dolu bakışlarını fark etmişti ama pek konuşmamışlardı. Ya da elinin nasıl olduğundan, o lanet oku atmaları veya daha güvenli bir yere kaldırmaları gerektiğinden bahsetmişlerdi daha çok.</span></p>

    <p><span>Karısına başka şeylerden bahsedebilirdi. Belki de bahsetse iyi olurdu. Mesela Kim’in arabasında bulduğu cihazdan, kendi arabasındaki benzer aletten, buz kıracağıyla işlenen üçüncü cinayetten bahsedebilirdi. Ama bu konularda tek bir kelime bile etmedi.</span></p>

    <p><span>Susuyor olmasının nedeni bunları anlatmasının karısını üzmekten başka bir işe yaramayacağını düşünmesiydi. Ama içindeki başka bir ses tam tersini söylüyordu. Asıl konuşmama nedeni tartışmadan kaçmak, zihnini bu tür şeylerle doldurmamaya çalışmaktı. Sadece kısa bir süre bu durumu gizleyeceğim diyordu kendi kendine. Yani gerçeği karısından saklamak gibi bir niyeti yoktu. Sadece doğru zamanı bekleyecekti.</span></p>

    <p><span xml:lang="ar-SA">Şafağın sökmesinden ya<a id="x.2686"></a>rım saat kadar önce eve varmışlar, karısı yüzünde o gece neredeyse hiç silinmemiş endişe ifadesiyle</span> <span>yatağına dönmüştü.</span></p>

    <p><span>Uyuyamayacak kadar gergin olan Gurney’se masaya oturmuş, üzerinde konuşmak istemediği şeylerle, özellikle de sayısı giderek artan cinayetleri düşünmenin neden olduğu huzursuzlukla boğuşup duruyordu.</span></p>

    <p><span>Yakalanan katillerin ancak çok azı zeki ve disiplinli hareket edebilen kişilerdi. Belki de Good Shepherd hepsinden de zeki ve disiplinliydi.</span></p>

    <p><span>Onun kimliğini tespit edebilmenin yolu ancak emniyet birimleriyle yoğun işbirliği yapılması durumunda mümkün olabilirdi. Dosyadaki tüm bilgilerin, tüm soruşturma tutanaklarının yeniden elden geçirilmesi gerekiyordu. Bu hem çok kapsamlı ve yorucu bir işti hem de her şeye bu şekilde en başından başlanması için resmi bir emre ihtiyaç vardı. Fakat içinde bulunulan durum göz önüne alındığında böyle bir iznin alınabilmesi mümkün değildi. Ne FBI ne de BCI kendi inşa ettikleri, on yıldır da sağlamlaştırıp durdukları dairenin dışına çıkmaya yanaşırdı.</span></p>

    <p><span>Peki, ne yapacaktı o zaman?</span></p>

    <p><span>Dışlanmış, adeta şeytan gibi gösterilmişti. Hakkında her an suç duyurusunda bulunulabilirdi. Bir de üstelik alnına yapıştırılan şu TSSB illeti vardı. Bütün bunlara karşı ne yapabilirdi?</span></p>

    <p><span>Aklına hiçbir şey gelmiyordu.</span></p>

    <p><span>Sinir bozucu bir deyim dışında hiçbir şey.</span></p>

    <p><span>Bütün kartlarını açtın artık.</span></p>

    <p><span xml:lang="ar-SA">İyi de elim zaten kötüydü.</span></p>

    <p><span xml:lang="ar-SA"> </span></p>

    <p><span>Kartlarının neredeyse hepsi beş para etmezdi. Neredeyse hiçbir bilgi kaynağına sahip olmadığı için doğru dürüst kartları da olsa bir işe yaramazdı aslında.</span></p>

    <p><span>Ama bir jokeri olduğunu kabul etmek zorundaydı.</span></p>

    <p><span>Belki onun bir değeri olabilirdi. Belki de o joker hiçbir işe yaramayacaktı.</span></p>

    <p><span>Güneş yavaş yavaş yükseliyordu. Telefon çaldığında ortalık henüz aydınlanmaya başlamıştı. Gurney kalkıp açmak üzere çalışma odasına yöneldi. Klinikten biri Madeleine’le görüşmek istiyordu.</span></p>

    <p><span>Telefonu yatak odasına götürmek üzere odadan çıkmaya niyetlendiği sırada karısının, üzerinde pijamalarla çalışma odasının kapısında olduğunu gördü. Sanki bu telefonu bekliyormuşçasına elini uzatıp ahizeyi aldı.</span></p>

    <p><span>Konuşmadan önce ekrandaki numaraya bakıp, uykulu ifadesiyle tezat oluşturan resmi bir ses tonuyla konuşmaya başladı. “Günaydın, ben Madeleine.”</span></p>

    <p><span>Sonra da sessizce dinl<a id="x.2689"></a>emeye koyuldu. Uzun süren sessizliğinden, ayrıntılı bir açıklama dinlediği anlaşılıyordu. Bu sırada Gurney de kendisine taze kahve yapmak üzere mutfağa yönelmişti. Madeleine’in son söylediklerinin bir kısmını anlayabilmişti. Tam duyamasa da karısının bir şeyi yapmayı kabul ettiğini anlamıştı. Birkaç saniye sonra mutfağa yönelen Madeleine, Gurney’e geceki endişeli bakışlarını yöneltti.</span></p>

    <p><span>“Elin nasıl?”</span></p>

    <p><span>Atılan dokuz dikişin üzerine sürülen sol</span><span xml:lang="ar-SA">üsyonun etkisi geçmeye yüz tutmuş, avucunun alt kısmında belirgin bir zonklama başlamıştı.</span></p>

    <p><span xml:lang="ar-SA"> </span></p>

    <p><span>“Çok kötü değil,” dedi. “Senden bu sefer ne yapmanı istiyorlar?”</span></p>

    <p><span>Madeleine soruyu duymazdan geldi. “Elini doktorun söylediği gibi yukarıda tutman gerek.”</span></p>

    <p><span>“Haklısın.” Kahve suyunun kaynamasını beklerken elini de biraz yukarı kaldırdı. “Başka bir intihar daha mı olmuş?” diye takıldı karısına.</span></p>

    <p><span>“Carol Quilty dün gece istifa etti. Yerine bakacak birine ihtiyaçları var.”</span></p>

    <p><span>“Ne zaman gideceksin?”</span></p>

    <p><span>“Mümkün olduğunca çabuk. Duş alıp, iki lokma bir şeyler atıştırıp çıkacağım. Başının çaresine bakman gerekecek, sorun olmaz değil mi?”</span></p>

    <p><span>“İyiyim, sorun yok.”</span></p>

    <p><span>Kaşlarını çatarak elini işaret etti. “Daha yukarı.”</span></p>

    <p><span>Gurney elini göz seviyesine kadar kaldırdı.</span></p>

    <p><span>Madeleine iç çekip, aferin sana dercesine sevimli bir tavırla göz kırpıp banyoya yöneldi.</span></p>

    <p><span>Belki de bininci kez karısının doğuştan neşesine, başına ne gelirse gelsin son derece kısa sürede duruma uyum sağlayabili-şine ve her şeye kendisinden çok daha olumlu bakabilme gücüne hayran olmuştu.</span></p>

    <p><span>Karısı hayatı olduğu gibi kabul ediyor, elinden gelenin en iyisini yapmaya çalışıyordu.</span></p>

    <p><span>Madeleine kartlarını doğru biçimde kullanıyordu.</span></p>

    <p><span>Bunu düşününce aklına yeniden kendi jokeri geldi.</span></p>

    <p><span xml:lang="ar-SA">İşe yarayıp yaramayacağına emin olmasa da şansım denem</span><span>ek zorundaydı. Oyun sona ermeden jokeri kullanmak mecburiyerindeydi.</span></p>

    <p><span>Boşu boşuna umutlanıyor olabileceği, bu çabasının da hiçbir işe yaramayabileceği düşüncesi içini karartıyordu. Ama anlamanın tek bir yolu vardı.</span></p>

    <p><span>Jokeri Kim’in dairesin<a id="x.2693"></a>e yerleştirilen dinleme cihazlarından haberdar oluşuydu. Mikrofonları oraya Good Shepherd’m yerleştirmiş olması mümkündü. Belki hâlâ dinlemeye devam ediyor olabilirdi. Bu iki varsayım doğruysa bu yolla onunla iletişim kurma ihtimali olabilirdi. Katille konuşma, ona mesaj yollama fırsatı doğabilirdi belki de.</span></p>

    <p><span>Ama nasıl bir mesaj yollamalıydı?</span></p>

    <p><span>Bu basit sorunun sonsuz sayıda yanıtı var gibiydi.</span></p>

    <p><span>Ve bir an evvel doğru yanıta ulaşmak zorundaydı.</span></p>

    <p><span>Madeleine’in kliniğe gitmek üzere evden ayrılmasından kısa bir süre sonra çalışma odasının telefonu yeniden çaldı. Bu kez arayan Hardwick’ti. Rahatsız edici derecede çatallı bir ses tonuyla,</span> <span>“Manchester Union Leader</span> <span>gazetesinin arşivini araştır,” dedi. “White Mountain Katili’yle ilgili 1991 ’de bir yazı dizisi hazırlamışlar. Bahse girerim istediğin bir dolu şey bulursun orada. Neyse, tuvalete gitmem lazım. Kendine iyi bak.”</span></p>

    <p><span>Bu adamın kesinlikle kendine has bir hoşça kal deme tarzı vardı.</span></p>

    <p><span>Gurney bilgisayarını açıp yalnızca</span> <span>Union Leader‘ın</span> <span>değil diğer</span> <span>New England</span> <span>gazetelerinin arşivlerine girerek konuyla ilgili araştırma yapmaya koyuldu.</span></p>

    <p><span xml:lang="ar-SA">İki ayda beş cinayet işlenmişti. Tüm kurbanlar kadındı ve hepsi boğazlarında çözülmeden bırakılmış, beyaz ipek eşarplarla boğularak öldürülmüşlerdi. Kurbanların birbirlerine benzerlikleri de tamamen rast</span><span>lantısal gibi duruyordu. Kadınlardan yalnız yaşayan üçü evlerinde öldürülmüştü. Diğer ikisiyse çalıştıkları tenha işyerlerinde cinayete kurban gitmişti. Biri sahibi olduğu bir el sanatları atölyesinin karanlık otoparkında, beşincisiyse kendi çiçekçi dükkan</span><span xml:lang="ar-SA">ının arkasındaki aynı şekilde karanlık otoparkta öldürülmüştü. Beş cinayet de Dartmouth Üniversitesi</span><span>’nin bulunduğu Hanover’da yaklaşık 16 kilometre yarıçaplı bir bölge içerisinde işlenmişti.</span></p>

    <p><span>Genelde kadınların bu şekilde boğularak öldürüldüğü seri cinayetlerin nedeni seks olurdu. Ama bu beş cinayette de herhangi bir tecavüz emaresine rastlanmamış, cesetlerin herhangi bir şekilde cinsel istismara uğradıklarına dair bir bulguya rastlanmamıştı. Ve kurban profili de Gurney’i bir hayli şaşırtmıştı. Bunun nedeni de kurbanların neredeyse hiç ortak yönlerinin olmayışıydı. Kadınlar fiziksel olarak yalnızca kısa boylu oluşlarıyla birbirlerine benziyorlardı. Başka bir benzerlikleri yoktu. Saç stilleri, giyim tarzları bütünüyle farklıydı. Ayrıca gelir seviyeleri de değişikti. Bir üniversite öğrencisi (Larry Sterne’in o zamanki kız arkadaşı), iki tezgahtar, dershane kantininde yarı zamanlı garsonluk yapan biri ve bir de psikiyatrisi. Yirmi birle yetmiş bir yaşları arasındaydılar. Üniversite öğrencisi sarışındı. Emekli psikiyatristse kır saçlı, siyahi bir kadındı. Gurney kurbanların birbirlerine bu derece az benzerlik gösterdiği başka bir seri cinayet vakası hatırlamıyordu. Katilin belirli bir gruba takıntılı olduğunu, cinayetleri de bu takıntısı nedeniyle işlediğini düşünmek pek mümkün değildi.</span></p>

    <p><span>Olayın tuhaflığını düşünmeye iyice daldığı sırada üst kattaki duşun sesini işitti. Kısa bir süre sonra da Kim, yüzünde gergin bir ifadeyle aşağı indi.</span></p>

    <p><span>“Günaydın,” dedi Gurney, bilgisayarında açtığı arşiv sayfalarını kapatırken.</span></p>

    <p><span>“Başını belaya</span> <span>soktuğum için çok</span> <span>üzgünüm,” dedi Kim. Ağlamak üzereydi.</span></p>

    <p class="Normal para-style-override-1"><span> </span></p>

    <p><span>“Bu bir zamanlar benim<a id="x.2696"></a> işimdi.”</span></p>

    <p><span>“İşin olduğu dönemde ahırını yakmıyorlardı ama.”</span></p>

    <p><span>“Ahırın yanmasının olayla ilgisi olup olmadığını henüz bilmiyoruz. Belki de tamamen başka bir..</span></p>

    <p><span>“Ah, aman Tanrım,” diye sözünü kesti Kim. “Eline ne oldu?”</span></p>

    <p><span>“Mutfak tezgahına koyduğum ok battı. Karanlıkta fark edemedim.”</span></p>

    <p><span>“Ah, aman Tanrım,” diye yineledi Kim yüzünü buruşturarak.</span></p>

    <p><span>Kyle da inmişti aşağı. “Günaydın baba. Nasılsın...” O da Gurney’in elindeki bandajı görmüştü. “Ne oldu?”</span></p>

    <p><span>“Bir şey yok. Göründüğü kadar kötü değil. Kahvaltı edecek misiniz?”</span></p>

    <p><span>“Şu iğrenç okla kesmiş elini,” dedi Kim.</span></p>

    <p><span>“Vay canına, jilet gibi bir şey zaten,” dedi Kyle.</span></p>

    <p><span>Gurney masasından kalktı. “Hadi,” dedi. “Yumurta, tost ve kahvemiz var.”</span></p>

    <p><span>Her şey normalmiş gibi davranmaya çalışıyordu. Ama gülümseyerek, sakin bir tavırla mutfağa doğru yönelirken bile aslında zihni son cinayeti ve araçlarda tespit ettiği GPS aygıtlarını nasıl söyleyeceği düşüncesiyle doluydu. Bunları kendine mi saklama-lıydı? Ama neden?</span></p>

    <p><span>Kararsız kaldığı durumlarda içi içini yer, bir an bile huzur bulamazdı. Dikkatini kahvaltıyla ilgili konuşmaya vermek için gayret gösteriyordu. “Portakal suyuna ne dersiniz?”</span></p>

    <p><span xml:lang="ar-SA">İlgisiz birkaç cümle dışında kahvaltıda herkes neredeyse</span> <span>garip denecek kadar sessizdi. Kahvaltı bitince Kim bir şeyle meşgul olma arzusuyla ayağa kalkıp masayı temizledi. Ardından da bulaşıkları yıkamaya koyuldu. Kyle da telefonundaki mesajları okumaya dalmıştı. Uzun süre başını kaldırmadığına bakılacak olursa her mesajı en az iki kere okumuş olmalıydı.</span></p>

    <p><span>Gurney de düşüncelere dalmış, joker kartını nasıl oynaması gerektiğine karar vermeye çalışıyordu. Sadece tek bir şansı olacaktı. Üstelik zamanının tükenmek üzere olduğunu artık neredeyse elle tutulacak derecede somut biçimde hissediyordu.</span></p>

    <p><span>Bu işin sonunun ancak Good Shepherd’la karşılaşmayı başardığı takdirde geleceği kanaatindeydi. Ancak o zaman bulmacanın parçaları birbirine uyacak, sahip olduğu herkesten farklı düşüncelerin sağduyusunun ürünü mü yoksa iyi günleri geçmişte kalmış, hasta bir polisin fantezileri mi olduğu ortaya çıkmış olacaktı.</span></p>

    <p><span>Yapmak istediği şeyin ne derece gerçekçi olduğunu ya da başarı ihtimalini uzun uzun düşünmeye vakti yoktu. Tek odaklanması gereken şey Good Shepherd’ın ortaya çıkmasını nasıl sağlayacağıydı. Ve de nerede?</span></p>

    <p><span>Nerede</span> <span>sorusuna yanıt <a id="x.2699"></a>bulmak kolaydı.</span></p>

    <p><span>Zor olan</span> <span>nasıl</span> <span>olduğuydu.</span></p>

    <p><span>Telefon çalınca birden düşüncelerinden sıyrıldı. Mutfak masasında oturduğunu, güneşin de artık bir hayli yükseldiğini fark etti. Düşünceleriyle boğuşurken Kim’le Kyle’ın sobanın karşısındaki koltuklara geçtiklerini fark etmemişti bile. Kyle sobayı da yakmıştı.</span></p>

    <p><span>O da telefonu açmak üzere çalışma odasına yöneldi.</span></p>

    <p><span>“Günaydın, Connie.”</span></p>

    <p><span>“David?” Sesinden Gurney’e ulaşabildiğine şaşırdığı anlaşılıyordu.</span></p>

    <p><span>“Buraday</span><span xml:lang="ar-SA">ım.</span><span>”</span></p>

    <p><span>“Fırtınanın ortasında?”</span></p>

    <p><span>“Öyle gibi.”</span></p>

    <p><span>“Kesinlikle tam bir fırtına.” Gergin ama bir o kadar da enerjikti. Zaten Connie her zaman uyarıcı almış gibi konuşurdu. “Rüzgar şu an hangi yönden esiyor?”</span></p>

    <p><span>“Anlamadım?”</span></p>

    <p><span>“Kızım giderek batağa mı saplanıyor yoksa çıkış yolunu buldu mu?”</span></p>

    <p><span>“Projeyi bırakmaya karar verdiğini söyledi.”</span></p>

    <p><span>“Karmaşadan dolayı mı?”</span></p>

    <p><span>“Karmaşa?”</span></p>

    <p><span>“Buz kıracağı cinayetleri, Shepherd’ın yeniden doğuşu, sokaklardaki panik. Bunlardan mı korktu?”</span></p>

    <p><span>“Öldürülen insanlara değer veriyordu.”</span></p>

    <p><span>“Gazetecilik kalbine işlememiş onun. Eskiden de böyleydi. Hep de böyle olacak anlaşılan.”</span></p>

    <p><span>“Ayrıca duygusal bir belgeselin RAM TV’nin elinde, itici bir pembe dizi tarzında yayınlanmasından da bir hayli rahatsız olmuş durumda.”</span></p>

    <p><span>“Ah, saçma sapan konuşma, David. Kapitalist bir toplumda yaşıyoruz.”</span></p>

    <p><span>“Yani?”</span></p>

    <p><span>“Yani medya ticari bir iştir. Şaşırtıcı, değil mi? İncelikler hoş olabilir ama para eden şey dramdır.”</span></p>

    <p><span>“Belki de bu konuşmayı<a id="x.2702"></a> benimle değil onunla yapmalısın.” “Hayatta yapmam. Onunla zıt kardeşler gibiyiz. Ama daha önce de söylediğim gibi sana hayran. Seni dinleyecektir.”</span></p>

    <p><span>“Ne söylememi istiyorsun ona? RAM TV’nin saygıdeğer bir kurum, Rudy Getz’in de bir prens olduğunu mu söyleyeyim?” “Duyduğum kadarıyla Rudy pisliğin teki. Ama akıllı bir pislik. Dünya böyle kurulmuş. Bazılarımız bunu fark eder. Bazılarımızsa edemez. Kısacası işi bırakmadan önce bir kez daha düşünmeli.”</span></p>

    <p><span>“İçinde bulunduğumuz durum düşünülürse işi bırakma fikri yanlış bir şey olmaz.”</span></p>

    <p><span>Uzunca bir sessizlik oldu. Bu Connie Clarke’la konuşurken pek rastlanılacak bir şey değildi. Bir süre sonra alçak sesle konuşmaya başladı. “Sen işin sonrasını göremiyorsun. Basın-yayın okumak istiyor. Üniversite diplomasına sahip olmak, ideallerinin peşinden koşmak arzusunda. Medyada kariyer sahibi olması hayatının kurtulması anlamına gelecek. Tam bir kurtuluş olacak.” “Kurtuluş mu?”</span></p>

    <p><span>Yine bir sessizlik. “Şu an karşında gördüğün hırslı, kararlı kız aslında tam bir mucize. Çünkü daha birkaç sene öncesine kadar, babasının ortadan kayboluşunun ardından normal hayattan kopu</span><span xml:lang="ar-SA">şuyla beni inanılmaz korkutuyordu. Gelişme çağında tam bir serseriydi. Hiçbir şey yapmak istemez, hiçbir şeyle ilgilenmezdi.</span></p>

    <p><span xml:lang="ar-SA"> </span></p>

    <p><span>Bazen normal gibi görünür sonra birdenbire sanki bir kara deliğe düşmüş gibi olurdu. Bu gazetecilik iş, özellikle de Yetimler projesi ona en azından bir vizyon kazandırdı. Hayattaki amacını yeniden buldu. Bu yüzden projeden vazgeçmesinin onun için olumlu sonuçlar doğuracağını sanmıyorum.”</span></p>

    <p><span>“Onunla konuşmak ister misin?”</span></p>

    <p><span>“Orada mı? Sizin evde mi?”</span></p>

    <p><span>“Evet. Uzun hikaye.”</span></p>

    <p><span>“Orada. Senin odanda mı?”</span></p>

    <p><span>“Başka odada. Oğlumla.”</span></p>

    <p><span>“Oğlunla?”</span></p>

    <p><span>“O da başka bir uzun hikaye.”</span></p>

    <p><span>“Anladım. Pekala zamanın olunca bu hikayeyi dinlemek isterim.”</span></p>

    <p><span>“Seve seve anlatırım. Bir iki gün içinde. Şimdilik işler biraz karışık gibi.”</span></p>

    <p><span>“Anladım. Yeniden konuşuncaya kadar lütfen söylediklerimi bir düşün.”</span></p>

    <p><span>“Artık kapatmam gerek.”</span></p>

    <p><span>“Tamam. David, elinden geleni yap</span> <span>lütfen.</span> <span>Kendisini mahvetmesine izin verme.”</span></p>

    <p class="Normal para-style-override-1"><span> </span></p>

    <p><span>Telefonu kapatıp, dalg<a id="x.2705"></a>ın dalgın dışarıyı seyretmeye koyuldu. İnsan birinin kendini mahvetmesine nasıl mani olabilirdi ki?</span></p>

    <p><span>Avucundaki sızlama dalgınlıktan sıyrılmasına yol açtı. Elini kaldırıp, pencere pervazına dayayınca acı biraz hafifledi. Masa saatine baktı. Bir saatten kısa bir süre içinde Rudy Getz’Ie görüşmek üzere Kim’le birlikte yola çıkmaları gerekecekti.</span></p>

    <p><span>Ama şimdi halletmesi gereken çok daha önemli bir iş vardı. Joker. Katile mesaj gönderme fırsatı.</span></p>

    <p><span>Nasıl bir mesaj olabilirdi bu?</span></p>

    <p><span>Onu bir yere mi çağırmalıydı?</span></p>

    <p><span>Nereye? Ne yapmaya? Hangi sebeple?</span></p>

    <p><span>Shepherd ne isteyebilirdi?</span></p>

    <p><span>Shepherd’ın öncelikle her zaman istediği şey güvenlikti. Belki Gurney ona aldığı riskleri ortadan kaldıracak bir fırsat önerebilirdi.</span></p>

    <p><span>Ya da bir düşmanı bertaraf etme fırsatı.</span></p>

    <p><span>Evet. İşte bu, işe yarayabilirdi.</span></p>

    <p><span>Sorun çıkartan birini öldürme fırsatı.</span></p>

    <p><span>Ve Gurney bunun için çok iyi bir yer biliyordu. Cinayet için mükemmel bir yer.</span></p>

    <p><span xml:lang="ar-SA">Çekmecesini açıp üzerinde sadece telefon numarası yazılı kartviziti aldı.</span></p>

    <p><span xml:lang="ar-SA"> </span></p>

    <p><span>Cep telefonuna uzanıp, numaraları tuşladı. Telesekreter devredeydi. Ne bir selamlama ne de kendini tanıtma sözcüğü. Sadece tek cümlelik bir emir. “Arama amacını belirt.”</span></p>

    <p><span>“Ben Dave Gurney. Acil bir durum var. Beni ara.”</span></p>

    <p><span>Ve bir dakika içinde telefonu çaldı. “Ben Maximilian Clinter. Ne oldu, delikanlı?” Aksam iyice belirgindi.</span></p>

    <p><span>“Bir ricam var. Bir şey yapmam gerek. Bunun için de özel bir yere ihtiyacım var.”</span></p>

    <p><span>“Önemli bir şey mi bu?”</span></p>

    <p><span>“Evet.”</span></p>

    <p><span>“Ne kadar önemli?”</span></p>

    <p><span>“Çok önemli.</span></p>

    <p><span>“Çok önemli. Peki o zaman. Bunun tek bir anlamı var sanırım. Yanılıyor muyum?”</span></p>

    <p class="Normal para-style-override-1"><span> </span></p>

    <p><span>“Zihin okuyamıyorum be<a id="x.2709"></a>n, Max.”</span></p>

    <p><span>“Ben okurum.”</span></p>

    <p><span>“O zaman bana soru sormana gerek yok.”</span></p>

    <p><span>“Sormadım, sadece onaylamanı rica ettim.”</span></p>

    <p><span>“Konunun son derece önemli olduğunu onaylıyorum. Ve senden kulübeni bir geceliğine kullanmama izin vermeni rica ediyorum.”</span></p>

    <p><span>“Biraz ayrıntı vermeye tenezzül edecek misin?”</span></p>

    <p><span>“Henüz ben de tam olarak durumu netleştiremedim.”</span></p>

    <p><span>“O zaman temel fikri söyle.”</span></p>

    <p><span>“Söylememeyi tercih ederim.”</span></p>

    <p><span>“Bilmeye hakkım var.”</span></p>

    <p><span>“Birini yanıma çağıracağım.”</span></p>

    <p><span>“Onu mu?”</span></p>

    <p><span>Gurney yanıt vermedi.</span></p>

    <p><span>“Gerçekten mi? Buldun mu onu?”</span></p>

    <p><span>“Aslında onun beni bulmasını istiyorum.”</span></p>

    <p><span>“Kulübemde?”</span></p>

    <p><span>“Evet.”</span></p>

    <p><span>“Neden oraya gelmek istesin ki?”</span></p>

    <p><span>“Eğer bunun şart olduğuna inanmasını sağlarsam beni öldürmesi için.”</span></p>

    <p><span>“Anladım. Yani geceyi Hogmarrow Bataklığı’nın ortasındaki kulübemde, seni öldürmek için nedenleri olan birinin ziyaretine gelmesini bekleyerek geçirmeyi planlıyorsun. Doğru anlamış mıyım?”</span></p>

    <p><span>“Aşağı yukarı.”</span></p>

    <p><span>“Peki mutlu son nasıl olacak? Tam kafanı patlatacağı sırada lanet olası Batman gibi gökyüzünden gelip seni kurtaracak mıyım?”</span></p>

    <p><span>“Hayır.”</span></p>

    <p class="Normal para-style-override-1"><span> </span></p>

    <p><span>“Hayır?</span></p>

    <p><span>“Kendimi kurt<a id="x.2712"></a>aracağım. Ya da kurtaramayacağım.”</span></p>

    <p><span>“Nesin sen? Tek kişilik ordu mu?”</span></p>

    <p><span>“Başkası işe karışırsa her şey mahvolabilir.”</span></p>

    <p><span>“Ben de olmalıyım.”</span></p>

    <p><span>Gurney çalışma odasının penceresinden hiçbir şey görememesine rağmen dışarı bakmayı sürdürürken bir yandan da plan adını verdiği aslında neresinden tutsa elinde kalacakmış gibi görünen varsayımlarının olası sonuçlarını düşünüyordu. Oraya tek başına gitmek riskli bir işti. Ama bir başkasıyla, özellikle de Clinter gibi biriyle gitme, riski daha da artırmaktan öteye gitmezdi. “Özür dilerim. Ya benim istediğim gibi olacak ya da olmayacak.” Clinter birden avazı çıktığı kadar bağırmaya başladı. “Hayatımı mahvetti o herif! Onu öldürmek için yaşıyorum ben! Onun leşiyle köpeklerimi besleyeceğim! Kalkmış bana bunun senin istediğin gibi olması gerektiğini söylüyorsun! Senin istediğin gibi? Sen aklını mı kaçırdın?”</span></p>

    <p><span>“Bilmiyorum, Max. Sadece Good Shepherd’ı durdurmak için küçücük bir umut varmış gibi görünüyor. Kim Corazon’u öldürmesine mani olmanın tek bir yolu. Ya da oğlumu. Belki de karımı. Ya şimdi ya da asla, Max. Bu benim tek şansım. Bir sürü farklı ihtimal var zaten. Plana bir başkasının dahil olması, ihtimalleri katlayacak. Özür dilerim, Max, ama buna izin veremem. Ya benim istediğim gibi olacak ya da olmayacak.”</span></p>

    <p><span>Uzun bir sessizlik.</span></p>

    <p><span>“Tamam.” Clinter’ın sesi ifadesizdi. Aksansız. Duygusuz bir ses.</span></p>

    <p><span>“Neye tamam?”</span></p>

    <p><span>“Tamam, evimi kullanabilirsin. Ne zaman?”</span></p>

    <p><span>“Ne kadar çabuk olursa o kadar iyi olur. Yarın diyelim. Güneşin batışından şafağa kadar.”</span></p>

    <p><span>“Tamam.”</span></p>

    <p><span>“Ama senin kesinlikle uzak durman gerek.”</span></p>

    <p><span>“Peki ya yardıma ihtiyaç duyarsan?”</span></p>

    <p><span>“Buffalo ’daki o küçük odada sana kim yardım etti?”</span></p>

    <p><span>“Buffalo olayı farklıydı.”</span></p>

    <p><span>“Belki de o kadar farklı değil. Kapıların anahtarları var mı?” “Hayır. Küçük zehirli yılanlarım kilit vazifesi görüyor.”</span></p>

    <p><span>“Sen çıkardın değil mi<a id="x.2715"></a> yılan söylentisini?” Gurney geçen hafta Clinter’m kulübesine yaptığı ziyaret sırasında bunu düşündüğünü hatırlamıştı. Şimdi sanki aradan bir ay geçmiş gibi geliyordu.</span></p>

    <p><span>“Söylentiler gerçeklerden daha güçlü olabilir delikanlı. İnsan zihnini asla küçümseme. Zihindeki bir yılan çalıların arasındaki iki gerçek yılandan daha korkutucu olabilir.” Aksam yine geri dönmüştü.</span></p>

    <h2 class="Normal para-style-override-8" id="u1d6600a3-7dd5-44f1-8d8f-b7e2812ef146">41. Bölüm</h2>

    <p><span xml:lang="ar-SA">Şeytanın İşbirlikçisi</span></p>

    <p><span xml:lang="ar-SA"> </span></p>

    <p><span>O sabah on bire doğru Kyle, Gurney’in bilgisayarına, yazıcısına ve USB kablosuna el koyup BlackBerry’sindeki PDF dosyalarını bilgisayara aktarmaya koyuldu. Sınıf arkadaşlarından biri ısrarla ders notlarıyla ödevlerini isteyip duruyordu. Şehre dönme zorunluluğunu biraz olsun ortadan kaldırmış olacaktı bu şekilde. Kyle ayrıca yarı zamanlı çalıştığı ek işini de bir süreliğine buradan e-posta yoluyla yapabileceğini söylemişti.</span></p>

    <p><span>Saat tam on birde Gurney’le Kim, Getz’le on iki otuzda yapacakları görüşmeye gitmek üzere yola çıktılar. Miata’ya binmişlerdi. Arabayı Kim kullanıyor, yolcu koltuğuna geçen Gurney de bu sırada Shepherd’la Max Clinter’ın kulübesinde yapmayı tasarladığı karşılaşmanın detaylarını düşünmeyi planlıyordu. Belki, şansı yaver giderse biraz uyumayı da ümit etmiyor değildi.</span></p>

    <p><span>Bazı vakalarda cinayet nedenlerinden faile ulaşılırdı. Bazılarındaysa failden suç nedenlerine ulaşmak mümkün olurdu. Ama bu olayda her iki yöntem için de vakit yoktu. Tek umut failin kendi kendini ele vermesiydi. Bu da aslında imkansız bir girişim gibi görünüyordu. Her türlü tuzağı şahin gözlerine sahipmişçesine sezen birini nasıl tuzağa düşürecekti?</span></p>

    <p><span>28. Yol üzerindeki Ashokan Tepeleri’ne giden yolun yarısında Gurney çok ihtiyaç duyduğu uykuya dalmıştı. Yirmi beş dakika sonra, Getz’in evine bir kilometre mesafedeki Şahin Tepesi’ne yaklaştıklarında Kim tarafından uyandırıldı.</span></p>

    <p><span>“Dave?”</span></p>

    <p><span>“Evet?”</span></p>

    <p><span>“Sence ne yapmalıyım?” Konuşurken gözünü bir an için bile yoldan ayırmıyordu.</span></p>

    <p><span>“Bu zor bir soru,” dedi dalgın bir şekilde. “Eğer RAM TV’den ayrılmaya karar verirsen B planın var mı?”</span></p>

    <p><span>“Neden bir B planına ihtiyaç duyayım ki?”</span></p>

    <p><span>Gurney bu soruya uygun bir yanıt bulamadan araç Getz’in evine uzanan yola ulaştı. Kim ormangüllerinin oluşturduğu tünelin altından geçip, taş yolda biraz ilerledikten sonra evin önüne park etti.</span></p>

    <p><span>Arabadan indiklerinde bir helikopterin kulak tırmalayıcı sesiyle karşılaşmışlardı. Sesin geldiği a</span><span xml:lang="ar-SA">ğaçlık alana doğru dönerlerken yaklaşan helikopterin sesi de her saniye daha bir artıyordu.</span></p>

    <p class="Normal para-style-override-28"><span xml:lang="ar-SA"> </span></p>

    <p><span>Bir süre sonra ses Gur<a id="x.2718"></a>ney’e yalnızca duyduğunu değil aynı zamanda hissettiğini düşündürecek kadar şiddetlendi. Evin yüksek ön cephesi</span> <span>yüzünden</span> <span>helikopteri çatıya ininceye dek göremedi. İnen helikopterin yavaşlayan pervanesi Kim’in saçlarını bir anda dağıtmıştı.</span></p>

    <p><span>Ortalık biraz sakinleşince Kim omuz çantasından küçük bir saç fırçası çıkardı. Saçını tarayıp, ceketini düzeltip, Gurney’e hafifçe gülümsedi. Sonra kolonlarla destekli basamakları çıktılar. Gurney kapıyı çaldı.</span></p>

    <p><span>Kapı açılmadı. Bir daha denedi. Yarım dakika kadar sonra üçüncü çalışının ardından kapılardan biri açıldı.</span></p>

    <p><span>Rudy Getz’in dudakları gülümsemekten çok sırıtma olarak tanımlanabilecek biçimde aralıktı. Yarı aralık gözkapakları arasında parıldayan gözleri sanki öfkeliymiş gibi görünmesine neden oluyordu. Üzerinde bir önceki gelişlerinde olduğu gibi yine siyah kot pantolonla siyah bir tişört vardı. Ama bu kez spor ceketi beyaz değil açık mordu. “Hey, hoş geldiniz. Sizi gördüğüme sevindim! Harika bir zamanlama! Çok hoşuma gitti doğrusu! Gelsenize içeri.”</span></p>

    <p><span xml:lang="ar-SA">İçerideki soğuk, metal ve cam karışımı dekorasyon aynı Gurney</span><span>’in hatırladığı gibiydi. Getz gerginliğin neden olduğu enerjisini boşaltmak istercesine parmaklarını çıtlatıyordu. İlk gelişlerinde oturdukları oval, akrilik masanın çevresindeki sandalyeleri işaret etti. “Sandalye alın. İçki zamanı. Helikopterlere bayılıyorum. Ölene kadar da seveceğim galiba. RAM TV’nin küçük bir filosu var. Helikopterlerimizle nam saldık. Helikopter değil, Ramkopter diyorlar. Her önemli olayda mutlaka haberin merkezine ilk ulaşan bir ramkopter oluyor. Çok büyük bir olaysa iki tane gönderiyoruz. Başka kimse iki helikopter yollama imkanına sahip değil. İnsan gurur duyuyor. Ama ne zaman uçsam susuzluktan kavrulacak hale geliyorum. Siz de bana eşlik etmek ister misiniz?”</span></p>

    <p><span>Gurney’le Kim yanıt veremeden Getz iki parmağını ağzına sokup neredeyse beş yüz metreden duyulabilecek derecede şiddetli bir ıslık çaldı. O an odanın diğer tarafındaki kapıda patenli kız belirdi. Gurney, kızın patenlerini, etkileyici biçimde bedenine yapışan siyah dansçı mayosunu, lacivert, jöleyle dikleştirilmiş saçlarını ve en az saçları kadar şaşırtıcı masmavi gözlerini hatırlamıştı.</span></p>

    <p><span>“Stoli Elit içtiniz mi hiç?” diye sordu Getz.</span></p>

    <p><span>“Ben bir bardak su istiyorum sakıncası yoksa,” dedi Kim.</span></p>

    <p><span>“Siz, Dedektif Gurney?”</span></p>

    <p><span>“Su.”</span></p>

    <p><span>“Yazık. Stoli Elit müthiştir. Çok da pahalı elbette.” Patenli kıza döndü. “Claudia, tatlım bana üç parmak, buzsuz getir.” Bu sırada üç parmağını kaldır</span><span xml:lang="ar-SA">ıp kadehine istediği ölçeği işaret etmişti.</span></p>

    <p><span xml:lang="ar-SA"> </span></p>

    <p><span>Kız patenlerinin ucunda dönüp girdiği kapıdan çıktı.</span></p>

    <p><span>“Evet, madem toplandık oturup konuşalım öyleyse.” Getz bir kez daha sandalyeleri işaret etti.</span></p>

    <p><span>Kim’le Gurney masanın bir tarafına, Getz’se diğer tarafına geçmişti.</span></p>

    <p class="Normal para-style-override-1"><span> </span></p>

    <p><span>Claudia kayarak gelip <a id="x.2721"></a>kadehi Getz’in önüne koydu. O da uzanıp, kadehinden bir yudum alıp gülümsedi. “Mükemmel.”</span></p>

    <p><span>Kız, Gurney’i şöyle bir süzüp yeniden aynı kapıdan çıkarak gözden kayboldu.</span></p>

    <p><span>“Pekala,” dedi Getz. “Biraz iş konuşalım.” Parıldayan gözlerini Kim’e dikmişti. “Tatlım, söylemek istediğin şeyler olduğunu biliyorum. Seni dinliyorum. Anlat bana.”</span></p>

    <p><span>Kim bir an için tereddüt etti. “Korktuğumu söylemekten başka ne diyebilirim bilmiyorum. Olup bitenler beni çok korkuttu. Kendimi sorumlu hissediyorum. İnsanlar öldürüldü. Benim yüzümden öldürüldüler.</span> <span>Cinayet Yetimleri</span> <span xml:lang="ar-SA">yüzünden öldürüldüler. Bu yüzden de programın sona ermesi gerek. Bitirilmeli.</span><span>”</span></p>

    <p><span>Getz ona bakmayı sürdürüyordu. “Hepsi bu mu?” Sanki daha uzun bir konuşma bekliyormuşçasına şaşkın bir ifade belirmişti yüzünde.</span></p>

    <p><span>“Evet, program yayından kaldırılmalı. Benim umduğum gibi bir şey olmadı. Görüşmemin montajlanmış hali, karanlık bir köy yolunda başlayan görüntüler, fikir danışılan sözde uzmanlar filan. Açık konuşmak gerekirse çok kalitesiz bir program yapıldığını düşünüyorum.”</span></p>

    <p><span>“Kalitesiz?”</span></p>

    <p><span>“Uzun lafın kısası, cinayetlerin sona ermesini istiyorum.” “Uzun lafın kısası programın yayından kaldırılmasını talep ediyorsun öyle mi? Bu çok komik.”</span></p>

    <p><span>“Komik mi?”</span></p>

    <p><span>“Evet, komik. Bir şey içmek istemediğine emin misin?”</span></p>

    <p><span>“Su rica etmiştim.”</span></p>

    <p><span>“Bak, bu doğru.” İşaret parmağını Kim’e silah doğrulturmuş gibi uzatıp, sırıttı. Sonra votkasından iki iri yudum daha aldı. “Tamam, gerçekleri masaya yatıralım o zaman. Önce işleyişle ilgili biraz ayrıntı vereyim sana. Buraya gelmeden önce bana kalsa keşke mukaveleni bir inceleseydin. O zaman durumu daha net görebilirdin. Yani programın kime ait olduğunu, kararları kimin vereceğini, kimin fesh etme yetkisine sahip olduğunu filan görürdün böylece. Neyse şimdi bunlardan bahsedip vakit kaybetmeyelim. Konuşmamız gereken daha önemli şeyler var. Müsaade et de sana biraz RAM TV’yi anlatayım...”</span></p>

    <p><span>“Programı yayından kaldırmayacağını mı söylüyorsun?” “Lütfen. Konuyu bağlamından saptırmayalım. Aksi takdirde doğru kararlar veremeyiz. Lütfen. Bitirmeme izin ver. Sana RAM TV hakkında bilmiyor olduğunu düşündüğüm bir şeyler söylemeye çalışıyordum az önce. Diğer kanallardakilerle kıyaslanamayacak kadar çok sayıda birinci sıraya yükselmiş programımız var. En çok izleyici bizim...”</span></p>

    <p><span>“Umurumda de</span><span xml:lang="ar-SA">ğil.</span><span>”</span></p>

    <p><span>“Lütfen. Konuşmama izin ver. Bunları bilmeyebilirsin. Toplam izleyici sayısı en fazla olan kanalız. İzlenme oranlarımızı her yıl arttırıyoruz. Kanalımızın bağlı bulunduğu şirketler grubu</span></p>

    <p><span>medya alanında dünyanı<a id="x.2725"></a>n en büyüğü. Biz de grubun en kârlı şirketiyiz. Önümüzdeki yıl kânınızı daha da arttıracağız.”</span></p>

    <p><span>“Bu anlattıklarınızın konuyla ne ilgisi var.”</span></p>

    <p><span>“Lütfen. Dinle. Program nasıl yapılır iyi biliriz. İzleyicimizi tanırız biz. Uzun lafın kısası demiştin değil mi? Asıl uzun lafın kısası ne biliyor musun? Biz yaptığımız işi herkesten daha iyi biliyoruz. Senin bir program yapma fikrin vardı. Biz bu fikri altına dönüştürdük. Medya simyacısıyız biz. İşimiz bu. Fikirleri altına çevirmek. Anladın mı?”</span></p>

    <p><span>Kim öne doğru eğildi. Sesini yükselterek, “Bu program yüz</span><span xml:lang="ar-SA">ünden insanlar öldü. Ben bunu anlıyorum,</span><span>” dedi.</span></p>

    <p><span>“Kaç kişi?”</span></p>

    <p><span>“Ne?”</span></p>

    <p><span>“Bu gezegende günde kaç kişi ölüyor biliyor musun? Kaç milyon?”</span></p>

    <p><span>Kim söyleyecek şey bulamamış, adama bakakalmıştı.</span></p>

    <p><span>Gurney fırsattan istifade söze karışıp, sakin bir sesle, “Yeni cinayetler izlenme oranınızı artırır mı?” diye sordu.</span></p>

    <p><span>Getz bir kez daha sırıttı. “Doğruyu ister misin? Reytingler tavana vuracak. İkinci Değişim adıyla bir bölüm hazırlıyoruz. Belki sonrasında bunu ayrı bir program haline de getirebiliriz. Sana önerdiğim projeyi hatırlıyor musun?</span> <span>Adaletin Yokluğunda</span> <span>adlı, çözülememiş olayları inceleyen bir programdan bahsetmiştim hani? Bu ondan daha iyi olacak. Buradan daha neler neler yapabiliriz, dedektif.</span> <span>Cinayet Yetimleri</span> <span>gerçekten çok verimli bir konuymuş. Harika bir başlangı</span><span xml:lang="ar-SA">ç oldu. Medya simyası tam da bu işte.</span><span>”</span></p>

    <p><span>Kim yumruklarını sıkarak, “Bu... bu... çok iğrenç,” dedi. “Hayır, bu ne biliyor musun, tatlım. İnsan doğasının ta kendisi.”</span></p>

    <p><span>Kim’in gözlerinden ateş saçılıyordu adeta. “Bana iğrençlikle açgözlülüğün karışımı gibi geldi oysa.”</span></p>

    <p><span>“Doğru. Dediğim gibi. İnsan doğası.”</span></p>

    <p><span>“İnsan doğası değil bu. Kalitesizlik, basitlik.”</span></p>

    <p><span>“İzin ver de sana anlatayım. İnsan diğer hayvanlardan farklı değildir. Hatta belki de en çirkin, en aptal hayvan insandır. Gerçek bu. Ben de bir gerçekçiyim. Bu hayvanat bahçesini ben yaratmadım. Sadece yaşamalarını sağlıyorum. Ne yaptığımı anladın mı? Besliyorum o hayvanları ben.”</span></p>

    <p><span>Kim ayağa fırladı. “Bu kadar yeter. Ben gidiyorum.”</span></p>

    <p><span>“Harika bir suşiyi kaçıracaksın.”</span></p>

    <p class="Normal para-style-override-1"><span> </span></p>

    <p><span>“Aç değilim. Buradan g<a id="x.2728"></a>itmem gerek. Hemen.”</span></p>

    <p><span xml:lang="ar-SA">Ön kapıya doğru hızlı adımlarla ilerliyordu. Gurney de ayağa kalkıp, hiçbir şey söylemeden Kim</span><span>’in peşine takıldı. Getz oturduğu yerden kalkmamıştı.</span></p>

    <p><span>Kapıya yaklaştıkları sırada arkalarından seslendi. “Biraz durun. Size bir şey soracağım. Bir slogan geli</span><span xml:lang="ar-SA">ştirmeye çalışıyoruz. İkisi arasında kaldık. Birincisi, RAM Haber Beynin ve Yüreğin</span></p>

    <p><span xml:lang="ar-SA"> </span></p>

    <p><span xml:lang="ar-SA">Özgürlüğü. İkincisi, RAM Haber, Gerçekten Başka Hiçbir Şey. Hangisi daha güzel?</span><span>”</span></p>

    <p><span>Başmı iki yana sallayan Kim kapıyı açıp kendini mümkün olduğunca çabuk dışarı attı.</span></p>

    <p><span>Gurney dönüp hâlâ akrilik masada oturmayı sürdüren adama baktı.</span></p>

    <p><span>Açık mor ceketinde görülemeyecek kadar küçük kumaş tiftiklerini toplamaya dalmıştı.</span></p>

    <h2 class="Normal para-style-override-8" id="u516787c9-b9ec-4092-bbf6-97deb013d825">42. Bölüm</h2>

    <p><span>Zor İş</span></p>

    <p><span>Getz’in evinin bulunduğu, çam ağaçlıklı, dönemeçli yoldan anayola doğru ilerliyorlardı. Kim arabayı Gurney’in RAM TV’nin yöneticisi ve ikiyüzlü kurumu hakkında düşünmesini imkansız hale getirecek kadar hızlı kullanıyordu.</span></p>

    <p><span xml:lang="ar-SA">İkinci kez yoldan çıkmalarına ramak kalınca direksiyona geçmeyi önerdi. Kim buna yanaşmasa da hızını azalttı.</span></p>

    <p><span xml:lang="ar-SA"> </span></p>

    <p><span>“Buna inanamıyorum,” diyordu başım iki yana sallayarak. “İyi bir şeyler yapmaya çalışıyordum. Gerçek bir şeyler. Ama şu hale bak. Ne kadar iğrenç! Tanrım. Ne kadar aptalmışım! Ne kadar safmışım!”</span></p>

    <p><span>Gurney ona bakıyordu. Sade, mavi ceketi, süssüz beyaz bluzu, göze batacak derecede basit saç stiliyle yetişkin kıyafetleri giymiş bir çocuğu andırıyordu.</span></p>

    <p><span>“Ne yapacağım?” Bunu neredeyse duyulamayacak kadar kısık bir sesle sormuştu. “Ya Shepherd, ‚şeytanı uyandırma’ diyerek bizzat beni uyardıysa? Dinlemediğim için insanları öld</span><span xml:lang="ar-SA">ürmeye devam ederse? Her bir cinayet benim suçum olacak. Getz</span><span>’i bu korkunç şeye devam etmemesi için nasıl ikna edeceğiz?”</span></p>

    <p><span>“Getz’i durdurabileceğimizi sanmıyorum.”</span></p>

    <p><span>“Ah, Tanrım...”</span></p>

    <p><span>“Ama Shepherd’ı durdurmanın bir yolu olabilir.”</span></p>

    <p><span>“Nasıl?”</span></p>

    <p><span>“Biraz zor bir iş.”</span></p>

    <p class="Normal para-style-override-1"><span> </span></p>

    <p><span>“Hiçbir şey yapmamakta<a id="x.2731"></a>n iyidir.”</span></p>

    <p><span>“Senin yardımına ihtiyacım olabilir.”</span></p>

    <p><span>Kim ona döndü. “Her şeyi yaparım. Sadece söyle. Ne istersen...”</span></p>

    <p><span>Araba hızla bariyerlere doğru yaklaşıyordu.</span></p>

    <p><span>“Dikkat et!” diye bağırdı Gurney. “Yola bak!”</span></p>

    <p><span>“Özür dilerim. Özür dilerim. Ne istersen yaparım. Sadece söylemen yeter.”</span></p>

    <p><span>Konuyu Kim araba kullanırken açmanın aslında hiç de sağduyulu bir yaklaşım olmadığının farkındaydı. Diğer taraftan beklemeye de hiç vakti yoktu. Zaman hızla tükenen bir kaynak gibiydi. Kuşkularıyla korkuları yüzünden düşüncelerinin Kim tarafından tıpkı kendisinin Clinter’ınkiler hakkında düşündüğü gibi, ayakları yere sağlam basmayan planlar olarak algılanmayacağını umuyordu. “Planımı Good Shepherd’la ilgili inandığım iki şey üzerine kurdum. Bir, kendini</span> <span xml:lang="ar-SA">güvende hissettiğinde tehdit olarak algıladığı herkesi gözünü kırpmadan öldürebiliyor. İkincisi, benim olayla yakından ilgilenişimi kendisine yönelik ciddi bir tehdit olarak algılıyor.</span><span>”</span></p>

    <p><span>“Peki, ne yapacağız?”</span></p>

    <p><span>“Dairendeki mikrofonlardan yararlanarak onu harekete geçmeye zorlayacak, böylece ortaya çıkmasını sağlayacağız.”</span></p>

    <p><span>“Beni dinleyen Good Shepherd mı yani? Robby değil, öyle mi?” “Robby de olabilir. Ama ben paramı Shepherd üzerine yatırırdım.”</span></p>

    <p><span>Kafasının karıştığı apaçık belliydi ama yine de cesaretle ba</span><span xml:lang="ar-SA">şını sallayarak kabul ettiğini gösterdi.</span> <span>“Tamam. Ne duymasını sağlayacağız?”</span></p>

    <p><span>“Son derece savunmasız bir yerde, tek başıma olduğuma inanmasını istiyorum. Bunun benden ve Max Clinter’dan kurtulmak için yegane şansı olduğuna inanmalı. Bizden kurtulmak istiyorsa bundan daha uygun bir zaman bulamayacağını düşünmeli.”</span></p>

    <p><span>“Yani evime gidip dinlediğini varsayarak bu anlattıklarından bahsedeceğiz.”</span></p>

    <p><span>“Ya da daha sonra dinleyeceğini varsayarak. Sese duyarlı cihazın yaptığı kayıtları günde bir iki kez kontrol ettiğini tahmin ediyorum. Bu arada konuşurken dikkatli olmamız gerek. O anda duyuyormuşsun gibi tepki vermelisin. Biraz gerginlik içeren, duygusal dinamikleri olan inandırıcı bir hikaye yaratmalıyız. Kurmaca olduğu hissi uyandırmayan, günlük konuşma tarzında. Duymaması gereken bir şeyleri duyduğuna ikna olmalı.”</span></p>

    <p><span xml:lang="ar-SA">Üçü biraz geçe Gurney</span><span>’in çiftlik evine ulaştıklarında Kyle’ı çalışma odasındaki bilgisayarın başında, yazıcı çıktıları, BlackBerry, iPhone ve iPad’le boğuşur halde buldular. Gözlerini ekrandaki hesap tablosundan ayırmadan, “Hey, hoş geldiniz. Hemen kapatıp geliyorum,” dedi.</span></p>

    <p><span>Madeleine ortalıkta gö<a id="x.2734"></a>rünmüyordu. Büyük bir ihtimalle hâlâ klinikte olmalıydı. Kim görüşme için giydiği giysilerini değiştirmek üzere üst kata yönelirken Gurney de ev telefonunun telesekreterini kontrol etti. Mesaj yoktu. Banyoyu kullanıp mutfağa yöneldi. Öğle yemeği yemediğini hatırlayınca da buzdolabını açtı.</span></p>

    <p><span>Bir iki dakika sonra Kim aşağı inip yanına geldiğinde ne yiyeceğine karar vermeden boş boş raflara bakmayı sürdürüyordu. Aklı tamamen bambaşka bir yerdeydi. Bu gece Kim’le sahneye koyacakları oyunun kaderini belirleyen ayrıntıları düşünüyordu.</span></p>

    <p><span>Kim’i kotuyla bol kazağını giymiş halde görünce düşüncelerinden sıyrıldı.</span></p>

    <p><span>“Bir şeyler yemek ister misin?” diye sordu.</span></p>

    <p><span>“Hayır, teşekkürler.”</span></p>

    <p><span>Kyle da hemen arkasından içeri girmişti. “Herhalde siz de haberi duymuşsunuzdur.”</span></p>

    <p><span>Kim’in yüz ifadesi donmuştu sanki. “Hangi haberi?”</span></p>

    <p><span>“Bir cinayet daha işlenmiş. Senin görüştüğün adamlardan birinin karısı. Lila Steme.”</span></p>

    <p><span>“Aman Tanrım. Hayır!” Kim zorlukla mutfak tezgahına tutundu.</span></p>

    <p><span>“Radyo da mı duydun?” diye sordu Gurney.</span></p>

    <p><span>“İnternetten öğrendim. Google News’te yazıyor.”</span></p>

    <p><span>“Ne diyorlar? Ayrıntı var mı?”</span></p>

    <p><span>“Sadece dün gece buz kıracağıyla öldürüldüğünden bahsediliyor. Polis olay yerindeymiş, çok yönlü soruşturma sürüyormuş. Sokaklarda canavar kol geziyormuş filan. Bir sürü hikaye. Ama elle tutulur bir şey söyleyen yok.”</span></p>

    <p><span>“Lanet olsun,” diye mırıldandı Gurney. Aynı şeyi ikinci kez işitmek sanki olayın daha kötü görünmesine sebep olmuş, durumun hızla kontrolden</span> <span xml:lang="ar-SA">çıkıyor olduğuna dair hislerinin feci şekilde kuvvetlenmesine yol açmıştı.</span></p>

    <p><span xml:lang="ar-SA"> </span></p>

    <p><span>Kim yıkılmış kalmıştı.</span></p>

    <p><span>Gurney yanına gidip kolunu omzuna doladı. O da Gurney’e sarıldı. Kızın sarılışındaki müthiş öfke Gurney’i şaşırtmıştı. Sonunda kollarını gevşetince de derin bir nefes alıp geri çekildi. “İyiyim,” dedi sorulmamış soruya yanıt verirken.</span></p>

    <p><span>“Güzel. Çünkü yapacağımız işe odaklanmamız gerek.” “Biliyorum.”</span></p>

    <p><span>Kyle kaşlarını çatarak, “Odaklanmak mı? Neye?” diye sordu. Gurney mümkün olduğunca soğukkanlı ve mantıklı görünmeye çalışarak Kim’in dairesindeki dinleme cihazlarına dayalı planını anlattı. Bilinçli bir biçimde planın gerçekte olduğundan çok daha tutarlıymış gibi görünmesi için azami çaba sarf etmişti. Bir taraftan da kimi ikna etmeye çalıştığını düşünüyordu. Kyle’ı mı yoksa kendini mi?</span></p>

    <p><span>“Bu gece mi?” diye sor<a id="x.2737"></a>du Kyle şaşkınlık içinde. “Bu gece yapmayı mı planlıyorsun?”</span></p>

    <p><span>“Aslında,” dedi Gurney bir kez daha zamanın tükendiğini fark etmenin neden olduğu baskıyla ürpererek. “Syracuse’a gitmek üzere hemen yola koyulsak iyi olur.”</span></p>

    <p><span>Kyle çok endişeli görünüyordu. “Siz... hazırlık yaptınız mı? Yani bu çok zor bir şey. Ne söyleyeceğinizi kararlaştırdınız mı? Shepherd’ın tam olarak ne duymasını isteyeceksiniz?”</span></p>

    <p><span>Gurney bir kez daha kendinden emin bir tavırla, “Zor olduğunun farkındayım,” dedi. Konuşmanın çoğu doğaçlama olacak. Kim’in evine bugün Rudy Getz’le yaptığımız görüşmeyi tartışarak gireceğiz. Bana RAM TV’deki</span> <span>Yetimler</span> <span>programını bitirmek istediğini söyleyecek. Ben de ona belki de bu kadar çabuk pes etmemesi gerektiğini</span> <span xml:lang="ar-SA">söyleyerek karşı çıkacağım.</span><span>”</span></p>

    <p><span>“Dur bir dakika,” dedi Kyle. “Neden böyle bir şey söyleyeceksin ki?”</span></p>

    <p><span>“Shepherd’ın asıl tehdit unsuru olarak beni görmesini istiyorum, Kim’i değil. Kim’in programın devamından yana olmadığına oysa benim tam tersini düşündüğüme ikna olmasını istiyorum.”</span></p>

    <p><span>“Bu kadar mı yani? Plan bu mu?”</span></p>

    <p><span>“Hayır, dahası da var.</span> <span>Cinayet Yetimleri’nin</span> <span>geleceği üzerine konuşurken bir telefon gelecek bana. Arayan da Max Clin-ter olacak. Konuşmanın sadece benim tarafımı dinleyen kişi de</span></p>

    <p><span>- çünkü hiçbir alıcı karşı tarafın sesini yakalayamaz - Max’in Good Shepherd’ın kimliğini ortaya çıkartacak bir şey bulduğu izlenimine kapılacak. Ben de benzer şeyler tespit ettiğimi söyleyeceğim. Sonunda da, bildiklerimizi paylaşıp bundan sonra atacağımız adımları konuşmak üzere yarın Max’in kulübesinde buluşmayı kararlaştıracağız.”</span></p>

    <p><span>Kyle uzunca bir süre sessiz kaldıktan sonra, “Yani plan tam olarak... Gelip seni Clinter’ın kulübesinde öldürmeye çalışması üzerine mi kurulu?” diye sordu.</span></p>

    <p><span>“Eğer düşündüğümü yapabilirsem bunu önemli bir tehdidi ortadan kaldıracak düşük riskli bir fırsat olarak görecek.”</span></p>

    <p><span>“Siz ikiniz...” Bir Gurney’e, bir Kim’e bakıyordu. “Bu sonuca ulaşacak konuşmayı o anda uyduracaksınız, öyle mi?”</span></p>

    <p><span>“İşlerin geldiği bu noktada başka çare yok.” Gurney başını kaldırıp duvardaki saate baktı. “Gitmemiz gerek.”</span></p>

    <p><span>Kim berbat haldeydi. “Gidip çantamı alayım.”</span></p>

    <p><span>Gurney kızın üst kattaki ayak seslerini duyunca Kyle’a döndü. “Sana bir şey göstermek istiyorum.” Kyle’ı yatak odasına götürüp şifoniyerin alt çekmecesini a</span><span xml:lang="ar-SA">çtı.</span> <span>“Bu gece eve ne zaman dönerim bilmiyorum. Eğer beklenmedik bir şey olursa, ya da davetsiz biri gelmeye kalkarsa, bunun yerini bilmeni istedim.” Kyle açık çekmeceye baktığında kısa namlulu, on iki kalibrelik bir tabancayla bir kutu mermi gördü.</span></p>

    <h2 class="Normal para-style-override-8" id="u41a8d7ac-1e74-46fc-bdb9-8db44e125d3a">43. Bölüm</h2>

    <p><span>Shepherd’la<a id="x.2741"></a> Konuşma</span></p>

    <p><span>Gurney’le Kim, Syracuse’a ayrı arabalarla gittiler. Böylece yapacakları konuşmanın gerçekliğinin zedelenmemesi için mümkün olduğunca esnek hareket etmenin doğru olacağına karar vermişlerdi.</span></p>

    <p><span>Kim’in dairesinin de bulunduğu eski binanın önüne geldiklerinde Gurney planın bir kez daha üstünden geçti. Bunu yaparken planın doğaçlama yürümesi gereken kısmının düşündüğü gibi olmasının ne derece zor olduğunu iyice fark etmişti. Aslında yapmayı tasarladığı şey bir plan filan değildi. Bu daha çok eksik planlanmış bir doğaçlama oyun olarak nitelendirilebilirdi. Ama artan endişelerini gösteremez, Kim’in olumsuz düşüncelerinden etkilenmesine izin veremezdi. Zira Kim endişelendikçe paniğe kapılabilir, hata yapabilirdi. İyi ya da kötü, tüm kusurlar</span><span xml:lang="ar-SA">ına, başarısızlık ihtimalinin yüksekliğine karşın başka bir alternatifleri de yoktu.</span></p>

    <p><span xml:lang="ar-SA"> </span></p>

    <p><span>Yüzüne yerleştirmek için büyük çaba harcadığı güven dolu gülümseyişle, “İçeri girdiğimizde söylediğim her şeye inanı-yormuşsun gibi tepki ver,” diye ekledi. “Mümkün mertebe gerçek duygularını yansıt. Sakin ol ve söylediklerime tepki ver. Tamam mı?”</span></p>

    <p><span>“Sanırım.”</span></p>

    <p><span>“Son bir şey daha. Telefonu elinde, kullanmaya hazır halde tut. İşaret verince de beni ara. Böylece ben de açıp Clinter’la sahte görüşmemi yapabileyim. Uydurulması gereken her şeyi ben uyduracağım. Sen sadece kendini oyna. Normalde vereceğin tepkileri ver. Hepsi bu.” Sonra göz kırpıp, başparmağını yukarı kaldırarak ona moral vermeye çalıştı. Ardından da keşke bunu yapmasaydım diye düşündü. Sergilediği sahte cesaret g</span><span xml:lang="ar-SA">österisi utanmasına neden olmuştu.</span></p>

    <p><span xml:lang="ar-SA"> </span></p>

    <p><span>Kim zorlukla yutkunup küçük holün kapısını açtı. Ardından da evinin kapısını. Gurney şilte kanepeye, ucuz sehpaya, yıpranmış haldeki iki koltuğa ve hemen üzerlerindeki yetersiz ışık veren tavan lambalarına şöyle bir bakt</span><span xml:lang="ar-SA">ı. Odanın ortasındaki kirden rengi kaybolmuş halıya varana dek her şey tam hatırladığı gibiydi.</span></p>

    <p><span xml:lang="ar-SA"> </span></p>

    <p><span>“Gel, otur, Dave. Ben hemen gelirim,” dedi Kim, yorucu bir gün geçirmiş olduğunu belli edecek kadar gergin bir ses tonuyla. Banyoya yönelip kapıyı sertçe kapattı.</span></p>

    <p><span>Gurney dolaşıp boğazını birkaç kez temizledi. Sonra da sesli bir şekilde kanepeye oturdu. Kısa bir süre sonra Kim geldi. Cep telefonlarını sehpanın üzerine koydular.</span></p>

    <p><span>“Eee, sana içecek bir şey ikram edeyim mi?”</span></p>

    <p><span>“Susadım. Neyin var?”</span></p>

    <p><span>“Ne istersen.”</span></p>

    <p><span>“Meyve suyu gibi bir şey olabilir. Varsa tabii.”</span></p>

    <p><span>“Hallederim. Bir saniye bekle.” Koridordan geçerek mutfağa yöneldi. Gurney raftan alınan bardakların seslerini duyuyordu. Sonra da açılıp kapanan musluk sesini.</span></p>

    <p><span>Kim elinde iki boş su <a id="x.2744"></a>bardağıyla dönmüştü. Birini Gurney’e uzatıp, tokuşturarak, “Şerefe,” dedi. Sonra da kanepenin diğer ucuna oturdu.</span></p>

    <p><span>“Şerefe. Şarap içiyorsun. RAM TV konusunda daha rahat karar verebilmek için mi?”</span></p>

    <p><span>Kim derin bir iç çekti. “Her şey kabusa dönüştü.”</span></p>

    <p><span>Gurney boğazını temizledi. “Televizyon televizyondur. Bence.”</span></p>

    <p><span>“Ne yani Rudy’le, o karaktersiz herifle iş yaptığım için sevinçten deliye mi dönmeliyim?”</span></p>

    <p><span>“Deliye dönmene filan gerek yok,” dedi Gurney. “Ama önünde düşünmen gereken bir gelecek var.”</span></p>

    <p><span>“Öyle bir gelecek istediğime emin değilim. Yoksa?” dedi hafif iğneleyici bir ses tonuyla. “Getz’in program sunucusu olman için yaptığı teklifle mi ilgilenmeye başladın?”</span></p>

    <p><span>“Asla. En azından onun söylediği biçimde bir şeyi asla kabul etmem,” dedi Dave. Öksürdü. Boğazım temizledi. “Bir bardak daha alabilir miyim?” diye sorarken de Kim’e cep telefonunu işaret etti.</span></p>

    <p><span>Kim başını sallayıp telefona uzandı. “Susamışsın.” Sesli biçimde ayağa kalkarken elindeki boş bardağı isteyerek yere düşürdü. “Lanet olsun! Her taraf berbat oldu!” Hızla odadan dışarı</span> <span xml:lang="ar-SA">çıktı.</span></p>

    <p><span xml:lang="ar-SA"> </span></p>

    <p><span>Bardak boştu, berbat olan bir şey de yoktu. Ama konuşmayı dinleyen biri tüm bunların önceden planlanmamış, tümüyle gerçek bir durum olduğunu algılıyor olmalıydı. Gurney gülümsedi. Bu kız gerçekten çok yetenekli.</span></p>

    <p><span>Birkaç saniye sonra telefonu çaldı.</span> <span xml:lang="ar-SA">Açıp, kurguladığı konuşmaya başladı.</span></p>

    <p><span xml:lang="ar-SA"> </span></p>

    <p><span>“Max?.. Müsaitim söyle... Nasıl yani?.. Neden soruyorsun ki bunu?.. Ne?.. Ciddi misin?.. Evet, evet, tabii ki... Doğru... Hayır, hayır, Facebook mesajı sahteydi... Ah, güzel nokta...</span></p>

    <p><span>Buna nasıl bu kadar emin olabiliyorsun?.. Bak söylediklerim kesinlikle çok mantıklı ama yüzde yüz emin olmak gerek. Yani kimliğini açıklamadan önce emin olmalıyız. Hata payı olmamalı. İnanamıyorum. Tanrım. Haklısın tabii ki... Elbette... Ne zaman?.. Tamam, her şeyi getireceğim... Pekala... Evet... Çok dikkatli ol... Yarın gece yarısı... Elbette!”</span></p>

    <p><span>Gurney tuşa basarak görüşmeyi bitirmiş gibi yapıp ardından da telefonu sehpanın üzerine koydu.</span></p>

    <p><span>Bu sırada Kim içeri döndü. “Al bakalım,” dedi Gurney’e bardak uzatıyormuş gibi. “Kimdi arayan? Çok heyecanlanmış gibisin.” “Max Clinter aradı. Good Shepherd sonunda Ruth Blum’ın evinde ve yol kenarındaki o tamirhanede yaptığı hatalara ek olarak bu kez büyük bir hata yapmış gibi görünüyor. Max başka bir tespit daha yapmış... Artık kim olduğunu biliyoruz.”</span></p>

    <p><span>“Aman Tanrım! Good Shepherd’ın kim olduğunu biliyor musunuz?”</span></p>

    <p class="Normal para-style-override-1"><span> </span></p>

    <p><span>“Evet. En azından yüzd<a id="x.2747"></a>e doksan eminim. Ama yüzde yüz emin olmak istiyorum. En küçük bir yanılma payı bile kalmamalı.”</span></p>

    <p><span>“Kimmiş söylesene?”</span></p>

    <p><span>“Daha değil.”</span></p>

    <p><span>“Daha değil de ne demek?”</span></p>

    <p><span>“Yanılma ihtimalimi göze alamam. O zaman her şey değişir. Yarın gece Clinter’la kulübesinde bir araya geleceğiz. Benim de bakmam gereken bir şey bulmuş. Eğer bildiklerimle örtüşürse işte o zaman çember kapanmış, Shepherd da tarihe gömülmüş olacak.”</span></p>

    <p><span>“Neden yarın geceyi bekleyeceksin? Niye hemen şimdi değil?” “Clinter, Shepherd tarafından Ruth’un Aurora’daki evinin çevresinde dolaşması için kandırıldığından beri kulübesine uğramıyor. Yakalanma ihtimali var orada. Hatta gündüz Cayuga Bölgesi’ne girmek bile istemiyor. En erken yarın gece yarısı kulübesinde olabileceğini söyledi.”</span></p>

    <p><span>“Tanrım, buna inanamıyorum. Ayrıca Shepherd’ın kim olduğunu bildiğin halde bana söylemiyor oluşuna da inanamıyorum!” Kendini kaybedecek derecede korku içindeymiş gibi bir sesle konuşuyordu.</span></p>

    <p><span>“Böylesi daha güvenli.” Sonra sanki bir şeyler düşünüyor-muşçasına bir süreliğine sustu. “Sanırım şimdi bir otele gitsen iyi olacak. Mümkün mertebe ortalıkta gözükme. Bu gecelik lazım olacak birkaç parça eşya al yanına. Hemen çıkalım.”</span></p>

    <h2 class="Normal para-style-override-8" id="u796403ae-d374-414a-af51-990e4f0e3959">44. Bölüm</h2>

    <p><span>Değerlendirme</span></p>

    <p><span>Arabalarını 1-88 servis yolundaki büyük zincir otellerden birinin otoparkına park edinceye dek bir daha konuşmamışlardı.</span></p>

    <p><span>Saat yedi buçuk olmuştu. Mart ayının son günlerini yaşıyorlardı. Akşam artık yavaş yavaş geceye dönüşüyordu. Tek tük beliren yıldızlar ne karanlık ne de aydınlık bir atmosfere izin veriyordu. Belki de güneşi mavi olan, tüm renkleri solgun ve cansız olan bir gezegende günler bu şekilde olurdu.</span></p>

    <p><span>Kim, ‘performanslarını’değerlendirip, olası dinleyicinin nasıl bir tepki verebileceğini konuşmak üzere Gurney’in otomobiline geçmişti. Biner binmez de akla gelebilecek ilk soruyu sordu. “Sence Shepherd yemi yuttu mu?”</span></p>

    <p><span>“Temelde evet. Şüphelenmiş olabilir. Büyük bir olasılıkla her şeyden şüphelenen biri olması lazım zaten. Ama bir şeyler yapmak zorunda. Ve bu sırada da ortaya çıkması gerecek. Yarattığımız senaryo eğer hiçbir şey yapmazsa daha büyük bir risk aldığını düşünmesini sağlayacaktır. Çok doğru mantık yürüten biriyle karşı karşıyayız.”</span></p>

    <p><span>“Yani fena değildik diyorsun?”</span></p>

    <p class="Normal para-style-override-1"><span> </span></p>

    <p><span>“Sen çok iyiydin. Tam <a id="x.2750"></a>kendin oldun. Şimdi, dinle beni. Geceyi bu otelde geçireceksin. Kapıyı kimseye açma. Ne olursa olsun açma. Eğer biri seni kapıyı açmaya ikna etmeye çalışırsa hemen güvenliği ara. Tamam mı? Sabah ilk işin de beni aramak olsun.”</span></p>

    <p><span>“Günün birinde güvende olduğumuzu hissedebilecek miyiz?” Gurney gülümsedi. “Sanırım. Yarın geceden sonra tamamen güvende olacağımızı umut ediyorum.”</span></p>

    <p><span>Kim alt dudağını ısırdı. “Sen ne yapacaksın?”</span></p>

    <p><span>Gurney arkasına yaslanıp, otoparkın kasvetli ışıklarına baktı. “Planım Good Shepherd’ın bir adım atıp kendini asması üzerine kurulu. Ama bu yarının işi. Bu geceki planımsa eve gitmek, yatıp iki gündür yapmadığım şeyi yaparak iyi bir uyku çekmek.”</span></p>

    <p><span>Kim başıyla onayladı. “Tamam.” Sonra duraksadı. “Kendime bir oda ayarlasam iyi olacak.” Sırt çantasını alıp arabadan indi ve otele doğru yöneldi.</span></p>

    <p><span>Kim’in otel lobisine girdiğini görünce Gurney de inip arabasının arkasına doğru yürüdü. Yere uzanıp elini uzattı. Tampona takılmış GPS aygıtını fazla uğraşmadan sökmeyi başarmıştı. Arabaya dönüp, aleti</span> <span xml:lang="ar-SA">küçük bir tornavidayla açıp pilini çıkardı.</span></p>

    <p><span xml:lang="ar-SA"> </span></p>

    <p><span xml:lang="ar-SA">Şu andan nihai yüzleşmeye dek nerede olduğunu kendisinden başka kimsenin bilmemesini istiyordu.</span></p>

    <p><span xml:lang="ar-SA"> </span></p>

    <h2 class="Normal para-style-override-8" id="uca1a3e8b-6aca-44c7-bb27-1b1c6056a474">45. Bölüm</h2>

    <p><span xml:lang="ar-SA">Şeytanın Müridi</span></p>

    <p><span xml:lang="ar-SA"> </span></p>

    <p><span>Tanrı verir. Tanrı alır.</span></p>

    <p><span>O gece Gurney yedi saat deliksiz uyumuştu. Ama bu çok ihtiyaç duyduğu uykudan ertesi sabah ancak duş alıp, giyindikten ve Beretta’sını beline taktıktan sonra kısmen sıyrılabileceği, adını koyamadığı bir korkuyla uyanmıştı.</span></p>

    <p><span>Saat sekizde mutfak penceresinden sabah güneşinin ısıtmayan ışıklarıyla aydınlanan araziye baktı bir süre. Kahvesinin yarısını bitirmiş, olumlu etki göstermesini bekliyordu. Kahvaltı masasında, Madeleine yulaf ezmesi, tostu önünde,</span> <span>Savaş ve Barış</span><span>‘a kaldığı yerden devam ediyordu.</span></p>

    <p><span>“Sabaha kadar kitap mı okudun?” diye sordu.</span></p>

    <p><span>Madeleine şaşırmış, okuması kesildiği için biraz da kızmıştı.</span></p>

    <p><span>“Ne?”</span></p>

    <p><span>Gurney başını iki yana salladı. “Boş ver. Özür dilerim.” Sadece saçma sapan bir şaka girişimiydi bu. Aslında bu şakayı dün gece Syracuse’dan eve geldiğinde karısını bu masada kitap okurken bulmuş, Kim Te sergiledikleri oyuna ilişkin üstünkörü bilgi verdikten sonra yatmaya gittiği, uyanınca da karısını aynı yerde, aynı kitabı okurken bulduğu için yapmaya kalkmıştı.</span></p>

    <p><span>Kahvesini bitirip ikin<a id="x.2753"></a>ci fincanı almak üzere ısıtıcıya yöneldi. Bu sırada Madeleine kitabını kapatıp, masaya bıraktı.</span></p>

    <p><span>“Belki de bu kadar çok içmemelisin,” dedi.</span></p>

    <p><span>“Sanırım haklısın.” Ama yine de fincanını doldurmayı sürdürdü. Karısının endişesini sanki yanlış yorumlamışçasma, fincanına her zamanki gibi iki değil bir tatlandırıcı attı.</span></p>

    <p><span>Madeleine onu izlemeyi sürdürüyordu. Gurney, Madeleine’in bakışlarından karısının kafein tüketiminden çok daha farklı endişeleri olduğu izlenimine kapılmıştı.</span></p>

    <p><span>Kahve makinesini kapatıp, pencerenin kenarındaki yerine dönünce de usulca sordu. “Senin için yapabileceğim bir şey var mı?”</span></p>

    <p><span>Bu soru, üzerinde garip bir etki yaratmıştı. Bir yanıyla çok kapsamlı bir soruydu. Ama bir o kadar da basitti aslında.</span></p>

    <p><span>“Sanmıyorum.” Daha ağzından çıktığı anda pek de uygun olmayan bir yanıt verdiğini fark etmişti.</span></p>

    <p><span>“Tamam,” dedi Madeleine. “Eğer yapabileceğim bir şey olursa söyle.”</span></p>

    <p><span>Madeleine’in bu samimi ses tonu kendisini daha da kötü hissetmesine neden oldu. İçinde bulunduğu ruh halinden kurtulabilme umuduyla konuyu değiştirmeyi denedi. “Bugünkü planın ne?”</span></p>

    <p><span>“Her zamanki gibi kliniğe gideceğim. Akşam yemeğine de gelemeyebilirim. İşten sonra Betty’e uğrayacağım.” Duraksadı. “Sakıncası var mı?”</span></p>

    <p><span>Bu soruyu sayısız farklı durum için sorardı. Bir yere gideceği zaman, çiçek tarhına bir şey ekmeye niyetlendiğinde, hangi yemeği pişireceğine karar veremediğinde bunu sorar, Gurney de her seferinde sinir bozucu olarak algıladığı soruya nedenini bilemediği biçimde hep aynı yanıtı verirdi. “Tabii ki yok.” Bu konuşmanın ardından da her zaman olduğu gibi kısa süreli bir sessizlik olurdu.</span></p>

    <p><span>Madeleine yeniden</span> <span>Savaş ve Barış‘</span> <span xml:lang="ar-SA">ı alıp okumaya koyuldu.</span></p>

    <p><span xml:lang="ar-SA"> </span></p>

    <p><span>Gurney de kahvesini alıp çalışma odasına geçti. Bilgisayarın karşısına oturdu ve Max Clinter’ın kulübesinde, tek başına ve önemli ölçüde hazırlıksız olarak nitelendirilebilecek bir durumda geçireceği geceyle önünde uzanan belirsizlikler üzerinde düşünmeye daldı.</span></p>

    <p><span>Sonra durup dururken aklına yeni bir düşünce, yeni bir endişe nedeni geldi. Kahvesini çalışma odasında bırakıp dışarı çıkarak Madeleine’in arabasına doğru yöneldi.</span></p>

    <p><span>Yirmi dakika sonra ani korkusunun yersiz oluşunu, karısının otomobilinde yer tespit edici herhangi bir aygıt bulamamanın neden olduğu huzurla geri döndü.</span></p>

    <p><span>Mutfaktan geçerek yeniden çalışma odasına gidecekken, “Nereye gittin böyle?” diye sordu Madeleine kitabının üstünden bakarak.</span></p>

    <p><span>Doğruyu söylemekten da<a id="x.2757"></a>ha iyi bir seçeneği olmadığına karar verdi. Karısına arabaların altında bulduğu yer tespit cihazlarından bahsedip, onun arabasında da benzer bir cihaz olup olmadığım kontrol ettiğini söyledi.</span></p>

    <p><span>“Kim yapmış olabilir sence?” Sesi sakindi ama gözlerinin köşelerinde belirgin bir gerilme olmuştu.</span></p>

    <p><span>“Emin değilim.” Bu teknik olarak doğru bir yanıt olsa da kulağa bir o kadar da baştan savma geldiği açıktı.</span></p>

    <p><span>“Şu Meese denen adam olabilir mi?” diye sordu neredeyse öyle olmasını umarak.</span></p>

    <p><span>“Mümkün.”</span></p>

    <p><span>“Ya da ahırımızı yakan kişi? Kim’in merdivenlerini bubi tuzağı haline getiren kişi?”</span></p>

    <p><span>“Mümkün.”</span></p>

    <p><span>“Good Shepherd olması mümkün mü?”</span></p>

    <p><span>“Mümkün.”</span></p>

    <p><span>Madeleine derin bir nefes aldı. “Seni takip ettiği anlamına mı geliyor bu şimdi?”</span></p>

    <p><span>“Tam olarak değil. Hatta çok düşük bir ihtimal. Mutlaka fark ederdim. Sadece nerede olduğumu bilmek istiyor olmalı.”</span></p>

    <p><span>“Neden istesin ki bunu?”</span></p>

    <p><span>“Risk kontrolü. Her şeyin kontrolü altında olduğunu hissetme isteği. Düşmanlarının nerede olduğunu bilme isteği.”</span></p>

    <p><span>Madeleine dudaklarını sıkarak ona bak</span><span xml:lang="ar-SA">ıyordu. Karısının nerede olduğu bilgisini çok daha kötü amaçlar için kullanılabileceğini düşündüğü açıktı.</span></p>

    <p><span xml:lang="ar-SA"> </span></p>

    <p><span>Madeleine’in korkularını yatıştırmak için kendi otomobilinde tespit ettiği cihazı söktüğünü söylemeye niyetlendi. Hemen ardından da bu açıklamanın neden Kim’in arabasındaki cihazı yerinde bıraktığı sorusunu doğuracağını fark edip fikrini değiştirdi.</span></p>

    <p><span>Oysa bunun yanıtı çok basitti. Shepherd kendi arabasındaki cihazın pili bittiği için devre dışı kalmış olabileceğini düşünebilirdi. Ama aynı anda aküyle</span> <span xml:lang="ar-SA">çalışan cihazın da devre dışı kalması şüphelenmesine neden olabilirdi. Gurney bunu Madeleine</span><span>’e söylemek istemiyordu. Çünkü Shepherd’ın Kim’i bir gün için bile olsa hâlâ izleyebiliyor olduğunu bilmenin onu ne kadar rahatsız edeceğini gayet iyi biliyordu. Aynı anda uğraşabileceği sorunların bir sınırı vardı. Bu yüzden de bu sorunları farklı kategorilere ayırarak çözmeye çalışmak en doğru yaklaşım gibi geliyordu.</span></p>

    <p><span>“Baba, nasıl gittiğini anlatacak mısın bize?”</span></p>

    <p class="Normal para-style-override-1"><span> </span></p>

    <p><span>Kyle’ın sesini duyunca<a id="x.2760"></a> döndü. Kotunun üzerine geçirdiği tişörtüyle mutfak kapısında çıplak ayaklı oğlunu gördü. Duştan çıktığı için saçları da ıslaktı.</span></p>

    <p><span>“Dün anlattığım gibi oldu hemen hemen.”</span></p>

    <p><span>“Dün pek bir şey anlatmadın.”</span></p>

    <p><span>“Galiba hemen yatmak istediğim içindir. Yorgunluktan ölüyordum. Ama konuşma gayet iyi geçti diyebilirim. En ufak bir sorun bile olmadı. Sanırım inandırıcı bir hikaye yaratmayı başardık.”</span></p>

    <p><span>“Şimdi ne olacak?”</span></p>

    <p><span>Gurney’in Madeleine’in önünde söylemek istediklerinin de sınırı vardı. Sonuçta yapmak istediği şey en azından ilk duyulduğunda çok riskli olarak algılanmaya müsaitti. Bu yüzden elinden geldiğince yuvarlak bir yanıt vermeye çalıştı. “Yerimi alıp onun tuzağa düşmesini bekleyeceğim. Kısacası bu.”</span></p>

    <p><span>Kyle şüphe dolu bakışlarla, “Bu kadar mı?” diye sordu. Gurney omuz silkti. Madeleine okumaya ara vermiş, kocasını süzüyordu.</span></p>

    <p><span>Kyle üsteledi. “Sihirli kelimeler neydi?”</span></p>

    <p><span>“Anlamadım?”</span></p>

    <p><span>“Doğaçlama hikayende katili ortaya çıkmaya mecbur edecek ne söyledin?”</span></p>

    <p><span>“Benden kurtulma imkanı bulabileceğini düşünmesine neden olabilecek bir hikaye uydurduk. Tam olarak ne söylediğimi hatırlamam zor....” Cep telefonu çaldı.</span></p>

    <p><span>Ekranda Kim’in numarası belirmişti. Çalan telefonun konuşmayı bölmesine sevinmişti. Ama bu sevinç üç saniye kadar sürebildi.</span></p>

    <p><span>Kim soluk soluğaydı.</span></p>

    <p><span>“Kim? Ne oldu?”</span></p>

    <p><span>“Tanrım... Tanrım...”</span></p>

    <p><span>“Kim?”</span></p>

    <p><span>“Evet.”</span></p>

    <p><span>“Ne oldu? Sorun ne?”</span></p>

    <p><span>“Robby. Öldü.”</span></p>

    <p><span>“Ne?”</span></p>

    <p><span>“Öldü.”</span></p>

    <p class="Normal para-style-override-1"><span> </span></p>

    <p><span>“Robby Meese öldü mü?”<a id="x.2763"></a> </span></p>

    <p><span>“Evet.”</span></p>

    <p><span>“Nerede?”</span></p>

    <p><span>“Ne?”</span></p>

    <p><span>“Nerede ölmüş?”</span></p>

    <p><span>“Yatağımda.”</span></p>

    <p><span>“Ne oldu?”</span></p>

    <p><span>“Bilmiyorum.”</span></p>

    <p><span>“Yatağında ne işi var?”</span></p>

    <p><span>“Bilmiyorum. Orada yatıyordu işte. Ne yapacağım?”</span></p>

    <p><span>“Evde misin?”</span></p>

    <p><span>“Evet. Buraya gelir misin?”</span></p>

    <p><span>“Bana ne olduğunu anlat.”</span></p>

    <p><span>“Ne olduğunu bilmiyorum ki. Sabah olunca birkaç şey almak için otelden buraya geldim. Yatak odama girdim. Ben...” “Kim?”</span></p>

    <p><span>“Evet?”</span></p>

    <p><span>“Yatak odana girdin...”</span></p>

    <p><span>“Oradaydı. Yatağımda.”</span></p>

    <p><span>“Öldüğünü nasıl anladın?”</span></p>

    <p><span>“Yüz üstü yatıyordu. Döndürmeye çalıştım, uyandırmayı denedim. Ama... göğsüne bir şey saplanmış...”</span></p>

    <p><span>Gurney aynı anda bir sürü şey düşünüyordu. Bulmacanın parçaları sanki bir hortumun içine düşmüş, karmakarışık halde havada uçmaya başlamıştı.</span></p>

    <p><span>“Dave?”</span></p>

    <p><span>“Evet, Kim?”</span></p>

    <p><span>“Lütfen gel buraya.”</span></p>

    <p><span>“Beni dinle, Kim. Şimdi ilk yapman gereken 911 ’i aramak.” “Gelecek misin?”</span></p>

    <p class="Normal para-style-override-1"><span> </span></p>

    <p><span>“Kim benim orada olmam<a id="x.2766"></a>ın sana bir faydası olmaz. 911’i araman gerek. Hemen ara. Bu çok önemli. Anlıyor musun?”</span></p>

    <p><span>“Evet. Ama keşke burada olabilsen. Lütfen.”</span></p>

    <p><span>“Biliyorum. Ama şimdi kapatalım. Sen de hemen 911’i ara. Görevliye durumu izah et. Sonra da beni ara. Anladın mı?” “Evet.”</span></p>

    <p><span>Gurney görüşmeyi sonlandırdığında Kyle’la Madeleine’in yüzüne baktıklarını fark etti. Beş dakika sonra, olup bitenleri anlatmayı sürdürdüğü sırada Kim yeniden aradı.</span></p>

    <p><span>“Görevli polis gönderdiğini söyledi.” Sesi şimdi daha kontrollüydü.</span></p>

    <p><span>“İyi misin?”</span></p>

    <p><span>“Sanırım. Bilmiyorum. İntihar notu var.”</span></p>

    <p><span>“Bir daha söyle.”</span></p>

    <p><span>“İntihar notu. Robby’den. Bilgisayarımda.”</span></p>

    <p><span>“Bilgisayarım mı açtın?”</span></p>

    <p><span>“Şimdi gördüm. Ekranda. Karşımda. Bilgisayarım açıktı.” “İntihar notu olduğuna emin misin?”</span></p>

    <p><span>“Elbette eminim. Başka ne olabilir ki?”</span></p>

    <p><span>“Ne yazıyor?”</span></p>

    <p><span>“Çok korkunç.”</span></p>

    <p><span>“Ne yazıyor?”</span></p>

    <p><span>“Yüksek sesle okumak istemiyorum. Yapamam.” Sesi derin derin nefes alıyormuş gibi geliyordu.</span></p>

    <p><span>“Lütfen, Kim okumaya çalış. Çok önemli.”</span></p>

    <p><span>“Okumak zorunda mıyım? Gerçekten çok korkunç.”</span></p>

    <p><span>“Dene. Lütfen.”</span></p>

    <p><span>“Tamam. Deneyeceğim.” Titreyen sesiyle okumaya koyuldu. “‚İnsan ırkından iğreniyorum. Senden iğreniyorum. Sen ve Gurney beni iğrendiriyorsunuz. Hayat iğrenç. Günün birinde umarım bunu sen de görürsün. Ve bu iğrençlik seni de öldürür. Robert Montague’nin son arzusu yalnızca budur.’ Hepsi bu. Bu kadar yazmış. Polise ne anlatacağım?”</span></p>

    <p><span>“Sadece sorduklarına cevap ver.”</span></p>

    <p class="Normal para-style-override-1"><span> </span></p>

    <p><span>“Dün geceden bahsetmel<a id="x.2769"></a>i miyim?”</span></p>

    <p><span>“Sadece sorulara kısa ve doğru yanıtlar ver.” Duraksadı. Doğru kelimeleri bulmaya çalışıyordu. “Senin yerinde olsam ortalığı bulandıracak türden gereksiz ayrıntılara girmezdim.”</span></p>

    <p><span>“Senin burada olduğunu söylemem doğru olur mu?”</span></p>

    <p><span>“Evet. Senin evde olup olmadığını, ne zaman geldiğim, ne zaman evden çıktığını yanında biri olup olmadığını bilmek isteyeceklerdir. Onlara birlikte evine gittiğimizi, RAM TV için hazırladığın projen üzerine konuştuğumuzu anlat. Max Clinter’la ilgili konuya değinmenin kafa karışıklığı yaratmaktan başka bir faydası olacağını sanmıyorum. En önemlisi doğruyu söylemen.</span></p>

    <p><span>Yalan söyleyemezsin. Ama sana sorulmayan şeyleri açıklamak zorunda da değilsin. Ne demek istediğimi anlıyor musun?” “Sanırım. Dün geceyi otelde geçirdiğimi söylemeli miyim?” “Kesinlikle. Nerede olduğunu bilmek isteyeceklerdir. Gerçeği anlat. Sonuçta senin yerinde olsam, evime birkaç kez benden habersiz girilse üstelik polis şikayetlerimi dikkate almamış olsa ben de geceyi evde geçirmek istemezdim. Otelde, Walnut Crossing’de ya da bir arkadaşımın Manhattan’daki evinde kalmak isterdim. Bu arada gece otelden ayrılmadın değil mi?” “Hayır, tabii ki ayrılmadım. Ama sanırım...” Arkadan kapının sertçe vurulduğu işitildi. “Polis geldi. Açsam iyi olur. Sonra ararım.”</span></p>

    <p><span>Konuşma sona ermişti ama Gurney odanın ortasında kalakalmış, bu yeni durumu, olası etkilerinin neler olabileceğini düşünmeye çalışıyordu. Kendini havaya attığı altı portakalı yere düşürmeden tutmaya çalışan ama birden koca bir karpuzu da tutması gerektiğini fark eden bir sirk sanatçısı gibi hissediyordu.</span></p>

    <p><span xml:lang="ar-SA">İçi nitrogliserinle dolu bir karpuzdu bu üstelik.</span></p>

    <p><span xml:lang="ar-SA"> </span></p>

    <h2 class="Normal para-style-override-8" id="ue6450ae1-ac63-4864-ba99-80e3887d4ce4">46. Bölüm</h2>

    <p><span>Başka Yolu Yok</span></p>

    <p><span>‚‘İntihar mı?” diye sordu Kyle.</span></p>

    <p><span>“Sanmıyorum,” dedi Gurney. “İntihar edebilecek bir tip değildi. Öyle bile olsa şu an</span> <span>için</span> <span>cinayet daha mantıklı bir açıklama gibi geliyor.”</span></p>

    <p><span>“Sence Syracuse polisi olup bitenleri anlayabilecek düzeyde mi?”</span></p>

    <p><span>“Belki biraz</span> <span>yardım</span> <span>la.” Birkaç saniyeliğine seçenekleri düşündükten sonra telefonunu alıp Hardwick’in numarasını tuşladı.</span></p>

    <p><span>Telefon ilk çalışta açılmıştı. “Tesadüfün iğne deliği,” dedi her zamanki kulak tırmalayıcı sesiyle.</span></p>

    <p><span>“Anlamadım?”</span></p>

    <p class="Normal para-style-override-1"><span> </span></p>

    <p><span>“Ben de şimdi seni ara<a id="x.2773"></a>mak üzere telefonu elime almıştım. Bir de baktım karşımdasın. Bunun da tesadüf olmayacağını söylemeyeceksin herhalde.”</span></p>

    <p><span>“Ne istersen söyle, Jack. BCI için önemli olabilecek bir şey biliyorum. Bu yüzden aradım. BCI’da benimle senden başka kimsenin konuşmak isteyeceğini sanmıyorum şu sıra.”</span></p>

    <p><span>“Doğru. Sana haberi verince bu umurunda bile olmayacak aslına bakarsan...”</span></p>

    <p><span>“Dinle beni. Robby Meese öldü.”</span></p>

    <p><span>“Öldü? Öldürüldü demek istiyorsun herhalde?”</span></p>

    <p><span>“Öyle de denilebilir. Ama intihar süsü verilmiş.”</span></p>

    <p><span>“BCI’mn henüz olaydan haberi yok.”</span></p>

    <p><span>“Syracuse polisi biliyor şimdilik. Yakında siz de öğrenirsiniz. Ama konu bu değil. Adli tıp ekibinin intihar notunun yazıldığı bilgisayar klavyesinin detaylı bir biçimde incelemesi şart. Tuşlar üzerinde Ruth Blum’in bilgisayarındakilere benzer izler bulunma ihtimali yüksek.”</span></p>

    <p><span>Hardwick bir an için söylenenleri anlamaya çalışıyormuşçası-na duraksadı. “Ceset nerede?”</span></p>

    <p><span>“Kim Corazon’un evinde.”</span></p>

    <p><span>Daha uzun bir duraksama. “Blum’ın klavyesinde birinin kadının parmak izlerine zarar vermemek, böylece metni onun yazdığını düşündürmek için kullandığı düşünülen lateks eldiven izleri bulunmuştu, değil mi?”</span></p>

    <p><span>“Doğru.”</span></p>

    <p><span>“Ama burada ne işe yarayacak ki? Eldiven kullanınca klavyede Corazon’un parmak izlerini korumuş oluyor. Meese’in değil. Metni onun yazdığını göstermek için bunu neden yapsın ki?” “Katil, Meese’e onu öldürmeden önce başka bir şey yazdırmış olabilir. Böylece klavyede Meese’in parmak izleri kalmış olur. Ardından da eldiveni takıp intihar notunu yazmıştır.” “Pekala, bu büyük öngörülerin ışığında benden ne yapmamı istiyorsun?”</span></p>

    <p><span>“Meese’le ilgili hazırlanacak CJIS raporunu gördüğünde, raporda bilgisayar klavyesinden bahsedileceğini umarak söylüyorum, Kim Corazon’un Ruth Blum’la ilişkisinden hareketle, her iki klavyedeki izlerin karşılaştırılmasını iste. Bunu Auburn’a, Bullard’a da bildirsen iyi olur. Ve de Syracuse’daki Dedektif Schiff’e de.”</span></p>

    <p><span>“Neden bunu sen yapmıyorsun?”</span></p>

    <p><span>“Şu ara adım pek sihirli bir anlam taşımıyor da ondan. Benden gelecek her türlü öneri doğrudan sümen altına gidecekmiş gibi geliyor.”</span></p>

    <p><span>Hardwick sertçe öksürdü. Gülmüş de olabilirdi. “Oğlum, işte bu çok doğru biliyor musun? Zaten ben de seni bu</span> <span xml:lang="ar-SA">yüzden arayacaktım. Kundaklama bölümü seni sorguya almaya karar verdi. Şüpheli sıfatıyla.</span><span>”</span></p>

    <p><span>“Ne zaman?”</span></p>

    <p><span>“Büyük ol<a id="x.2776"></a>asılıkla yarın sabah. Akşamüstü gelirlerse de şaşma. Gerçi artık bildiğine göre evde olmazsın herhalde.”</span></p>

    <p><span>“Tamam, Jack. Teşekkür ederim. Artık kapatmalıyım. Yapmam gereken birkaç şey var.”</span></p>

    <p><span>“Kıçını kolla kemosabe</span><span>2</span><span>. İşler çığırından çıkıyor.”</span></p>

    <p><span><span><img alt="Image509.JPG" class="frame-6" src="../Images/Image509_fmt.jpeg" /></span> </span></p>

    <p><span>Gurney telefonu kapattığında odanın ortasında durduğunu fark etti. Madeleine’le Kyle ise masadaydı. Kyle yüzünde samimi bir hayranlık ifadesiyle babasına bakıyordu. “Klavyenin eldivenle kullanılmasına ilişkin söylediklerin inanılmaz. Vay canına! Nasıl anladın?”</span></p>

    <p><span>“Sadece tahmin yürütüyorum. Tamamen yanılıyor olabilirim. Ama şu an için başka bir sorunumuz var. Federal salaklar, kundaklama birimindeki salaklara beni ahır yangını konusunda sorguya çekmeleri için baskı yapıyorlar.”</span></p>

    <p><span>Kyle öfkelenmişti. “Kramden gelip sorgulamadı mı seni zaten?”</span></p>

    <p><span>“Kramden görgü tanığı olarak ifademi aldı. Bu kez şüpheli sıfatıyla sorgulamak istiyorlar.”</span></p>

    <p><span>Madeleine ne diyeceğini bilemez haldeydi.</span></p>

    <p><span>“Şüpheli mi?” diye bağırdı Kyle. “Aptal herifler! Akıllarım mı kaçırmışlar?”</span></p>

    <p><span>“Hepsi bu kadar da değil,” dedi Gurney. “Başka emniyet birimleri de beni, dün gece Kim’in evinde olduğum için, Robby Meese’in ölümü sebebiyle sorguya almak isteyebilir. Kısacası evde kalmamam iyi olacak. Cinayet sorguları uzun sürer. Bu gece kaçırmak istemediğim bir randevum var.”</span></p>

    <p><span>Kyle kızgm, gergin ve çaresiz görünüyordu. Odanın diğer ucuna doğru yürüyüp, başını iki yana sallayarak sönük sobaya baktı.</span></p>

    <p><span>Madeleine’in bakışlarıysa adeta Gurney’in üzerine yapışmıştı. “Nereye gideceksin?”</span></p>

    <p><span>“Clinter‘ın kulübesine.”</span></p>

    <p><span>“Peki ya bu gece?..”</span></p>

    <p><span>“Bekleyeceğim. İzleyeceğim, dinleyeceğim. Bakalım kim gelecek. Sonra da duruma göre hareket edeceğim.”</span></p>

    <p><span>“Bu derece sakin olman çok korkutucu.”</span></p>

    <p><span>“Neden?”</span></p>

    <p><span>“Genelde ciddi bir tehlike varken böyle yaparsın.” “Abartmayı sevmiyorum.”</span></p>

    <p><span>Aralarındaki sessizliği uzaklardan gelen karga sesleri sona erdirmişti. Karşı taraftaki anızların arasından havalanan üç karga dönüp, göletin diğer kıyısındaki</span> <span xml:lang="ar-SA">ağaçların arasında kayboldu.</span></p>

    <p class="Normal para-style-override-28"><span xml:lang="ar-SA"> </span></p>

    <p><span>Madeleine derin derin n<a id="x.2779"></a>efes alıyordu. “Ya Good Shepherd silahlı gelir de sana ateş ederse?”</span></p>

    <p><span>“Merak etme. Öyle bir şey olmayacak.”</span></p>

    <p><span>“Merak etme? Merak etme mi dedin? Gerçekten böyle mi söyledin?”</span></p>

    <p><span>“Yani senin düşündüğün kadar merak edecek bir şey yok demeye çalışıyorum.”</span></p>

    <p><span>“Nereden biliyorsun bunu?”</span></p>

    <p><span>“Eğer dinleme cihazlarını kontrol ettiyse bu gece yarısı Max’le kulübesinde buluşacağımı duydu. Yapacağı en mantıklı şey oraya bizden birkaç saat önce gidip, aracını uygun bir yere gizleyip, görünmemeye çalışarak bizi izlemek olacaktır. Ortamı çok müsait bulacağını tahmin ediyorum. Neticede karanlıkta ateş açmaya alışkın. Çok da iyi nişancı. Bu yüzden bunu az riskli, getirisi yüksek bir durum olarak görecektir. Karanlık, ıssız ortam arayıp da bulamadığı fırsat gibi gelecek gözüne.”</span></p>

    <p><span>“Tabii onun beyni de seninki gibi işliyorsa.”</span></p>

    <p><span>“Çok mantıklı bir adam o.”</span></p>

    <p><span>“Mantıklı?”</span></p>

    <p><span>“Aşırı derecede. En ufak bir duygusallığa yer bırakmayacak kadar hem de. Zaten onu canavar yapan, tam bir sosyopat haline dönüştüren de bu aşırı mantıklı hali. Ama aynı zamanda bu özelliği onu anlamayı da kolaylaştırıyor. Her zaman risk hesaplamasına girişiyor. Ve hesaplamalar tahmin edilebilir şeylerdir.” Madeleine yüzüne yabancı bir dil konuşuyormuş gibi değil adeta başka bir gezegenin dilini konuşuyormuşçasına boş gözlerle bakıyordu.</span></p>

    <p><span>Kyle, içeriden, sobanın yanından tedirgin bir ifadeyle, “Yani öncelikle ortaya çıkması gerekiyor öyle mi?” dedi. “Ve o seni bekleyeceğine sen onu bekliyor olacaksın.”</span></p>

    <p><span>“Onun gibi bir şey. Gayet basit.”</span></p>

    <p><span>“Tüm bunlardan nasıl bu kadar eminsin?”</span></p>

    <p><span>“Denemeye kalkışacak kadar.”</span></p>

    <p><span>Bir açıdan bu son söylediği doğruydu. Aslında bu soruya başka çare de yok diye yanıt vermek daha dürüstçe bir yaklaşım olurdu. Artık nefes alamayacak hale gelmişti. Köşeye sıkışmıştı. Bir an evvel harekete geçmek mecburiyetindeydi. Ve yapmayı planladığı şeyden başka bir yol da yok gibiydi.</span></p>

    <p><span>Madeleine ayağa kalkıp soğuk yulaf ezmesiyle, bitirmediği tostunu tezgaha bıraktı. Korku dolu gözleri bir süreliğine dalmış gitmişti. Neden sonra zorlukla gülümsemeyi başarıp, “Dışarısı harika görünüyor,” diyebildi. “Yürüyüşe çıkıyorum.”</span></p>

    <p><span>“Bugün çalışmıyor musun?” diye sordu Gurney.</span></p>

    <p class="Normal para-style-override-1"><span> </span></p>

    <p><span>“On buçuğa kadar gitmem<a id="x.2782"></a>e gerek yok. Daha çok zaman var. Eve tıkılıp kalmak istemiyorum. Hava harika.”</span></p>

    <p><span>Yatak odasına yöneldi. İki dakika kadar sonra da rengarenk giysilere bürünmüş halde geri döndü. Mor muflon pantolon, pembe naylon ceket ve kırmızı bir bere.</span></p>

    <p><span>“Gölete doğru iniyorum,” dedi. “Giderken görüşürüz.”</span></p>

    <p><span>4</span> <span>7</span><span>.</span> <span xml:lang="ar-SA">Bölüm</span></p>

    <p><span xml:lang="ar-SA"> </span></p>

    <p><span>Melek Yola Çıkıyor</span></p>

    <p><span>Kyle gelip masaya, babasının yanına oturdu. “Madeleine’in iyi olduğuna emin misin?”</span></p>

    <p><span>“Elbette. Yani... Belli zaten... Dışarıda olmak, yürüyüş yapmak ona hep iyi gelmiştir.”</span></p>

    <p><span>Kyle başıyla onayladı. “Ben ne yapmalıyım?”</span></p>

    <p><span>Soru ilk anda sanki genç bir adamın babasına sorabileceği en önemli soruymuş gibi gelmişti. Böyle düşünerek gülümsedi. “Gözlerini dört aç.” Duraksadı. “İşle, okulla ilgili yapman gerekenleri halledebildin mi?”</span></p>

    <p><span>“E-posta sayesinde evet.”</span></p>

    <p><span>“Güzel. Üzülüyorum çünkü. Seni de tehlikeli bir durumun içine çektim. Durup dururken başının belaya girmesine neden oldum. Bir... babanın yapması gereken bir şey bu...” Sustu. Cam kapılara doğru döndü. Kargalar hâlâ ağaçların üzerinde mi diye baktı.</span></p>

    <p><span>“Bu tehlikeli durumu sen yaratmadın ki, baba. Tam tersine durumu düzeltmeye çalışan tek kişisin sen.”</span></p>

    <p><span>“Tamam. Neyse... Hazırlamam iyi olur. Kundaklama saçmalığıyla uğraşmak istemiyorsam bir an evvel evden çıkmalıyım.” “Benden istediğin bir şey var mı?”</span></p>

    <p><span>“Dediğim gibi gözlerini dört aç. Ve... gösterdiğim yerde... Unutma.” Gurney yatak odasını işaret etmişti.</span></p>

    <p><span>“Tabanca. Tamam. Unutmam.”</span></p>

    <p><span>“Yarın sabah, şansım da biraz yaver giderse her şey bitmiş olacak.” Niyet ettiğinden daha boş bir mana içerdiğini ağzından çıkar çıkmaz fark ettiği bu sözlerin ardından odadan çıktı.</span></p>

    <p><span>Aslında çıkmadan önce yapacağı fazla bir şey yoktu. Telefonunun şarjını kontrol etti. Beretta’nın kurşunlarım, bileğindeki kılıfın sağlamlığını gözden geçirdi. Masasına yönelip Kim’in ilk karşılaşmalarında verdiği dosyayla, Hardwick’in gönderdiği e-postaların çıktılarını aldı. Olası bir karşılaşmaya en az birkaç saat daha vardı. Bu fırsattan istifade tüm bildiklerini bir kez daha gözden geçirmek fena olmazdı.</span></p>

    <p><span>Mutfağa döndüğünde Kyle’ın masanın yanında öturamaya-cak kadar gergin bir halde, öylece dikildiğini fark etti.</span></p>

    <p><span>“Tamam, evlat. Gitsem i<a id="x.2785"></a>yi olur.”</span></p>

    <p><span>“Pekala. Görüşürüz.” Kyle el sallamakla selamlamak arası bir tavırla elini kaldırdı.</span></p>

    <p><span>“Tamam, görüşürüz.”</span></p>

    <p><span>Gurney portmantodan ceketini alıp arabasına yöneldi. Toprak yolun, çakıllı kasaba yoluyla birleştiği, gölet kıy</span><span xml:lang="ar-SA">ısına kadar araba kullandığının bile farkına varamayacak kadar dalgındı. Gölete yaklaşınca Madeleine</span><span>’i fark etti.</span></p>

    <p><span>Madeleine göletin diğer tarafa nazaran yüksek kalan kıyısında, uzun bir huş ağacına yaslanmış, gözlerini kapatmış, öylece duruyordu. Arabayı durdurup, karısına doğru yürümeye koyuldu. Hoşça kal demek, yarın şafak sökmeden evde olacağını söylemek istiyordu.</span></p>

    <p><span>Madeleine gözlerini yavaşça açıp, gülümsedi. “İnanılmaz, değil mi?”</span></p>

    <p><span>“Ne?”</span></p>

    <p><span>“Hava.”</span></p>

    <p><span>“Ah. Evet, çok güzel. Gidiyorum. Sana ...”</span></p>

    <p><span>Karısının gülümseyişi hazırlıksız yakalanmasına neden oldu.</span></p>

    <p><span>Bu gülüşte ... yoğun bir anlara gizliydi. Ama ne? Tam olarak hüzün değil. Başka bir şey.</span></p>

    <p><span>Ve ne olduğunu bilemediği bu duygu karısının ses tonuna da sinmiş gibiydi. “Biraz kal,” dedi. “Şu havadaki duruluğu teninde hisset.”</span></p>

    <p><span>Bir an için, birkaç saniyeliğine, belki en fazla bir dakikalığına, olduğu yerde kalakaldı.</span></p>

    <p><span>“İnanılmaz, değil mi?” diye tekrarladı Madeleine. Sesi hayranı olduğu ortamın bir parçasıymışçasına yumuşacıktı.</span></p>

    <p><span>“Gitmem gerek,” dedi Gurney. “Daha fazla kalırsam...”</span></p>

    <p><span>Madeleine onu susturdu. “Biliyorum. Gitmek zorundasın. Dikkatli ol.” Yanağını okşadı. “Seni seviyorum.”</span></p>

    <p><span>“Ah, Tanrım.” Gözlerini Madeleine’inkilere kenetlemişti adeta. “Korkuyorum, Maddie. Her seferinde bulmacaları çözmeyi başardım. Bu sefer de umarım doğru yoldayımdır. Ama elimden başka bir şey gelmiyor.”</span></p>

    <p><span>Karısı parmaklarını usulca dudaklarında gezdirip, “Sen üstesinden gelirsin,” dedi.</span></p>

    <p><span>Nasıl yürüdüğünü, arabasına ne zaman bindiğini hatırlamıyordu.</span></p>

    <p><span>Tek hatırladığı şey geri dönüp baktığında karısının huş ağacının altında, güneş ışıklarıyla parıldayan rengarenk giysisiyle kendisine el sallayışı ve anlama kapasitesini aşan bir ifadeyle gülümseyişi olmuştu.</span></p>

    <h2 class="Normal para-style-override-8" id="u32672f71-315a-4806-bd5d-abc106296bcf">48. Bölüm</h2>

    <p><span xml:lang="ar-SA">Önemli Olan <a id="x.2789"></a>Tek Şey</span></p>

    <p><span xml:lang="ar-SA"> </span></p>

    <p><span>Walnut Crossing’ten Cayuga Bölgesi’ne küçük çiftliklerle, üzüm bağlarıyla, göz alabildiğine uzanan mısır tarlalarıyla ve tüm bunların aralarına serpiştirilmiş gibi duran meşe koruluklarıyla çevrili, tablolara yaraşır bir yoldan gidiliyordu. Ama Gurney bu muhteşem manzaranın farkında bile değildi. Akl</span><span xml:lang="ar-SA">ı gideceği yerde, bataklık kıyısındaki ıssız kulübede ve orada olabilecek şeylerdeydi.</span></p>

    <p><span xml:lang="ar-SA"> </span></p>

    <p><span>Bölgeye ulaştığında henüz öğlen bile olmamıştı. Kulübeye hemen gitmemeye karar vermişti. İskeletin, virane haldeki alüminyum kapının arkasında uzanan toprak yola şöyle bir baktı. Kapı açıktı ama bu davetkar bir görünüm sergilemekten daha çok tekinsiz bir yerde olduğu izlenimi yaratıyordu.</span></p>

    <p><span>Bir kilometre kadar daha gidip ardından U dönüşü yaptı. Clinter’ın girilmesine izin vermediği yolda biraz ilerleyince, yabani otların sardığı arazinin ortasında virane haldeki bir ahır dikkatini çekti. Tavanı içeri göçmüş ahır tam manasıyla berbat durumdaydı. Duvarı meydana getiren bölümde eksik tahtalar göze çarpıyordu. Ön tarafta olması gereken iki kapıdan biri de yok olup gitmişti. Etrafta bir çiftlik yoktu. Ya da bir zamanlar bu arazide uzanan çiftlikten geriye bu virane yapıdan başka bir şey kalmamıştı.</span></p>

    <p><span>Gurney meı aklanmıştı. Eski girişi tespit etti. Bu yoi dosdoğru ahırın önüne kadar uzanıyordu. İçerisi karanlıktı. Görebilmek için otomobilinin farlarını yakmak zorunda kaldı. Zemin betondu. Girişten arkaya, loş bölüme doğru uzanan dar, uzun bir geçit vardı. Toz içindeki ahırın her yanı çürümüş samanla kaplıydı. Başka bir şey de yoktu zaten içeride.</span></p>

    <p><span>Kararını verdi. Arabayla ahırın i</span><span xml:lang="ar-SA">çine doğru yöneldi. Mümkün olduğunca içeri girdi. Sonra</span> <span>Yetimler</span> <span>’’le ilgili bilgilerin bulunduğu dosyayı, polis raporlarını alıp arabadan indi. Kapıları</span> <span>kilitledi. Öğlen olmuştu. Uzun bir bekleyiş olacaktı. Hiç olmazsa beklerken işe yarar bir şeyler yapmalıydı.</span></p>

    <p><span>Yürüyerek geri dönüp, Clinter’ın kulübesine uzanan toprak yola çıktı. Bataklık boyunca, her yanı sarmış yabani otların arasında uzanan dar yolda ilerlerken Gurney bu bölgenin ne derece ıssız bir yer olduğunu bir kez daha idrak etti.</span></p>

    <p><span>Söz verildiği gibi kulübenin ön kapısı kilitli değildi. İçeriye, yani tek bir geniş odadan ibaret kulübeye, camları nadiren açıldığı için kesif bir küf kokusu hakimdi. Ağaç kütüğünden yapılmış duvarlardan da başka bir koku geliyordu. Odun ve asit kokusu. Eşyalar da sanki kaba saba mobilyalar konusunda uzmanlaşmış bir dükkandan alınmış gibiydi. Burası yalnız bir erkeğin, bir avcının yaşadığı yerdi.</span></p>

    <p><span>Karşı tarafta soba, lavabo ve buzdolabı vardı. Yan duvarın önündeyse üç sandalye göze çarpıyordu. Öbür duvarın dibinde de tek kişilik alçak bir yatak bulunuyordu. Zemin koyu renk çam ağacı kerestesinden yapılmıştı. Görünüşünden döşeme kapağı olduğunu düşündüğü bir kısım Gurney’in gözüne takıldı. Yakın köşesinde bir parmak genişliğinde bir delik vardı. Büyük bir ihtimalle kapak buradan çekilerek açılıyordu. Merakını gidermek için açmaya çalıştı ama kapak yerinden oynamamıştı bile. Büyük bir olasılıkla uzun zamandan beri açılmadığı için sıkışmış olmalıydı. Ya da Clinter buranın kilidini bir yerlere saklamıştı.</span></p>

    <p><span>‘Koleksiyon silahlar’ a<a id="x.2792"></a>dını verdiği, ruhsata ihtiyaç duymayan diğer ‘koleksiyonculara’ satacağı silahlan buraya koyuyor olma ihtimali de yüksekti.</span></p>

    <p><span>Uzun masanın arkasındaki pencereden dışarıdaki dar patikanın bir kısmı görünüyordu. Gurney sandalyelerden birine oturup, birkaç saat boyunca incelemek istediği kalın kağıt yığınını düzenlemeye koyuldu. Önce birkaç belgeyi bir yana ayırdı. Öncelik sırasına göre bazılarını öne alıyor, bazılarını arkaya koyuyordu. Sonra bunun anlamsızlığını düşünüp vazgeçti. Nereden başlayacağına hisleriyle karar verecekti.</span></p>

    <p><span>Kendini toplayıp içinde on yıllık otopsi fotoğraflarının bulunduğu dosyayı alıp, başından yaralanmış olanların fotoğraflandığı kısmı açtı. Bu fotoğrafları yine tahammül edilemez derecede korkunç bulmuştu. Kurbanların insan başı olduğuna inanmakta güçlük çekilecek derecede parçalanmış, garip şekillere bürünmüş kafatasları tüylerinin diken diken olmasına neden olmuştu. Bu büyük vahşeti, insan onuruna karşı yapılan bu tecavüzü görüp de öfkeden deliye dönmemek mümkün değildi. Diğer taraftan bu fotoğraflara bakmak kurbanların layık oldukları itibara kavuşmaları için yegane yolun katili adalete teslim etmekten geçeceği düşüncesine daha bir sıkı sarılmasına neden olmuştu. Çalınan itibarlarının iadesi için tek yol buydu.</span></p>

    <p><span>Böyle düşününce kararlılığı artıyor, yapmak istediğini gayet iyi bilen, hedefe kilitlenmiş, enerji dolu bir ruh haline büründüğünü hissediyordu. Ama bu güzel duygular yavaş yavaş etkisini kaybetmeye başladı.</span></p>

    <p><span>Bu soğuk, itici, en ufak bir kişilik özelliği yansıtmayan odada etrafına bakınınca Max Clinter’ın dünyasının ne derece küçük olduğunu hayretle görmüştü. Clinter’ın Good Shepherd’la temasından önceki hayatının böyle olup olmadığını bilemiyordu elbette ama aradan geçen yıllar Clinter’ı tam manasıyla tüketmişti. Bataklığın ortasındaki bu toprak yığınının üzerindeki, kutuyu andırır bu küçük kulübede tam bir münzevi hayatı sürüyordu. Kendini her şeyden soyutlamış, öfkesiyle çılgına dönmüş, kendi fantezilerinin, intikam açlığının elinde oyuncak olmuştu. Clinter Ahab’dı. Yaralı, amacı saplantı haline gelmiş Kaptan Ahab. Denizlere açılmak yerine Clinter burayı seçmiş, bu ıssız yere sığınmıştı. Zıpkın yerine tabancaları vardı. Saplantısına gömülmüş, öfkeden deliye dönmüş halde, sadece yerine getirmesi gerektiğine inandığı amaca kilitlenmiş, kendi sesinden başka hiçbir şeyi dinlemeyen biri olup çıkmıştı.</span></p>

    <p><span>Tam manasıyla yalnız bir adamdı.</span></p>

    <p><span>Bunu düşünüp, böylesi bir şeyin ağırlığını hissedince gözleri yaşardı.</span></p>

    <p><span>Sonra bu gözyaşlarının Max için olmadığını fark etti.</span></p>

    <p><span>Kendisi için ağlıyordu.</span></p>

    <p><span>Tam o anda da gözünün önüne Madeleine geldi. Ormanla göletin arasındaki açıklıkta, huş ağacına yaslanmış, hoşça kal dercesine el sallayan Madeleine. Göz alıcı renklerin ortasında el sallıyor, gülümsüyordu. Anlayamadığı bir duygunun etkisiyle gülümsüyordu. Kelimelerle izahı mümkün olmayan bir duygunun.</span></p>

    <p><span>Bu sanki bir filmin sonu gibiydi. Müthiş bir hediye bahşedilmiş, yolunu aydınlatacak bir melekle ödüllendirilmiş bir adamın hikayesinin anlatıldığı bir film. Melek ona her şeyi</span></p>

    <p><span>göstermiş, onu doğru yo<a id="x.2795"></a>la sevk etmişti. Tek yapması gereken bakmak, dinlemek ve uygulamaktı. Ama adam çok meşguldü. Aklı bambaşka yerlerdeydi. Kendisini büyüleyen karanlıklara kapılmış, bambaşka mücadelelere dalmıştı. Ve sonunda melek geri çağrıldı. Çünkü elinden artık başka bir</span> <span xml:lang="ar-SA">şey gelmeyecekti. Ancak adamın kendisine izin verdiği ölçüde yardım edebilirdi. Melek onu sevmişti. Tanımış, her şeyini benimsemiş, onu olduğu gibi kabul etmişti. Onun sevgiyi, ışığı, mutluluğu bulabilme gücüne sahip olmasını diliyordu. Sonsuza dek her şey</span><span>in iyisini istiyordu onun için. Ama artık meleğin gitme zamanı gelmişti. Ve film tüm dünyaya karşı hissettiği sevgiyle gülümseyen meleğin güneş ışığında kayboluşuyla bitiyordu.</span></p>

    <p><span>Gurney başını eğip dudaklarını ısırdı. Yanaklarından yaşlar süzülüyordu. Sonra da hıçkıra hıçkıra ağlamaya başladı. Ağlıyordu. Hayal ettiği filme ağlıyordu. Kendi hayatına ağlıyordu.</span></p>

    <p><span>Bu çok aptalca diye düşündü bir saat sonra. Bir o kadar da saçma. Kendini hayatın merkezinde sanan birinin sergileyeceği haddinden fazla duygusal bir tavır. Zamanı olduğunda neden böyle davrandığını, bu çocukça duygusal çöküşe neyin sebep olduğunu anlamak için daha ayrıntılı düşünecekti. Kendisini savunmasız hissettiği açıktı. Olayla ilgili fikirleri yüzünden dışlanmıştı. Ayrıca kurşun yaralarının iyile</span><span xml:lang="ar-SA">şmesi uzun sürmüş bu yüzden de gergin ve duygusal bir ruh haline bürünmüştü. Tabii bunun daha derin nedenleri olduğu da ortadaydı. Çocuksu endişelerinin yansımaları, korkuları kendisini zayıf hissettiği anda su yüzüne çıkıyordu. Kendisini iyice bir dinleme</span><span>ye ihtiyacı var gibiydi. Ama şimdi...</span></p>

    <p><span xml:lang="ar-SA">Şimdi zamanı en uygun biçimde kullanmalıydı. Kiın</span><span>’le birlikte hazırladığı oyunun sonunu getirebilmek için hazırlıklı olmak zorundaydı.</span></p>

    <p><span>Masadaki belgelere dönüp, olay yeri raporlarının özetlerinden, Kim’in görüşmelerle ilgili aldığı notlara, FBI’m hazırladığı profil tablolarından Good Shepherd’ın yazdığı Niyet Bildirisi’ne dek her şeyi baştan aşağı gözden geçirdi.</span></p>

    <p><span>Her şeyi okudu. Okurken de sanki ilk kez görüyormuşçasına dikkat kesilmişti. Arada başını kaldırıp pencereden patikaya bazen de diğer pencereden yola bakıyordu. Bu şekilde iki saatlik bir süre geçti. Sonra her şeyi baştan bir kez daha okumaya koyuldu.</span></p>

    <p><span xml:lang="ar-SA">İkinci okumayı bitirdiği sırada güneş de batmıştı. Okumaktan yorulmuş, oturmaktan sırtı tutulmuştu. Kalkıp g</span><span>erindi. Bilek kılıfındaki Beretta’yı düzeltti. Sonra da kapının önüne çıktı. Bulutsuz gökyüzünün maviliği yavaş yavaş yerini gri tonlara bırakıyordu. Derken uzaklardan, bataklığın ötesinden bir şapırtı işitildi. Sonra bir tane daha. Ardından bir tane daha. Sonrasındaysa müthiş bir sessizlik çöktü.</span></p>

    <p><span>Sessizlik Gurney’in gerginliğini geri getirmişti. Yavaşça kulübenin etrafını dolaştı. Her şey bir önceki gelişinden hatırladığı gibiydi. Sadece arkadaki piknik masasının yanına park edilmiş Humvee yoktu yerinde. Dönüp ön tarafa gelince içeri girdi. Kapıyı arkasından kapattı. Ama mandalı indirmedi.</span></p>

    <p><span xml:lang="ar-SA">Üç, dört dakika kadar sonra kulübenin içindeki ışık seviyesi iyice azaldı. Masaya geri dönüp tabancasını kolayca erişebileceği bir yere koyup, olayla ilgili aklına takı</span><span>lan soruları yazdığı kağıdı eline aldı. Dikkatini Bullard’ın da Sasaparilla’da üzerinde durduğu sonrasındaysa Hardwick’in telefonda belki de Jimi Brewster’m sadece babasını değil diğer beş kurbanı da aynı sebeple öldürmüş olabileceğine dair sözlerine temel oluşturan soru çekmişti.</span></p>

    <p><span>Hardwick, Jimi’nin otom<a id="x.2798"></a>obil tercihiyle iyice belirginleşen materyalist eğilimlerinden tiksinti derecesinde nefret ettiği babasını öldürmüş olabileceğini, diğer beş kişiyi de sırf aynı marka otomobil kullandıkları kısacası babasına benzedikleri için öldürmeye karar vermiş olma ihtimali bulunduğunu söylemişti. Böyle bir durumda sadece bir tek gerçek hedef olduğu ortaya çıkıyordu. Diğer cinayetlerse daha az öne çıkan nedenlerle işlenmişti.</span></p>

    <p><span>Her ne kadar bu teori birçok şeyi açıklıyormuş gibi dursa da Gurney saplantıları yüzünden cinayet işleyenlerin böyle davranmadığım gayet iyi biliyordu. Ya nefretlerini yönelttikleri asıl hedefi ortadan kaldırırlar ya da benzerlerini öldürmeye eğilimli olurlardı. Ama hem ana hedefi hem de diğerlerini öldürdükleri görülmüş şey değildi. Yani ikincil cinayetler varsayımı gerçekçi değil gibiydi...</span></p>

    <p><span>Yoksa yanılıyor muydu?</span></p>

    <p><span>Diyelim ki...</span></p>

    <p><span>Diyelim ki katilin gerçekten de tek bir ana hedefi vardı. Öldürmek istediği tek bir kişi. Diyelim ki diğerlerini kendisine asıl hedefi hatırlattıkları için değil polise ana hedefi düşündüreceği için öldürmüş olsun.</span></p>

    <p><span>Diyelim ki katil bu beş kişiyi ortada farklı bir suç varmış izlenimi yaratmak için öldürmüş olsun. En azından bu fazladan cinayetler suyu o derece bulandıracaktı ki ne polis ne de bir başkası bu altı cinayetten hangisinin asıl hedef olduğunu tespit edebilecekti. Ve elbette Good Shepherd cinayetlerini bu şekilde algılamayan polis hiçbir zaman da sorulması gereken soruları sorma şansı bulamamış olacaktı.</span></p>

    <p><span>Neden altı cinayetin aslında tek bir cinayetin yan etkileri olduğunu düşünsünler ki? Neden böyle bir araştırmaya kalkışsınlar? Ellerinde bu altı hedefin de eşit derecede önemli olduğunu ileri süren bir teori varken böyle bir girişimde bulunamazlardı zaten. Üstüne bir de tüm cinayetleri eşitleyen katilin bildirisi geçmişti ellerine. Her şeyi açıklayan bildiri. Tüm cinayetleri kapsayan müthiş bir açıklamayla teoriyi doğrulayan, cinayetlerin her detayına açıklama getirecek kadar kapsamlı bir bildiri.</span></p>

    <p><span>Gurney sonunda bir şeyleri daha net görmeye başladığını hissediyordu. Sis perdesi yavaş yavaş aralanmaya başlamıştı. Olayla ilgili ilk düşüncelerinin, daha ilk bakışta düşündüklerinin ulaştığı bu sonuçla tutarlılık gösterdiğini fark etti.</span></p>

    <p><span>Mesleki kariyeri boyunca çoğu kez ilk andaki sezgilerinin, düşüncelerinin bir süre sonra doğrulandığını gözlemlemişti. Tabii bu olayda hedefe doğru dümen kırmasına yol açan küçük manevrayı Madeleine’in</span> <span>Siyah Şemsiyeli Adam</span> <span>filminin en önemli sahnesiyle ilgili anlattıkları sayesinde gerçekleştirdiğinin de farkındaydı. Bazen tüm farklılığı ayrıntılar yaratıyordu.</span></p>

    <p><span>Diğer taraftan, doğruymuş gibi gelen her fikir doğru olacak diye bir kural yoktu. Gurney deneyimlerinden insanın düşünce zincirindeki hataları görememesinin ne derece tehlikeli sonuçlar doğurabileceğini iyi bilirdi. Kişi bir konuya sabitlenirse artık tarafsızlık anlayışı bütünüyle zedelenmiş olurdu. Hepimiz açık fikirli olduğumuzu ileri sürerdik ama işin aslı kimse öyle değildi.</span></p>

    <p><span xml:lang="ar-SA">Şeytanın avukatlığını yaptırmak için ilk tercihini H</span><span>ard-vvick’ten yana kullandı. Telefonunu alıp numarayı tıışladı. Telesekreterin devrede olduğunu anlayınca da bir kısa mesaj bıraktı.</span></p>

    <p><span>“Merhaba, Jack. Olayla <a id="x.2801"></a>ilgili bir karara vardım. Tepkini merak ediyorum. Ara beni.”</span></p>

    <p><span>Telefonu titreşime aldığına emin olmak için bir kez daha kontrol etti. Gecenin kendisine neler getireceğini bilemiyordu ama çalan bir telefonun sorun çıkarma ihtimali yüksek gibiydi.</span></p>

    <p><span xml:lang="ar-SA">Şeytanın avukatlığını yaptırmak için ikinci tercihi Teğmen Bullard</span><span>’dı. Kadının şu an kimin tarafında olduğunu bilmiyordu ama endişelerinin ağırlığı kimin hangi tarafta olduğuna aldırmamasına neden olacak kadar rahatsız ediciydi. Daha da ötesi sezgilerinde haklıysa yapacağı konuşma kadını kendi tarafına çekme noktasında fayda sağlayabilirdi. Ama onun da telesekreteri devredeydi. Gurney, ona da Hardwick’e bıraktığı mesajın bir benzerini bıraktı.</span></p>

    <p><span>Hardwick’le Bullard’m ne zaman arayacaklarını bilemiyordu. Yeni bakış açısını mutlaka biriyle paylaşmak istiyordu. Bunun üzerine karmaşık hislerle Clinter’ı aradı. Telefon</span> <span xml:lang="ar-SA">üçüncü çalışta açılmıştı.</span></p>

    <p><span xml:lang="ar-SA"> </span></p>

    <p><span>“Hey, delikanlı, büyük gecen kabusa mı döndü yoksa? Yardım mı lazım?”</span></p>

    <p><span>“Sorun yok. Sadece seninle paylaşmak istediğim bir fikrim var. Hatalı düşünüp düşünmediğime ilişkin yorumlarına ihtiyacım var.”</span></p>

    <p><span>“Kulağım sende.”</span></p>

    <p><span>O an Gurney, Clinter’la Hardwick’in ruhsal yapılarında benzerlikler olduğu hissine kapıldı. Clinter, Hardwick’in sınıra biraz daha yaklaşmış haliydi. Bu düşünce garip bir biçimde kendisini bir nebze de olsa rahat hissetmesine neden oldu.</span></p>

    <p><span>Gurney fikrini izah etti. İki kere.</span></p>

    <p><span>Yanıt gelmedi. Beklerken bataklığa bakıyordu. Dolunay yükselince kurumuş ağaçlar daha bir ürpertici görünmeye başlamıştı. “Orada mısın, Max?”</span></p>

    <p><span>“Söylediklerini değerlendiriyorum, delikanlı. Düşünüyorum.</span></p>

    <p><span>Söylediklerinde önemli bir eksiklik göremedim. Ama tabii ki ileri sürdüğün fikir, bir dolu soruyu da beraberinde getiriyor.” “Elbette.”</span></p>

    <p><span>“Anladığıma emin olmak için soruyorum. Aslında sadece tek bir cinayetin önemli olduğunu söylüyorsun, öyle mi?”</span></p>

    <p><span>“Doğru.”</span></p>

    <p><span>“Diğer beşi de sırf asıl cinayeti gizlemek için işlendi?” “Doğru.”</span></p>

    <p><span>“Cinayetlerin toplumsal eşitsizliklerle filan da alakası yok diyorsun?”</span></p>

    <p><span>“Doğru.”</span></p>

    <p><span>“Peki, hedef olarak seçilen lüks arabalar. Onlar neydi?” “Belki asıl hedef öyle bir araba kullanıyordu. Büyük, siyah, pahalı bir Mercedes. Belki her şeyi başlatan da bu oldu.”</span></p>

    <p><span>“Yani geri kalan beş ki<a id="x.2805"></a>şi tamamen rastlantı eseri öldü. Aynı model araba kullanıyorlar diye? Aralarında bir ilişki var gibi görünsün diye?”</span></p>

    <p><span>“Doğru. Diğer cinayetlerin katilin umurunda olduğunu sanmıyorum.”</span></p>

    <p><span>“Bu da onu daha a</span><span xml:lang="ar-SA">şağılık biri haline sokuyor, değil mi?</span><span>” “Doğru.”</span></p>

    <p><span>“Şimdi de en önemli soru: Hangi kurban asıl hedefti?”</span></p>

    <p><span>“Good Shepherd’la karşılaşınca bunu ona soracağım.”</span></p>

    <p><span>“Ve bu da bu gece gerçekleşecek?” Clinter’m sesi heyecandan titriyordu.</span></p>

    <p><span>“Max,</span> <span>buradan uzak durman gerek</span><span>.</span> <span>En ufak bir hata her şeyi mahveder.”</span></p>

    <p><span>“Anladım, delikanlı. Ama bir sorum daha var: Eski cinayetlerle ilgili teorin yenilerine nasıl bir açıklama getiriyor?”</span></p>

    <p><span>“Basit. Good Shepherd bizim ilk cinayetlerin aslında tek bir hedefe yöneldiğini anlamamızı istememişti.</span> <span>Cinayet Yetimleri</span> <span>bu sırrın bir şekilde açığa çıkması tehlikesini yarattı. Belki herkes asıl cinayetin hangisi olduğunu anlayacaktı. Bunu engellemek için de insanları öldürmeye başladı.”</span></p>

    <p><span>“Çok çaresiz bir adam.”</span></p>

    <p><span>“Çaresiz değil de daha çok iş bitirici diyelim.”</span></p>

    <p><span>Tanrım, Gurney haberlerde üç günde üç kişiyi öldürdüğü söyleniyor.”</span></p>

    <p><span>“Doğru. Ama cinayetleri çaresizlik içinde kıvrandığı için işlediğini sanmıyorum. Shepherd insan öldürmeyi önemli bir şey olarak görmüyor. Sadece kendi çıkarına olduğunu düşündüğü şeyi yapıyor. Birini öldürünce ortaya çıkma riskinin azaldığını her düşünüşünde gözünü bile kırpmadan cinayet işleyecektir. Çaresizlikle ilgisi...”</span></p>

    <p><span>Başka birinin hatta olduğuna dair sinyali alınca cümlesini yarıda kesti. Ekrana baktı. “Max, kapatmam gerek. BCI’dan Teğmen Bullard arıyor. Bu arada, Max, lütfen bu gece buradan uzak dur.”</span></p>

    <p><span>Gurney pencereden dışarı baktı. Ay ışığıyla gümüşi tonlara bürünmüş manzara tüylerinin diken diken olmasına neden oldu. Durduğu yerden, camdan süzülen ay ışığıyla gölgesi yatağın arkasındaki duvara düşüyordu.</span></p>

    <p><span>Bekleyen çağrıya döndü. “Aradığınız için çok teşekkür ederim, teğmen. Önemli bir şey tespit etmiş....” Cümlesini bitiremedi.</span></p>

    <p><span>Ani bir patlama olmuştu. Şiddetli bir ışık parlaması ve sağır edici bir ses. Eline müthiş bir darbe indi.</span></p>

    <p><span>Sendeleyerek masaya doğru gerilerken birkaç saniyeliğine durumu algılamaya çalıştı. Sağ elini hissetmiyordu. Bileği de feci sızlıyordu.</span></p>

    <p><span>Elinin ne hale geldiğin<a id="x.2808"></a>i görmek için korka korka kaldırıp pencereye doğru döndü. Bütün parmakları yerli yerindeydi. Ama elinde telefonun sadece küçük bir kısmı kalmıştı. Diğer parçaların nereye düştüğünü görebilmek için etrafına bakındı ama karanlıkta bir şey görebilmesi imkansızdı.</span></p>

    <p><span xml:lang="ar-SA">İlk anda telefonunun patladığını düşündü. Telefonun içine konul</span><span>an minyatür bir patlayıcıyla gerçekleştirilmiş bir sabotaj girişimine maruz kalmış olabilir miydi?</span></p>

    <p><span>Ama bu imkansızdı. Patlamanın şiddeti, hissettiği basınç göz önüne alındığında, çalışan bir telefona bu derece etkili bir patlayıcının yerleştirilmesinin imkansızlığı ortadaydı. Bunun için telefonun içinin tamamen boşaltılmış olması gerekirdi. Ama az önce görüşme yapmıştı bu telefonla.</span></p>

    <p><span>Sonra burnuna barut kokusu geldi.</span></p>

    <p><span>Minik bir bombanın işi değildi bu. Ateş edilmişti.</span></p>

    <p><span>Ama normal bir tabancanın sesinden çok daha şiddetli bir patlama olmuş, bu yüzden de nereden ateş edildiğini hemen anlamakta güçlük çekmişti.</span></p>

    <p><span>Aslında bu türden bir patlamaya sebebiyet verecek bir tabanca vardı.</span></p>

    <p><span>Ve o tabancanın sahibi gecenin karanlığında, tek ışık kaynağının dolunay olduğu bir ortamda, cep telefonunu vurmayı başaracak kadar iyi bir nişancıydı.</span></p>

    <p><span>Bir sonraki düşüncesi pencereden ateş edildiği oldu. İçgüdüsel bir tepkiyle eğilip, masanın üzerindeki pencereden dışarıya bakmaya çalıştı. Ama kapalı pencerenin camı kırılmamıştı. Bu da arka pencereden ateş edildiği anlamına geliyordu. İyi de arka pencereden ateş eden biri durduğu açıdan omzuna zarar vermeden elindeki telefonu vuramazdı ki.</span></p>

    <p><span xml:lang="ar-SA">Öyleyse nasıl?..</span></p>

    <p><span xml:lang="ar-SA"> </span></p>

    <p><span>Aklına gelen yanıt tepeden tırnağa ürpermesine neden oldu.</span></p>

    <p><span>Dışarıdan ateş edilmemişti.</span></p>

    <p><span xml:lang="ar-SA">İçeride, bu odada başka biri daha vardı.</span></p>

    <p><span xml:lang="ar-SA"> </span></p>

    <p><span>Bunu düşündüğü anda hiçbir şey göremese de sesi duymaya başlamıştı.</span></p>

    <p><span>Birileri nefes alıp veriyordu.</span></p>

    <p><span>Birkaç adım ilerisinde.</span></p>

    <p><span>Yavaş ve sakince.</span></p>

    <h2 class="Normal para-style-override-8" id="ub1b180ba-e821-442c-81c9-d5bf2213a7ad">49. Bölüm</h2>

    <p class="Normal para-style-override-1"><span> </span></p>

    <p><span>Son Derece Mantıklı Bir Adam</span></p>

    <p class="Normal para-style-override-1"><span> </span></p>

    <p><span>Gurney sesin geldiği yö<a id="x.2811"></a>ne doğru dönerken kulübenin zemininde döşeme kapağının bulunduğu yerde incecik bir ışık huzmesi gördü. Ay ışığı yetersiz olmasına rağmen yine de karşı duvarın önünde bir gölge olduğunu seçebiliyordu.</span></p>

    <p><span>Boğuk bir ses doğru yöne baktığının ispatı oldu. “Masaya geç, dedektif. Ellerini başının üzerine koy.”</span></p>

    <p><span>Gurney söylenenleri yaptı.</span></p>

    <p><span>“Birkaç sorum olacak sana. Hemen cevaplaman gerek. Anladın mı?”</span></p>

    <p><span>“Anladım.”</span></p>

    <p><span>“Eğer hemen cevaplamazsan yalan söylediğini düşüneceğim. Anladın mı?”</span></p>

    <p><span>“Evet.”</span></p>

    <p><span>“Güzel. İlk soru: Clinter buraya geliyor mu?”</span></p>

    <p><span>“Bilmiyorum.”</span></p>

    <p><span>“Az önce telefonda ona gelme dedin.”</span></p>

    <p><span>“Doğru.”</span></p>

    <p><span>“Yine de gelir mi sence?”</span></p>

    <p><span>“Gelebilir. Bilmiyorum. Sağı solu belli olmaz onun.”</span></p>

    <p><span>“Kesinlikle. Doğru söylemeye devam etmelisin. Seni sadece gerçekler hayatta tutacak. Anladın mı?”</span></p>

    <p><span>“Evet.” Gurney böylesi durumlarda her zaman olduğu gibi son derece soğukkanlı bir ifade takınmıştı. Ama içinde fırtınalar kopuyordu. Delicesine öfkeliydi, bir o kadar da korkuyordu. Korkunun sebebi içinde olduğu durumdu. Öfkesineyse her şeyi düşündüğü zannına kapılmasını sağlayan kibri neden oluyordu.</span></p>

    <p><span>Good Shepherd’ın Kim’le yaptıkları konuşmada söylenenlere uygun hareket edeceğini ve Clinter’la Gurney’in gece yarısı yapacakları görüşmeye en fazla iki üç saat erken geleceğini tasarlamı</span><span xml:lang="ar-SA">ştı. Aynı anda bir dolu şeyi düşünüp planlamaya çalışırken, değerlendirdiği olasılıklar arasında Shepherd</span><span>’ın çok daha erken, belki de on iki saat önceden, gelebileceğini öngörememişti.</span></p>

    <p><span>Ne sanmıştı ya? Shepherd’ın çok mantıklı bir adam olduğunu bu yüzden de gece yarısından birkaç saat önce ortaya çıkacağını mı? Sonrasındaysa işler çorap söküğü gibi gelişecekti, öyle mi? Ne kadar aptaldı! Kendine ben bir insanım ve hatalar da insanlar için diyordu. Ama bu düşüncesi ölümcül bir hata yapmış olmanın neden olaca</span><span xml:lang="ar-SA">ğı korkunç sona engel olamazdı.</span></p>

    <p><span xml:lang="ar-SA"> </span></p>

    <p><span>Gırtlağından gelen, zorlukla anlaşılan sesini biraz yükseltti. “Beni buraya çekmek için oyun mu oynadın? Beni hazırlıksız yakalamak için?”</span></p>

    <p><span>Adamın zekice sorduğu s<a id="x.2814"></a>oru tüm umutlan kıracak nitelikteydi. “Evet.”</span></p>

    <p><span>“Doğru. Güzel. Hayatta kalmaya devam ediyorsun bu şekilde. Biraz önce Clinter’ı aradın. Ona söylediklerin gerçek fikirlerin mi?”</span></p>

    <p><span>“Cinayetlerle ilgili olanlar mı?”</span></p>

    <p><span>“Elbette cinayetlerle ilgili olanlar.”</span></p>

    <p><span>“Evet, öyle.”</span></p>

    <p><span>Birkaç saniyeliğine Gurney sorgucusunun nefes alıp verişinden başka hiçbir şey duymadı. Sonra bu soluk sesinden belki biraz daha yüksek bir sesle yeni bir soru geldi. “Düşündüğün diğer şeyleri de söyle.”</span></p>

    <p><span>“Şu an için yalnızca beni vurup vurmayacağını düşünüyorum.”</span></p>

    <p><span>“Elbette bunu yapacağım. Ama bana doğruyu söylediğin müddetçe yaşayacaksın. Bu kadar basit. Anladın mı?”</span></p>

    <p><span>“Güzel. Şimdi cinayetlerle ilgili düşüncelerini anlat bana. Gerçek düşüncelerini.”</span></p>

    <p><span>“Düşüncelerim daha çok sorular halinde.”</span></p>

    <p><span>“Hangi sorular?”</span></p>

    <p><span>Gurney adamın fısıltıyla konuşmasının nedeninin fiziksel bir problemden mi kaynaklandığını yoksa Good Shepherd’ın gerçek sesini gizlemek için mi böyle konuşmayı tercih ettiğini merak ediyordu. Büyük bir olasılıkla ikinci seçenek daha doğru gibiydi. Bunun çok ilginç nedenleri olabilirdi ama şu an hayatta kalmasını sağlayacak konuya yoğunlaşmak zorundaydı.</span></p>

    <p><span>“Bizim bildiklerimiz dışında başka kaç kişiyi öldürdüğünü merak ediyorum. Büyük bir olasılıkla epeyce insan öldürmüş-sündür. Yanılmıyorum, değil mi?”</span></p>

    <p><span>“Elbette, öyle.”</span></p>

    <p><span>Adamın sorusuna sanki sıradan bir şeye cevap veriyormuşça-sına rahat bir ifadeyle yanıt vermesi Gurney’i sarsmıştı. Ama o an adamı bu konudan bahsetmeye, yaptıklarıyla böbürlenmesine olanak verecek şeylerden konuşmaya teşvik ederse ufacık da olsa bir umudu olabileceğini de hissetmişti. Sonuçta tüm psikopatlar güçlü egolara sahipti. Acımasızca gerçekleştirdikleri eylemlerden bahsetmeye de bayılırlardı. Belki adamı kendisinden bahsetmeyi sürdürmeye yönlendirebilirse camı kırıp, dışarıdan bir müdahale yapılma imkanı yaratabilirdi</span></p>

    <p><span>Ama umudu aynı hızla soldu. Gurney adamın neden konuşmaya devam etmek isteyeceğini fark etmişti. Her şeyden bahsedebilirdi. Konuşmakta en ufak riskli bir yan yoktu. Neticede Gurney birazdan ölmüş olacaktı.</span></p>

    <p><span>Fısıltı alaycı bir ses tonuna dönüşmüştü. “Başka ne merak ediyorsun?”</span></p>

    <p class="Normal para-style-override-1"><span> </span></p>

    <p><span>“Robby Meese’le ilişkin<a id="x.2817"></a>i merak ediyorum. Yaptıklarının ne kadarını kendi başına ne kadarını da senin teşvikinle gerçekleştirdiğini merak ediyorum. Onu neden öldürdüğünü, bu cinayetin intihar olarak görüleceğine gerçekten inanıp inanmadığını merak ediyorum.</span></p>

    <p><span>“Başka?”</span></p>

    <p><span>“Gerçekten Max Clinter’ı Ruth Blum cinayetinin faili olarak mı göstermek istedin yoksa başka amacın mı vardı diye merak ediyorum.”</span></p>

    <p><span>“Başka?”</span></p>

    <p><span>“Ruth’un Facebook sayfasına yazdığın mesaja inanılacağını gerçekten düşündün mü diye merak ediyorum.”</span></p>

    <p><span>“Başka?”</span></p>

    <p><span>“Ahırımı merak ediyorum.” Gurney bu konuşmayı mümkün olduğunca uzun tutmaya kararlıydı. Konuşma ne kadar uzarsa o kadar iyiydi. Her açıdan.</span></p>

    <p><span>“Devam et, dedektif.”</span></p>

    <p><span>“Otomobillerdeki GPS cihazlarını merak ediyorum. Kim’in arabasına takip cihazı yerleştirme fikri senin miydi yoksa Robby’nin, tacizci Robby’nin mi diye merak ediyorum.</span></p>

    <p><span>“Başka?”</span></p>

    <p><span>“Yaptıklarından bazıları çok zekice. Ama bir o kadar da aptalca. Acaba yaptıklarından hangilerinin hangi gruba girdiğinin farkında mısın diye merak ediyorum.”</span></p>

    <p><span>“Kışkırtmaya çalışma beni, dedektif. Gereksiz. Hepsi bu mu?”</span></p>

    <p><span>“White Mountain Katili ’ni merak ediyorum. Çok tuhaf bir olay. Sen biliyor musun o olayı? Gerçekten çok enteresan yanları var.”</span></p>

    <p><span>Uzun bir sessizlik oldu. Zaman umut demekti. Zaman Gurney’e düşünme, belki de arkasındaki masanın üzerinde duran tabancasına erişme fırsatı verecekti.</span></p>

    <p><span>Shepherd yeniden konuştuğunda fısıltısı haddinden fazla duygusal bir tona bürünmüştü. “Başka bir şey var mı?”</span></p>

    <p><span>“Son bir tane daha. Böylesine zeki biri nasıl olur da Göl Kıyısı Kazalı Araçlar Servisi’nde bu derece ölümcül bir hata yapar onu merak ediyorum.”</span></p>

    <p><span>Uzun bir sessizlik daha. Bu tedirgin edici sessizlik her yöne çekilebilirdi. Belki de sonunda Good Shepherd’ı sarsmayı başarmıştı. Ya da bu sözlerle adamın tetiğe basan parmağının biraz daha gerilmesine neden olmuştu. Gurney’ı‘n midesine iğneler batıyordu.</span></p>

    <p><span>“Neden bahsediyorsun?”</span></p>

    <p><span>“Yakında öğreneceksin.”</span></p>

    <p class="Normal para-style-override-1"><span> </span></p>

    <p><span>“Şimdi öğrenmek istiyor<a id="x.2821"></a>um.” Fısıltısı farklı bir tona bürünürken ay ışığında parıldayan bir şey görür gibi oldu.</span></p>

    <p><span>Bu parıltının kaynağı en fazla iki metre uzaktan yüzüne doğrultulan tabancanın gümüş kaplamalı namlusuydu.</span></p>

    <p><span>“Şimdi,” diye tekrar etti adam. “Bana Göl Kıyısı Kazalı Araçlar Servisi’nde ne olmuş anlat.”</span></p>

    <p><span>“Teşhis edilmeni sağlayacak bir iz bırakmışsın.”</span></p>

    <p><span>“Asla yapmam ben böyle bir şey.”</span></p>

    <p><span>“O gece yaptın ama.”</span></p>

    <p><span>“Neymiş söyle. Hemen!”</span></p>

    <p><span>Gurney içinde bulunduğu durum itibarıyla bu soruya vereceği hiçbir yanıtın kendisini kurtarmaya yetmeyeceğinin farkındaydı. Bulunan lastik izlerinden bahsetmesinin kendisini bekleyen sonu geciktirmeyeceği de ortadaydı. Öldürmemesi için yalvarmak da bir işe yaramayacaktı. Yapılabilecek, dolayısıyla da zayıf umut ışığının en fazla bir dakika daha yanmasını sağlayacak tek şey geciktirme taktiklerine başvurmak, daha fazla konuşmayı reddetmekti.</span></p>

    <p><span>Gurney sesinin titrememesi için azami çaba harcayarak konuşmaya başladı.</span></p>

    <p><span>“Göl Kıyısı Kazalı Araçlar Servisi’nde bulmacanın çözümünü bıraktın.”</span></p>

    <p><span>“Bilmece gibi konuşma! Soruma yanıt vermek için üç saniyen var.”</span></p>

    <p><span>“Bir.” Ay ışığında tabancanın namlusunu yukarı kaldırdığı seçiliyordu.</span></p>

    <p><span>“İki.” Hafifçe sağa doğru çekilirken kolunu hiç kıpırdatmadı.</span></p>

    <p><span>“Üç.” Tetiği çekti.</span></p>

    <h2 id="u3c5dd377-efab-4764-bce2-5ee00af54ee3"><span>50. Bölüm</span></h2>

    <p><span>Yanıtlar</span></p>

    <p><span>Gurney namlunun ucundaki parıltıyı görür görmez kendini yana atmış, sandalyeyi devirirken, masanın kenarına son anda tutunmayı başararak ayakta kalmıştı. Bir an için hiçbir şey göremedi. Tek duyabildiği şey kurşun sesinin kulaklarında neden olduğu çınlamaydı.</span></p>

    <p><span>Boynundan aşağı doğru süzülen bir ıslaklık hissetmişti. Dokununca da kulağının altının bir hayli ıslak olduğunu fark etti. Elini dolaştırdığında ıslaklığın, kanın aktığı yerin kulağının hemen üst kısmı olduğunu tespit etti.</span></p>

    <p><span>“Ellerini başının üzerine kaldır. Hemen.” Kulağındaki çınlama yüzünden adamın sesi sanki çok uzaklardaymış gibi gelmişti.</span></p>

    <p><span>Ama anlayabildiği kadar<a id="x.2824"></a>ıyla söylenilenleri yapmaktan başka çaresi yoktu.</span></p>

    <p><span>“Duyuyor musun beni?” dedi uzaktan gelen boğuk ses.</span></p>

    <p><span>“Evet,” dedi Gurney.</span></p>

    <p><span>“Güzel. Dikkatle dinle. Sorumu bir daha soruyorum. Bu kez yanıt vermelisin. Neyin doğru neyin yanlış olduğunu anlamakta çok iyiyimdir. Doğruyu söylemezsen canın yanmaya devam edecek. Tatlı tatlı konuşalım. Tamam mı? Ama yalan söylersen yine tetiği çekeceğim. Anlaşıldı mı?”</span></p>

    <p><span>“Evet.”</span></p>

    <p><span>“Söylediğin her yalan için bir kurşun. Bir dahaki sefere ku</span></p>

    <p><span>lağına küçük bir çentik atmayacağım. Yaran daha büyük olacak. Anlıyor musun?”</span></p>

    <p><span>“Anladım.” Gurney’in patlama anında kamaşan gözleri yavaş yavaş normale dönüyordu. Yine odanın ortasına vuran ay ışığını görmeye başlamıştı.</span></p>

    <p><span>“Güzel. Şimdi Göl Kıyısı Kazalı Araçlar Servisi’nde hata diye adlandırdığın şeyle ilgili bütün bildiklerini öğrenmek istiyorum. Bilmece filan yok. Sadece gerçekler.” Ay ışığında gümüş kaplı tabanca namlusunun Gurney’in sağ ayak bileğini hedef alacak şekilde yavaş yavaş aşağı doğru indiği görülüyordu.</span></p>

    <p><span>Desert Eagle tipi bir silahın eklemlerine nasıl bir hasar vereceğini gayet iyi bildiğinden titrememek için dişlerini sıkmak zorunda kalmıştı. İlk anda ayağı parçalanacaktı. Bu korkunç bir şeydi elbette ama asıl sorun atardamarında başlayacak kanama olacak. Üstelik konuşmanın geldiği bu noktada doğruyu söylemek ya da söylememek veya bundan sonraki sorulara vereceği herhangi bir yanıt durumu fazla da değiştirmeyecek gibi görünüyordu. Good Shepherd için tek önemli olan şey kendi güvenliğiydi. Bu yüzden de her hareketini bu doğrultuda gerçekleştirecekti. Ve Good Shepherd açısından Gurney’in hayatta kalmasının ölmüş olmasına kıyasla daha avantajlı olabileceği hiçbir durum yok gibiydi.</span></p>

    <p><span>Kan kaybından ölmeden önce başka nerelerinin parçalanacağı kararı dışında her şey belliydi. Ölecekti. Burada. Max Clinter’ın kulübesinin zemininde. Bataklığın ortasında. Kuş uçmaz kervan geçmez bir yerde.</span></p>

    <p><span>Gözlerini kapattı ve tepenin yamacındaki Madeleine’i gördü.</span></p>

    <p><span>Eflatun, mor, pembe, mavi, turuncu, kırmızı... hepsi birden güneş ışığında parıldıyordu.</span></p>

    <p><span>Ona doğru yürüdü. Yemyeşil çimenlerin üzerinde ona doğru yürüdü. Sonra da cennetin de aynı bu şekilde kokuyor olması gerektiğini düşündüğü kokusunu içine çekti.</span></p>

    <p><span>Madeleine parmaklarını dudaklarına götürüp gülümsedi.</span></p>

    <p><span>“Çok zekisin,” dedi. “Çok zekisin.”</span></p>

    <p><span>Bir saniye içinde ölmüş olacaktı.</span></p>

    <p class="Normal para-style-override-1"><span> </span></p>

    <p><span>Ya da birkaç saniye son<a id="x.2827"></a>ra diye düşündü.</span></p>

    <p><span>Gözleri kapalı olmasına rağmen ani bir aydınlanma hisseder gibi oldu. Ardından da kulaklarında uzaklardan gelen bir ezgi çınlamaya başladı. Ve tüm sesleri bastıracak kadar güçlü bir trampet sesi de işitiyordu.</span></p>

    <p><span>Ve sonra sesi duydu.</span></p>

    <p><span>Bu ses onu gerçekliğe, bataklığın ortasındaki ıssız kulübeye geri getirmişti. Megafonla yükseltilmiş bir ses.</span></p>

    <p><span>“POLİS... NEW YORK EYALET POLİSİ... SİLAHLARINIZI İNDİRİN... SİLAHLARINIZI İNDİR</span><span xml:lang="ar-SA">İN VE KAPIYI AÇIN... DERHAL... SİLAHLARINIZI İNDİRİN VE KAPIYI AÇIN... NEW YORK EYALET POLİSİ KONUŞUYOR... SİLAHLARINIZI İNDİRİN VE KAPIYI AÇIN.</span><span>”</span></p>

    <p><span>Gurney gözlerini açtı. Pencerede ay ışığı değil spot ışıkları yansıyordu. Çevresine, karanlıkta tıpkı bir Ninja’yı andıran, alt edilmesi neredeyse imkansız, görünmez hasmma baktı. Orta boylu, kahverengi pantolonlu, açık kahverengi hırkalı adam ışıktan rahatsız olmuş, elini gözlerine siper etmişti. Gurney karşısındaki bu mütevazı görünüşlü adamı korkunç cinayetler</span> <span xml:lang="ar-SA">işleyen bir canavar olarak görmekte zorlanıyordu. Ama adamın elinde parıldayan .50 kalibrelik Desert Eagle mütevazı adamla canavar arasında bir ilişki kurmayı kolaylaştırıyordu. Boynundan süzülen kanın, odaya sinmiş barut kokusunun, kulaklarında çınlaması hâlâ devam eden patlamanın tek sorumlusu da bu tabancaydı işte.</span></p>

    <p><span xml:lang="ar-SA"> </span></p>

    <p><span>Hayatını sona erdirmek üzere olan tabanca.</span></p>

    <p><span>Adam spot ışığına yavaşça arkasını dönüp, soğukkanlı bir tavırla gözlerine siper ettiği elini indirdi. İfadesiz, çizgisiz bir yüz. En ufak ayırt edici bir özelliği olmayan, duygudan nasibini almamış bir yüz. Normal, sıradan bir yüz. Kolaylıkla unutulabilecek bir yüz.</span></p>

    <p><span>Yine de Gurney bu yüzü daha önce gördüğünü biliyordu.</span></p>

    <p><span xml:lang="ar-SA">Önce nerede gördüğünü hatırlayıp sonra da karşısındaki adamın adı aklına gelin</span><span>ce ilk anda yanıldığını düşündü. Gözlerini birkaç kez kırpıp bu yanılgısından kurtulmaya çalıştı. Karşısındaki mülayim, sessiz kişiliği Good Shepherd kimliğiyle bağdaştırmakta çok zorlanıyordu.</span></p>

    <p><span>Ama kısa bir süre sonra yanılmadığına emin olunca yeni durum</span> <span xml:lang="ar-SA">ışığında bulmacanın parçalarını birleştirmeye, ilginç ilişkiler kurmaya başladı.</span></p>

    <p><span xml:lang="ar-SA"> </span></p>

    <p><span>Larry Sterne de ona bakıyordu. Yüzünde korkudan çok düşünceli bir ifade vardı. Gurney’e Bay Rogers’ı hatırlatan Larry Sterne. Tatlı dilli dişçi Larry Sterne. Diş hekimliğiyle</span> <span xml:lang="ar-SA">iş adamlığını aynı anda yürüten Larry Sterne. Milyarlarca dolar değerinde bir estetik imparatorluğu kuran lan Sterne</span><span>’in oğlu.</span></p>

    <p><span>Güzel Rus piyaniste malikanesini açan lan Sterne’in oğlu Larry Sterne. Yalnızca malikanesini değil yatağını da açtığı kesindi. B</span><span xml:lang="ar-SA">üyük bir olasılıkla kıza vasiyetnamesinde de yer açacaktı.</span></p>

    <p><span xml:lang="ar-SA"> </span></p>

    <p><span>Tanrım, her şeyin nedeni bu muydu?</span></p>

    <p class="Normal para-style-override-1"><span> </span></p>

    <p><span>Larry Sterne mirasını m<a id="x.2830"></a>ı korumaya çalışıyordu?</span></p>

    <p><span>Babasının sonu belirsiz ilişkilerinden korkup geleceğini garanti altına almaya mı çalışmıştı?</span></p>

    <p><span>Burada söz konusu olan çok büyük bir mirastı elbette. Endişelenmeyi gerektirecek kadar büyük bir miras. Ortada bir para makinesi vardı. Kimsenin kolay kolay kaybetmeyi göze alamayacağı bir makine.</span></p>

    <p><span>Soğukkanlı, kibar Larıy babasını öldürerek para makinesinin genç ve güzel Rus piyanistin eline geçmesine engel olmak mı istemişti? Sonrasındaysa beş benzer cinayet daha işleyerek polisin sormaya kalkışacağı soruları bertaraf etmişti. Özellikle Larıy’i işaret edecek sorudan kurtulmuş oluyordu böylece:</span></p>

    <p><span>Kimin çıkarına?</span></p>

    <p><span>Ay ışığıyla polis araçlarının yanıp sönen ışıkları kulübede çok tuhaf bir görünüme neden olmuştu. Gurney, Sterne’in elindeki tabancayı hâlâ sımsıkı tuttuğunu görüyordu. Gözleriyse giderek azalan seçeneklerini düşünmeye odaklandığını ortaya koyuyordu. Ama o anki hislerini anlayabilmek imkansızdı. Korkuyor muydu? Öfkeli miydi? Köşeye sıkışmış farenin ölümcül kararlılığına mı sahipti? Belki de büyük bir hızla en doğru kararı vermeye uğraşıyordu. Belki de böylesine tuhaf görünmesinin nedeni de zihninin o an çok meşgul olmasındandı.</span></p>

    <p><span>Gurney adamın şu an duygudan uzak, bütünüyle mekanik bir süreç yaşadığının farkındaydı. Kim bilir kaç kişiyi öldürmeden önce de aynı duygusuz, mekanik süreçten geçmişti.</span></p>

    <p><span>Kaç ölüm? Bu düşünce birden White Mountain Katili’ni düşünmesine neden oldu. Aynı durumu o cinayetlerde de gözlemlemek mümkündü. İpek bir eşarp kullanarak seri cinayetler işlendiği algısı yaratılarak, asıl hedefin aslında tek bir kişi olduğu gizlenmişti. Gurney, Larry’nin kız arkadaşı ona nasıl bir sorun çıkartmış olabilir ki diye düşünüyordu. Hamile mi kalmıştı? Belki de bu kadar önemli bir şey yoktu. Larry gibi bin, White Mountain Katili, Good Shepherd, cinayet işlemek için önemli nedenlere ihtiyaç duymazdı. Sadece hangi durumun kendi çıkarma daha uygun geldiğine karar vermesi yeterliydi.</span></p>

    <p><span>RAM TV’deki programa çıkan rahibin sözlerini hatırlayınca ürperdi: Hayatı yok eden, ona bir toz zerresi kadar önem vermeyen şey işte bu. Şeytanın ta kendisi!</span></p>

    <p><span>Dışarıdan dört beş saniye kadar süren siren sesleri geldi. Sonra da az önceki anons yeniden yapıldı.</span></p>

    <p><span>Gurney dönüp ön pencereden dışarıya göz attı. Yolun sonuna dek tüm arazi güçlü spot ışıklarla aydınlatılmıştı. Siren sesini çok daha önce duymuş olmalıyım diye geçirdi akimdan. Ama içinde bulunduğu duygusal durum, kulağında çınlamayı sürdüren kurşun sesi sirenleri müzik sesi olarak algılamasına neden olmuştu. Trampet sesi diye yorumladığı ses de helikopterden geliyordu. Kulübenin üzerinde dolaşıp duran helikopterin pervanesinin neden olduğu rüzgar bataklıktaki sazlıklarla kurumuş ağaçların salınmasına neden oluyordu.</span></p>

    <p><span>Gurney, Sterne’e döndü. Aklında sormak istediği kırk belki de elli soru vardı. Soru listesinin en başında da önce hangisini sorsam diye kararsız kaldığı iki soru. En gerekli soruyu tercih etti.</span></p>

    <p><span>“Ne yapacaksın, Larry?”<a id="x.2833"></a> </span></p>

    <p><span>“En mantıklı olan neyse onu.”</span></p>

    <p><span>Yanıtını bu derece sakin bir ifadeyle verişi, başka hiçbir yanıt bu derece vurucu olamaz hissi yaratmıştı.</span></p>

    <p><span>“Yani, ne yapacaksın?”</span></p>

    <p><span>“Teslim olacağım. Oyun oynayacağım. Kazanacağım.” Gurney fırtına öncesi sakinliği yaşıyor olabileceğinden korkuyordu. Mantıklı, sakin konuşmalar, teslim olma sözleri az sonraki dehşet dolu anların habercisi miydi yoksa?</span></p>

    <p><span>“Kazanmak?”</span></p>

    <p><span>“Her zaman kazandım ben. Hep kazanacağım.”</span></p>

    <p><span>“Ama... Teslim olma niyetinde değil misin?”</span></p>

    <p><span>“Elbette.” Sterne anaokulu otob</span><span xml:lang="ar-SA">üsüne binmekten korkan küçük bir çocuğu yatıştırmaya çalışan birine has tatlı bir gülümseyişle,</span> <span>“Sen ne sandın?” diye sordu. “Seni rehin alıp, kalkan olarak kullanarak, kaçmaya çalışacağımı filan mı?”</span></p>

    <p><span>“Böyle yapılır genelde.”</span></p>

    <p><span>“Ama ben yapmam. Seni rehin almam.” Neşeyle gülümsedi. “Gerçekçi ol, dedektif. Sen bana nasıl kalkan olabilirsin ki? Meslektaşlarının seni vurmak için fırsat kolladıklarını duydum. Senin yerine bir çuval patatesin arkasına gizlensem daha güvende olurum herhalde.”</span></p>

    <p><span>Gurney adamın bu derece soğukkanlı oluşu karşısında söyleyecek bir şey bulamıyordu. Tamamen aklını kaçırmış olabilir miydi? “Elektrikli sandalyeyi boylayacak olmana rağmen ne kadar neşelisin.” Steme’in tavırlarına tahammül edemeyerek sarf ettiği bu sözcüklerin daha ağzından</span> <span xml:lang="ar-SA">çıkarken ne kadar tehlikeli ve söylenmemesi gereken şeyler olduğunu fark etmişti.</span></p>

    <p><span xml:lang="ar-SA"> </span></p>

    <p><span>Ama anlaşılan korkmasına gerek yoktu. Steme sadece başını iki yana sallamakla yetindi. “Saçmalama, dedektif. Üçüncü sınıf avukatları olan aptallar bile infazları yirmi yıldan fazla gecikti-rebiliyor. Ben daha iyisini yapabilirim. Çok daha iyisini. Param var. Çok param. Görünür ve görünmez çok bağlantım var. En önemlisi adalet mekanizmasının nasıl işlediğini iyi bilirim. Yani gerçekte nasıl işlediğini. Ve benim elimde o mekanizmaya sunacak çok değerli bir şey var. Bir nevi değiş tokuş diyebiliriz buna.” Çılgınlıkla yogi dinginliği arasında gidip gelen bir ruh haline bürünmüştü.</span></p>

    <p><span>“Neymiş o?”</span></p>

    <p><span>“Bilgi.”</span></p>

    <p><span>“Neyin?”</span></p>

    <p><span>“Çok sayıda çözülememiş olayın.”</span></p>

    <p class="Normal para-style-override-1"><span> </span></p>

    <p><span>Dışarıda beş saniye kad<a id="x.2837"></a>ar süren siren sesleri yankılandı. Ardından da yeniden anons başladı. Bu kez tonlama iyice sertleşmişti. “EYALET POLİSİ KONUŞUYOR... DERHAL SİLAHLARINIZI ATIN... KAPIYI AÇIN... DERHAL... SİLAHLARINIZI BIRAKIP KAPIYI AÇIN... AÇIN KAPIYI HEMEN.” “Çözülmemiş olaylar... Hangileri?”</span></p>

    <p><span>“Birkaç dakika önce kaç kişiyi öldürmüş olabileceğimi merak ettiğini söylemiştin. Yani bildiklerinden başka kaç kişiyi.” Helikopterin sesi de altındaki inceleme ışığının şiddeti de artmıştı. Steme olup bitenlerin farkında değil gibiydi. Tüm dikkatini Gurney’e yöneltmişti. Gurney de bir yandan mesleki yaşamının artık son aşamasına gelmiş en sarsıcı vakasını analiz ederken diğer yandan da en uygun biçimde davranabilmek için elinden geleni yapmaya çalışıyordu.</span></p>

    <p><span>“Buradaki mantığı anlayamıyorum, Larry. Good Shepherd cinayetleri senin üzerine kalınca...”</span></p>

    <p><span>“Eğer kalırsa.”</span></p>

    <p><span>“Tamam, eğer kalırsa. Bu bilgileri vermenin başka cinayetler işlediğini itiraf etmenden ziyade nasıl bir faydası dokunabilir ki sana?”</span></p>

    <p><span>Sterne çok derin manalar içerdiğini düşündüren kendine has gülümseyişiyle, “Ne yapmaya çalıştığının farkındayım. Elimi göstereyim diye beni kışkırtmaya çalışıyorsun. Aptalca bir deneme. Ama tamam, sorun yok. Dostlar arasında gizli saklı bir şey olmamalı. Öncelikle sana farazi bir soru sormama izin ver. Sence eyalet polisi için, bak tekrar hatırlatıyorum bu farazi bir soru, yirmi hatta belki de otuz çözülmemiş cinayet olayını açığa çıkarmak ne kadar önemlidir sence?”</span></p>

    <p><span>Gurney’in tüm ümidi kırılmıştı. Larry Sterne ya tam manasıyla saplantılarının esiri olmuş ya da megalomanlığının etkisiyle her şeyi uydurabileceğini, herkesin de ona hemen inanacağını düşünen korkunç bir yalancıya dönüşmüştü.</span></p>

    <p><span>Sterne, Gurney’in şüphe dolu yaklaşımım sezmişti. Ama umurunda bile değildi. “Otuz vakayı çözülmüş hale getirme teklifinin iyi bir pazarlık malzemesi olarak kullanılacağı kanaatindeyim. Her şeyden önce emniyet teşkilatının başarı oranları artacak bu sayede. Ailelere konuyu kapatma fırsatı doğacak. Otuz yeterli gelmezse sayıyı kırka kadar bile çekebilirim. İstediğimi alıncaya kadar sayıyı artırırım.”</span></p>

    <p><span>“Tam olarak ne istiyorsun, Larry?”</span></p>

    <p><span>“Mantık dışı bir isteğim yok. Senin de beni, tanıdığın en mantıklı insan olarak göreceğinden şüphem yok. Şu an için ayrıntılara girmek anlamsız ama kısaca, hafifletilmiş hapis cezası gibi bir şey istiyorum. Tek kişilik, konforlu bir hücre. Basit düzeyde bir konfor elbette söz konusu olan. Gereksiz kuralların işletilmeyeceği bir rahatlık ortamı talep edeceğim. Yani bu iyi niyetli insanları zor durumda bırakacak türden isteklerim olmayacak.” “Karşılığında da yirmi, otuz veya kırk çözülmemiş cinayeti itiraf etmeyi kabul edeceksin? Nasıl ve neden yaptığına dair tüm ayrıntılarla birlikte?”</span></p>

    <p><span>“Varsayalım.”</span></p>

    <p><span>Anons tekrarlandı. “BU SON ŞANSINIZ. SİLAHLARINIZI BIRAKIP KAPIYI AÇIN. DERHAL.”</span></p>

    <p><span>Gurney konuya başka bir<a id="x.2840"></a> açıdan yaklaşmaya çalıştı. “Buna White Mountain Katili’nin işlediği cinayetler de dahil olacak mı?” “Öyle varsayalım.”</span></p>

    <p><span>“Cinayet sayısı, yöntemin hep aynı olduğu için bu kadar yüksek, değil mi? Asıl öldürmek istediğin kişinin kim olduğu anlaşılmasın diye beş, altı kişiyi daha onunla birlikte öldürdüğün için değil mi?”</span></p>

    <p><span>“Varsayımsal olarak öyle.”</span></p>

    <p><span>“Anlıyorum. Ama anlamak istediğim bir şey daha var. Tüm amacının riski azaltmak olduğunun farkındayım. Ama iyi planlanmış bir tek cinayetin beş, altı cinayetten daha az risk taşıması gerekmez mi?”</span></p>

    <p><span>“Elbette hayır. Bir tek cinayet ne kadar iyi planlanmış olursa olsun tüm dikkati kurbanın üzerine çeker. Böyle bir durumda da her şey ince ince araştırılır. Ama çok sayıda birbirine benzer cinayet olursa risk merkezden uzaklaşmış, cinayetlere farklı açılardan bakılmaya başlanmış olur. Katiller genelde kurbanlarla ilişkileri tespit edildiği için yakalanırlar. Ama arada hiçbir bağlantı yoksa... Neyse, anlıyorsundur herhalde.”</span></p>

    <p><span>“Ama bunun bedeli. Yani öldürdüğ</span><span xml:lang="ar-SA">ün diğer insanlar. Umurunda bile olmadı değil mi?</span><span>”</span></p>

    <p><span>Sterne hiçbir şey söylemedi. Ama gülümseyişi her şeyi net biçimde ortaya koyuyordu.</span></p>

    <p><span>Gurney sert bir eyalet hapishanesi yüzündeki bu ifadeyi ne kadar zamanda siler acaba diye düşünmeden edemedi.</span></p>

    <p><span>Sterne’in gülüşü yüzüne daha bir yayıldı. Sanki bir kez daha Gurney’in düşüncelerini okumuştu. “Aslında hükümlülerle ve ceza sistemiyle bir an evvel ilişki kurmaya can atıyorum. Ben her zaman gerçekçi olmuşumdur, dedektif. Önümde uzanan geleceği de olduğu gibi benimserim. Cezaevi benim için fethedilecek yeni bir mekan olacak sadece. İnsanları etkileme gücüm çok işime yarayacaktır. Sen de benzer bir şeyi Robby Meese’in üstünde nasıl başarıyla gerçekleştirdiğimi fark ettin sanırım. Bunu bir düşün. Cezaevleri Robby Meese gibi tiplerle dolu. Çabuk etkilenen, baba figürüne ihtiyaç duyan genç adamlar. Kendilerini anlayan, onların yanında olduğunu hissettiren, korkularım, öfkelerini gideren, enerjilerini neye harcamaları gerektiğini gösterecek birine. Düşün, dedektif, düşün. Böyle adamlarım olursa orada kral gibi olurum ben. Çok heyecan verici bir fikir bu. Uzun yıllardır arada sırada bunu düşünmüşümdür. Hapishane hayatı o kadar da kötü olmayacaktır bence. Hatta psikoloji dünyasının önemli bir figürü haline dönüşebilirim. Belki Good Shepherd’ın gerçek hikayesinden ilham alarak yepyeni yöntemler keşfetmelerine de imkan sağlamış olurum. Tabii kitapları da unutmamak lazım bu arada. İzinli ve izinsiz döşenmiş hayat hikayeleri. RAM TV programlan. Bir şey daha söyleyeyim mi sana? Uzun vadede senden çok daha iyi bir konuma geleceğime de eminim. Sen, dışarıda, benim içeride edinebileceğimden çok daha fazla sayıda düşman sahibi oldun. Övünülecek bir başarı değil herhalde. Arkamı kollamaları için adam tutabilirim ben. Bunu çok iyi yapan insanlar var. Ama senin arkanı kim kollayacak? Senin yerinde olsam çok endişelenirdim.”</span></p>

    <p><span>“SİLAHLARINIZI BIRAKIN VE HEMEN KAPIYI AÇIN.” Gurney karşısındaki kahverengi hırkalı, basit görünüşlü adama bakıyordu. “Söylesene Larry, hiç pişmanlık duyduğun bir şey var mı?”</span></p>

    <p><span xml:lang="ar-SA">Şaşırmış gibiydi.</span> <span>“Elbe<a id="x.2843"></a>tte hayır. Her şeyi mantık çerçevesi içinde yaptım.”</span></p>

    <p><span>“Lila da dahil mi buna?”</span></p>

    <p><span>“Anlamadım?”</span></p>

    <p><span>“Karın Lila’yı öldürmek de mi öyle?”</span></p>

    <p><span>“Öyle derken?”</span></p>

    <p><span>“Yani o da mantık çerçevesinde yapılmış bir şey miydi?” “Elbette. Yoksa yine varsayımsal olarak konuşuyorum, yapmazdım zaten. Aslında geleneksel bir evlilikten ziyade iş anlaşması gibi bir evlilikti bizimkisi. Doyumsuz bir seks arayışındaydı hep. Ama bu başka bir hikaye.” Alaycı bir ifadeyle gülümsedi. “Tam bir film konusu asl</span><span xml:lang="ar-SA">ında.</span><span>”</span></p>

    <p><span>Gurney’in yanından geçip ön kapıyı açtı. Sonra da tabancasını sazlığa doğru fırlattı.</span></p>

    <p><span>“KALDIR ELLERİNİ... BAŞININ ÜZERİNE KOY... YAVAŞÇA YÜRÜMEYE BAŞLA.”</span></p>

    <p><span>Steme ellerini kaldırarak kulübeden dışarı çıktı. Patikaya doğru yürürken tepedeki helikopterin ışığı da üzerine sabitlenmişti. Karşı taraftan, farları, sis lambaları ve iki spot lambası yanan bir araç da Sterne’e doğru harekete geçti.</span></p>

    <p><span xml:lang="ar-SA">İşte bu garipti. Böyle durumlarda yerinizi korur, teslim olan şahsın size doğru yaklaşmasını beklerdiniz. En azından sizin ve destek ekibinin güvenli bulduğu noktaya kadar harekete geçmezdiniz.</span></p>

    <p><span xml:lang="ar-SA"> </span></p>

    <p><span>Bu arada destek ekibi hangi cehennemdeydi? Kulübenin üzerinde dönüp duran helikopterde mi? Aklı başında bir operasyon lideri bu tür bir şeye kalkışmazdı.</span></p>

    <p><span xml:lang="ar-SA">Çok sayıda spot ışığı vardı ama başka far yoktu. Polis panzeri de. Tanrım, olay mahalline bir tek polis panzerinin intikal ettiği görülmüş şey değildi. En az beş altı panzer olması gerekiyordu.</span></p>

    <p><span xml:lang="ar-SA"> </span></p>

    <p><span>Gurney masanın üzerinden Beretta’yı alıp pencereden dışarı baktı.</span></p>

    <p><span>Patikada giderek yaklaşan aracı, parlak ışıkları yüzünden görmek imkansızdı. Ama farların konumu bunun çok büyükçe bir panzer olması gerektiğini düşündürüyordu. NYSP’nin böyle araçları vardı ama bu karşıdan yaklaşan araç onların yanında fazlasıyla büyüktü sanki.</span></p>

    <p><span>Tıpkı Clinter’ın Humvee’si kadar büyüktü hem de.</span></p>

    <p><span>Yani tepedeki helikopter de NYSP’ye ait değildi o zaman.</span></p>

    <p class="Normal para-style-override-25">Kahretsin!</p>

    <p class="Normal para-style-override-25"> </p>

    <p><span>Sterne yolu yarılamıştı. Elleri hâlâ başının üzerindeydi. Yaklaşan araçla da arasında yaklaşık yirmi metre kadar kalmıştı.</span></p>

    <p><span>Gurney kulübeden dışarı<a id="x.2846"></a> çıktı. Tabancasını ceketinin cebine yerleştirirken başını kaldırıp yukarı baktı. Helikopterin güçlü ışığına rağmen sırtındaki RAM TV logosunu okuyabilmişti.</span></p>

    <p><span>Helikopterin ışığı tüm patikaya doğru yöneldi. Önce Steme’i sonra da, artık kesinleşmişti, Clinter’ın Humvee’sini. Aracın ön tarafına bir şey monte edilmişti sanki. Silah gibi bir şey. Helikopterin ışığı bataklık, kulübe ve patika arasında gidip geliyordu.</span></p>

    <p><span>Neler oluyor burada? Clinter’m niyeti ne?</span></p>

    <p><span>Bu sorunun çok korkunç bir yanıtı oldu. Arac</span><span xml:lang="ar-SA">ın önüne monte edilmiş mekanizmadan Sterne</span><span>’in üzerine adeta ateş yağmaya başladı. Alevler içinde kalan Sterne yere devrilirken bir yandan da avazı çıktığı kadar bağırıyordu. Helikopter manevra yapmış, biraz daha yaklaşmaya kalkmıştı ama pervane alevleri şiddetlendirince mecburen yeniden yükselmek zorunda kaldı.</span></p>

    <p><span>Gurney kulübeden patikaya doğru koşuyordu. Ama Steme’in yanına ulaştığında çoktan ev yapımı napalm bombasının alevinde yanıp kavrulduğunu gördü. Bilincini tamamen kaybetmişti. Belki de canı yanmadığ</span><span xml:lang="ar-SA">ı için buna seviniyor bile olabilirdi.</span></p>

    <p><span xml:lang="ar-SA"> </span></p>

    <p><span>Başını kaldırınca Humvee’nin açık kapısının yanında, kamuflaj kıyafetli, yılan derisi çizmeli Max Clinter’ı gördü. Dudaklarını iyice çektiğinden neredeyse tüm ön dişleri görünecek hale gelmişti. Elinde de Gurney’in ancak eski, savaş filmlerinde gördüğü türden, bir destek noktasına konularak kullanılabilen ağır bir silah tutuyordu. Clinter bu ağır ve büyük silahı sanki bunun farkında değilmişçesine rahatlıkla taşıyarak gökyüzüne yöneltti.</span></p>

    <p><span>Silahın açısından ve Cl inter’ın delici bakışlarından bir an için sanki ayı vurmaya niyetleniyormuş gibi görünüyordu. Sonra hafifçe dönerek iyice alçaldığı için bataklık sularında şiddetli dalgalanmalar yaratan RAM TV helikopterine nişan aldı.</span></p>

    <p><span>Gurney, Clinter’ın yapmak istediğini anlayınca, “Max!” diye bağırdı. “Hayır!”</span></p>

    <p><span>Ama Clinter hiçbir şeyi duyamayacak, duysa da tepki veremeyecek haldeydi. Bacaklarını iyice ayırıp, bağırdı. Gurney gürültüden adamın ne dediğini duyamamıştı. Sonra da ateş etmeye başladı.</span></p>

    <p><span xml:lang="ar-SA">İlk anda alev topunun pek e</span><span>tkisi olmamış gibiydi. Sonra helikopter hafifçe yan yatıp alçalmaya başladı. Açısı da giderek bozuluyordu. Max bir kez daha ateş açtı. Gurney ona ulaşmaya çalışıyor ama Sterne’in yanan cesedi o tarafa geçmesine olanak vermiyordu. Bir yanda sıcaklık, bir yanda yanan etin kokusu. Tam bir dehşet anı.</span></p>

    <p><span>Sonra ani bir sarsıntıyla doksan derece kadar yan yatan helikopter alev topu haline dönüşerek Humvee’nin arka tarafındaki açıklığa düştü. Düşer düşmez ikinci bir patlama daha meydana gelmiş, hemen ardından da bir</span> <span xml:lang="ar-SA">üçüncü patlama işitilmişti. Clinter</span><span>’ın aracı da yangının tam ortasında kalmıştı. Clinter’sa alevlerin üstüne sıçradığını fark etmemiş gibiydi.</span></p>

    <p><span>Gurney, Sterne’in cesedinin üzerinden geçemediği için bataklığa dalıp bel yüksekliğindeki suda, zemindeki yapış yapış çamur yüzünden kaymamaya çalışarak ilerlemeye çabaladı. Sonunda kısmen yürüyerek kısmen emekleyerek de olsa patikaya ulaştığında alevler Clinter’ın elbiseleriyle saçını sarmıştı. Clinter hâlâ elindeki silahı bırakmamış, bu kez de kulübeye ateş açmıştı. Ani hareketleri kendisini saran alevlerin daha hızlı yayılmasına neden</span></p>

    <p><span>oluyordu. Artık alevler<a id="x.2849"></a> tüm vücudunu sarmıştı. Gurney bütün gücünü toplayarak adamı bataklığa doğru itmek istedi. Ama o esnada kendi de dengesini yitirdi. Birlikte bataklığa düşerlerken Clinter hâlâ silahı bırakmamış, gökyüzüne kurşun yağdırmayı sürdürüyordu.</span></p>

    <h2 class="Normal para-style-override-8" id="u9cc611eb-b7b0-4946-9501-c0172cc8f5db">51. Bölüm</h2>

    <p><span>Onur</span></p>

    <p><span>Ertesi sabahın ilerleyen saatlerinde Gurney hâlâ Ithaca Belediye Hastanesi’nin acil servisindeki yatağındaydı. Her ne kadar acil servis görevlileri çoğu birinci sınıf, birkaçı da ikinci sınıf yanıklarını göz önüne alarak durumunun çok ciddi olmadığına karar vermiş olsalar da Madeleine kendisi gelip, bir dermatologa gösterene kadar taburcu edilmemesini istemişti.</span></p>

    <p><span>Okul piyesinde doktor rolünde oynayan bir oyuncu gibi gözüken dermatolog konulan teşhisi onaylamış, sonra da çekip gitmişti. Şimdi çıkmak için sigorta işlemlerinin tamamlanmasını bekliyorlardı. Kim olduğunu bir türlü öğrenemedikleri birinin bilgisayarı çökmüştü. Güler yüzlü tavırlarla gelip birazdan sorunun çözüleceğini söyleyip gidiyorlardı. Anlaşılan bir süre daha hastanede kalmaları gerekecekti.</span></p>

    <p><span>Hastaneye Madeleine’le birlikte gelen Kyle, Gurney’in odasıyla bekleme salonu, hediyelik eşya dükkanı, kafeterya, hemşire odası ve otopark arasında adeta mekik dokumuştu. Burada olmak istiyor ama bir o kadar da elinden bir şey gelmediği için rahatsızlık duyuyordu. O sabah Gurney’in küçük odasına defalarca girip çıkmıştı. Birkaç beceriksiz girişimden sonra nihayet Madeleine’in Gurney’in eski motosiklet kaskını tavan arasına kaldırdıklarını söylediğinden beri aklında o kaskı isteme fikri olduğunu söyleyebildi.</span></p>

    <p><span>“Baba, başlarımız neredeyse aynı büyüklükte. Yani... tabii sakıncası yoksa... Kaskını alabilir miyim?”</span></p>

    <p><span>“Tabii ki alabilirsin. Eve gidince veririm sana.”</span></p>

    <p><span>Gurney oğlunun da tıpkı kendisi gibi duygularım ifade etmekte zorlandığını görünce gülümsemekten kendini alamadı. “Teşekkür ederim, baba. Harika. Sağ ol.”</span></p>

    <p><span>Kim Gurney’in nasıl olduğunu sormak, hastaneye gelemediği için özür dilemek, hayatını Shepherd’ı bulma uğruna tehlikeye attığı için teşekkür etmek ve Robby Meese cinayetiyle ilgili dedektif Schiff’le yaptığı görüşme konusunda bilgilendirmek için iki kez aramıştı. Kesinlikle polise tam gerektiği ölçüde yardımcı olduğunu söyledi. Ancak o sabah Schiff yanında FBI’dan Ajan Trout’la birlikte gelip, kendisini Max Clinter’ın alev gösterisi ışığında yeniden sorgulamak isteyince avukatsız bu konuşmayı yapmak istemediğini söylemişti. Yakında bir kez daha sorguya alacaklardı onu.</span></p>

    <p><span>Hardwick, Gurney’in yanına on ikiye bir kala gelmiş, Madeleine’e gülümseyip, rahatlatıcı bir tavırla göz kırpıp, Gurney’i kaşlarını çatarak tepeden tırnağa süzmüştü. Sonra da kahkahadan çok kükremeye benzer sesler çıkartarak gülmüştü. “Tanrım, kaşlarına ne yaptın böyle?”</span></p>

    <p><span>“Yakınca daha gür</span> <span xml:lang="ar-SA">çıkıyorlarmış diye duydum.</span><span>”</span></p>

    <p class="Normal para-style-override-1"><span> </span></p>

    <p><span>“Yüzünün de iğrenç bir <a id="x.2853"></a>nara döndüğünün farkında mısın?” “Gelmene sevindim, Jack. Desteğine ihtiyacım vardı.” “Tanrım, televizyonda James Bond gibi görünüyorsun. Ama yakından...”</span></p>

    <p><span>“Televizyonda derken?”</span></p>

    <p><span>“İzlemediğini söyleme sakın.”</span></p>

    <p><span>“Neyi?”</span></p>

    <p><span>“Tanrım! Üçüncü Dünya Savaşı’nı çıkarttın ama hiçbir şeyin farkında değilsin öyle mi? Olup bitenler sabahtan beri RAM Haber’de gösterilip duruyor. Steme’in kulübeden çıkışı. Maxie’nin kaput kapağı üzerine yerleştirdiği alev makinesi. Sterne’in yanıp kül oluşu. Maxie’nin silahını gökyüzündeki Ramkoptere çevirişi. Senin hayatını hiçe sayıp kahramanca ortaya çıkışın. Ramkopterin düşüşü. RAM TV’ye her zaman çıkan o bilindik tiplerin korkunç bir alev topu diye niteleyip durdukları olayı saatlerce anlatışları. Davey, oğlum tam bir şov olmuş gerçekten.”</span></p>

    <p><span>“Dur bir dakika, Jack. Helikopter düştü. Düşüş anlarını kim çekti peki?”</span></p>

    <p><span>“Herifler oraya iki helikopter göndermiş. Biri düşerken diğeri pozisyonunu muhafaza edip çekime devam etmiş. Sonuçta yanan helikopter harika bir reyting malzemesi. Özellikle de içindeki iki kişi yanarak öldüyse.”</span></p>

    <p><span>Gurney, Max Clinter’ın alevler içinde kalarak öldüğü anları hatırlayınca kederle yüzünü buruşturdu. “Tüm bunları yayınladır, öyle mi?”</span></p>

    <p><span>“Sabahtan beri tekrar tekrar. Şov dünyası böyle bir şey işte, ahbap. Lanet olası şov dünyası!”</span></p>

    <p><span>“Helikopterlerin ne işi varmış orada?”</span></p>

    <p><span>“Dostun Clinter RAM Haber’i aramış. Onlara gece yarısı Good Shepherd’la ilgili çok önemli bir gelişme olacağını, mutlaka bölgeye gitmelerini ve çekim hazırlığı yapmalarını söylemiş. Sonra da harekete geçmeden hemen önce bir kez daha aramış. Max, RAM TV’nin Shepherd’la yaşadıklarını aktarış tarzından nefret ediyordu. Bu yüzden sanırım helikopteri düşürmek de planının bir parçasıydı.”</span></p>

    <p><span>Gurney olup bitenleri kavramaya çalışırken Hardwick odadan çıkmış, büyük bekleme odasını geçip hemşire odasına dalmış, orada bilgisayar başındaki genç kadına derdini anlatmıştı.</span></p>

    <p><span>Geri döndüğünde gözlerinde zafer parıltısı vardı. “Birkaç tane portatif televizyon varmış. Büyük göğüslü piliç bize bir tane ayarlayacak. İğrençliği kendi gözlerinle görebileceksin yani.” Madeleine iç çekip gözlerini kapattı.</span></p>

    <p><span>“Bu arada Sherlock, iki sorum var. Dişçi Larry nasıl oluyor da bu kadar iyi silah kullanabiliyormuş?”</span></p>

    <p><span>“Alışılmışın dışında</span> <span xml:lang="ar-SA">şeyleri yapma tutkusu olduğu izlenimine kapıldım. Bazen böyle başkalarının yapamayacağı şeylerde ustalaşmak ister insanlar.</span><span>”</span></p>

    <p><span>“Ne yazık ki bu tutkula<a id="x.2856"></a>rı şişeleyip aklı başında insanlara satma şansımız yok. Kahretsin. İkinci sorum biraz daha kişisel. Clinter’ın kulübesine giderken ne yaptığının farkında miydin?” Gurney, Madeleine’e gözünün ucuyla baktı. Karısı da gözlerini ona dikmiş, yanıt bekliyordu.“Orada Shepherd’la karşılaşmayı bekliyordum. Ama bu felaket beklemediğim bir şeydi.”</span></p>

    <p><span>“Buna emin misin?”</span></p>

    <p><span>“Ne demeye çalışıyorsun?”</span></p>

    <p><span>“Gerçekten sırf sen öyle istediğin için Clinter’ın olay mahallinden uzak duracağına inanmış miydin?”</span></p>

    <p><span>Gurney duraksadı. “Ona uzak dur dediğimi nereden biliyorsun?” Hardvvick cevap vermekten, başka bir soru yönelterek kaçmaya çalıştı. “Peki sence neden tam o anda geldi?”</span></p>

    <p><span>Bu küçük gizem Gurney’in de aklına takılmıştı. Zamanlama tam manasıyla kusursuzdu gerçekten. Kulübenin içinde işler çığırından çıktığı anda devreye girmişti. Şimdi yanıt aniden beliri-vermişti. “Kendi evine mikrofon mu yerleştirmiş.”</span></p>

    <p><span>“Elbette.”</span></p>

    <p><span>“Humvee’de de alıcı varmış.”</span></p>

    <p><span>“Evet.”</span></p>

    <p><span>“Yani Larry Steme’le yaptığım konuşmayı dinliyormuş.” “Öyle.”</span></p>

    <p><span>“Alıcısı kulübede konuşulan her şeyi, benim yaptığım görüşmeleri de kaydetti. Ve bu kayıt sizin tarafınızdan da dinlendi. Sen uzak dur dediğimi buradan biliyorsun. Ama Humvee yandı. Kayda nasıl ulaştınız ki...”</span></p>

    <p><span>“Onun sayesinde. Ortalığı ateşe vermeden önce yaptığı kaydı BCI’ya e-postayla gönderdi. Dansın nasıl biteceğinin farkındaydı anlaşılan. Ayrıca senin olaya bakışındaki haklılığının da iyice anlaşılmasını istiyordu sanırım.”</span></p>

    <p><span>Gurney o an Clinter’a büyük bir minnettarlık hissetmişti. Lany Steme’in yorumlan ve itirafları, bildiri temel alınarak hazırlanan teorinin de sonu anlamına geliyordu. “Bu çok kişinin hoşuna gitmeyecek.”</span></p>

    <p><span>Hardwick sırıttı. “Canları cehenneme.”</span></p>

    <p><span>Uzun bir sessizlik oldu. Gurney bu sırada Good Shepherd olayının artık sona erdiğini ilk kez hissetmişti. Olay çözülmüş, tehlike bitmişti.</span></p>

    <p><span>Emniyet teşkilatında ve adli tıptaki çoğu görevli kısa bir süre sonra yanlış iz sürmelerinin temelinde, başkalarının yaptığı hatalar olduğunu ileri sürerek konuyu kapatmaya çalışacaklardı. Gurney de belki ortalık biraz yatıştıktan sonra yaptıkları için takdir edilebilirdi. Zaten onun için bu fazlasıyla yeterliydi. Haklı çıktı</span><span xml:lang="ar-SA">ğı için takdir edilmek onun açısından en büyük ödüldü.</span></p>

    <p class="Normal para-style-override-28"><span xml:lang="ar-SA"> </span></p>

    <p><span>“Bu arada,” dedi Hardwi<a id="x.2859"></a>ck. “Paul Mellani kendini vurmuş.” Gurney şaşırarak, “Ne?” dedi.</span></p>

    <p><span>“Kendi Desert Eagle’ıyla intihar etmiş. Olayın birkaç gün önce meydana geldiği ortaya çıktı. Yan taraftaki büroda çalışan bir kadın havalandırma sisteminden kötü kokular geldiğini bildirmiş.”</span></p>

    <p><span>“İntihar olduğu kesin mi?”</span></p>

    <p><span>“Kesin.”</span></p>

    <p><span>“Tanrım.”</span></p>

    <p><span>Madeleine eli ayağı tutmaz haldeydi. “Geçen hafta konuştuğun zavallı adam değil mi bu?”</span></p>

    <p><span>“Evet.” Hardwick’e döndü. “Silah ne zamandır ondaymış, bulabildin mi?”</span></p>

    <p><span>“Bir yıldan az bir süredir.”</span></p>

    <p><span>“Tanrım,” dedi Gurney bir kez daha. Hardwick’le değil de kendi kendine konuşuyormuş gibiydi. “Kullanılabilecek o kadar silah varken neden Desert Eagle’ı seçmiş ki?”</span></p>

    <p><span>Hardwick omuz silkti. “Babasını bir Desert Eagle öldürdü. Belki kendi de o yoldan gitmek istemiştir.”</span></p>

    <p><span>“Babasından nefret ediyordu.”</span></p>

    <p><span>“Belki bu şekilde af dilemek istedi babasından.”</span></p>

    <p><span>Gurney, Hardwick’in yüzüne bakakaldı. Bazen en acayip şeyler bu adamın ağzından çıkıyordu.</span></p>

    <p><span>“Konu babalardan açılmışken,” dedi Gurney. “Emilio Corazon’un izine rastladın mı?”</span></p>

    <p><span>“Çok daha fazlasını tespit ettim.”</span></p>

    <p><span>“Öyle mi?”</span></p>

    <p><span>“Vaktin olunca bu sorunla nasıl başetmen gerektiğini düşünmek isteyebilirsin.”</span></p>

    <p><span>“Hangi sorunla?”</span></p>

    <p><span>“Emilio Corazon ileri derecede alkolikmiş. Aynı zamanda da eroin bağımlısıymış. California’da bulunan Ventura’daki Salva-tion Army Düşkünler Evi’nde kalıyormuş. İçki ve eroin almak için dilenirmiş. Adını en az beş, altı kez değiştirmiş. Bulunmak istemiyormuş. Yaşayabilmesi için karaciğer nakli yapılması gerekiyormuş ama bununla ilgilenecek kadar ayık kalâmıyormuş. Kanındaki amonyak seviyesinin yükselmesi nedeniyle aniden bunamış. Düşkünler Evi’nde yaşayanlar üç aya kadar ölür diyorlar. Belki de daha çabuk.”</span></p>

    <p><span>Gurney o an bir şey söylemesi gerektiğini hissetti.</span></p>

    <p class="Normal para-style-override-1"><span> </span></p>

    <p><span>Ama söyleyecek hiçbir ş<a id="x.2862"></a>ey bulamıyordu.</span></p>

    <p><span>Derin bir boşluk hissi belirmişti içinde.</span></p>

    <p><span>Acı, hüzün ve boşluk.</span></p>

    <p><span>“Bay Gurney?”</span></p>

    <p><span>Başını kaldırdı. Kapının önünde Teğmen Bullard duruyordu. “Konuşmanızı bölüyorum, özür dilerim. Sadece nasılsınız diye bakmaya ve her şey için teşekkür etmeye geldim.”</span></p>

    <p><span>“İçeri gelin.”</span></p>

    <p><span>“Hayır, hayır. Sadece...” Madeleine’e döndü. “Siz eşi misiniz?”</span></p>

    <p><span>“Evet. Siz?”</span></p>

    <p><span>“Georgia Bullard. Eşiniz olağanüstü bir insan. Ama siz zaten bunun farkmdasmızdır.” Gurney’e döndü. “Her şey biraz daha yatışınca sizi ve eşinizi yemeğe çıkartmak istiyorum. Sasparilla’da bildiğim küçük bir İtalyan lokantası var.”</span></p>

    <p><span>Gurney gülerek, “Sabırsızlıkla bekliyorum,” dedi.</span></p>

    <p><span>Kadın da güldü sonra da geldiği gibi aniden çekip gitti.</span></p>

    <p><span>Gurney yeniden Emilio Corazon’u ve öğrendiklerinin kızını nasıl etkileyebileceğini düşünmeye koyuldu. Gözlerini kapatıp başını arkaya yasladı.</span></p>

    <p><span>Gözlerini yeniden açtığında aradan ne kadar süre geçtiğinin farkında değildi. Hardwick gitmişti. Madeleine de odanın köşesindeki sandalyesinden kalkmış, yatağının kenarına oturmuş, yüzüne bakıyordu. Tıpkı Perry olayı sonrasında olduğu gibiydi. O olayda da ölümün eşiğinden dönmüş, ağır yaralanmış hatta bazı yaralan hâlâ tam olarak iyileşmemişti. Aldığı yaralar neticesinde komaya girmiş tüm bu süreçte de Madeleine yatağın kenarına ilişip umutla iyileşmesini beklemişti.</span></p>

    <p><span>Biran için bakışları buluşunca espri yapmak, bu şekilde buluşup durmaktan vazgeçsek iyi olur, demek istemişti. Sonra komik olmadığına karar vererek vazgeçti. Ayrıca böyle bir şaka yapmaya hakkı da yoktu.</span></p>

    <p><span>Madeleine’in yüzünde sevimli bir gülümseme belirdi. “Bir şey mi söyleyecektin?”</span></p>

    <p><span>Başını iki yana salladı. Daha doğrusu yastıkta başını diğer yana doğru çevirdi.</span></p>

    <p><span>“Söyleyecektin,” dedi. “Aptalca bir şey söyleyecektin. Gözlerinden okudum.” Gurney kahkahayı bastığı anda dudağına kadar inen dikiş yerinin sızlamasıyla inledi.</span></p>

    <p><span>Madeleine elini tuttu. “Paul Mellani’ye üzüldün mü?”</span></p>

    <p><span>“Evet.”</span></p>

    <p class="Normal para-style-override-1"><span> </span></p>

    <p><span>“Çünkü bir şey yapman g<a id="x.2865"></a>erektiğini düşünüyordun.”</span></p>

    <p><span>“Belki.”</span></p>

    <p><span>Başıyla onayladı. Usul usul parmaklarını okşuyordu. “Kim’in</span></p>

    <p><span>babasıyla ilgili araştırmanın mutlu bir şekilde bitmemesi de kötü oldu.”</span></p>

    <p><span>“Evet.”</span></p>

    <p><span>Diğer elini Gurney’in sarılı elinin üzerine koydu. “Okun kestiği yer nasıl?”</span></p>

    <p><span>Elini kaldırıp baktı. “Unuttum bile.”</span></p>

    <p><span>“Güzel.”</span></p>

    <p><span>“Güzel mi?”</span></p>

    <p><span>“Elini kastetmedim. Oku kastetim. Büyük ok gizemi.” “Gizemli bir şey olmadığını mı düşünüyorsun?” diye sordu Gurney.</span></p>

    <p><span>“Çözebileceğimiz bir şey değil.”</span></p>

    <p><span>“Yani unutalım gitsin diyorsun?”</span></p>

    <p><span>“Evet.” Gurney ikna olmuş gibi görünmeyince de devam etti. “Hayat da b</span><span xml:lang="ar-SA">öyle değil midir?</span><span>”</span></p>

    <p><span>“Gökyüzünde esrarengiz oklar mı dolaşır?”</span></p>

    <p><span>“Yani hayat her zaman tam olarak anlayamadığımız şeylerle doludur.”</span></p>

    <p><span xml:lang="ar-SA">İşte bu Gurney</span><span>’i sarsacak türden bir yanıttı. Ama doğru olduğu için değil. Elbette karısının söylediği doğruydu ama sarsıcı olan tarafı bu sözlerde davranışlarına, yaptığı şeylere karşı yöneltilmiş bir eleştiri olduğunu sezinlemesiydi. Ama diğer taraftan Madeleine’le tartışmak istemediği tek bir konu bulması istense hiç düşünmeden bu konuyu seçerdi.</span></p>

    <p><span>Genç bir hemşire tekerlekli televizyon sehpasını içeri doğru itti. Ama Gurney onu görünce başını iki yana sallayarak kıza gitmesini işaret etti. RAM TV’nin ateş topu hikayesi bekleyebilirdi. “Larry Sterne’i anladın mı?” diye sordu Madeleine.</span></p>

    <p><span>“Belki kısmen. Ama tam olarak değil. Sterne... çok tuhaf biriydi.”</span></p>

    <p><span>“Etrafta onun gibilerden çok olmadığına sevinmeliyiz.” “Kendisini son derece mantıklı biri olarak görüyordu. Her zaman en doğru kararlan veren, sağduyulu biri.”</span></p>

    <p><span>“Sence hiç başkası için üzüldüğü olmuş mudur?”</span></p>

    <p><span>“Hayır. Asla.”</span></p>

    <p><span>“Ya da güvendiği biri?”</span></p>

    <p class="Normal para-style-override-1"><span> </span></p>

    <p><span>Gurney başını iki yana <a id="x.2869"></a>salladı. “Güven onun için anlam ifade eden bir kavram değildi. Yani en azından bizim anladığımız anlama gelmiyordu onun için. Güveni zayıflık, kusur, sonuna dek faydalanabileceği eksiklik olarak algılıyordu. Tüm ilişkilerini de karşısındakilerin duygularını istismar etme ve aldatma üzerine kurmuştu. Diğer insanlar amacına ulaşmasını sağlayacak birer kuklaydı sadece.”</span></p>

    <p><span>“Yani tamamen yalnız bir insandı.”</span></p>

    <p><span>“Evet. Tamamen yalnız.”</span></p>

    <p><span>“Ne kadar korkunç!”</span></p>

    <p><span>Gurney az daha ben de onun gibi olmanın eşiğinden döndüm diyecekti. Bir ara kendini her şeyden ve herkesten dışlamış, üstelik böyle bir şey yaptığının farkına bile varmamıştı. İlişkileri rüzgarda savrulan dumanlar gibi uzaklaşıp giderken bile yalnızlık takıntısı gözüne son derece normal bir şey gibi görünmüştü.</span></p>

    <p><span>Bunu ona açıklamak, kendisinin de yaşadığı bu tuhaflığı onunla paylaşmak istedi. Ama hemen ardından bazen karısının yanındayken kapıldığı, hiçbir şey söylemese bile ne düşündüğünü zaten bildiği hissinin etkisiyle hiçbir şey söylememeye karar verdi.</span></p>

    <p><span>Karısı uzanıp elini sıktı ve uzun bir süre bırakmadı.</span></p>

    <p><span>Sonra, ilk kez aynı tuhaf hisse ama bu kez ters yönden kapıldığını fark etti. O an Madeleine tek kelime etmemiş olmasına karşın onun kafasından geçenleri tüm benliğiyle hissediyordu.</span></p>

    <p><span>Kelimeler tuttuğu elindeydi. Gözlerindeydi.</span></p>

    <p><span>Korkma diyordu ona karısı.</span></p>

    <p><span>Bana güven. Sana olan sevgime güven.</span></p>

    <p><span>Davranışlarının temelini oluşturan onurunu hiçbir zaman kaybetmeyeceğine emin olduğunu söylüyordu.</span></p>

    <p><span>Karısının sessiz kelimelerinde bulduğu nihai huzur müthiş rahatlamasına neden oldu. Her şey yolundaydı. Ve sakindi. Sonra birden çok uzaklardan bir ses duyar gibi oldu. Belli belirsiz ama bir o kadar da hoş bir ezgi. Duyuyor muydu, hissediyor muydu yoksa hayal mi ediyordu. Bilemiyordu. Ama ezginin ne olduğunu kesinlikle anlamıştı.</span></p>

    <p><span>Vivaldi’nin “İlkbahar” parçasının neşeli ezgisiydi bu.</span></p>

    <p class="Normal para-style-override-1"><span> </span></p>
  </div>
</body>
</html>
