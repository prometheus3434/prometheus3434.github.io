<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/stil.css" rel="stylesheet" type="text/css" />

  <title></title>
</head>

<body>
  <h3 style="margin-bottom:2.4pt;mso-para-margin-bottom:.2gd">&nbsp;15 TEMMUZ, 2003 GÜNEY PASİFİK OKYANUSU</h3>

  <p>Eğer felaket, aylar öncesinden titiz bir araştırma ve değerlendirme ile planlanmış olsaydı bundan daha büyük bir facia yaratılamazdı. Çıkabilecek aksiliklerin hepsi tahmin bile edilemeyecek şekilde yaşandı. Emerald-Dolphin adındaki lüks yolcu gemisi yanıyordu ve gemide bulunanların hiçbiri ne bir işaret görmüş, ne de bir önseziye kapılmıştı, en küçük bir tehlike kuşkusu bile duymamışlardı. Oysa alevler ağır ağır alışveriş köyünün ilersindeki düğün salonuna doğru ilerliyordu.</p>

  <p>Subaylar yaklaşan felaketten habersiz, köprüde nöbet tutmakla meşguldüler. Geminin otomatik yangın uyarı sistemlerinin ve destek birimlerinin hiçbiri bir soruna işaret etmiyordu. Geminin tümünde yangını haber veren uyarı sistemlerinin elektronik şeması da bir yeşil ışık deniziydi. Kilisedeki yangını belirtmesi gereken düğme de kırmızı ışık vermiyordu.</p>

  <p>Sabah saat 04.00'de, yolcuların hepsi kamaralarında uyuyordu. Emerald-Dolphin gemisi, Avustralya'nın Sidney Limanı'ndan Tahiti adalarına doğru güney denizinde ilerlerken, barlar ve dinlenme salonları, o şahane kumar salonu, gece kulübü ve balo salonu bomboştu. Daha bir yıl önce denize indirilip, sefere çıkmaya hazırlanan Emerald-Dolphin'in bu ilk yolculuğuydu. Bu gemi, diğer yolcu gemilerinin zarif çizgilerine sahip değildi. Gövdesi, tam ortasında dev bir disk bulunan çok büyük bir çizmeye benziyordu. Altı güverteli süper tekne yuvarlaktı ve gövdenin başıyla kıçı arasında kırk beş metre büyüklüğünde bir daire oluşturuyordu. Bu süper yapının, bir bakıma, Uzay Yolu dizisinin Atılgan uzay gemisine benzediği söylenebilirdi. Geminin hiç bacası yoktu.</p>

  <p>Blue Seas Yolculuk Şirketi'nin gururu olan yeni geminin altı yıldıza layık görüleceği ve de özellikle süslü bir Las Vegas otelini hatırlatan iç bölümleriyle çok rağbet gören bir yolcu gemisi olacağı kesindi. Gemi ilk yolculuğuna çıkmıştı ve kamaralarının hepsi doluydu. İki yüz yirmi beş metre uzunluğunda ve elli bin ton ağırlığındaki gemi, bin altı yüz yolcu taşıyordu ve dokuz yüz hizmetli bu yolculara hizmet ediyordu.</p>

  <p>Emerald-Dolphin'in gemi mimarları, beş yemek salonu, üç bar, dinlenme bölümleri, kumar salonu, balo salonu, tiyatro ve kamaralarda ultra modern göz kamaştırıcı ışıklar sağlamak için büyük çaba harcamışlardı. Geminin dörtbir yanı inanılmaz renklerde camlarla kaplıydı. Krom, pirinç ve bakır levhalar duvarları ve tavanları süslüyordu. Gemideki eşyanın tümünü çağdaş sanatçılar ve ünlü tasarımcılar tasarlamışlardı. Benzersiz aydınlatma sistemi, gemide semavi bir hava yaratmıştı ya da en azından tasarımcının öbür dünyaya gidip de geri dönmüş olanların anlattıklarından esinlenerek ortaya çıkardığı semavi görüntü buydu. Dışardaki gezinti güverteleri dışında gemide yürümeye pek ihtiyaç yoktu. Gemi, asansörler, hareket eden rampalar ve elektrikli yürüme alanlarıyla doluydu. Her yanı camla kaplı asansörlere çok kısa bir yürüyüşten sonra ulaşmak mümkündü.</p>

  <p>Spor güvertesi, kısa bir dört delikli golf sahası, Olimpik boyutlarda yüzme havuzu, basketbol sahası ve muazzam bir jimnastik salonunu kapsıyordu. İki mahalle uzunluğunda ve üç güverte yüksekliğinde bir alışveriş bulvarı, sanki Oz'un(Oz Büyücüsü isimli fantastik masalda anlatılan şehir.) Emerald kentinden alınıp oraya getirilmiş gibiydi.</p>

  <p>Gemi, aynı zamanda, bir yüzen soyut ekspresyonist sanatlar müzesiydi. Jackson Pollock, Paul Klee, Willem de Kooning ve diğer isim yapmış sanatçıların tabloları gemiyi süslüyordu. Henry Moore'un eseri bronz heykeller ana yemek salonunda platin kaideler üzerine yerleştirilmişlerdi. Sadece bu koleksiyon yetmiş sekiz milyon dolar değerindeydi.</p>

  <p>Kamaralar daire şeklindeydi ve hiç sivri köşe yoktu. Hepsi de çok büyüktü ve birbirinin aynısıydı. Emerald-Dolphin'de, ne küçük kamaralar ne de teras katı daireler vardı. Bu geminin tasarımcıları, sınıf ayırımcılığını kabul etmiyorlardı. Mobilya ve dekor da bir bilimkurgu filminin setini anımsatıyordu. Yatakları gerektiğinde yükseltmek mümkündü, şilteler çok yumuşaktı ve başuçlarında yumuşak ışık veren lambalar vardı. İlk ya da ikinci halayına çıkmış yolcular için tavana aynalar iliştirilmişti. Banyolarda, yabancı bir gezegende yetiştirilmiş izlenimini yaratan tropikal bölge çiçekleriyle bezenmiş bir bölme vardı. Emerald-Dolphin ile yolculuk yapmak, başka gemilerle yolculuk yapmaya hiç ama hiç benzemiyordu.</p>

  <p>Geminin tasarımcıları, gelecekte, yolcularının nereden geleceklerini de tahmin edebilmişlerdi ve gemiyi yenilik meraklısı gençlerin zevkine göre düzenlemişlerdi. Yolcuların çoğu, iyi isim yapmış doktorlar, avukatlar, küçük ve büyük iş sahipleriydi. Çoğu ailesini de getirmişti. Tek başına yolculuk yapanlar azınlıktaydı. Oldukça kalabalık bir yaşlı yolcu grubu vardı, bunlar da paranın satın alabileceği her şeye sahip kişilerdi.</p>

  <p>Yemekten sonra, genç çiftlerin çoğu, balo salonunda, listelerde yer alan parçaları çalan bir topluluğun eşliğinde dans ediyorlar ya gece kulübünde eğleniyorlar ya da kumar salonunda kumar oynuyorlardı. Çocuklu aileler, tiyatroyu tercih ediyorlardı. Burada geminin tiyatro topluluğu Broadway'de son günlerde büyük başarı sağlayan Son of a gun From Arizona isimli oyunu izliyorlardı. Sabah üçe doğru güverteler ve dinlenme salonları boşalmış oluyordu. O gece uykuya yatan yolcuların hiçbiri şu eski amansız biçerdöverin tırpanını Emerald-Dolphin'e doğru sallamakta olduğunu düşünemezdi.</p>

  <p>Kaptan Jack Waitkus, kamarasına çekilmeden önce üst güverteleri üstünkörü gözden geçirdi. Yolcu gemileri standartlarına göre yaşlı sayılan Kaptan Waitkus'un altmış beşinci doğum gününe sadece beş gün kalmıştı. Bu yolculuktan sonra denizlerde kalmak gibi bir hayali yoktu. Şirketin yöneticileri, kaptana, gemi Sidney'e gidip geri dönerek ilk yolculuğunu tamamlar tamamlamaz kendisinin de artık geri dönmemek üzere karaya çıkacağını bildirmişlerdi. Aslında Waitkus da emeklilik günlerini iple çekiyordu. Kaptan, karısıyla birlikte çok güzel, on üç metre boyunda bir yelkenli gemide yaşıyordu. Karı koca, yıllardan beri bir dünya yolculuğuna çıkmayı düşlüyorlardı. Kaptan Waitkus, Atlantik Okyanusu'ndan Akdeniz'e kadar izleyecekleri rotayı kafasında çizmişti bile.</p>

  <p>Kaptan Waitkus, şirkete uzun yıllar yaptığı üstün hizmetin karşılığı olarak Emerald-Dolphin'i bu ilk yolculuğunda yönetmekle görevlendirilmişti. Kaptan şişman bir adamdı, biraz da neşeli bir Falstaff an benziyordu, sadece onun sakalı yoktu. Mavi gözlerinin içi gülüyordu ve dudakları her zaman sıcak bir gülümsemeyle kıvrılmış gibiydi. Yolcularının arasına karışmaktan hoşlanmayan pek çok uzak yol kaptanının aksine, Kaptan Waitkus, yolcularının arasında olmaktan zevk alıyordu. Yemek salonundaki sofrasında konuklarına, Liverpool'da çocuk sayılacak bir yaşta evden kaçıp denizci olduğunu, doğudaki buharlı gemilerde çalışıp kademe kademe nasıl yükseldiğini anlatırdı. Kaptan çok çalışmış ve kaptanlık sınavlarını geçip sonunda yüksek lisans diplomasını almıştı. Daha sonra da on yıl süreyle, Blue Seas Yolculuk Şirketi'nde ikinci ve birinci kaptan olarak çalışmış ve son olarak da Emerald-Dolphin'in kaptanı olmuştu. Kaptan Waitkus, çok ünlü bir denizciydi ve şirketin yöneticileri onun ayrılmasını hiç istemiyorlardı, fakat şirketin politikası emekli olmasını gerektiriyordu ve şimdi ona bir ayrıcalık tanımayı doğru bulmuyorlardı.</p>

  <p>Kaptan Waitkus yorgundu, fakat sualtı hazineleriyle ilgili kitaplarından birinden şöyle birkaç sayfa okumadan asla uykuya dalmazdı. Kaptanın aklında, Fas açıklarında olduğu sanılan altın yüklü bir batık gemi vardı ve emeklilik yolculuğunda özellikle onu aramayı kafasına koymuştu. Kaptan, uykuya dalmadan önce köprüyü son bir kez aradı ve her şeyin yolunda olduğunu öğrendi.</p>

  <p>*Shakespeare'in Henry IV ve Windsor'un Şen Kadınları oyunlarındaki karakterlerden biri.</p>

  <p>Sabah saat 04.00 sularında, İkinci Kaptan Charles McFerrin, gemide her zamanki turunu yaparken burnuna bir duman kokusu geldi. Havayı koklayınca, duman kokusunun, gemide butiklerin ve hediyelik eşya dükkânlarının bulunduğu alışveriş bulvarının bir ucunda çok daha keskin olduğunu fark etti. Hiç aların zili duymadığı için de meraklanmıştı, kokuyu izleyerek düğün salonunun önüne gelinceye kadar yürüdü. Kapının arkasındaki sıcaklığı hissederek kapıyı çekip açtı.</p>

  <p>Düğün salonu alev alev yanıyordu. Afallayan McFerrin, o dayanılmaz sıcaklıktan uzaklaşmak için gerilerken ayağı takılıp yere düştü. Mc Ferrin çarçabuk kendini toplayıp telsiziyle köprüyü aradı ve avaz avaz bağırarak emirlerini sıraladı. Uyanın Kaptan Waitkus. Düğün salonunda yangın var. Aların zillerini çalın, hasar kontrol bilgisayarını programlayın ve yangın kontrol sistemlerini çalıştırın.</p>

  <p>Birinci Kaptan Vince Sheffield, hemen yangın sistemi konsoluna döndü. Işıkların hepsi yeşildi. McFerrin, yangın olduğundan emin misin? Burada hiçbir belirti yok da.</p>

  <p>McFerrin mikrofonun ağızlığına bağırdı. Bana güven. Burası cehennem gibi ve yangın kontrolden çıkmış.</p>

  <p>Sheffield sordu. Peki, yağmurlama sistemi harekete geçmemiş mi?</p>

  <p>Hayır, burada kesinlikle yanlış bir şeyler var. Yangın söndürme sistemi çalışmıyor ve ısı alarını da verilmemiş.</p>

  <p>Sheffield ne diyeceğini bilemiyordu. Emerald-Dolphin gemisi, denizdeki gemilerin hepsinden daha gelişmiş yangın alarını ve kontrol sistemine sahipti. Bu da olmayınca hiçbir seçenek kalmıyordu. Her şeyin yolunda olduğunu gösteren konsola şaşkın şaşkın bakarak, öyle donup kalması ona zaman kaybettirdi. Sonra köprüdeki yardıma kaptan Cari Harding'e seslendi. McFerrin, düğün salonunda yangın çıktığını bildirdi. Yangın kontrol konsolunda böyle bir belirti yok. Sen aşağı inip durumu araştır.</p>

  <p>McFerrin, yangın söndürme aygıtlarıyla çılgın gibi giderek yükselen alevlerle boğuşmaya çalışırken yine çok değerli zaman kaybedildi, fakat adam, sanki büyük bir orman yangınını bir çuval parçasıyla söndürmeye çalışır gibiydi. McFerrin tek başına alevlerle boğuşurken yangın salonun ötesine de sıçramıştı. Adamcağız, otomatik yağmurlama sisteminin çalışmamasına akıl erdiremiyordu. Eğer tayfalar gelip de su vanalarını açmazlar ve hortumlarla alevlere su sıkmazlarsa alevlerin durdurulması imkânsız olacaktı, fakat oraya sadece Harding geldi, o da alışveriş bulvarından doğru sallana sallana yürüyordu.</p>

  <p>Harding felaketin boyutlarını görünce afalladı, hele McFerrin'in tek başına kaybedilmek üzere olan bir savaşı sürdürdüğünü görünce şaşkınlığı büsbütün arttı. Harding hemen köprüyü aradı. Sheffield, Tanrı aşkına! Aşağıda korkunç bir yangın fırtınası var ve yangınla savaşmak için elimizde küçük yangın söndürme aygıtlarından başka hiçbir şey yok... Yangın ekibine haber ver ve yangın kontrol sistemini çalıştır.</p>

  <p>Sheffield hâlâ olanlara inanamıyordu, düğün salonundaki yangın söndürme sistemini harekete geçirmeden önce bir an bocaladı. Sonra düğün salonundaki adamlara, Sistem çalışmaya başladı, diye haber verdi.</p>

  <p>McFerrin bağırdı. Hiçbir şey olmuyor. Acele et, be adam! Bu yangını tek başımıza durduramayız.</p>

  <p>Sheffield sanki rüya görür gibi, sonunda itfaiye bölümü subayını arayıp yangını haber verdi, sonra da Kaptan Waitkus'u uyandırdı.</p>

  <p>Efendim, düğün salonunda yangın ihbarı aldım.</p>

  <p>Waitkus hemen uyandı. Yangın kontrol sistemleri müdahaleye başladı mı?</p>

  <p>Olay yerinde olan subaylar McFerrin ve Harding, sistemlerin çalışmadığını bildirdiler. Onlar yangını küçük aygıtlarla söndürmeye çalışıyorlar.</p>

  <p>İtfaiyecileri ara, hortumların başına adam göndersinler. Bunu yaptım, efendim.</p>

  <p>Tahlisiye teknelerinin sorumlularına işbaşı yapmalarını bildir.</p>

  <p>Peki, efendim. Hemen.</p>

  <p>Waitkus telaşla giyinirken, iki bin beş yüz yolcu ile mürettebatın, tahlisiye teknelerine bindirilip gemiyi terk etmeleri için emir vermesini gerektirecek acil bir durumun varlığına aklı yatmamıştı, ama her türlü tedbiri almaya kararlıydı. Kaptan telaşla köprüye gitti ve hemen yangın kontrol konsolunu inceledi. Konsol hâlâ yeşil ışıklarla parıldıyordu. Eğer bir yangın varsa, şu gelişmiş sistemlerin hiçbiri o yangını saptayamadığı gibi, otomatik olarak harekete geçip söndürme girişiminde de bulunmamıştı.</p>

  <p>Kaptan kuşkuyla, Bundan emin misin? diye Sheffield'e sordu.</p>

  <p>McFerrin ile Harding, düğün salonunda giderek şiddetlenen bir yangın olduğuna yemin ediyorlar.</p>

  <p>Bu imkânsız. Waitkus telefonu açıp makine dairesini aradı.</p>

  <p>İkinci çarkçı Joseph Barnum telefona cevap verdi. Makine dairesi. Ben, Barnum.</p>

  <p>Kaptan arıyor. Sizdeki yangın kontrol ve uyarı sistemleri geminin herhangi bir noktasında bir yangının varlığını belirtiyor mu?</p>

  <p>Bir saniye. Barnum dönüp büyük panele baktı. Hayır, efendim, panelin tümünde yeşil ışık yanıyor. Bu bölümde herhangi bir yangın belirtisi yok.</p>

  <p>Waitkus, Yangın kontrol sistemini çalıştırmak için hazır bekle, diye emretti.”</p>

  <p>O sırada bir tayfa, koşarak köprüye geldi. Adam, telaşla Sheffield'in yanma gitti. Efendim, bilmeniz gerekir, diye düşündüm, gezinti güvertesinin yanından geçerken, burnuma duman kokusu geldi.</p>

  <p>Waitkus telefonu aldı. McFerrin.</p>

  <p>İkinci kaptan, yangının çatırtısı arasından telefonun çaldığını duymakta zorlanmıştı. Adam sert bir sesle, Ne var? diye sordu.</p>

  <p>Ben Kaptan Waitkus, Harding ile birlikte hemen o salonu terk edin. Ben çelik yangın kapılarını kapatıp salonu tecrit edeceğim.</p>

  <p>McFerrin sesini yükselterek, Elinizi çabuk tutun, kaptan, dedi. Korkarım, yangın alışveriş bulvarına sıçramak üzere.</p>

  <p>Waitkus düğün salonu bölgesindeki gizli yangın kapılarının kapanması için düğmeye bastı. Fakat sistemin faaliyete geçtiğini belirtecek ışık yanmadı. Kaptan tekrar McFerrin'i aradı. Yangın kapıları kapandı mı?</p>

  <p>Hayır, efendim. Hiçbir hareket yok.</p>

  <p>Kaptan Waitkus son iki dakika içinde ikinci kez, Bu imkânsız, diye mırıldandı. Sistemin tümünün devredışı kaldığına inanamıyorum. Kaptan tekrar makine dairesini aradı. Barnum! diye bağırdı. Düğün salonunun çevresindeki kapıları kapatmak için düğmeye bas.</p>

  <p>Barnum önce, Yangın kapısını kapatıyorum, dedi ve ekledi. Benim tablomda hiçbir hareket görünmüyor. Anlamıyorum. Yangın kapısı kontrol sistemi çalışmıyor.</p>

  <p>Waitkus homurdandı. Lanet olsun. Sonra, Sheffield'e bir baş işareti yaptı. Durumu kendi gözlerimle görmek için aşağıya iniyorum.</p>

  <p>Birinci kaptan, kaptanı bir daha hiç görmedi. Waitkus köprüdeki asansöre binip A güvertesine indi ve yangınla savaşan ekibin tam karşısından salona yaklaştı. Hiç düşünmeden ve tehlikenin büyüklüğünün farkında olmadan, nikâh kıyılan kürsünün arkasındaki kapıyı hızla açıverdi. Kapıdan müthiş bir alev fırtınası çevreye yayıldı ve kaptanı sarmaladı. Kaptan o anda yürüyen bir meşaleye dönüştü. Kaptan geriledi ve güverteye çarpmadan ateş topunun içine düşüp öldü.</p>

  <p>Kaptan Jack Waitkus gemisinin de ölmek üzere olduğunu asla öğrenemeden feci bir şekilde son nefesini verdi.</p>

  <p>Kelly Egan kâbus dolu bir rüyadan uyandı. Bu, onun sık sık gördüğü rüyalardan biriydi, neye benzediği hiç anlaşılamayan bir çeşit hayvan ya da böcek tarafından kovalandığını görüyordu. Bu rüyada, Kelly yüzerken dev gibi balık ona sürtündü. Kelly uykusunun içinde inildedi ve birden gözleri fal taşı gibi açıldı, sadece banyodan sızan ışığı görebiliyordu.</p>

  <p>Kelly burnunu, oynattı ve aldığı hafif duman kokusuyla yatağın içinde doğruldu. Kelly, kokunun geldiği yeri anlayabilmek için iyice içine ' çekti, fakat bu, belli belirsiz bir kokuydu. Kokunun onun kamarasından gelmediğine inandıktan sonra tekrar yatağa uzandı ve uyku mahmurluğu içinde bu koku sorununun hayal gücünün ona oynadığı bir oyun olabileceğini düşündü. Fakat birkaç dakika sonra koku iyice keskinleşti. Kelly ayrıca kamarasındaki ısının da arttığını fark etmişti. Kelly hemen yorganı atıp yataktan kalktı, çıplak ayaklarıyla halıya bastı. Halı da anormal bir şekilde ısınmıştı. Isı, aşağıdaki güverteden gelir gibiydi. Kelly bir sandalyenin üzerine çıktı ve elini bakır tavana değdirdi. Tavan soğuktu.</p>

  <p>Kelly endişelenmişti, sabahlığını omuzlarına alıp, yandaki kamaraya, babasının yattığı kamaraya açılan kapıya doğru yürüdü. Dr. Elmore Egan, horultusundan da anlaşılacağı gibi derin uykudaydı. Nobel ödülü kazanmış bir mekanik dâhisi olan Dr. Elmore Egan, Emerald-Dolphin gemisinde yolculuk yapıyordu, çünkü gemiye Dr. Elmore Egan'ın tasarlayıp gerçekleştirdiği, devrim yaratacak yeni makineler yerleştirilmişti. Dr. Elmore Egan, geminin bu ilk yolculuğunda makinelerin nasıl çalıştıklarını inceliyordu. Dr. Elmore Egan, bir sanat eseri yaratmış olmanın verdiği duygulara kendini öylesine kaptırmıştı ki, makine dairesinden hemen hemen hiç çıkmıyordu ve Sidney Limanı'ndan ayrıldıklarından beri Kelly, babasının yüzünü pek az görebilmişti. Bir gece önce, baba kız ilk kez birlikte akşam yemeği yemişlerdi. Dr. Elmore Egan, şu dev manyetik su jeti pervaneleri bulunan makinelerin hiçbir sorun yaratmadan mükemmel çalıştıklarını görünce rahatlamaya başlamıştı.</p>

  <p>Kelly, babasının karyolasına uzandı ve onu hafifçe omuzlarından tutup sarsarak, Baba, uyan, dedi.</p>

  <p>Uykusu hafif olan Elmore Egan, hemen gözlerini açtı.</p>

  <p>Dr. Elmore, kızının gölgeler arasındaki karaltısına şaşkın şaşkın bakarak, Ne var? diye sordu. Hasta mısın?</p>

  <p>Kelly, Burnuma duman kokusu geldi. Ve döşeme de sıcak, diye cevap verdi.</p>

  <p>Emin misin? Ben hiç aların zili duymuyorum da.</p>

  <p>Bir de kendin bak.</p>

  <p>Uykusu iyice açılan Egan, yataktan yere uzanıp iki avucunu da halıya dayadı. Adamın kaşları kalkmıştı, havayı kokladı. Bir saniye kadar düşündükten sonra Kelly'ye baktı. Giyin, dedi. Güverteye çıkıyoruz.</p>

  <p>Baba kız, kamaralarından çıkıp asansöre ulaştıklarında, duman kokusu iyice artmış ve belirginleşmişti.</p>

  <p>A güvertesinde, düğün salonunun dışındaki alışveriş bulvarında mürettebat, yangına karşı sürdürdüğü savaşta geriliyordu. Elde taşman yangın söndürme aygıtlarının hepsi boşalmıştı. Yangın kontrol sistemlerinin hiçbiri çalışmıyordu ve bu sıkıntılar yetmiyormuş gibi vanalar donup sıkıştıkları ve el ile döndürülmeleri imkânsız olduğu için hortumları da bağlanamıyordu. McFerrin, bir adamı ingilizanahtarı getirsin diye makine dairesine yolladı, ama bu gayret de boşa gitti. İki adam, vananın kapağını döndürebilmek için güç birliği yapmıştı, ama kapaklar kıpırdamıyordu. Bunlar sanki kapatılıp körleştirilmişti.</p>

  <p>Durum daha da kötüleşmeye başlayınca, yangınla mücadele eden adamların şaşkınlığı dehşete dönüştü. Yangın kapıları kapanamadığı için alevleri belli bir yerde tutamıyorlardı. McFerrin köprüye seslendi. Kap</p>

  <p>tana söyleyin, biz burada kontrolü kaybetmek üzereyiz. Yangın, salon güvertesinden gazinoya yayıldı.</p>

  <p>Sheffield sordu. Alevlerin yayılmasını önleyemiyor musunuz?</p>

  <p>McFerrin bağırarak karşılık verdi. Nasıl? Hiçbir şey çalışmıyor. Yangın söndürme aygıtlarımız da boşalmak üzere, hortumları bağlayamıyoruz ve su serpme sistemleri çalışmıyor. Acaba makine dairesinde sistemleri çalıştırıp yangın kapılarını kapatmanın bir yolu bulunabilir mi?</p>

  <p>Sheffield endişesi sesine yansımış bir durumda, Olumsuz, dedi. Yangın kontrol programının tümü devredışı. Bilgisayarlar, yangın kapıları, su püskürtme sistemleri, kısaca hepsi devredışı.</p>

  <p>Peki neden aların zillerini çaldırmadın?</p>

  <p>Kaptanın emri olmadan ben yolculara tehlike uyarısında bulunamam.</p>

  <p>Kaptan nerede?</p>

  <p>Durumu kendi gözleriyle görüp değerlendirmek için aşağıya indi. Sen onu görmedin mi?</p>

  <p>McFerrin şaşırmıştı, o bölgeyi araştırdı, ama Kaptan Waitkus'un izini bulamadı.</p>

  <p>Kaptan burada değil.</p>

  <p>Sheffield iyice huzursuzlanarak, Öyleyse kaptan köprüye dönüyor olmalı, dedi.</p>

  <p>&nbsp; &nbsp;Yolcuların güvenliği için aların zillerini çaldır ve yolcuları gemiyi terk etmeye hazırlanmak üzere tahlisiye sandallarına bindir.</p>

  <p>Sheffield donakalmıştı. Bin altı yüz yolcuya Emerald-Dolphin 'ı terk etmelerini mi emredeceğiz? Sen bu işi abartıyorsun.</p>

  <p>McFerrin telaşla, Sen buranın ne durumda olduğunu bilmiyorsun, dedi. Çok geç olmadan topluluğu yola çıkar.</p>

  <p>Böyle bir emri sadece Kaptan Waitkus verebilir.</p>

  <p>Öyleyse, be adam, Tanrı aşkına, alarını çalıştır ve yangın kamaraların olduğu bölüme yayılmadan yolcuları uyar.</p>

  <p>Sheffield kararsızlık içinde bunalmıştı. Denizde geçirdiği on sekiz yıl süresince böyle acil bir durumla hiç karşılaşmamıştı. Zaten kaptan olmayı hiç istememesinin nedeni de buydu. O, hep sorumluluktan kaçmıştı. Acaba ne yapması gerekirdi? Durumun böylesine acil önlemler alınmasını gerektirdiğinden emin misin?</p>

  <p>McFerrin bağırdı. Eğer beş dakika içinde yangın kontrol sistemlerini çalıştıramazsan, bu geminin ve içindekilerin hepsinin sonu gelmiş olacak.</p>

  <p>Sheffield'in kafası artık iyice karışmıştı. Düşünebildiği tek şey şuydu: Denizcilik mesleğindeki geleceği tehlikedeydi. Eğer şimdi bir yanlış karar verirse...</p>

  <p>Ve saniyeler geçip gitti.</p>

  <p>Sheffield'in duraksaması, yüzden fazla insanın hayatına malolacaktı.</p>

  <p>Cehennemin ateşini söndürmek için çabalayıp duran adamlar, gemi yangınlarına karşı koyabilmek için eğitim görmüşlerdi, fakat şimdi iki elleri arkalarına bağlanmış durumda çalışıyorlardı. Ateşe dayanıklı elbiseleri ve başlarını tamamen örten miğferleri ve sırtlarında oksijen tanklarıyla bu adamların şaşkınlığı giderek artıyordu. Yangını önlemek için bunca sistem ve aygıt çalışmayınca ya da işe yaramayınca, onlar da çaresizlik içinde öylece durup alevlerin yayılışını seyretmekten başka bir şey yapamıyorlardı. On beş dakika içinde A güvertesi bir katliam alanına dönüşmüştü. Alevler, alışveriş bölümünü sarmış, yakındaki tahliye sandallarının bulunduğu güverteye sıçramıştı. Tahlisiye teknelerini denize indirmeye hazırlanan tayfalar, alevlerin iskele ve sancak tarafındaki sandalları sarmaya başladığını görünce, canlarını kurtarmak için kaçıştılar.</p>

  <p>Ve hâlâ hiçbir aların zili çalmamıştı.</p>

  <p>Birinci Kaptan Sheffield olanları kabullenmiyor gibiydi. Korku dolu bir isteksizlikle, geminin kumandasını üstlendi, ama hâlâ Kaptan Waitkus'un ölmüş olabileceğine ve de ölüm tehlikesiyle karşı karşıya bulunduklarına ihtimal veremiyordu. Tüm modern yolcu gemileri gibi Emerald-Dolphin de yangından etkilenmeyecek şekilde inşa edilmişti. Alevlerin böyle yıldırım hızıyla ilerlemesi, gemi mühendislerinin çizimlerindeki güvenlik birimlerinin hepsine ters düşüyordu.</p>

  <p>Birinci Kaptan Sheffield, kaptanı bulsunlar diye adam gönderip, her birinin geri dönmesini ve kaptanın izine rastlamadıklarını bildirmelerini beklerken değerli zamanı boşa harcadı. Sheffield harita odasına girdi ve büyük bir harita üzerinde geminin rotasını inceledi. Geminin dördüncü kaptanının yarım saat kadar önce geminin bulunduğu yeri saptamak için yaptığı çizimlere göre en yakın kara parçası olan Tonga Adası kuzeydoğu yönünde iki yüz mil kadar uzaklıktaydı. Sheffield köprüye döndü ve köprünün önündeki balkona çıktı. Şiddetli bir yağmur, gemiyi kamçılıyordu ve rüzgârın da şiddeti arttığı için dalgaların boyu giderek yükseliyordu.</p>

  <p>Sheffield arkasına dönünce, geminin ortasından yükselen dumanları ve alevler içinde kalan tahlisiye sandallarını gördü ve aklı başından gitti. Alevler, karşılarına çıkan her şeyi yok ediyorlardı. Neden yangın kontrol sistemlerinin hiçbiri çalışmamıştı? Emerald-Dolphin dünyadaki en güvenli gemilerden biriydi. Bu geminin denizin dibini boylaması ihtimali asla düşünülemezdi. Sheffield kâbus dolu bir rüyanın etkisinde kalmış gibi, sonunda geminin yangın alarını sistemlerini çalıştırdı.</p>

  <p>O saatte artık oyun salonu bir cehenneme dönüşmüştü. Isının giderek yükselmesine karşın yangının şiddetini azaltacak hiçbir sistem çalışmadığından sıcaklık birkaç saniye içinde oradaki her şeyi eritivermişti. Yangın, tiyatroya sıçramıştı, sahnenin perdeleri bir alev yağmuru altında havai fişekler gibi çatlayıp patlayarak yok oldu ve alevler başka bir tarafa yönelmeden tiyatro simsiyah bir yığına dönüştü. Şimdi yangın, alt katlardaki kamaralardan sadece iki güverte aşağıdaydı.</p>

  <p>Geminin dörtbir yanında çanlar çaldı, aların zilleri duyuldu, bunlar gemide hâlâ çalışabilen tek uyarı sistemleriydiler. Gemideki 1600 yolcu, uykudan uyanmış, uyku mahmurluğu içinde ve biraz da şaşkın bir halde neden uykularının bölündüğünü öğrenmek istiyorlardı. Yolcular, sabahın 4.25'inde acil durum zillerinin çalmasını garipsedikleri için çok yavaş tepki gösterdiler. Önceleri, yolcuların çoğu gayet sakindi, rahat ve pratik giysiler giymeye koyuldular. Ayrıca, kaza durumunda neler yapmaları gerektiğinin anlatıldığı tatbikatlarda öğrendikleri gibi can yeleklerini sırtlarına geçirdiler ve sonra da tahlisiye sandallarının bulunduğu bölüme gitmek üzere kamaralarından ayrıldılar. Bütün bu telaşın nedenini öğrenmek için verandaya çıkanlardan pek azı gerçekle yüz yüze gelebildi.</p>

  <p>Geminin şıkır şıkır yanan ışıklarının yarattığı aydınlıkta, aşağıdaki güvertelerde erimiş kapı ve pencerelerden yükselen kalın duman bulutları ve alevlerin dilleri görülüyordu. Manzara, dehşet verici olduğu kadar aynı zamanda göz kamaştırıcıydı da. Ancak o zaman panik yayılmaya başladı. Sandalların bulunduğu güverteye ulaşan ilk yolcular, kendilerini bir ateşten duvarın önünde bulunca, gemiye tamamen panik hâkim oldu.</p>

  <p>Dr. Egan, kızını en yakın asansöre bindirip geminin en üst katındaki gözlem güvertesine götürmüştü, baba kız buradan süper geminin tümünü görebilecekti. Dr. Egan, yedi güverte aşağıda geminin tam orta yerinden yayılan muazzam yangını görünce en fazla korktuğu şeyin gerçek olduğunu anladı. Dr. Egan bulunduğu yerden alevlerin tahlisiye sandallarının bulunduğu bölümü de iki yandan sardığını görebiliyordu. Sancak tarafında, yolcular şişme sandalları denize atma çabası içindeydiler. Bu sandallar suya temas edince hemen otomatik olarak şişiyorlardı. Mürettebat, geminin hâlâ eski hızıyla yol aldığını sanki hiç dikkate almıyor gibiydi.</p>

  <p>Dr. Egan manzarayı görünce, benzi kül gibi oldu ve adamakıllı sarsıldı. Sert bir sesle kızı Kelly'ye, B güvertesindeki kafeye in ve orada bekle, dedi.</p>

  <p>Bir şort ve tişörtle oraya gelmiş olan Kelly sordu. Sen gelmiyor musun?</p>

  <p>Kamarama gidip dosyalarımı almalıyım. Sen önden git. Ben de birkaç dakika sonra orada olurum.</p>

  <p>Asansörler, aşağıdaki güvertelerden gelen yolcularla tıklım tıklım doluydu. Gözlem güvertesinden asansörle aşağı inmelerine hiç imkân yoktu, bu yüzden Kelly ile babası, korku içindeki yolcuların arasından kendilerine güçlükle yol açarak merdivenlerden inmeye başladılar. Koridorların hepsi korku içinde oradan oraya giden yolcularla doluydu. Sorumluluklarının bilincinde olup düzenli bir hayat süren insanlar birdenbire ölüm korkusuyla acınacak durumdaki zavallılara dönüşmüşlerdi. Bazıları nereye gittiklerini bile bilmeden, bastıkları yeri görmeden öylesine ilerlemeye çalışıyorlardı. Pek çoğu, bu pandomimin yarattığı şaşkınlık içinde sanki uykuda yürür gibiydi. Erkekler, lanetler yağdırıyorlardı, kadınlar ise çığlık çığlığa bağırıyordu. Bu drAma hızla, Dante'nin Cehenneminden alınmış bir sahneye dönüşmeye başlamıştı.</p>

  <p>Tayfalar, subaylar, kamarotlar ve kadın görevliler bu kargaşayı kontrol altında tutabilmek için ellerinden geleni yapıyorlardı. Fakat bu kayıp bir vakaydı. Tahlisiye sandalları olmayınca, insanların da güvertelerden suya atlamaktan başka yapabilecekleri bir şey yoktu.</p>

  <p>Tayfalar ve subaylar, korkudan çılgına dönmüş yığınların arasında dolaşıp can yeleklerini gerektiği gibi giymiş olup olmadıklarını kontrol ediyorlar ve kurtarma gemilerinin yolda olduğunu tekrarlayıp duruyorlardı.</p>

  <p>Aslında bu pek zayıf bir umuttu. Hâlâ kendini toplayamamış olan Sheffield daha imdat çağrısını bile yapamamıştı. Geminin baştelsizcisi telsiz odasından üç kez çıkıp Sheffileld'e imdat çağrısı yapmayı ve bölgedeki gemilerin hepsinden yardım istemeyi önermişti, ama Sheffield hâlâ harekete geçemiyordu.</p>

  <p>Birkaç dakika sonra ise artık her şey için çok geç olacaktı. Alevler telsiz odasından sadece on beş metre uzaktaydı.</p>

  <p>Kelly Egan o çılgın kalabalığın arasından Emerald-Dolphin gemisinin kıç tarafındaki B güvertesinde bulunan açık kafeye gitmeye çalıştı. Oraya vardığında, içersinin çevrede dolanan yolcularla dolu olduğunu gördü. Bu insanlar çaresiz ve şaşkın görünüyorlardı. Burada sükûneti sağlamaya çalışacak bir tek gemi kaptanı bile yoktu. Gemi hâlâ, hızla ilerlerken rüzgârın etkisiyle içeriye dolan duman yüzünden insanlar boğulurcasına öksürüyorlardı.</p>

  <p>Yolcuların çoğu, alevler koridorları, merdivenleri ve asansörleri sarmadan sakin sakin kamaralarını terk ederek, mucize kabilinden ölümden kurtulmuşlardı. Önce, felaketi ciddiye almak istememişlerdi, fakat tahlisiye sandallarına erişmenin imkânsız olduğunu fark eder etmez büyük bir endişeye kapılmışlardı. Kaptanlarla mürettebat, herkesi geçici olarak alevlerden uzak kalabilecekleri kıç güvertelerine götürebilmek için insanüstü çaba harcamışlardı.</p>

  <p>Tüm aileler oradaydılar: birçoğu pijamalarıyla gelen babalar, anneler ve çocuklar. Çocukların birkaçı korku içinde sızlanıp duruyordu, diğerleri ise ebeveynlerinin gözlerindeki korkuyu görünceye kadar bunun büyük bir oyun olduğunu düşünüp zevkini çıkarmaya baktılar. Saçları darmadağınık, bornuzlu kadınlar, hemen kamaradan dışarı fırlamayı reddedip makyajlarını tamamlayıp, şık kıyafetler giyerek ellerinde çantalarıyla oraya gelen diğer hemcinslerinin arasında duruyorlardı. Erkekler de değişik gündelik kıyafetler giymişlerdi. Bazıları, Bermuda şortlarının üzerine spor ceketler geçirmişlerdi. Sadece bir genç çift, denize atlamaya hazır gelmişti. Onlar mayolarını giymişlerdi. Fakat bu insanların tek ortak özellikleri ölüm korkusuydu.</p>

  <p>Kelly kalabalığın arasından kendine güçlükle yol açarak korkuluklara tutunmayı başardı. Genç kız, geminin pervanelerinin yarattığı köpükleri seyrederken, ortalık hâlâ karanlıktı. Şafak öncesinin karanlığında geminin projektörlerinin yarattığı aydınlık sayesinde görüş sahası yüz metreyi buluyordu. Daha ötede simsiyah deniz, hâlâ yıldızlarla bezeli simsiyah ufukla birbirine karışıyordu. Kelly geminin neden hâlâ durmadığını merak etti.</p>

  <p>Bir kadın isterik bir sesle inildiyordu. Burada diri diri yanacağız. Ben bir yangında ölmek istemiyorum. Oradakilerden hiçbiri ona engel olmaya fırsat bulamadan kadın korkuluklara tırmandı ve kendini denize attı. Kadın, suların içinde gözden kaybolurken, afallamış yüzler onu seyretti. Bu insanlar, sadece kadının karanlığın içinde kaybolmadan önce başının bir an için suyun yüzeyine çıktığını görebildiler.</p>

  <p>Kelly, babası için endişelenmeye başladı. Genç kız, tam babasına bakmak için kamaraya dönmeyi tasarlarken, yaşlı adam elinde kahverengi bir deri çantayla göründü. Kelly, Ah, baba, diye bağırdı. Seni kaybettim diye öyle korkuyordum ki...</p>

  <p>Yaşlı adam güçlükle soluk alarak yüzü kızarmış bir halde, Burası tam bir tımarhaneye dönmüş, dedi. Sanki sürü hayvanları burada hiç durmadan deneniyorlar.</p>

  <p>Kelly endişe içinde, Ne yapabiliriz? diye sordu. Nereye gidebiliriz?</p>

  <p>Egan, Suya atlayabiliriz, dedi. Mümkün olduğunca uzun bir süre sağ kalabilmek için yapabileceğimiz tek şey bu. Egan üzgün üzgün kızının gözlerine baktı. Kelly'nin gözleri ışık uygun olduğu zaman birer mavi safir gibi parıldıyordu. Egan, kızının nasıl olup da annesine bu kadar çok benzediğini merak etmekten hiç vazgeçmemişti. Lana da bu yaşta tıpkı kızı gibiydi. Ana kızın boyları, kiloları ve vücut biçimleri aynıydı: Uzun boylu, mankenler kadar düzgün vücutluydular. Kelly'nin çıkık elmacık kemikleri, hokka gibi ağzı ve mükemmel burnu ile tamamlanan yüzünü çevreleyen uzun ve düz açık kumral saçları bile annesininkilerin eşiydi. Anne ile kızı arasındaki tek fark, kollarının ve bacaklarının esnekliğiydi. Kelly daha atlet yapılıydı, oysa annesi çok daha yumuşak ve zarif görünüşlüydü. Lana, meme kanseriyle uzun süren bir mücadele yaptıktan sonra öldüğünde Kelly de babası da üzüntüden kahrolmuşlardı. Baba, şimdi yanan gemide öylece dururken, Kelly'nin de yaşamının çok kısa olabileceğini düşününce yüreğine tarif edilmesi imkânsız bir ağırlık çöktü.</p>

  <p>Kelly neşeli görünme numarası yaparak gülümsedi. Hiç değilse, tropik bölgedeyiz ve denizin suyu da ılık olduğu için kolayca yüzülür.</p>

  <p>Egan, kızının omuzlarını sıktı, sonra geminin gövdesinden yaklaşık on beş metre aşağıda olan denize baktı. Gemi durmadıkça aşağıya atlamak için bir neden yok, dedi. Denize atlamak için son dakikaya kadar bekleyelim. Mutlaka bizi kurtarmaya gelen gemiler vardır.</p>

  <p>Köprüde, Birinci Kaptan Sheffield, köprünün korkuluklarına sımsıkı tutundu ve dalgaların üzerine bir kaleydoskop gibi yansıyan kızıl parıltıya şaşkın şaşkın baktı. Geminin orta kısımlarının tümü cayır cayır yanıyordu, alevler davlumbazlardan ve güvertelerden öfkeli nehir suları gibi dışarı akıyordu. Birinci kaptan, o muazzam yolcu gemisinin varlığını yitirirken kaderine protestolarla dolu iniltisini duyabiliyordu. Aradan bir saat bile geçmeden, Blue Seas Yolculuk Şirketi'nin gurur kaynağı Emerald-Dolphin gemisinin yanmış bir gövdeye dönüşüp kalıntılarının turkuvaz mavisi denizlerde sürüklenmesi akıl almaz bir olaydı. Sheffield, iki bin beş yüz yolcu ve mürettebatın akıbetiyle ilgili düşünceleri çoktan aklından çıkarmıştı.</p>

  <p>Sheffield denizin karanlık sularına görmeyen gözlerle bakıyordu. Başka gemilerin ışıkları denize vurmuş olsa bile, Sheffield bunları görmüyordu. McFerrin yıldırım hızıyla köprüye geldiğinde, Sheffield hâlâ orada duruyordu.. İkinci kaptanın yüzü simsiyah olmuş, üniforması yanmıştı. Kaşları ve saçlarının büyük bölümü de yok olmuştu. İkinci kaptan, Sheffield'i sert bir hareketle omuzlarından kavrayıp öbür tarafa döndürdü.</p>

  <p>Gemi, rüzgâra doğru hızla ilerliyor. Bu sayede yangın da dev bir canavar gibi mükemmel besleniyor. Neden gemiyi durdurmak için emir vermedin?</p>

  <p>Bu kaptanın görevi.</p>

  <p>Kaptan Waitkus nerede?</p>

  <p>Sheffield dalgın bir tavırla, Bilmiyorum, dedi. Kaptan buradan gitti ve bir daha geri dönmedi.</p>

  <p>Öyleyse, kaptan yangında ölmüş olmalı. McFerrin, amiriyle iletişim kurmanın imkânsız olduğunu fark etmişti. Hemen telefona sarıldı ve aşağıdaki çarkçıbaşını aradı. Şef, ben McFerrin. Kaptan Waitkus öldü. Yangın kontrolümüzden çıktı. Makineleri stop ettir ve adamlarını yukarı çıkar. Geminin orta bölümünden dışarı çıkamazsınız, onun için yaya burundan ya da kıç bölümünden yol arayacaksınız. Anlıyor musun?</p>

  <p>Çarkçıbaşı Raymond Garcia aptallaşmış bir halde, Yangın o kadar kötü mü? diye sordu.</p>

  <p>Tahmininden daha da kötü.</p>

  <p>Neden doğruca tahlisiye sandallarına gitmiyoruz?</p>

  <p>McFerrin bunun çılgınlık olduğunu düşündü. Köprüdeki görevlilerin hiçbiri, yangının geminin yarısını yok ettiğini makine dairesindeki mürettebata bildirip onları uyarmamıştı.</p>

  <p>Tahlisiye sandallarının hepsi yandı. Emerald-Dolphin’in sonu geldi. Fırsat varken, oradan çıkmaya bakın. Jeneratörleri kapatma. Gemiyi terk etmek ve de kurtarma gemilerinin bizi görmeleri için ışığa ihtiyacımız var.</p>

  <p>Çarkçıbaşı Garcia konuşmayı sürdürerek zaman harcamadı. Hemen makinelerin stop ettirilmeleri için emir verdi. Bundan sonra görevliler makine dairesini terk ettiler, kargo ve bagaj bölümlerinden geçerek geminin burun kısmına doğru ilerlediler.</p>

  <p>Makine dairesini son terk eden kişi Garcia oldu. Çarkçıbaşı en yakındaki koridora çıkmadan önce jeneratörlerin düzenli bir şekilde çalışıp çalışmadıklarını kontrol etti.</p>

  <p>McFerrin, Sheffield'e sordu. Bizim acil yardım çağrımıza cevap veren gemi oldu mu?</p>

  <p>Sheffield boş gözlerle McFerrin'e baktı. Acil yardım mı?</p>

  <p>Telsizle yerimizi bildirip acil yardım çağrısı yapmadın mı?</p>

  <p>Sheffield dalgın dalgın mırıldandı. Evet, bir yardım çağrısı yapmalıyız...</p>

  <p>McFerrin işte o anda Sheffield'in ses tonunda ve gözlerindeki tutarsızlığı fark etti ve de dehşete kapıldı. Aman Tanrım, belki de artık çok geç. Alevler, şimdiye kadar telsiz odasına ulaşmış olmalı.</p>

  <p>McFerrin hemen telefonu kaptı ve telsiz odasını aradı, fakat kulağına sadece bir cızırtı geldi. Yorgunluktan bitkin düşen ve de yanık yaralarının acısıyla kıvranan McFerrin çaresizlik içinde geminin kontrol dolabına yaslandı, şaşkın bir halde acı bir sesle mırıldandı. İki binden fazla insan hiçbir kurtarılma ümidi olmadan yanarak ya da suda boğularak ölmek üzere. Ve biz de onlara katılmaktan başka bir şey yapamayacağız.</p>

  <p>On iki mil güneyde, bir çift opal yeşili göz, dönüp kuzeyde ufuk çizgisinde beliren kırmızı parıltıya bakmadan önce, doğuda giderek aydınlanan gökyüzünü inceledi. Adam, kafası karışmış bir halde, NUMA'nın okyanus araştırma gemisi Deep Encounter’in köprü bölümünden kaptan köşküne geçti, orada tezgâh üzerinde duran güçlü dürbünü alıp geri döndü. Ağır ağır dürbünü ayarlayıp uzaklara baktı.</p>

  <p>Bu adam, uzun boyluydu ve doksan kilo ağırlığında sırım gibi bir vücuda sahipti. Adamın her hareketi bilinçli olarak planlanmış gibiydi. Siyah saçları dalgalıydı ve şakakları ağarmaya başlamıştı. Adamın yüzü, denizin üstünü de altını da iyi bilen birinin yüzüydü. Bronz teni ve yüzünün sert hatları onun açık havaya olan sevgisini gösteriyordu. Bu adam, besbelli, güneşin ve gökyüzünün altında, floresan lambalarıyla aydınlatılan bir büroda olduğundan çok daha fazla zaman harcayan biriydi.</p>

  <p>Sabahın bu erken saatinde tropikal hava ılık ve nemliydi. Adam renkli çiçek desenleriyle bezenmiş Havai stili gömleğin altına mavi kot kumaşından şort giymişti. Birer ok gibi dümdüz, sipsivri ve daracık ayaklarına birer sandal geçirmişti. Bu kıyafet Dirk Pitt'in derin sulardaki araştırma projeleriyle ilgilendiği zaman giydiği üniformaydı, özellikle ekvatora bin milden daha yakın olduğu zamanlar. Ulusal Sualtı ve Denizcilik Kurumu'nun özel projeler müdürü, genellikle yılın dokuz ayını denizde geçiriyordu. Bu araştırma gezisinde NUMA'ya bağlı bilim adamları, Tonga Çukuru'ndaki derin sularda jeolojik incelemeleri yönetiyorlardı.</p>

  <p>Dirk Pitt, parıltıyı üç dakika kadar inceledikten sonra kaptan köşküne geçti ve telsiz odasına uzandı. Mezarlık devriyesinde görevli telsiz subayı uykulu gözlerle Pitt'e baktı. Uydudan alınan son meteoroloji raporlarına göre, bizim yolumuzun üzerinde şiddetli bir kasırga, saatte otuz kırk mil hızla esen rüzgâr ve otuz metreye yükselen dalgalar var.</p>

  <p>Pitt gülümseyerek, Uçurtma uçurmak için son derece uygun, dedi. Sonra yüzünün ifadesi ciddileşti. Son bir saat içinde hiç imdat işareti aldın mı?</p>

  <p>Telsizci başını salladı. Saat bire doğru, bir İngiliz konfeyner gemisinin telsizcisiyle kısa bir görüşme yaptım. Fakat hiç imdat çağrısı gelmedi.</p>

  <p>Galiba kuzeyde büyük bir gemi yanıyor. Onunla bir temas sağlamaya çalış bakalım.</p>

  <p>Pitt dönüp, görevli subay Leo Delgado'nun omzuna dokundu. Led, geminin rotasını kuzeye çevirip son hızla ilerlememizi istiyorum. Anladığım kadarıyla yanan bir gemi var. Kaptan Burch'u uyandır ve ona kaptan köşküne gelmesini söyle.</p>

  <p>Gerçi Pitt projenin başkanıydı ve Burch'dan daha kıdemliydi, ama geminin kaptanı Burch'du. Kermit Burch hemen oraya geldi, üzerinde sadece puanlı bir şort vardı. Kaptan esnememeye çalışarak, Şu yanan gemi sorunu nedir? diye sordu.</p>

  <p>Pitt, kaptana yan tarafı işaret ederek eline bir dürbün tutuşturdu. Burch ufka baktı, dürbünün lenslerini şortunun kenarıyla temizleyip tekrar ufka baktı. Sen haklısın. Gemi, bir meşale gibi yanıyor. Bana kalırsa, bu bir yolcu gemisi. Hem de çok büyük bir gemi.</p>

  <p>Geminin SOS işareti göndermemesi çok garip.</p>

  <p>Evet, bu garip. Belki de geminin telsizi çalışmıyordun</p>

  <p>Ben Delgado'dan geminin rotasını kuzeye çevirip tam hızla ilerlemesini rica ettim. Umarım senin işine karışmamda bir sakınca görmezsin. Böylece birkaç dakika zaman kazanırız diye düşündüm.</p>

  <p>Burch sırıttı. Aslında ben de aynı emri verirdim.</p>

  <p>Burch geminin telefonuna doğru yürüdü. Makine dairesi, Marvin'i yataktan kaldırın. Makineleri elinden geldiğince zorlasın. Kaptan telefondaki sesi dinledi. Sonra karşılık verdi. Neden mi? Çünkü bir yangına gidiyoruz. Sebep bu.</p>

  <p>Haber yayıldıktan sonra, araştırma gemisi birden canlanıverdi, mürettebata ve bilim adamlarına özel görevler verilmişti. Geminin on metre boyundaki hidrografik araştırma teknelerinin suya indirilmeye hazır olmaları istendi. Gemide bir grup insanın denizden çıkarılıp gemiye alınmalarını sağlayacak bir sistem vardı. Gemideki merdivenlerin ve halatların hepsi korkuluklardan atılmak üzere hazırlandı, aynı zamanda çocukları ve yaşlıları gemiye almak için kullanılacak kafesler de hazır bekletiliyordu.</p>

  <p>Geminin doktoru, deniz bilimcileriyle birlikte dinlenme odasını hastane ve ilkyardım servisine dönüştürdü. Aşçı ve adamları su, kahve ve çorba hazırladılar. Herkes, kurtarılacak kazazedelere vermek üzere giyecek arayışına başladı. Subaylar, mürettebat arasından seçilen tayfalara, kazazedeleri geminin değişik bölümlerine götürmeleri için emir verdi. Bu önlem, hem kazazedelerin gerektiği gibi bakımlarının sağlanması, hem de geminin dengesinin korunması için alınmıştı. Deep Encounter gemisi kırk altı metre boyundaydı ve su batmanı on beş metreydi, ama iki bin beş yüz yolcuyu taşımak, hatta bu kadar yolcuyla su üzerinde kalabilecek şekilde inşa edilmemişti. Eğer gemiye alınacak kazazedeler geminin dengesini bozmayacak şekilde yerleştirilmezlerse, araştırma gemisinin de alabora olup batması işten bile değildi.</p>

  <p>Deep Encounter, en fazla on altı deniz mili hız yapıyordu, fakat Çarkçıbaşı Marvin House, üç bin beygir gücündeki dizel elektrikli motorları daha hızlı çalıştırmak için her çareyi denedi. On yedi deniz mili, on sekiz, on dokuz derken sonunda yirmi deniz miline ulaştı. Geminin burnu dev dalgaların arasından havaya kalkıyordu.</p>

  <p>Deep Encounter gemisinin bu kadar hızlı yol alabileceğini hiç kimse bilmiyordu.</p>

  <p>Kaptan Burch üniformasını giymiş, güvertede aşağı yukarı yürürken, beklenen kazazede istilası için ayrıntıları sıralıyordu. Kaptan, telsiz operatörüne, bölgedeki diğer gemilerle bağlantı kurmasını ve onlara yangını bildirip gemilerin durumu ve olay yerine ulaşma süresini sormasını istedi. Yüz millik bir bölge içinde sadece iki gemi vardı. Bunlardan biri telsiz operatörünün daha önce görüştüğü, Earl of Wattlesfield isimli İngiliz konteyneriydi. Geminin kaptanı hemen çağrıya karşılık verdi ve tam yolla oraya geleceğini bildirdi, ama gemi doğuda, otuz yedi mil uzaktaydı. İkinci gemi, Avustralya bandıralı bir füze taşıyıcısıydı ve Burch'un bildirdiği noktaya, güneyden doğru geliyordu. Fakat onun da altmış üç millik yolu vardı.</p>

  <p>Burch, ilgilenilmesi gereken başka bir işinin kalmadığına aklı kesince, köprüye, Pitt'in yanma gitti. Mürettebattan o dakikalarda görev başında olmayanların hepsi Deep Encounter gemisinin küpeştelerine yaslanmışlar, gökyüzünü aydınlatan kızarıklığa bakıyorlardı. Araştırma gemisi yanmakta olan yolcu gemisine giderek yaklaşıyordu. Gemi ilerledikçe, felaketin büyüklüğü daha da şaşırtıcı olmaya başlamıştı ve de yüksek sesle yapılan konuşmalar birer mırıltı halini aldı. On beş dakika sonra hepsi de gözlerinin önünde yaşanan dramın korkunçluğu karşısında donup kalmışlardı. Bir zamanlar gülüşen mutlu insanlarla dolu bir yüzen saray olan gemi, şimdi dehşet veren bir dev tabuta dönüşmüştü.</p>

  <p>O güzel geminin yüzde yetmişi şimdi alevden bir gövde olmuştu. Geminin o süper yapısı, eğri büğrü bir kırmızı sıcak çelik yığını haline gelmiş ve gemiyi neredeyse ikiye bölmüştü. Bir zamanlar, zümrüt yeşili ve beyaz olan dış kısımları şimdi kömür gibi simsiyahtı. İç kısımlardaki destek sütunları yanıp erimiş, tarif edilmesi imi ansız birer kütle olmuşlardı. Tahlisiye sandalları ya da onlardan geri kalınlar, tanınmaz bir halde güvertede asılı duruyorlardı.</p>

  <p>Gemi, en uçuk korku yazarının bile hayal edemeyeceği derecede korkunç bir canavar olmuştu.</p>

  <p>Pitt ile Burch, şiddetlenen rüzgârla giderek yükselen dalgalar arasında sürüklenen Emerald-Dolphin 'i incelerken, araştırma gemisinin, bilim adamlarının ve mürettebatın bu büyük faciayla baş edip edemeyeceklerini düşünürken oldukları yerde donmuş kalmışlardı.</p>

  <p>Burch, Aman Tanrım, diye mırıldandı. Hiç kimse tahlisiye sandallarına binememiş.</p>

  <p>Pitt üzgün bir sesle, Öyle görünüyor ki, sandallar denize indirilemeden yanmışlar, dedi.</p>

  <p>Alevler, gürüldeyerek gökyüzüne yükselirken geminin çevresinde denize korkunç küçük şeytanları akla getiren şekillerle yansıyordu. Gemi suda ölmüş ürkütücü bir meşaleyi andırıyordu, sanki denizin içine dalıp acılarından kurtarılmayı bekler gibiydi. Derken iç bölümlerdeki güverteler çökerken kulakları tırmalayan ve de ağlamaya benzeyen bir çatırtı duyuldu. Yüz metre uzaktaki herhangi bir kimse, alev alev yanan bir ocağın kapısının birden açılmış olduğunu düşünebilirdi. Artık, ortalık aydınlanmaya başlamıştı. Yanan gemiden kopan parçalar, kurşuni ve beyaz kül rengi bir battaniye üzerinde geminin çevresinde yüzüyordu.</p>

  <p>Yanan boya parçaları ve fiberglas parçalan dönen bulutlar halinde göğe yükseliyordu. Araştırma gemisindekilerin ilk düşüncesi böylesine korkunç bir felaketten hiç kimsenin kurtulamayacağı olmuştu. Fakat tam bu sırada çok kalabalık bir insan grubunun geminin arkadaki beş güvertesinde toplanmış olduğu fark edildi. Bu insanlar Deep Encounter gemisini görünce birer ikişer denize atlayıp gemiye doğru yüzmeye başladılar.</p>

  <p>Burch dürbününü Emerald-Dolphin'in arka kısmına ayarladı. İnsanlar, dev fareler gibi denize atlıyorlar, diye bağırdı. Yukardaki güvertedekiler donmuş gibiler.</p>

  <p>Pitt, O insanların donmalarına hiç şaşmadım, dedi. Üst güverteler sekiz on kat yükseklikte. Onlara deniz bir mil uzakta gibi görünür.</p>

  <p>Burch, korkuluğa yaslanıp adamlarına bağırarak emirler yağdırdı, Sandalları indirin. O insanlar gözden kaybolmadan onlara ulaşmaya çalışın.</p>

  <p>Pitt sordu. Deep Encounter'ı yanan geminin arka güvertelerine yaklaştırabilir misin</p>

  <p>Yani o geminin yanına mı gideceğiz?</p>

  <p>Evet.</p>

  <p>Burch kuşkulu görünüyordu. O gemiye yolcuların bizimkine atlamalarını sağlayacak kadar yaklaşamayız.</p>

  <p>Yangın o insanlara ne kadar yaklaşırsa, yanlardan denize atlayanların sayısı da o kadar çok olacak. Biz onlara ulaşıp denizden çıkaramadan yüzlerce kişi ölecek. Eğer geminin arka kısmına bağlanırsak, geminin tayfaları da bize halat atıp yolcuların kayarak gemiye inmelerini sağlarlar.</p>

  <p>Burch, Pitt'e baktı. Bu denizde, Deep Encounter'ı o canavara yaklaştırırsak cehennemi boylarız. Geminin gövdesindeki kapaklar parçalanır ve biz de kolayca gemimizi batırırız.</p>

  <p>Pitt fikir yürüttü. Hiç denememek yerine o gemiyle birlikte batmak daha iyi. Ben kendi açımdan tüm sorumluluğu üzerime alıyorum.</p>

  <p>Burch de, Tabii haklısın, diyerek Pitt'i onayladı. Sonra araştırma gemisinin Emerald-Dolphin's yaklaşması için gerekli emirleri sıralamaya başladı.</p>

  <p>Yolcular, arkadaki güvertelere ulaşıp yangından bir süre için uzaklaşmayı başarınca, terör ve panik yerlerini korku ve ürküntüye bıraktı. Geminin kaptanları ve mürettebatı, özellikle de kadın görevliler, kalabalığın arasına karışıp çok kötü durumda olanları ve çocukları yatıştırmaya çalıştılar. Deep Encounter gemisi birden ortaya çıkıncaya kadar, yolcuların hemen hepsi diri diri yanmaktansa, denizde boğulmayı tercih etmeye kendilerini hazırlamıştı.</p>

  <p>En küçük bir umut kırıntısının bile kalmadığı bir sırada turkuvaz rengine boyalı NUMA araştırma gemisinin şafak vaktinin aydınlığında suları yararak ortaya çıkması, ilahi bir mucizeydi. Güvertelerde biriken iki binden fazla yolcu çılgınlar gibi bağırıp deli gibi kollarını sallayarak gemiye tezahürat yaptı. Artık kurtuluşa çok yaklaştıklarını düşünüyorlardı, ama bu fazla iyimser bir düşünceydi. Geminin kaptanları, küçük geminin hâlâ hayatta kalma savaşı veren bu insanların yarısını bile barındıramayacak kadar yetersiz olduğunu fark etmekte gecikmediler.</p>

  <p>Pitt ile Burch'un niyetini henüz kavrayamamış olan İkinci Kaptan McFerrin, zorlukla köprüden inmiş ve elindeki hoparlörle yolcuları yatıştırmaya çalışıyordu. Sonra da, Bize yaklaşan gemiye sesleniyorum. Daha fazla yaklaşmayın. Denizde insanlar var.</p>

  <p>Pitt, arka güvertelere yığılan kalabalık arasında ona seslenen kişinin kim olduğunu göremiyordu. Pitt hoparlörünü alıp karşılık verdi. Anlaşıldı. Bizim sandallarımız denizdeki kazazedeleri mümkün olduğu kadar çabuk kurtaracak. Oradan ayrılmayın, size yaklaşıp geminize bağlanacağız. Lütfen mürettebatınızın bizim atacağımız halatları gemiye bağlamalarını sağlayın.</p>

  <p>McFerrin hayretler içinde kalmıştı. NUMA kaptanıyla mürettebatının bir kurtarma çabası uğruna, kendi hayatlarını ve gemilerini tehlikeye atmayı göze alabileceklerine inanamıyordu. Geminize kaç kişi alabileceksiniz? diye sordu.</p>

  <p>Pitt de bir soruyla karşılık verdi. Sizde kaç kişi var?</p>

  <p>İki binden fazla. Yaklaşık iki bin beş yüz kişi.</p>

  <p>Burch inildedi. İki bin kişi ha? Gemiye bu kadar kişi yığılınca, biz de dev bir kaya gibi denizin dibini boylayacağız.</p>

  <p>Pitt, üst güverteden ona seslenen kaptanı kalabalık arasından seçince, hoparlörle seslendi. Başka kurtarma gemileri yolda. Eğer mümkün olursa, herkesi alacağız. Tayfalara söyleyin bize halat atsınlar, yolcular halatlara tutunarak bizim gemiye inebilirler.</p>

  <p>Burch, gemiyi ustaca bir manevrayla ağır ağır yolcu gemisine yaklaştırdı. Deep Encounter gemisindekiler, hayret ve dehşet içinde giderek yaklaştıkları yolcu gemisinin dev gövdesine bakıyorlardı. Sonra çeliğin çeliğe sürtünmesinden oluşan gıcırtıyı andıran ses duyuldu. Otuz saniye sonra da iki gemi birbirine sıkıca bağlanmıştı.</p>

  <p>Yolcu gemisinin tayfaları, halatları araştırma gemisinde hazır bekleyen bilim adamlarına atıyorlardı, onlar da telaşla halatları bulabildikleri sağlam yerlere bağlıyorlardı. Halat bağlama işi tamamlanır tamamlanmaz, Pitt, Emerald-Dolphin 'in mürettebatına yolcuları indirmeye başlamalarını bildirdi.</p>

  <p>McFerrin hoparlörden, Önce çocuklu aileler gönderilsin, diye bağırdı. Gemicilikteki önce kadın ve çocukların kurtarılmasına ilişkin geleneği çağdaş denizciler bozmuşlar, aileleri bir arada bulundurma çabası baskın çıkmıştı. Titanic faciasında erkeklerin çoğu gemiyle sulara gömülüp geride dullar ve babasız çocuklar bıraktıktan sonra pratik düşünenler, ailelerin ya birlikte yaşamaları ya da birlikte ölmeleri gerektiğine karar vermişlerdi. Birkaç istisna dışında, genç, yalnız yolcular ve yaşlılar, cesaretle geride kalıp tayfaların kocaları, eşlerini ve çocuklarını öbür gemiye indirişlerini seyrettiler. Deep Encounter gemisine ayak basanlar kendilerini çalışma güvertesinde robotik sualtı aygıtları ve hidrografi araştırma aletleri arasında buldular. Sonra sıra, halatlara tutunup kaymak istemeyen yaşlılara geldi. Bu insanlar, korktuklarından değil, sadece önlerinde koskoca bir hayat bulunan gençlerin onlardan önce kurtarılmalarını istedikleri için böyle davranıyorlardı.</p>

  <p>Halatlara tutunarak aşağı kayan çocukların hiç de korkmuş görünmeyişleri şaşırtıcıydı. Gezi müdürü, gemi orkestrasının üyeleri ve tiyatro topluluğu, Broadway müzikallerinden parçalar çalıp söylemeye başlamışlardı. Kurtarma işlemi gayet düzenli devam ettiği için bir ara yolculardan bazıları da şarkılara katıldılar, fakat yangın o bölüme yaklaştıkça ısı artıp da dumandan soluk almak zorlaşmc'a kurtarılmayı bekleyen kalabalık büyük bir korkuya kapıldı. Birdenbire halattan kayıp kurtulmak için sıralarını beklemektense kendilerini denize atmayı yeğleyenler arasında çılgınca bir telaş baş gösterdi. Denize atlayanların çoğu alt güvertelerdeki gençlerdi. Bu insanlar yağmur gibi denize yağıyorlar daha önce suya atlamış kişilere çarpıyorlardı. Bazıları yanlış hesaplama sonucu Deep Encounter gemisine düşmüş, ağır yaralanmış ya da feci şekilde ölmüştü. Bazıları da iki gemi arasına düşmüş ve dalgalar gemileri birbirlerine iyice yaklaştırınca arada kalıp ölmüşlerdi.</p>

  <p>Emerald-Dolphin gemisinin tayfaları, yolculara gemiden nasıl atlamaları gerektiğini öğretmek için ellerinden geleni yapıyorlardı. Kollarını başlarının üzerinde kavuşturduktan sonra suya düşmek, onların su üzerinde kalmalarını sağlayacaktı. Bu uygulamayı yapmayanların suya düştükleri zaman boyunlarını kırmaları tehlikesi vardı.</p>

  <p>Çok geçmeden iki geminin çevresindeki enkaz yığınları arasında küçük bir ölü bedenler denizi oluşmuştu.</p>

  <p>Kelly korkuyordu. Şu küçük araştırma gemisi çok yakındaydı, ama aynı zamanda çok uzaktaymış gibi görünüyordu. Aşağıdaki gemiye bağlanan halatlardan birinin başındaki sırada baba kızın önünde sadece on kişi vardı. Dr. Egan, kızıyla kendisinin sıcağa ve dumana dayanıp sıraları gelince güvenceye kavuşacaklarına kesinlikle inanıyordu. Fakat dumandan etkilenen öksürüp tıksırarak can havliyle güverteye üşüşen kalabalık Dr. Egan'ı küpeşteye sürükledi. Birdenbire irikıyım, kızıl saçlı ve kızıl bıyıkları favorilerine kadar uzamış bir adam, insan selinin arasından sıyrılıp Egan'ın çantasını elinden kapmak istedi. Egan afallamıştı, ama çantaya ölümüne sarıldı ve elinden bırakmayı reddetti.</p>

  <p>Kelly, iki adam arasındaki mücadeleyi dehşet içinde izliyordu. Üniforması hiç buruşmamış, düzgün giyimli bir görevli olanları tam bir umursamazlıkla seyrediyordu. Sert ifadeli bir zenciydi bu adam.</p>

  <p>Kelly, adAma Bir şeyler yapın, diye bağırdı. Orada öyle durmasanıza. Babama yardım edin.</p>

  <p>Fakat zenci görevli, Kelly'yi hiç umursamadı, bir adım ilerleyip, Kelly'nin şaşkın bakışları altında, çantayı kapmaya çalışan kızıl saçlı adama yardım etti.</p>

  <p>Egan, iki adamın fiziksel gücüne daha fazla karşı koyamayıp dengesini kaybetti ve küpeştelere doğru geri geri gitmeye başladı. Egan'ın ayakları yerden kesildi ve baş üstü denize düştü. Bu beklenmedik hareket karşısında şaşkına dönen siyah ile kızıl saçlı adam oldukları yerde donup kalmışlardı, ama hemen toparlanıp kalabalığın arasına karışıverdiler. Kelly çığlık atarak küpeşteye koştu ve tam babası suya düşerken onu gördü.</p>

  <p>Kelly nefesini tutup, ona bir saat gibi uzun gelen yirmi saniye içinde babasının başının suyun üzerine çıkmasını bekledi. Yaşlı adamın can yeleği, suya düşerken gövdesinin ağırlığına dayanamayıp parçalanmıştı. Kelly, babasının baygın olduğunu fark edince büyük bir üzüntüye kapıldı.</p>

  <p>Kelly birden, nasıl olduğunu anlayamadan iki elin boğazına sarıldığını fark etti, parmaklar genç kızın boğazını acımasızca sıkıyordu. Kelly can havliyle boğazını sıkan parmaklardan kurtulmak için olanca gücüyle tekme savurmaya başlamıştı. Bir ara şansı yaver gitti ve tekmelerden biri saldırganın bacak arasına isabet etti. Adamın soluğu değişti ve genç kızın boğazını serbest bıraktı. Kelly hızla arkasına dönünce ona saldıranın şu zenci görevli olduğunu gördü.</p>

  <p>Daha sonra kızıl saçlı adam, zenci görevliyi yolunun üzerinden itip kendisi Kelly'yi yakalamak istedi, fakat genç kız can yeleğinin yakasına yapışıp tam kızıl saçlı adam onu yakalamak üzereyken korkulukların üzerinden denize atlamayı başardı.</p>

  <p>Kelly denize düşerken gözleri karardı. Göz açıp kapayıncaya kadar geçen zaman içinde genç kız kendini denizde buldu ve suya çarpmanın şiddetiyle soluğu kesildi. Tuzlu su burnuna dolmuştu, genç kız suyun üzerinde kalabilmek için ağzım açıp soluğunu dışarı verme isteğine karşı koymak zorundaydı.</p>

  <p>Kelly, suya düşerken bir kabarcık patlaması oldu ve deniz, genç kızı içine aldı. Kelly biraz kendine gelince, suyun yüzeyinin iki geminin ışıkları altında parıldadığını fark etti. Genç kız can yeleği sayesinde suyun yüzeyine çıkmayı başardı. Babasını görmeye çalışırken birkaç kez derin soluk aldı ve daha sonra babasının, yanan gemiden dokuz metre kadar ilerde suyun üzerinde sürüklendiğini gördü.</p>

  <p>Derken bir dalga, Egan'ın gövdesini örttü ve Kelly babasını gözden kaybetti. Kelly büyük bir soğukkanlılıkla, her şeyi unutup babasını son gördüğü yere doğru yüzmeye başladı. Bir dalga, genç kızı yukarı kaldırdı ve işte o zaman Kelly babasının altı metre kadar ilerde olduğunu gördü. Kelly sonunda babasına ulaştı, bir kolunu onun boynuna doladı ve saçlarından tutup başını yukarı çekti. Genç kız, Baba, diye haykırdı.</p>

  <p>Egan gözlerini zorlukla açtı ve kızına bakakaldı. Yüzü, sanki çok büyük acı çekiyormuş gibi gerilmişti. Yaşlı adam telaşla, Kelly, sen kendini kurtarmaya bak, dedi. Ben dayanamayacağım.</p>

  <p>Kelly, babasına cesaret vermeye çalıştı. Dayan, baba birazdan bir sandal bizi kurtaracak.</p>

  <p>Egan o kahverengi çantayı hâlâ sıkı sıkı tutuyordu. Adam çantayı kızına doğru itti. Denize düştüğüm zaman buna çarptım. Galiba omurgam kırıldı. Kıpırdayamıyorum ve de yüzemiyorum.</p>

  <p>Yüzükoyun suda yüzen bir ceset Kelly'yi itiyordu, genç kız cesedi yanından uzaklaştırmaya çalıştı. Ben seni tutarım, baba. Gitmene izin veremem. Senin çantana tutunup suyun üzerinde kalabiliriz.</p>

  <p>Egan, kızını çantayı almaya zorladı. Tut şunu. Uygun zaman gelinceye kadar onun güvencede olmasını sağla.</p>

  <p>Anlamadım.</p>

  <p>Anlayacaksın...&nbsp; Egan kendini zorlayarak konuştu. Birden yüzü acı içinde buruştu ve kendini suya bırakıverdi.</p>

  <p>Kelly, babasının gözlerinin önünde ölüme gittiğini anlayıncaya kadar onun yenilgiyi kabullenmesine şaştı. Egan'a gelince o da ölmek üzere olduğunu biliyordu. Fakat hiç paniğe kapılmamış, dehşete düşmemişti. Egan kaderini kabullenmişti. Adamcağızın en büyük pişmanlığı kızını kaybetmesi değildi, Kelly'nin başının çaresine bakabileceğini biliyordu. Kâğıt üzerinde yarattığı keşfin işe yarayıp yaramayacağını bilmemek de değildi onu üzen. Egan, Kelly'nin mavi gözlerine bakıp hafifçe gülümsedi.</p>

  <p>Annen beni bekliyor, diye fısıldadı.</p>

  <p>Kelly çaresizlik içinde yakınlarda bir kurtarma sandalı var mı diye çevresine bakındı. Onlara en yakın olan sandal ile aralarında altmış beş metre kadar bir mesafe vardı. Kelly, babasını bırakıp biraz yüzdü, ellerini sallayarak bağırdı. Buradayım. Bu tarafa gelin.</p>

  <p>Dumandan boğulma tehlikesi geçiren ve dalgaların arasında bocalayan bir kadın tam sandala çekilmek üzereyken, Kelly'yi gördü ve sandaldaki denizciye Kelly'yi işaret etti. Fakat kurtarıcılar, denizdeki kazazedeleri toplamaya kendilerini öylesine kaptırmışlardı ki Kelly'yi fark edemediler. Kelly suyun içinde geri döndü ve tekrar babasının yanına gitmek istedi, fakat Egan görünürlerde yoktu. Sadece kahverengi çanta suda sürükleniyordu.</p>

  <p>Egan çantayı elinden bırakmış ve dalgaların altına kaymıştı. Kelly çantayı yakaladı ve can havliyle babasına seslendi, fakat tam o sırada bir delikanlı, üst güverteden denize atladı. Hemen Kelly'nin yanma düşen delikanlının dizi Kelly'nin ensesine çarpmış ve onu kapkaranlık bir boşluğa göndermişti.</p>

  <p>Kazazedeler, önce Deep Encounter gemisine akın ettiler, fakat daha sonra bu akın mürettebatı ve bilim adamlarını zor durumda bırakan bir sele dönüştü. Gemide, durumun üstesinden gelmeye yetecek sayıda eleman yoktu. Deep Encounter gemisindeki elli bir erkek ve sekiz kadın yeterince fazla ve hızlı çalışamıyordu.</p>

  <p>Kurtarıcılar, onca insanın cesedini ve birçoğunun da ölmekte olduğunu görünce şaşkına dönmelerine ve üzülmelerine rağmen, kurtarma çabalarım asla yavaşlatmadılar. Oşinografi bilginleri ve sistem mühendisleri, tehlikeleri umursamayıp bellerine halat bağlayıp bir hamlede iki kazazedeyi kurtarabilmek amacıyla çırpıntılı sulara kendilerini bıraktılar, gemideki dostları da onları tekrar gemiye çekti. Bu insanların hayat kurtarma gayreti, deniz tarihinde birer efsane olarak yer alacaktı.</p>

  <p>Araştırma gemisinin mürettebatı, sandalları denize indirip, yolcu gemisinden boyuna suya atlayan kazazedeleri sudan çıkarabilmek için olağanüstü çaba gösterdi. Çok geçmeden geminin çevresindeki sular çığlık çığlığa bağıran erkekler ve kadınlarla doldu. Bu insanlar fark edilmeme korkusu içinde ellerini kurtarma sandallarına uzatıyorlardı.</p>

  <p>Gemideki mürettebat da geminin güvertelerinden ağları ve raftları atıyorlar, denizdeki kazazedelerin bunlara tutunarak gemiye çıkmalarını sağlamaya çalışıyorlardı. Adamlar, hortumları bile denize attılar, yüzücülerin gemiye çıkmalarını sağlamak için güverteden merdiven sarkıttılar. İnsanları kurtarmak için bu kadar çok çaba harcamalarına rağmen denizde çırpınanların çokluğu karşısında çaresiz kalmışlardı. Daha sonra da denizde boğulanların ve sandallar onlara ulaşamadan kaybolanların acısını yüreklerinde hissedeceklerdi.</p>

  <p>Kadın bilginler, yolcular gemiye gelir gelmez onları karşılayıp, yaralarını ve yanıklarını tedavi etmeye başlamadan önce onları neşelendirmeye koyuldular. Kazazedelerin pek çoğu, dumandan kör olmuştu ve gemideki revire kaldırılmaları gerekmişti. Bilim adamlarının hiçbiri duman zehirlenmesine karşı nasıl bir tedavi uygulanması gerektiğini bilmiyordu, fakat hepsi de ne yapmaları gerektiğini çok çabuk öğrendiler ve onların fedakârca çabalan sayesinde ne kadar çok hayatın kurtarıldığı asla saptanamayacaktı.</p>

  <p>Gemideki kadın bilginler, sağlam kazazedeleri iç kısımdaki kamaralara ve salonlara yerleştirdiler. Geminin dengesinin bozulmaması için de gerekli düzenlemeyi yapıyorlardı. Ayrıca, kazazedelerin bir listesini yapmak ve de o kargaşa arasında kaybettikleri akraba ve yakınlarının isimlerini saptamak için bir yolcu toplantı bölümü hazırlandı.</p>

  <p>İlk otuz dakika içinde, tahlisiye sandalları beş yüzden fazla yolcuyu denizden çıkarmıştı. Daha sonra iki yüz kişi daha Deep Encounter gemisine raftların ve vinçlerin yardımıyla alınabildi. Kurtarıcılar, tüm dikkatlerini yaşayanlar üzerine yoğunlaştırmışlardı. Sandala çekildiğinde ölü olduğu anlaşılanlar tekrar denize bırakılıyordu, çünkü hâlâ yaşamaya çalışanlara yer gerekliydi. Denizcilik kurallarına göre, yolcu kapasitesinin iki katını taşımak zorunda olan gemilerde, sandalların geminin yanına yanaşıp, yolcularıyla birlikte yukarı çekilmeleri gerekiyordu. Kazazedeler, sandallardan gemiye tırmanmak için çaba harcamadan geminin güvertesinde sandallardan inebiliyorlardı. Yaralı olanlar da hemen sedyelere konup geminin hastanesine ve revirine götürülüyorlardı. Pitt'in kurduğu bu sistem, çok daha etkiliydi ve gerçekten de, dolu sandalları boşaltmakla geçecek zamanın yarısından daha kısa bir sürede sandallar yukarı çekilip kazazedeler gemiye indirilmişti.</p>

  <p>Burch, aklının kurtarma operasyonuna takılmasına izin veremezdi. O tüm dikkatini Deep Encounter gemisinin aldığı ağır yükün etkisiyle parçalanmasını önlemeye vermişti. Burch, gemisinin dev yolcu gemisine çarpmasını önlemenin sadece, ama sadece onun görevi olduğunu düşünüyordu. Aslında geminin dinamik duruş sistemini değiştirebilmek için sol kolunu feda etmeye çoktan hazırdı, fakat iki geminin de rüzgârın ve akıntının etkisiyle sürüklenmeleri onu çaresiz bırakıyordu. Gemisinin iskele tarafına çarpan dalgalardan gözlerini hiç ayırmadan makinelerin itme gücünü azaltıp Deep Encounter'ın Emerald-Dolphin's çarpmasını önlemeye çalışıyordu. Fakat bu, onun her zaman kazanmayı garantileyemediği bir savaştı. Geminin emniyet kapaklarının parçalandığını biliyordu. Geminin su almaya başladığını anlaması için medyum olması da gerekmiyordu. Birkaç metre ötedeki kaptan köşkünde, Leo Delgado, bilgisayarda kazazedelerin gemiye fazladan yükledikleri binlerce ton ağırlığın gemiyi nasıl etkileyeceğini hesaplamakla meşguldü.</p>

  <p>Pitt, kurtarma operasyonunun planlanması ve uygulanması görevini üstlenmişti. Canlarını dişlerine takarak iki binden fazla insanı kurtarmaya çalışanlara göre Pitt sanki aynı zamanda her yerdeydi, telsiziyle emirler veriyor, kazazedeleri sudan yukarı çekiyor, sandalları, denizde kalanların ne tarafa sürüklendiklerini bildiriyor, sandallar yukarı çekildiği zaman da kazazedelerin indirilmelerine yardım ediyordu. Pitt, ayrıca sandal ile yukarı çekilenleri birer birer aşağıda bekleyen bilim adamlarına teslim ediyor, onlar da kazazedeleri gerekirse kucaklayıp aşağıya indiriyorlardı. Pitt, elleri uyuştuğu için halatı bırakmak üzere olan çocukları yakalayıp yukarı çekiyordu. Geminin aşırı yük nedeniyle tehlike içinde olduğunun da farkındaydı ve açıkçası korkuyordu, oysa kurtarılmayı bekleyen daha bine yakın kazazede vardı.</p>

  <p>Pitt, Delgado ile ağırlığın dağılımı konusunda Delgado'dan bilgi almak için kaptan köşküne koştu. Durum ne kadar kötü? diye sordu.</p>

  <p>Delgado gözlerini bilgisayardan ayırıp tasalı tasalı başını salladı. Hiç iyi değil. Eğer ağırlık yüzünden dokuz metre daha suya batarsak biz de bir denizaltı oluruz.</p>

  <p>Ama bin kişiyi daha kurtarmak zorundayız.</p>

  <p>Eğer beş yüz kişi daha alırsak, bu denizde dalgalar gemiye dolar. Şu senin bilim adamlarına söyle, kazazedelerin çoğunu baş tarafa yerleştirsinler, kıç tarafına fazla yük bindi.</p>

  <p>Pitt, kötü haberi aldıktan sonra halatlara tutunarak gemiye çıkmaya çalışanlara baktı. Sonra gözleri aşağıda bir tahlisiye sandalından altmış kazazedenin gemiye indirilişine takıldı. Kazazedeleri küçük araştırma gemisine almayı reddedip onları ölüme terk etmesine imkân yoktu. Kafasında yarım yamalak bir plan gelişmişti. Pitt telaşla aşağı güverteye indi ve geminin tayfalarından bir kısmını yanına çağırdı.</p>

  <p>Gemiyi hafifletmek zorundayız, dedi. Çıpaları ve zincirleri kesin hepsini denize atın. Sualtında kalabilecek aygıtları denize bırakın. Onları daha sonra yukarı çekeriz. Beş kilodan daha ağır olan malzemeleri suya atın.</p>

  <p>Zincirler, sualtı malzemeleri ve oşinografi aygıtları denizi boyladıktan sonra geminin gövdesinin sudan yirmi santim kadar yükseldiğini görmek Pitt'i sevindirdi.</p>

  <p>Pitt daha sonra ağırlık azaltma programının bir parçası olarak, tahlisiye sandallarındaki adamlara, Yük sorunumuz tehlikeli boyutlarda, dedi. Son kazazedeleri de kurtardıktan sonra geminin yanında kalın ve kimseyi yukarıya bırakmayın.</p>

  <p>Tahlisiye sandallarındaki tayfalar ellerini yukarı kaldırarak bu emri aldıklarını belirttiler ve sandallarını tekrar denizde kurtarılmayı bekleyen kazazede yığınlarının arasına döndüler.</p>

  <p>McFerrin yukardan ona işaret ederken Pitt de başını kaldırıp yukarı baktı. İkinci kaptan, araştırma gemisinden bir hayli yük atılmasına karşın hâlâ tehlikeli bir durumda olduğu kanısındaydı. Gemiye daha ne kadar kazazede alabiliriz?</p>

  <p>Orada kaç kişi kaldı?</p>

  <p>Aşağı yukarı dört yüz kadar. Yolcular kaçabildikleri için kalanların çoğu gemi mürettebatından.</p>

  <p>Pitt, ikinci kaptana, Adamları aşağı gönder, dedi. Hepsi bu kadar mı?</p>

  <p>McFerrin, Hayır, dedi. Mürettebatın yarısı geminin baş tarafına kaçtı.</p>

  <p>Bana bir sayı verebilir misin?</p>

  <p>Yaklaşık dört yüz elli kişi daha var. McFerrin, Deep Encounter gemisinde tahliye işini büyük bir başarıyla yönettiği anlaşılan irikıyım adama baktı. Sizin isminizi öğrenebilir miyim, efendim?</p>

  <p>Dirk Pitt, NUMA'nın özel projeler müdürü. Ya siz kimsiniz?</p>

  <p>İkinci kaptan, Charles McFerrin.</p>

  <p>Kaptanınız nerede?</p>

  <p>McFerrin cevap verdi. Kaptan Waitkus kayıp. Ve öldüğü sanılıyor.</p>

  <p>Pitt, McFerrin'in de yanık yaraları bulunduğunu görebiliyordu. Hemen aşağı in, Charlie. Seni bekleyen bir şişe tekilam var.</p>

  <p>İskoç viskisini tercih ederim.</p>

  <p>Senin için özel olarak bir şişe temin edebilirim.</p>

  <p>Pitt, dönüp küçük bir kızı halattan yukarı almak için kollarını uzattı ve küçük kazazedeyi, Deep Encounter gemisinin üç deniz biyologundan biri olan Misty Graham'ın kucağına bıraktı. Kızın annesiyle babası da onu izlediler ve çarçabuk aşağıya götürüldüler. Saniyeler sonra, Pitt yorgunluktan tükenmiş, tahlisiye sandallarından kendi kendilerine inecek güçleri kalmamış kazazedelere yardım ediyordu. &nbsp;&nbsp;&nbsp;Pitt, sandalın dümencisine, Geminin iskele tarafına geç ve akıntı ya da dalgalarla sürüklenen kazazedeleri topla, diye emretti.</p>

  <p>&nbsp;Dümenci, Pitt'e baktı, yorgunluğu yüzünden okunuyordu, gülümsemeye çalışarak, Bahşiş bekliyorum.</p>

  <p>Pitt de gülümsedi. Daha sonra bahşiş işini hallederiz. Hadi, şimdi durma, yok ol.</p>

  <p>Bir çocuğun kulakları delen çığlığı, Pitt'in ayaklarının dibinden gelir gibiydi. Pitt, hemen küpeştelere koşup aşağıya baktı. Sekiz yaşından fazla göstermeyen bir kız çocuğu, yana bırakılmış bir halata sıkı sıkı tünmüyordu. Bu kızcağız nasılsa o telaş arasında unutulmuş, halata asılı kalmıştı. Pitt yüzükoyun yere yatıp kızı bileğinden yakalayıp yukarı çekmeye çalıştı. Biraz sonra küçük kız güverteye ulaşmıştı.</p>

  <p>Pitt, kızın korkusunu bastırmak için, İyi yüzdün mü? diye sordu.</p>

  <p>Kızcağız dumandan şişmiş gözlerini ovuşturarak, Deniz çok dalgalı, dedi.</p>

  <p>Annenle babanın da seninle geldiklerinden emin misin?</p>

  <p>Kız başını salladı. Onlar iki erkek kardeşim ve bir kız kardeşimle sandaldan indiler. Ben suya düştüm ve kimse beni fark etmedi.</p>

  <p>Pitt, kızı bilim ekibinin deniz biyologu Misty Graham'a götürürken, Sakın kimseyi suçlAma dedi. Bahse girerim ki, ailen seni çok merak etmiştir.</p>

  <p>Misty gülümseyip küçük kızın elini tuttu. Hadi gel, annenle babanı ' bulalım.</p>

  <p>Tam o sırada, maviyeşil denizin üzerine saten bir örtünün üzerindeki dantel işlemeler gibi serpilmiş açık kumral saçlar Pitt'in dikkatini çekti. Yüzü görmek imkânsızdı, ama bir el sanki denizin üzerinde kalmaya çalışıyormuş gibi bir hareket yaptı, yoksa bu sadece dalgaların neden olduğu bir hareket miydi? Pitt o eli daha yakından görebilmek için aşağıya indi, bir yandan da o kadın saçların bir kadına ait olması gerekiyordu boğulmamış olsa diye dua ediyordu. Baş, suyun üzerinde biraz yükselir gibi oldu, öyle ki Pitt, dalgın bakışlı bir çift iri ve güzel mavi gözü fark edebildi.</p>

  <p>Pitt tahlisiye sandalının dümencisine kadını işaret ederek, Onu da alın, diye bağırdı. Fakat sandal Emerald-Dolphin gemisinin kıç tarafına yönelmişti ve dümenci Pitt'in sesini duymamıştı. Pitt, kadına, Bana doğru yüz, diye bağırdı. Pitt, kadının görmeyen gözlerle ona baktığını fark etmişti.</p>

  <p>Pitt, bir an bile tereddüt etmeden küpeştenin üzerine çıktı, dengesini sağlamak için bir an duraladıktan sonra denize atladı. Hemen suyun yüzüne çıkmadan bir olimpiyat yüzücüsü gibi büyük kulaçlar atarak suyun altından yüzmeye başladı. Pitt'in elleri ve başı suyun yüzeyine çıktığı sırada, kadının suya batmakta olan başını görür gibi oldu. Altı metre daha yüzünce, kadının yanına ulaştı ve saçlarından yakalayarak başını suyun yüzeyine çıkardı. Gerçi zavallı kadın suda boğulmuş bir fare gibi görünü yordu, ama Pitt onun çok çekici bir genç kadın olduğunu fark etmekte gecikmedi. İşte ancak o zaman kadının suyla dolu ve de onu aşağıya çeken küçük bir bavulu elinde sımsıkı tuttuğunu gördü.</p>

  <p>Pitt, Budala, diye kadını azarladı.&nbsp; Bırak şu çantayı.</p>

  <p>Kadın, Pitt'i şaşırtan bir kararlılıkla, Bırakamam, diye mırıldandı. Ve de bırakmayacağım.</p>

  <p>Pitt, kadının ölümün eşiğinde olmamasına sevindiği için bu meseleyi daha fazla kurcalamadı ve bir kolunu kadının vücuduna dolayıp onu Deep Encounter gemisine doğru çekmeye başladı. Pitt geminin yanına ulaştığında yardım için uzanan eller kadını bileklerinden yakalayıp onu gemiye çektiler. Pitt de yükünden kurtulunca bir ip merdivenden yukarı çıktı. Kadın bilginlerden biri, kurtarılan kadını bir battaniye ile sarıp aşağıya indirmeye hazırlanırken Pitt onları durdurdu.</p>

  <p>Pitt, o mavi gözlere dikkatle bakarak sordu., O çantayı kurtarmak uğruna kendini feda edecektin, söylesene bu çantada o kadar önemli ne var?</p>

  <p>Kadın yorgun bakışlarla Pitt'i süzdü. Babamın hayatının eseri.</p>

  <p>Pitt çantaya bu kez saygıyla baktı. Babanın kurtarılıp kurtarılmadığını biliyor musun?</p>

  <p>Kadın ağır ağır başını salladı ve perişan bir halde cesetlerle dolu denize baktı. Babam orada, diye fısıldadı.</p>

  <p>Kadın birden döndü ve merdivenlerde gözden kayboldu.</p>

  <p>Tahlisiye sandalları, sonunda bulabildikleri sağ kazazedelerin hepsini kurtarmışlardı. Tıbbi müdahaleye ihtiyaç duyanlar hemen araştırma gemisine nakledilmişlerdi. Diğer kazazedeler ise fazla yük binen gemiyi tehlikeye sokmamak amacıyla sandallarda tutuluyorlardı, ama onları da tehlikeye atmamaya çalışıyorlardı.</p>

  <p>Pitt telsiziyle sandalların mürettebatıyla temas kurdu. Biz geminin baş kısmına doğru ilerleyip başka kazazede olup olmadığını araştıracağız, bizim dümen suyumuzu takip edin.</p>

  <p>Sağ kalan son kazazede de Deep Encounter 'A taşındığında gemi bir karınca yuvasından daha kalabalık olmuştu. İnsanlar, makine dairesine, depolara, laboratuvarlara ve mürettebatla bilim adamlarının bölümlerine sıkış tıkış yerleştirilmişlerdi. Dinlenme salonunda, kamaralarda ve çalışma odasında oturuyorlardı. Koridorların hepsi doluydu. Kaptan Burch'un kamarasına beş aile yerleştirilmişti. Kaptan köşkü, harita odası ve telsiz odası insanlarla doluydu. Bin iki yüz metrekare olan ana çalışma güvertesi görünmeyen bir sokak gibiydi, bir insan denizi onu kaplamıştı.</p>

  <p>Deep Encounter gemisi suya öylesine batmıştı ki bir metreden daha yüksek bir dalga geldiği zaman ana güverte su içinde kalıyordu. Bu arada Emerald-Dolphin'in mürettebatı da bir onur tablosu sergiledi. Ancak son yolcu da gemiyi terk ettikten sonra kendileri için halat atıp ağzına kadar dolu olan araştırma gemisine geçtiler. Mürettebat, giderek yayılan alevle re rağmen, son dakikaya kadar gemide kalıp yolcuların hepsini göndermeyi yeğlediği için pek çoğunun vücudunda yanık yaraları vardı.</p>

  <p>Araştırma gemisine adımlarını atar atmaz da durumu müsait olanlar hemen kazazedelerin gemiye yerleştirilmelerine çalışan bilim adamlarının yardımına koştular. Deep Encounter gemisine ölüm de geldi. Kötü yanmış olanlardan ve denize atlarken ağır yaralananlardan bazıları, alçak sesle okunan dualar ve gözyaşları arasında son nefeslerini verdiler. Sonra da sevilenlerin cesetleri dışarı çıkarılıp denize bırakıldı. Yaşayanlar için yer çok değerliydi.</p>

  <p>Pitt, geminin subaylarını, Kaptan Burch'a kendilerini tanıtsınlar diye kaptan köşküne gönderdi. Onlar da tanımadıkları bir adama hizmete hazır olduklarını bildirdiler ve bu öneri kibarca kabul edildi.</p>

  <p>McFerrin gemiden ayrılan son kiri oldu.</p>

  <p>Pitt de onu bekliyordu ve vücuda yanıklar içinde olan yorgun adamın düşmesini önlemek için onu koli adan tuttu. Pitt, McFerrin'in derisi yanmış parmaklarına baktı sonra, Cesur bir adamın elini sıkamadığım için çok üzgünüm, dedi.</p>

  <p>McFerrin yanmış ellerine bunlar sanki başka birine aitmiş gibi baktı. Evet, sanırım el sıkışabilmek için bir hayli beklememiz gerekecek. Adamın yüzü karardı. Geminin sancak tarafına gidenlerden sağ kalan varsa, bunların kaç kişi olduklarım bilemiyorum.</p>

  <p>Pitt karşılık verdi. Bunu yakında öğreniriz.</p>

  <p>McFerrin araştırma gemisinde çevresine şöyle bir bakınca, dalgaların güverteyi yıkadığını gördü. McFerrin sakin bir tavırla, öyle görünüyor ki, siz de son derece tehlikeli bir durumdasınız.</p>

  <p>Pitt acı bir gülümsemeyle, Biz elimizden geleni yapıyoruz, dedi.</p>

  <p>Pitt, McFerrin'i hastaneye gönderdikten sonra dönüp kaptan köşkündeki Burch'a seslendi. Kıç tarafındakilerin sonuncusuydu, kaptan. Diğerleri baş tarafa gönderildi.</p>

  <p>Burch sadece başım sallamakla yetindi ve kontrol konsolunu kapadı. Sonra dümen odasına girdi ve dümenciye, Dümeni sana bırakıyorum, dedi. Bizi geminin baş tarafından ağır ağır geçir. Gemimizdeki hasarin artmasını istemeyiz.</p>

  <p>Dümendeki genç adam kaptana güvence verdi. Ben ona sanki bir kelebekmiş gibi nazik davranacağım.</p>

  <p>Gemisini nihayet yanan yolcu gemisinden uzaklaştırmak, Kaptan Burch'u rahatlatmıştı. Leo Delgado'yu, bölmelerdeki hasarı saptasın diye aşağıya gönderdi. Adamın geri gelmesini beklerken Çarkçıbaşı Marvin House'a seslendi. Marvin, senin oralarda durum nasıl?</p>

  <p>Makine dairesinde Çarkçıbaşı House makineler arasındaki geçitte durmuş, içeriye ince ince akan suya bakıyordu. Benim tahminime göre, yukarda ciddi bir yapısal hasar var, muhtemelen depolardan birinde. Ana pompayı tam hızla çalıştırıyorum.</p>

  <p>Suyu boşaltmanın, akışından daha hızlı olmasını sağlayabilirmisin?</p>

  <p>Adamlarıma seli kontrol altına alabilmeleri için yedek pompa ve hortumları çalıştırmalarını söyledim. House sustu, sonra o sevgili makine dairesindeki her boşluğu santim santim dolduran yolcu gemisinin kazazedelerine baktı ve sordu. Yukarda durum nasıl?</p>

  <p>Burch, Yılbaşı gecelerinde Times Meydanı nasılsa burası da öyle tıka basa dolu.</p>

  <p>Delgado kaptan köşküne geri döndü ve Burch de subayın yüzündeki endişeli ifadeden vereceği raporun hiç de iç açıcı olmayacağını anladı.</p>

  <p>Delgado, aşağıdan yukarıya koşarak geldiği için nefes nefese kalmıştı. Gemi tehlikeli bir şekilde hızla su alıyor. Pompalar akıştan daha hızlı çalışıyorlar, ama şayet deniz daha fazla dalgalanırsa, pompalar bu işin üstesinden gelemeyecek. Eğer dalgaların boyu iki buçuk metreyi bulursa hiç şansımız kalmaz.</p>

  <p>Makine dairesinin şefi House, akışın önüne geçebilmek için yardımcı pompaları çalıştıracağını söyledi.</p>

  <p>Delgado, Umarım bu yeterli olur, diye karşılık verdi.</p>

  <p>Hasar kontrol ekibini toplayıp tekne bölümünde çalışmaya başlayın. Bölmeleri inceleyip elinizden geldiğince iyi kapatmaya çalışın. Sızıntı konusunda iyi ya da kötü bir gelişme olur olmaz hemen bana bilgi verin.</p>

  <p>Emredersiniz, efendim.</p>

  <p>Pitt kaptan köşküne döndüğü zaman, Burch güneybatıda toplanmaya başlayan koyu kurşuni bulutlara korku dolu gözlerle bakıyordu. Pitt, kaptanın bakışlarını takip etti. Sonra, Havayla ilgili son haberler nedir? diye sordu.</p>

  <p>Burch gülümsedi ve eliyle bir Doppler radar sistemini Örten kubbeyi işaret etti. Önümüzdeki iki saat içinde çok büyük bir fırtınanın patlayacağını öğrenmek için bir sanat eseri sayılan bilgisayarın dakika dakika yapacağı tahminlere ihtiyacım yok.</p>

  <p>Pitt on mil kadar ilerde toplanmaya başlayan bulutlara baktı. Gün artık iyice ağarmıştı, ama güneşin ilk ışıkları o tehdit dolu bulutların arkasına gizlenmişlerdi. Belki fırtına bizi sıyırıp geçer.</p>

  <p>Burch bir elinin işaret parmağını yalayıp havaya kaldırdı. Sonra başını salladı. Bu bilgisayara göre, öyle olmayacak. Burch karamsar bir tonla ekledi. Bizim su üzerinde kalmamıza hiç imkân yok.</p>

  <p>Pitt yorgun bir tavırla alnını çıplak koluyla sildi. Erkek, kadın ve çocukların ortalama ağırlığını altmış kilo olarak kabul edersek, Deep Encounter gemisi kendi mürettebatı ve bilim adamlarını saymazsak fazladan yüz yirmi ton ağırlık taşıyor. Bizim tek kurtuluşumuz kazazedeleri bir başka gemiye aktarıncaya kadar su üzerinde kalabilmek olacak.</p>

  <p>Burch ekledi. Limana kadar gidebilmemiz imkânsız. Bir mil bile yol almadan batarız.</p>

  <p>Pitt telsiz odasına girdi. Avustralyalılardan ve Fransızlardan bir haber var mı?</p>

  <p>Radara göre Earl of Wattlesfield gemisi bizden sadece on mil uzakta. Avustralyalıların firkateyni ise hızla buraya geliyor, ama daha otuz mil yolu var.</p>

  <p>Pitt endişeli bir tavırla, Şu gemilere daha hızlı hareket etmelerini bildirin, dedi. Eğer onlar buraya ulaşmadan fırtına patlarsa, kurtarılacak tek kişi bile bulamayabilirler.</p>

  <p>Emerald-Dolphin yolcu gemisinin iç kısımları dağılıyordu, yığınlar, yığınların üzerine, güverteler güvertelerin üzerine düşüyordu. Gemiden alevler yükselmeye başladıktan iki saat bile geçmeden yangın her yanı sarmıştı. O süper gemi, korkunç bir cehennem çukuruna dönüşmek üzereydi. Oymalı dekorlar, o şık mağazalarıyla güzelim alışveriş bulvarı, yetmiş sekiz milyon dolar değerindeki tablo koleksiyonu, şahane kumar salonu, yemek salonları, dinlenme salonları, lüks kamaralar, eğlence ve spor kompleksleri, hepsi hepsi duman tüten tüy yığını olmuştu.</p>

  <p>Herkes, Deep Encounter gemisinin açık güvertelerinde toplanmıştı, eski yolcular ve mürettebat, NUMA araştırma gemisinde hummalı bir şekilde çalışan kadınlarla erkekler, kısacası hepsi de o sırada yaptığı işi bırakıp bu korkunç felaketi keder ile büyülenmişlik karışımı garip bir duygu içinde seyrediyordu. O sırada Kaptan Burch de gemisini, dev geminin çevresinden ağır ağır geçirip baş kısmına doğru ilerletiyordu.</p>

  <p>Artık bir alev topu görüntüsünü kaybetmiş olan yolcu gemisi, sönmeye yüz tutmuş bir ocaktan farksızdı. O korkunç yangın, yanabilen her türlü maddeyi, patlayabilen her türlü eşyayı yalayıp yuttuğu için artık yok edebileceği bir şey de kalmamıştı. Fiberglas tahlisiye sandalları erimiş, ne idüğü belirsiz şekillere dönüşmüşlerdi. O büyük yuvarlak güverteler ölü bir yırtıcı kuşun çürümeye yüz tutmuş kanatlan gibi geminin yanlarından aşağı sarkmışlardı. Yüksek gözlem salonu ve köprünün büyük bir bölümü geminin içine düşmüştü, ama sanki çok derin bir yarığa düşüp yutulmuş gibi ortadan kayboluvermişti. Sıcaktan eriyen camların çoğu soğumaya başlamış ve doğaüstü garip şekiller ortaya çıkmıştı.</p>

  <p>Büyük bir felakete uğrayan bu yuvarlak süper yapının tümü büyük bir duman yığınının arasında gözden kaybolmuştu. Geminin en alt bölümlerindeki patlamalar yüzünden birdenbire gemiden tekrar alevler yükselmeye başladı. Emerald-Dolphin gemisi işkence gören dev bir yırtıcı hayvan gibi ürperdi. Ancak ölmeyi ve dalgaların altına kaymayı reddetti. Gemi, her dakika daha da kötüleşip koyu kurşuni bir renk alan denizin üzerinde inatla sürüklendi. Birazdan gemi küçük bir enkaz yığınına dönüşecekti. Ve yolcularının ayak seslerini, konuşmalarını ve gülüşmelerini bir daha asla duyamayacaktı. İlk kez denizlere açılan bir geminin gururuyla egzotik limanlarda boy gösteremeyecekti. Eğer yangınlar söndürüldükten sonra gemi su üzerinde kalabilirse ve de bölmeleri sıcaktan erimezse, son limanına çekilecek ve de bir tersanede parçalara ayrılıp jilet üretimine katkıda bulunacaktı.</p>

  <p>Pitt gemiye derin bir hüzünle baktı, o muhteşem yolcu gemisinin bir harabe haline gelişini izledi. Karşıdan alevlerin sıcaklığını yüzünde hissedebiliyordu. Pitt, böylesine güzel gemilerin neden batmak zorunda olduğunu kendine sordu, neden bazıları jilet olmak için tersanelere taşınmadan önce otuz kırk yıl hiçbir sorunla karşılaşmadan denizlerde dolaşabiliyorlardı da Titanic ve de Emerald-Dolphin gemileri ilk yolculuklarında üzücü bir sona ulaşıyordu. Şanslı gemiler ve de unutulmaya yelken açan gemiler vardı.</p>

  <p>Pitt korkuluğa yaslanıp öne eğilerek, düşüncelere dalmıştı ki, tam o sırada McFerrin gelip yanında durdu. Deep Encounter gemisi, ağır ağır ölüm makinesinin yanından geçerken, yolcu gemisinin ikinci kaptanı nedense sessiz kalmayı tercih etti. Tıklım tıklım kazazedelerle dolu olan kurtarma sandalları da geminin dümen suyundan ilerliyorlardı.</p>

  <p>Pitt yatıştırıcı bir sesle, Ellerin nasıl? diye sordu.</p>

  <p>McFerrin ellerini yukarı kaldırdı ve tek parmaklı eldivene benzeyen beyaz bandajlarını gösterdi. McFerrin'in yanıp kızarmış yüzü antiseptik losyona bulanmıştı ve sevimsiz bir Cadılar Bayramı maskesine benziyordu.</p>

  <p>Banyoya gitmenin pek de kolay olmayacağını sana söyleyebilirim.</p>

  <p>Pitt gülümsedi. Bunu tahmin edebiliyorum.</p>

  <p>Öfkeden gözlerinden yaşlar boşanmak üzere olan McFerrin, o korkunç mezar taşına bakarken, Bu, asla olmamalıydı, dedi, yoğun duyguların etkisiyle sesi titriyordu.</p>

  <p>Sence bu felaket neden yaşandı?</p>

  <p>McFerrin yanmaya devam eden yığına bakarken başını yana çevirdi. Yüzü öfkeden gerilmişti. Bu, kesinlikle Tanrı'nın işi değildi. Sana bu kadarını söyleyebilirim.</p>

  <p>Pitt kulaklarına inanamayarak sordu. Sen bunun bir terör olayı olduğunu mu düşünüyorsun?</p>

  <p>Benim bundan hiç kuşkum yok. Yangın o kadar çabuk yayıldı ki, bu asla bir kaza olamaz. Otomatik yangın uyarma ve yangını kontrol altına alma sistemleri çalışmadı. Onları elle çalıştırmak istediğimiz zaman da sonuç alamadık.</p>

  <p>Beni asıl meraklandıran da kaptanınızın bir imdat mesajı çekmeyi başaramaması. Biz ancak ufukta yanan bir gemiyi fark edince rotamızı değiştirdik. Durumunuzu bildirmeniz için yaptığımız telsiz çağrıları cevapsız kaldı.</p>

  <p>McFerrin tükürür gibi, Kaptan Sheffield, dedi. O karar vermeyi asla beceremezdi. Hiçbir imdat mesajının çekilmediğini öğrenince, hemen telsiz odasıyla bağlantı kurdum, ama artık çok geçti. Yangın telsiz odasına ulaşmıştı ve telsizciler de oradan kaçmışlardı.</p>

  <p>Pitt yolcu gemisinin burun kısmını işaret etti. Orada birilerini görüyorum.</p>

  <p>Kalabalık bir insan grubunun geminin havaya kalkmış burun kısmında telaşla el salladığı görülüyordu. Geminin arka tarafına kaçanların aksine, elli kadar yolcu ve mürettebattan pek çok kişi burun kısmına sığınmıştı. Şansları varmış ki, geminin burun kısmı ana gövdeden altmış metre yüksekteydi ve yangından, dumandan uzak kalabilmişti.</p>

  <p>McFerrin doğrulup bir elini gözlerine siper ederek burun kısmında çılgınlar gibi telaşla el sallayanlara baktı. Oradakilerin çoğu mürettebattan, aralarında pek az sayıda yolcu var. Aslında bu insanlar kısa bir süre daha güvencede olabilirler. Yangın öbür tarafa doğru ilerliyor.</p>

  <p>Pitt, dürbünü gözlerine yaklaştırıp geminin burun kısmının çevresindeki suları inceledi. Görünüşe bakılırsa, oradan kimse denize atlamamış. Denizde sürüklenen ceset ya da yüzen kazazede göremiyorum.</p>

  <p>Burch, kaptan köşkünden çıkıp Pitt'in yanına geldi. Bu insanlar şimdilik yangın tehlikesinden uzak sayıldıklarına göre, başka bir gemi gelinceye kadar ya da deniz biraz duruluncaya kadar onları orada bırakmak doğru olur.</p>

  <p>Pitt de bu sözleri onayladı. Dalgalı denizde dört yüz kişiyi daha gemiye alırsak su üzerinde kalamayacağımız kesin. Zaten şimdi bile alabora olup denizin dibini boylamamıza ramak kaldı.</p>

  <p>Önceleri saatte on mil hızla esen rüzgâr şiddetini otuz mile çıkarmış, güvertedekileri etkilemeye başlamıştı. Rüzgârın etkisiyle denizde de beyaz köpüklü dalgalar oluşuyordu ve dalgalar karşı konulmaz bir güç gibi gemiye vuruyordu. Şimdi dalgaların boyu üç metreyi bulmuştu. Bu, denizin daha kendini göstermemiş büyük öfkesinin sadece habercisiydi.</p>

  <p>Pitt telaşla köprüden ayrıldı ve mürettebatla bilim adamlarına bağırarak mümkün olduğu kadar fazla sayıda kazazedeyi çalışma güvertesinden uzaklaştırmalarını ve kenarlarda duranları da dalgalar alıp götürmeden geriye çekmelerini söyledi. Aşağı güvertelerde kalabalık dayanılmaz boyutlara ulaşmıştı. Fakat başka seçenek de yoktu. Yüzlerce insanı bir kasırga sırasında açıkta bırakmak, onların ölüm emirlerini imzalamak olacaktı.</p>

  <p>Pitt, geminin dümen suyunu izleyen iki kurtarma sandalındaki mürettebata baktı. Doğrusu onların durumu, Pitt'i çok endişelendirmişti. Deniz, bu sandalların geminin peşinden gelmelerine ve gemiye çıkmalarına izin veremeyecek derecede sertleşmişti. Pitt, Burch'a baktı, Kaptan, ben diyorum ki, gemiyi döndürelim ve yolcu gemisinin arkasına sığınıp fırtınadan korunmak için ondan yararlanalım. Eğer kurtarma sandallarındaki yolcularla mürettebatı gemiye alamayacaksak şu birkaç dakika içinde onları daha sakin sulara götürmemiz gerekecek, aksi halde onlar için de çok geç olacak...</p>

  <p>Burch başını öne doğru salladı. Çok akla uygun bir öneri. Bu aynı zamanda bizim de tek kurtuluş ümidimiz olabilir.</p>

  <p>McFerrin sordu. Bu insanları gemiye alamaz mısınız?</p>

  <p>Burch gayet sakin bir tavırla, Bu gemiye yüz kişi daha almak bardağı taşıran son damla olur.</p>

  <p>McFerrin, kaptana baktı. Biz Tanrı rolü oynayamayız.</p>

  <p>Burch'un yüzündeki ifade onun ne kadar acı çektiğini belli ediyordu. Eğer gemideki yolcuların hepsinin hayatı söz konusu olursa, Tanrı rolünü de oynayabiliriz.</p>

  <p>Pitt kararlı bir sesle, Ben de katılıyorum, dedi. Fırtınanın en şiddetli olduğu sıralarda yolcular Deep Encounter gemisine gelmek yerine Emerald-Dolphin'de kalırlarsa, çok daha iyi korunacaklarına inanıyorum.</p>

  <p>Burch bir süre güvertelere göz gezdirdi, her türlü olasılığı tartmak istiyordu. Sonunda, yorgun bir tavırla başını salladı. Kurtarma sandallarını, yolcuların durumu kötüleşir de gemiye alınmaları gerekirse diye iyice yakınımıza çekelim. Kaptan daha sonra dönüp tıpkı muazzam bir çekirge sürüsü gibi gemiye hızla yaklaşan ve de denizin üzerinde kapkara bir duvar gibi yükselen bulutlara baktı. Artık sadece Tanrı'nın bize mücadele fırsatı tanımasını ümit etmekten başka yapacak bir şey kalmadı.</p>

  <p>Fırtına, büyük bir uğultuyla küçük gemiye ve taşıdığı insan kalabalığına yaklaşıyordu.</p>

  <p>Birkaç dakika daha geçince, fırtına onları içine alacaktı. Güneş çoktan kaybolmuştu ve gökyüzünde mavilikten eser kalmamıştı. Dev dalgalar, tıpkı dervişler gibi fırıl fırıl dönerek çevreye sularını püskürtüyorlardı. Ilınmış yeşil sular, çalışma güvertesine sıçrıyor, aşağıda yer bulamayan kazazedeleri sırılsıklam ıslatıyordu. Mümkün olduğu kadar fazla yolcu geminin iç kısımlarına alınmıştı. Koridorlar, trafiğin sıkışık olduğu saatlerde, otobüslerde olduğu gibi sıkış tıkış insanlarla doluydu.</p>

  <p>Yanan geminin yakınındaki kurtarma sandallarında bekleşen kazazedeler, rüzgâr ve fırtınalı denizde onları ıslatan dalgalardan çok yangının yarattığı sıcaklıktan etkileniyorlardı. Pitt de Burch de dikkat kesilmişler, bu insanların durumunu inceliyorlardı, bir sorun çıkar çıkmaz, o insanları gemiye aldıracaklardı.</p>

  <p>Eğer kısa sürede yardım gelmezse ve Deep Encounter gemisi taşıdığı değerli yüküyle birlikte batarsa, bu kazadan çok az kişi kurtulabilirdi.</p>

  <p>Pitt, McFerrin'e sordu. Acaba yukarıdakiler arasında telsizi olan biri var mıdır?</p>

  <p>Subayların hepsinde portatif telsiz bulunur.</p>

  <p>Bunların frekansı nedir?</p>

  <p>Yirmi iki.</p>

  <p>Pitt telsizi ağzına iyice yaklaştırdı ve rüzgârın giderek artan uğultusundan etkilenmemek için ceketinin yakasını kaldırıp telsizi korumaya çalıştı. Emerald-Dolphin, burası Deep Encounter. Gemide bana bilgi verebilecek bir görevli var mı? Tamam. Pitt, bu ricasını üç kez tekrarladıktan sonra karşı taraftan cevap alabildi.</p>

  <p>Bir kadın sesi, Sizi duyuyorum, Deep Encounter,&nbsp; dedi. Pek iyi sayılmaz, ama sizi anlamama yetiyor.</p>

  <p>Pitt, McFerrin'e bakarak, Karşı tarafta bir kadın var, dedi.</p>

  <p>Bu, bizim geminin veznedarı Amelia May olabilir.</p>

  <p>Yangın beni engelliyor. Kadının sesini çok zor duyabiliyorum.</p>

  <p>Burch emretti. Sor bakalım, burun kısmında kaç kişi varmış?</p>

  <p>Pitt sordu. Ben Amelia May ile mi konuşuyorum?</p>

  <p>Evet, benim adımı nereden biliyorsunuz?</p>

  <p>İkinci kaptanınız yanımda duruyor.</p>

  <p>Kadın bağırdı. Charles McFerrin mi? Tanrı'ya şükürler olsun. Ben onun yangında öldüğünü sanıyordum.</p>

  <p>Gemide kalan yolcu ve mürettebat sayısını tahmin edebilir misin?</p>

  <p>Benim tahminime göre, mürettebattan dört yüz elli, yolculardan da altmış kişi var. Gemiyi terk etmeye ne zaman başlayabiliriz?</p>

  <p>Burch yüzünde sıkıntılı bir ifadeyle yukarıya bakıyordu. Üzgün üzgün başını sallayarak, Onları gemiye almamıza hiç imkân yok, dedi.</p>

  <p>Pitt, Bu işe neresinden baksan, kazanma şansı yok, diye karşılık verdi. Rüzgâr ve deniz ürkütücü bir hızla giderek daha kötüleşiyor. Bizim sandallarımız onları denizden toplayamaz ve ayrıca bu insanların denize atlayıp bizim gemiye kadar yüzmeleri de tek kelimeyle intihar olur.</p>

  <p>Burch bu sözleri onayladığını belli edecek şekilde başını salladı. Bizim tek umudumuz, şu İngiliz konteyner gemisinin yarım saat içinde buraya ulaşması. Ondan sonra artık Tanrı'nm elindeyiz.</p>

  <p>Pitt seslendi. Bayan May, lütfen beni iyi dinleyin. Bizim gemimiz kapasitesinin çok üzerinde yük aldı. Geminin gövdesindeki çatlak yüzünden biz de batma tehlikesiyle karşı karşıyayız. Sizler hava biraz düzelinceye kadar ya da bir gemi yardıma gelinceye kadar dayanmak zorundasınız. Beni anlıyor musunuz?</p>

  <p>Kadın, Evet, anlıyorum, diye bağırdı. Rüzgâr alevleri aksi yöne çekiyor ve sıcaklık da dayanılmayacak gibi değil.</p>

  <p>Pitt, kadını uyardı. Bu dedikleriniz pek uzun sürmeyebilir. Dolphin gemisi iki yana sallanıp duruyor, üstelik birazdan da rüzgâra ve akıntıya karşı sürüklenmeye başlayacak. Yangın ve dumanlar daha yaklaşacak ve sizin bulunduğunuz yeri etkileyecek.</p>

  <p>Kısa bir sessizlik oldu, sonra Amelia, kararlı bir sesle, Sanırım, biz de kestaneleri kebap yapmak için ortalarından kesmeye hazırlanmalıyız, dedi.</p>

  <p>Pitt başını kaldırıp yukarı baktı, rüzgârın püskürttüğü sulardan etkilenmemek için gözlerini kıstı. Siz yılmaz bir hanımefendisiniz. Umarım bu olayı atlattıktan sonra buluşabiliriz. Yemekler benden.</p>

  <p>Belki... Kadının sesinde tereddüt vardı. Ama önce bana isminizi söylemelisiniz.</p>

  <p>Benim adım, Dirk Pitt.</p>

  <p>Güçlü bir isim. Bu hoşuma gitti. Kısa ve etkileyici.</p>

  <p>McFerrin yorgun bir tavırla sırıttı. O muhteşem bir yaratık, Pitt. Ve de erkekler konusunda hayli özgür düşüncelere sahip.</p>

  <p>Pitt de gülümsedi. Zaten başka türlü olmasını istemezdim.</p>

  <p>Yağmur geldi, hem de yavaş yavaş değil, birdenbire kalın ve parıltılı bir duvar gibi iniverdi. Ve Emerald-Dolphin gemisi hâlâ yanıyordu. Geminin iki yanı kıpkırmızı kesilmişti, yağmur o cehennem ateşine çarparken yağmur suları çarçabuk buhara dönüşüp gemiyi muazzam bir buhar bulutunun içine gizlemişti.</p>

  <p>Burch, dümenciye, Gemiyi ağır ağır altmış metre yakına getir, diye emretti. Kaptan kendi gemisi giderek yükselen dalgalardan etkilenip beşik gibi sallanmaya başlayınca, endişelenmeye başlamıştı. Hele Çarkçıbaşı House, köprüyü arayınca, endişesi daha da arttı.</p>

  <p>Çarkçıbaşı, İhtiyar kız zor durumda, dedi. Çatlakların durumu giderek kötüleşiyor. Pompaların daha ne kadar zaman gemiye giren suyu boşaltabileceklerini kestiremiyorum, üstelik yardımcı pompalar da çalışıyor, ama durum kötü.</p>

  <p>Burch, Biz yolcu gemisinin bordasına iyice yaklaştık. Geminin gövdesinin bizi fırtınadan biraz olsun koruyacağını ümit ediyorum.</p>

  <p>En basit önlemler bile işe yarayabilir.</p>

  <p>Sen elinden geleni yapmaya devam et.</p>

  <p>House homurdandı. Bu o kadar da kolay değil. Özellikle de balık istifi olmuş insan yığınlarının arasından geçip de çalışmak çok zor.</p>

  <p>Burch dürbünüyle o ıslak kâbusu inceleyen Pitt'e döndü. Avustralya savaş gemisi ya da şu konteyneri görebiliyor musun?</p>

  <p>Şiddetli yağmur, görüş alanını en aza indirdi, ama radar, konteyner gemisinin beş yüz metre kadar yaklaştığını gösteriyor.</p>

  <p>Burch, eski bir bez parçası çıkarıp alnındaki ve boynundaki terleri sildi.</p>

  <p>Umarım, o geminin kaptanı usta bir denizcidir, çünkü burada bildiği her şeye ve edindiği tecrübeye ihtiyacı olacak.</p>

  <p>Collins ve West Taşımacılık Şirketi'ne ait Earl of Wattlesfield konteyncr gemisinin kaptanı Malcolm Nevins, iyice yükseltilmiş döner koltuğunda oturmuş, ayaklarını karşıdaki tezgâha uzatmış radar ekranını inceliyordu. Daha on dakika önce, yanan gemi görüntüye girmişti, ama fırtına inanılmaz bir hızla şiddetini artırmış ve görüş sahasını yok etmişti. Kaplan, alışkanlığın verdiği bir umursamazlıkla, pantolonunun cebinden platin sigara tabakasını çıkardı, tabakadan Dunhill marka bir sigara alıp dudaklarının arasına yerleştirdi. Sonra da bu pahalı sigarayı, Falkland Savacı sırasında Donanma'da görev yaptığı günlerden beri yanından hiç eksik etmediği ucuz ve eski Zippo çakmakla yaktı.</p>

  <p>Nevins'in genellikle muzip bir ifade taşıyan kırmızı katmerli yüzü pek düşünceli görünüyordu; kurşuni parlak gözlerini kırpıştırıp duruyordu ve bakışları sıkıntılıydı. Adam, ne tür bir cehennemle karşılaşacağını merak ediyordu. Amerikan araştırma gemisinden gelen ve yolcu gemisindeki iki binden fazla yolcunun alevlerden kaçmaya çalıştıklarını bildiren mesajlar ürkütücüydü. Denizlerde geçirdiği otuz yıl süresince böylesine korkunç ve büyük bir felaketle karşılaşmamıştı.</p>

  <p>Birinci Kaptan Arthur Thorndyke, kaptan köprüsünde geminin sancak tarafını eliyle işaret ederek, İşte orada, diye bağırdı.</p>

  <p>Perde gibi inen yağmur, bir dakika için aralanır gibi oldu ve dumanlarla sarılı o alevler içindeki yolcu gemisi göründü. Nevins, Makineler yavaşlasın, diye emretti.</p>

  <p>Tamam, efendim.</p>

  <p>O dev yolcu gemisi sağanak halinde yağan yağmurun arasından ortaya çıkınca, Kurtarma botlarının mürettebatı hazır mı? diye sordu.</p>

  <p>Thorndyke, Bot mürettebatı tekneleri indirmeye hazır bekliyor, dedi. Doğrusu otuz kırk metre yükseklikteki dalgalarla boğuşacaklarını düşündükçe bu adamlara gıpta ettiğimi söyleyemem.</p>

  <p>Thorndyke, dürbününü gözlerine yaklaştırıp yolcu gemisinin çevresini inceledi. Onlara zaman kazandırmak için mümkün olduğu kadar yakına gideceğiz, dedi. Orada yüzen kimse göremiyorum, ayrıca görünürde kurtarma botu falan da yok.</p>

  <p>Thorndyke, yolcu gemisinin yanıp kavrulmuş kurtarma botlarını başıyla işaret ederek, Bu teknelerle gemiyi terk eden olmamış, dedi.</p>

  <p>Nevins o alev alev yanan dev gövdenin binlerce ölüyü taşıdığını aklından geçirirken gerildi. Üzgün bir sesle, Ölü sayısı korkunç olmalı.</p>

  <p>Amerikan araştırma gemisini göremiyorum.</p>

  <p>Nevins, durumu hemen kavradı. Geminin çevresini dolaşalım. Amerikalılar yolcu gemisinin arka tarafında olmalılar.</p>

  <p>Earl of Wattlesfield gemisi, o dalgalı denizde sanki denizden gelen tehditlerin hiçbirini önemsemiyormuş gibi dümdüz yoluna devam ediyordu. Altmış sekiz bin tonluk gemi bir blok apartmanın uzunluğundaydı ve yük koymaya yarıyan bölmeler birkaç kat yüksekliğindeydi. Bu gemi tam on yıl dünya denizlerini dolaşmış, her türlü hava koşulunda tek bir konteyneri ya da bir kişiyi kaybetmeden yolculuklarını tamamlamıştı. Gemiyi başta bu yolculuklardan milyarlar kazanan sahipleri olmak üzere, herkes şanslı sayıyordu.</p>

  <p>Bugünden sonra da gemi, vaktiyle Titanic'in kazazedelerini kurtaran Carpathia gemisi kadar ünlü olacaktı.</p>

  <p>Rüzgâr, kasırgaya dönüşmek üzereydi ve dalgalar iyice yükselmişti, fakat büyük konteyner gemisini pek etkileyemiyorlardı. Nevins yolculardan ya da mürettebattan kimseyi kurtarabileceklerine ihtimal vermiyordu. Kaptanın düşüncesine göre, yanmaktan kurtulabilenler artık iyice kabaran denizde boğulmuş olmalıydılar. Earl of Wattlesfield gemisi ağır ağır yolcu gemisine yaklaşırken Nevins de geminin yan tarafındaki yeşil harflerle yazılmış, Emerald-Dolphin yazısına dalgın dalgın baktı. Kaptan, o güzelim yolcu gemisini, Sidney Limanı'ndan ayrılmak üzereyken gördüğünü hatırladı. Sonra da bir anda inanmayan gözlerle böyle olacağı hiç akla gelmeyen o korkunç yığına bakmakta olduğunu fark etti.</p>

  <p>Deep Encounter araştırma gemisi yangın alevlerinin yansıdığı dalgaların arasında yuvarlana yuvarlana ilerliyordu, güverteleri insan kaynayan geminin gövdesi iyice suya batmıştı. Geminin on metre kadar gerisinde içleri insan vücutlarıyla dolu iki bot dalgalarla birlikte ine çıka ilerliyordu. Bu gemi her an batma tehlikesiyle karşı karşıyaydı.</p>

  <p>Thorndyke, Aman Tanrım, diye mırıldandı. Araştırma gemisi de galiba batmak üzere.</p>

  <p>Telsizci başını telsiz odasından dışarı uzattı. Efendim, Amerikan gemisinden biri konuşmak istiyor.</p>

  <p>Sesi hoparlöre bağla.</p>

  <p>Bir saniye sonra amplifikatörlerden bir ses duyuldu. Konteyner gemisinin kaptanına ve mürettebatına! Sizleri görmek bizleri çok sevindirdi.</p>

  <p>Ben Kaptan Nevins. Geminin kaptanıyla mı görüşüyorum?</p>

  <p>Hayır, Kaptan Burch, makine dairesinde gemiye dolan suları inceliyor.</p>

  <p>&nbsp;O halde siz kimsiniz?</p>

  <p>Ben Dirk Pitt, Ulusal Sualtı ve Denizcilik Kurumu'nun özel projeler müdürüyüm.</p>

  <p>Durumunuz nedir? Geminiz sanki batmak üzereymiş gibi</p>

  <p>görünüyor.</p>

  <p>Pitt açık konuştu. Batmaya ramak kaldı. Yolcu gemisinin yolcularını ve mürettebatını kurtarmak için gemiye yanaştığımız zaman bölmelerimiz hasar gördü. Gemimiz büyük bir hızla su alıyor, öyle ki pompalar suyu boşaltmaya yetmiyor.</p>

  <p>Nevins, geminin güvertesinden denize düşmemek için büyük çaba harcayan o insanlara dehşet dolu gözlerle bakarak, Geminizde kaç kazazede var? diye sordu.</p>

  <p>Gemide yaklaşık bin dokuz yüz kişi var, hâlâ kurtarma botlarında olanların sayısı ise yüze yakın.</p>

  <p>Aman Tanrım! Nevins afallamıştı, neredeyse fısıltıyı andıran çok alçak bir sesle, Yani siz iki bin kazazedeyi kurtardığınızı mı söylüyorsunuz?</p>

  <p>Sayı elli fazla ya da elli eksik olabilir.</p>

  <p>'Tanrı aşkına, o insanları nereye yerleştirdiniz?</p>

  <p>Buraya gelip, her şeyi kendi gözlerinizle görün.</p>

  <p>Geminin keçi balığı yutmuş bir kaz gibi görünmesine hiç şaşmamalı.</p>

  <p>Yolcu gemisinin ön tarafında hâlâ kurtarılmayı bekleyen beş yüz kadar mürettebat ve yolcu var. Bu insanların hepsini gemiye alıp, herkesin hayatım tehlikeye sokmayı göze alamadık.</p>

  <p>Bu insanların yanarak ölmeleri olasılığı var mı?</p>

  <p>Geminin görevlileriyle sürekli temas halindeyiz. Bize, o insanların şu anda bir tehlikeyle karşı karşıya olmadıklarını bildirdiler. Pitt, bilgi verdikten sonra şu öneride bulundu. Size haddim olmayarak bir öneride bulunacağım, kaptan, bizim gemi hâlâ su üzerindeyken mümkün olduğu kadar fazla sayıda kazazedeyi hemen sizin geminize nakledelim. Öncelikle şu kurtarma botlarındaki kazazedeleri geminize almanızı öneriyorum. O insanlar gerçekten çok zor durumdalar.</p>

  <p>Elbette, biz de dediğiniz gibi yapacağız. Bizim kurtarma botlarını denize indirip sizin gemideki kazazedeleri bizim gemiye taşıyacağız. Hiç kuşkusuz, bizim burada daha fazla yerimiz var. Sizin botların yükü boşaltıldıktan sonra, botlar yolcu gemisinin ön tarafına gider ve geminin burnunda bekleşen yolcular da halatlara tutunarak botlara inebilirler.</p>

  <p>Gemiyi terk etme işinin kolayını aldık. Bu artık sıradan bir uygulama sayılır.</p>

  <p>Öyleyse hemen işe koyulalım.</p>

  <p>Hemen arkasından Pitt ekledi. İnanın bana, Kaptan Nevins, ne kadar isabetli bir zamanda geldiğinizi asla tahmin edemezsiniz.</p>

  <p>Yakınlarda olmamıza ben de şükrediyorum.</p>

  <p>Nevins genelde muzip bir ifade taşıyan yüzünde şaşkınlık belirtileriyle Thorndyke'a döndü.</p>

  <p>O kadar insanı şu küçücük gemiye sığdırmaları bir mucize.</p>

  <p>Thorndyke da aynı derecede şaşkın bir ifadeyle, Gerçekten bir mucize, dedi. Churchill'in bir sözü aklıma geldi. Bu kadar çok insanı bu kadar az kişinin kurtardığı hiçbir zaman görülmemiştir.</p>

  <p>Kelly, Deep Encounter gemisinin depolarından birinde tahta sıralardan birine dizleri çenesine dayalı oturmuş düşünüyordu. Kendini Kalküta'da o tıklım tıklım dolu trenlerden birine nakledilmiş gibi hissediyordu. O küçücük bölmeye o kadar çok insan doluşmuştu ki, erkekler ayakta dururken sadece kadınlar oturma şansına sahip olabilmişlerdi. Genç kız, başını ellerinin arasına alıp ağlarken, hiç kimse onunla ilgilenmedi. Babasının ölümünden duyduğu üzüntü, dalga dalga benliğine yayılıyordu. Adamcağızın hemen bir kol boyu mesafede göz göre göre ölüme gidişine seyirci kalmış olmak genç kızı çaresizlik ve acı içinde kıvrandırıyordu</p>

  <p>Bu neden olmuştu? O kızıl saçlı adam kimdi ve neden Kelly'nin babasıyla boğuşmuştu? Ya o zenci subay? O adam, boğuşmayı engellemek yerine neden saldırgana yardım etmişti? O iki adam besbelli babasının çantasını kapmaya çalışıyordu. Kelly hâlâ sıkı sıkı göğsüne bastırdığı o tuzlu suyla lekelenmiş deri çantaya bakarken, içindekilerin neden bu kadar önemli olduğunu ve babasının onların uğruna ölümü göze aldığını merak etti.</p>

  <p>Ya kızıl saçlı adam tekrar gelir « e çantayı ondan almak isterse diye yorgunluğuyla mücadele edip uyanık kalmaya çalıştı. Fakat o kadar çok insan gövdesinin yarattığıafiaMKPmmükram1 ve bir fırına atılmış buz parçacığı kadar serinletici havalandırma sistemi, genç kızı mayıştırdı ve biraz sonra sıkıntılı bir uykuya daldı.</p>

  <p>Kelly birden uyandı, hâlâ o tahta sandalyede oturuyordu, sırtını bir dolaba dayamıştı. İşin garibi depoda kimsecikler kalmamıştı. Daha önce kendini deniz biyologu olarak tanıtmış olan bir kadın eğilip, Kelly sanki küçük bir çocukmuş gibi, gözlerinin üzerine düşen nemli saçlarını yavaşça yüzünden çekti. Kadının yüzü yorgundu, fakat nasılsa hafifçe gülümsemeyi başardı.</p>

  <p>Kadın alçak bir sesle, Harekete geçme zamanı geldi, dedi. Bir İngiliz konteyner gemisi buraya geldi ve herkesi o gemiye naklediyoruz.</p>

  <p>Size ve mürettebatınıza çok minnettarım, özellikle de suya dalıp beni boğulmaktan kurtaran adama.</p>

  <p>Kahverengi gözlü, kızıl saçlı güzel kadın, O dediğiniz kişinin kim olduğunu bilmiyorum, dedi.</p>

  <p>Kelly, Acaba ben bu gemide kalamaz mıyım? diye sordu</p>

  <p>Korkarım ki, hayır. Gemimiz su alıyor ve fırtına süresince su üzerinde kalıp kalamayacağımızı bile bilmiyoruz. Kadın, Kelly'nin ayağa kalkmasına yardım etti. Acele edin, yoksa botu kaçıracaksınız.</p>

  <p>Kadın, yukarıdaki yolcuları konteyner gemisinin botlarına bindirmek için depodan ayrıldı. Kelly yalnız kalınca, hareketsizlikten kaskatı kesilmiş bacaklarını kıpırdatmaya çalıştı, tahta üzerinde oturmaktan sırtına ağrılar girmişti. İriyarı bir adam onu durdurduğu zaman, genç kız kapıya gelmişti. Kelly birden bocaladı, başını kaldırınca, yolcu gemisinde babasıyla boğuşan o kızıl saçlı adamın donuk ifadeli yüzüyle karşılaştı. Adam, depodan içeri girdi ve yavaşça kapıyı kapadı.</p>

  <p>Kelly korku içinde fısıldadı. Ne istiyorsunuz?</p>

  <p>Adam boğuk bir sesle, Babanın çantasını, dedi. Eğer çantayı bana verirsen sana bir şey olmayacak. Aksi halde seni öldürmek zorunda kalacağım.</p>

  <p>Kelly o soğuk simsiyah ölü gözlerde her şeyi görebiliyordu. Ve bir şey daha vardı. Çantayı ona verse de vermese de bu adam onu öldürecekti.</p>

  <p>Babamın belgeleri mi? Onlarla ne yapmayı düşünüyorsunuz? Adam omuzlarını silkti. Ben sadece bir kiralık elemanım. Benim görevim, o çantayı içindekilerle birlikte teslim etmek. Kime teslim edeceksiniz?</p>

  <p>Adam sabırsızlandığını belli eden bir sesle, Bunun hiç önemi yok, dedi.</p>

  <p>Beni vuracak mısınız? diye Kelly sordu, çaresizlik içinde birkaç saniye daha hayatta kalmaya çalışıyordu.</p>

  <p>Ben silah da bıçak da kullanmam. Adam, nasırlı kocaman ellerini yukarı kaldırdı ve sırıtarak, Bunlar bana yeter.</p>

  <p>Kelly birden paniğe kapıldı ve geri geri giderek adamdan uzaklaşmaya çalıştı. Adam, genç kıza doğru yürüdü ve dudaklarını aralayıp pis pis gülümserken kızıl bıyıklarının altından beyaz dişlerini görebildi. Gözlerinin bakışları, avını tuzağa düşürmüş bir yırtıcı hayvanınkiler gibi parlıyordu. Kelly'nin korkusu bir anda dehşete dönüştü, kalbinin atışları hızlandı, kesik kesik nefes almaya başladı. Genç kızın dizlerinin bağı çözüldü ve bacakları gövdesinin altında titremeye başladı. Uzun saçları gözlerini ve yüzünü örtmüştü, birden gözlerinden yaşlar boşandı.</p>

  <p>Adamın kolları ileriye uzandı, pençe gibi elleriyle kızı yakaladı. Kelly'nin tiz bir sesle attığı çığlık, küçük depoda yankılandı. Genç kız, kendini adamın ellerinden kurtarıp arkasına döndü. Sanki adam, bir kedinin fareyle oynayışı gibi, Kelly ile eğlenmek için onu bilerek serbest bırakmış gibiydi. Kelly, bayılacak gibi oldu ve tahta sandalyeye iki büklüm çöküp tir tir titremeye başladı.</p>

  <p>Adam ağır ağır Kelly'ye yaklaşırken o da iri mavi gözlerini adama dikmişti. Adam, genç kızın üzerine eğilip onu koltuk altlarından tuttuğu gibi rahatça yukarı kaldırdı. Adamın yüzündeki o soğukkanlı katil ifadesinin yerini şehvet duyguları almıştı. Sanki bir ağır çekim sahnesindeymiş gibi gelip dudaklarını genç kızın dudaklarına kenetledi. Kelly'nin gözleri irileşti ve tekrar bağırmaya çalıştı, ama dudaklarının arasından sadece boğuk hıçkırıklar çıkabildi. Sonra adam geri çekildi ve tekrar sırıttı.</p>

  <p>Saldırgan sert ve umursamaz bir sesle, Evet, dedi. Bağır bağırabildiğin kadar. Dışarıda fırtınanın gürültüsü devam ederken senin sesini kimse duyamaz. Kadının çığlık atması beni çok heyecanlandırır. Çığlık atan kadına bayılırım.</p>

  <p>Adam, Kelly'yi sanki içi köpük dolu bir mankenmiş gibi kolayca havaya kaldırdı. Sonra genç kızı duvara yasladı ve ellerini kaba hareketlerle vücudunda gezindirmeye başladı. Kelly dehşetten donmuş kalmıştı ve acı acı bağırmaya başladı.</p>

  <p>Lütfen yapmayın, canımı acıtıyorsunuz.</p>

  <p>Adamın o koskocaman elleri, kızın boynuna yöneldi ve boynunu parmaklan arasına hapsetti. Buz gibi bir sesle, Söz veriyorum, dedi. Ölüm çok çabuk ve acısız olacak.</p>

  <p>Adam, Kelly'nin boğazını sıkmaya başladı, genç kızın gözlerinin önüne kapkara bulutlar inmişti. Lütfen yapmayın, diye yalvardı, artık sesi hafif bir hırıltıdan ibaretti.</p>

  <p>Tatlı rüyalar, güzelim.</p>

  <p>O sırada adamın tam arkasından bir ses, Kadınlara kur yapma tekniğin pek de özendirici değil.</p>

  <p>Kızıl saçlı katil, ellerini Kelly'nin boynundan çekip bir kedi çevikliğiyle arkasına döndü. Bir karaltı, kapının önünde duruyordu, bir eli kapının tokmağını tutuyordu, yüzü karanlıkta seçilmiyordu, arkasındaki koridordan gelen ışık vücudunu aydınlatıyordu. Katil hemen karate pozisyonuna geçip ellerini yukarı kaldırdı ve bacağını yabancının gövdesine vurmaya hazırlandı.</p>

  <p>Katil ve Kelly farkında değildiler ama Pitt, çığlıkları duymuştu ve sessizce kapıyı açmış orada birkaç saniye durup durumu değerlendirmiş ve neler olabileceğini kestirmeye çalışmıştı. Yardım istemeye zaman yoktu. Biri Pitt'e yardım etmeye gelinceye kadar kız ölmüş olacaktı. Pitt, bu yabancının adam öldürmenin hiç de yabancısı sayılmayan tehlikeli biri olduğunu hemen sezdi. Böyle adamların savunmasız bir kadını acımasızca öldürebilmeleri için çok önemli nedenleri olması gerekiyordu. Pitt, adamdan geleceğini tahmin ettiği saldırıya kendini hazırladı.</p>

  <p>Pitt ani bir tirbuşon hareketiyle dönüp koridora çıktı, o sırada katilin bacağı ve ayağı da havaya kalkmıştı. Tasarlanan darbeden Pitt'in başı birkaç santimlik bir farkla kurtuldu. Ama adam olanca hızıyla kapıya çarptı, bilek kemiğinin kırıldığı duyulan çatırtıdan anlaşılmıştı.</p>

  <p>O adamın yerinde başka kim olsa acı içinde kıvranırdı. Ama bu kasları kuvvetli, acıyı umursamaması öğretilmiş adam asla böyle bir şey yapmazdı, bu ona göre değildi. Katil, Pitt'in yalnız geldiğinden ve kimsenin ona yardım edemeyeceğinden emin olmak için koridorun iki tarafına bakındı, sonra kollarıyla bacaklarını savunma sporu hareketleriyle oynatarak ilerledi. Sonunda avının üzerine atladı, elleri havayı birer balta gibi kesiyordu.</p>

  <p>Pitt sanki donmuş gibi hareketsiz durdu, korkmuş numarası yaparak son saniyeye kadar bekledi. Ve sonunda kendini yere attı ve saldırgana doğru yuvarlanmaya başladı. Adamın bir anlık şaşkınlığı dengesini kaybetmesine neden oldu ve yere düştü. Pitt, yıldırım gibi kızıl saçlı katilin üzerine abandı ve vücudunun her gramıyla katile baskı yaptı, bir dizini adamın sırtına dayadı ve kulaklarının dibinde ellerini çırpmaya başladı.</p>

  <p>Adamın kulak zarları sanki bir kulağından ötekine bir bıçak geçmiş gibi patladı. Katil boğuk bir inilti çıkararak yana döndü ve Pitt'i kapalı bir kapının önünde kıstırdı. Pitt, adamın bu korkunç kaba kuvvetine ve acıya olan inanılmaz bağışıklığına şaşmıştı. Pitt iki ayağını birden olanca gücüyle katilin apış arasına değil kırık bileğine bastırıp bileği parçaladı.</p>

  <p>Bu kez katil bağıramadı, sadece kenetlenmiş dişlerinin arasından bir tıslama duyuldu. Adamın yüzü korkunç bir acıyla buruştu gözleri öfkeyle parıldıyordu. Katil, şimdi yaralıydı, hem de ağır yaralıydı. Fakat o hâlâ saldırganlığını sürdürüyordu ve kırık bacağını sürüyerek Pitt'e yaklaşmaya devam etti. Sonra stratejisini değiştirip Pitt'e son saldırıyı gerçekleştirmek için gücünü topladı.</p>

  <p>Pitt'in bir sırık üzerine yerleştirilmiş bir yok ediciden farkı olmayan bu iyi eğitilmiş katil ile aynı düzeyde sayılamayacağını anlaması için sihirbaz olmaya gerek yoktu. Pitt, tek şansının ayaklarını daha hızlı hareket ettirmek olduğunu bildiği için geriledi, saldırgan ise artık sadece tek ayağını kullanabiliyordu ve bu durumda Pitt'in başına tekme vurması imkânsızdı.</p>

  <p>Pitt, hayatı boyunca hiç savunma sporu kurslarına katılmamıştı. Hava Kuvvetleri Akademisi'nde öğrenim görürken bir ara boks yapmıştı, ama kazandığı maçlarla kaybettiklerinin sayısı eşitti. Bir sürü bar kavgasına katıldıktan sonra her türlü hareketin serbest olduğu dövüşlerle ilgilenmişti. Başlangıçta öğrendiği ilk kural, yumruklarla yakın planda dövüşmemekti. Beyninle dövüş ve eline ne geçerse, saldırgana fırlat, bir şişe, sandalye ya da başka ne bulursan. Dışarıdan içeri doğru dövüşenlerde yara almadan kurtulma şansı diğerlerinden çok daha yüksekti.</p>

  <p>Birden Kelly kapıda, katilin arkasında göründü. Genç kız, o deri çantayı sanki göğsünden kopan bir parçaymış gibi tutuyordu. Kızıl saçlı cellat, dikkatini Pitt'te öylesine yoğunlaştırmıştı ki, Kelly'nin varlığını fark edemedi.</p>

  <p>Pitt bir fırsat yakalamıştı. Kelly'ye, Koş, diye bağırdı. Merdivenlerden yukarı, güverteye koş.</p>

  <p>Katil bir an bocaladı, Pitt'in o çok bilinen kandırmacalardan birini yapmadığından emin değildi. Fakat bu adam kurbanlarını inceleyen gerçek bir profesyoneldi. Adam, Pitt'in gözlerindeki o belli belirsiz değişikliği hemen fark etti ve Kelly açık çalışma güvertesine giden merdivenlere yöneldiği sırada hemen hızla arkasına döndü. Katil, yarı koşarak yarı sıçrayarak, kırılan bileğinin verdiği acıya dayanmaya çalışarak Kelly'nin arkasından seyirtti.</p>

  <p>Bu, aslında Pitt'in beklediği hareketti.</p>

  <p>Şimdi saldırma sırası Pitt'e gelmişti. Pitt yaylanıp kendini katilin arkasına attı. Bu, çok sert bir futbolcu taktiğiydi, kaçan kişiyi arkadan yakalayıp yere yatırmaya ve sonra da üzerine çıkıp olanca ağırlığıyla onu ezmeye, bu arada da adamın yüzünü ve başını yerde tutmaya yönelik bir uygulamaydı.</p>

  <p>Pitt, saldırganın başını ince bir halıyla kaplı çelik güverteye çarptığını fark etti, adam birden hareketsiz kalmıştı. Kafatası çatlamamışsa bile mutlaka iç kanaması olmalıydı, Pitt böyle düşünüyordu. Pitt bir saniye kadar adamın üzerinde kaldı, adamın solukları ağırlaşmıştı ve sanki kalp atışlarımın yavaşlamasını bekler gibiydi. Pitt, alnından akan ter damlalarının gözlerine kaçtığını fark edince, ceketinin koluyla teri kurulamak istedi.</p>

  <p>İşte o zaman katilin başının anormal bir şekilde dönmüş olduğunu ve açık duran gözlerinin görmediğini fark etti.</p>

  <p>Pitt eğildi ve parmaklarını adamın şahdamarına bastırdı. Damarda nabız yoktu. Katil ölmüştü. Besbelli katil başını ters bir açıdan yere çarpmış ve boynu kırılmıştı. Pitt, olayın böyle geliştiğini tahmin ediyordu. Yere oturup arkasını kapıya yasladı ve durumun bir muhasebesini yaptı. Olanların hiçbiri akim alacağı gibi değildi. Pitt'in kesin olarak bildiği, boğulmaktan kurtardığı bir kadının öldürülmesini son anda engellemiş olduğuydu. Pitt şimdi de orada oturmuş, istemeyerek öldürdüğü yabancıya şaşkın şaşkın bakıyordu. Pitt, ölünün görmeyen gözlerine bakıp kendi kendine mırıldandı. Ben de en az senin kadar kötüyüm.</p>

  <p>Genç adam sonra da kadını düşündü.</p>

  <p>Pitt ayağa kalktı, cesedin üzerinden atlayıp telaşla yukarıya açık güverteye seyirtti. Çalışma güvertesi, Deep Encounter gemisinden sarkıtılan güvenlik halatlarına sıkı sıkı tutunmuş kazazedelerle doluydu. Bu insanlar, yağmur başlarını ve omuzlarını*kamçılarken sıraya girip Earl of Wattlesfield’in kurtarma botlarına inerlerken hiç de durumlarından şikâyetçi görünmüyorlardı.</p>

  <p>Pitt telaşla kazazedelerin arasından geçip deri çantalı kadını aramaya koyuldu, fakat gemiden gemiye nakledilenler arasında onu göremedi. Kadın sanki birden yok olmuştu. Pitt, yolcularım boşaltan kurtarma botlarına şöyle bir göz gezdirince, kadının Deep Encounter'dan ayrılmış olamayacağına hükmetti. Kadın hâlâ Deep Encounter’da olmalıydı.</p>

  <p>Pitt, bu kadını bulmak zorundaydı. Kaptan Burch'e gemideki cesedi başka türlü nasıl izah edebilirdi ki? Ayrıca Pitt olup bitenleri nasıl öğrenebilirdi?</p>

  <p>Sonunda Deep Encounter gemisinde işler yoluna girmeye başlamıştı. Akşama doğru, durumları çok ağır olduğu için kıpırdatılamayan on kişi dışında, Emerald-Dolphin gemisinin kazazedelerinden yüzü hariç hepsi Earl of Wattlesfield konteyner gemisine nakledilmişti. Araştırma gemisi, o korkunç kazazede yığınlarından kurtulunca, tekne de sudan on beş metre yükselmişti. Bunun üzerine mürettebat çalışmaya koyuldu, zarar gören bölmeleri onardılar, bu sayede de gemiye giren su miktarı azaldı ve pompaların dışarı bastığı su miktarı, gemiye dolan miktarı geçti.</p>

  <p>Avustralya bandıralı güdümlü füze firkateyni de olay yerine geldi ve onun da botları kurtarma çalışmalarına katıldı. Bu botlar, halatlardan denize atlayanları kurtararak, Deep Encounter gemisinin yorgun bot mürettebatını zahmetten kurtarmıştı. Allahtan, fırtına da başladığı gibi ansızın diniverdi ve denizde de dalgaların yerini hafif bir çırpıntı aldı.</p>

  <p>McFerrin araştırma gemisinden ayrılan son kişi oldu. McFerrin konteyner gemisinin botuna binmeden önce, geminin tüm mürettebatına ve bilim adamlarına bizzat teşekkür etti. Sizin bu kadar çok insanın hayatını kurtarmanız, deniz tarihinin yıllıklarına geçecektir.</p>

  <p>Burch alçak bir sesle, Ne yazık ki, hepsini kurtaramadık, bu da beni üzüyor, dedi.</p>

  <p>Başardığınız işin bir mucizeden kalır yeri yok. McFerrin, bunları söyledikten sonra arkasına döndü ve sargılı ellerini Pitt'in omuzlarına koydu. Dirk, seninle tanışmak büyük bir onur... Bizim evde senin adından her zaman saygıyla söz edilecek. Tekrar görüşmeyi büyük bir içtenlikle umut ediyorum.</p>

  <p>Pitt de neşeli bir sesle, Mutlaka tekrar görüşmeliyiz. Sana bir şişe İskoç viski borcum var.</p>

  <p>NUMA'nm beyleri ve hanımları, hoşça kalın. Tamı hepinizi kutsasın.</p>

  <p>Güle güle, Charles. Senden iyisi can sağlığı.</p>

  <p>McFerrin konteyner gemisinin botuna indi ve tekne hareket ederken gemidekilere son kez bir selam çaktı.</p>

  <p>Pitt, Burch'ye sordu. Şimdi ne yapacağız?</p>

  <p>Önce sualtındakileri toplayalım, bunu ihmal edersek, Amiral Sandecker, Capitol binasının önündeki merdivenlerde kafalarımızı uçurur. Burch, NUMA'nın genel müdüründen söz ediyordu.Sonra da tersanesi olan en yakın limana, Wellington'a gidip geminin hasarım tamir ettirelim.</p>

  <p>Eğer Ancient Marinefï bulamazsak, bu büyük bir kayıp sayılmaz. Çünkü o gemi masrafım çoktan çıkarmış yaşlı bir beygir sayılır, fakat Abyss bir sanat eseri, fabrikadan yeni çıkmış ve tam on iki milyon dolara mal olmuş. Onu kaybetmeyi göze alamayız.</p>

  <p>O gemiyi bulacağız. Geminin sinyalleri çok gürültülü ve güçlü.</p>

  <p>Burch başlarının üzerinde, gökyüzünden gelen gürültüde sesini duyurabilmek için bağırarak konuşmak zorunda kalıyordu. Gemilerin tepesinde, gökyüzü Yeni Zelanda'dan.Tonga, Fiji ve Samoa'dan gelen uçaklarla doluydu, bu uçakların çoğu uluslararası medya kuruluşları tarafından denizcilik tarihinin en şahane kurtarma operasyonunu izlemek amacıyla kiralanmışlardı. Üç geminin telsizleri de hükümetlerden, kazazedelerin endişeli akrabalarından, Blue Seas Yolculuk Şirketi yöneticilerinden ve Emerald-Dolphin'i sigortalayan şirketlerin temsilcilerinden gelen mesajlarla işlemez duruma gelmişti. Telsiz trafiği öylesine sıkışıktı ki, üç kurtarma gemisi arasında haberleşme el telsizleri ya da mors işaretleriyle sağlanıyordu.</p>

  <p>Burch, iyice yükseltilmiş kaptan koltuğunda rahatlamaya çalışırken içini çekti, piposunu yaktıktan sonra hafifçe gülümsedi. Sence amiral onun araştırma gemisine ne yaptığımızı öğrenince, dünyayı başımıza yıkar mı dersin?</p>

  <p>Bu koşullar altında ihtiyar deniz kurdu, reklamı son damlasına kadar sağmak isteyecektir.</p>

  <p>Burch sordu. Aşağıda yatan cesedi yetkililere nasıl izah edeceğini hiç düşündün mü?</p>

  <p>Ben sadece bildiklerimi söyleyebilirim.</p>

  <p>Kızın tanıklık yapamaması çok büyük aksilik.</p>

  <p>Geminin boşaltılması sırasında onu gözden kaçırdığıma inanamıyorum.</p>

  <p>Burch yüzünde şeytanca bir gülümsemeyle. Aslında senin sorunun çözüldü, dedi.</p>

  <p>Pitt uzun uzun kaptana baktı. Çözüldü mü?</p>

  <p>Burch, Ben gemimin tertemiz ve düzenli olmasını isterim. Senin şu dostunu ben kendi ellerimle denize attım. Dostun facia sırasında Emerald-Dolphin'de ölen o zavallıların yanına gitti. Benim açımdan bu mesele kapanmıştır.</p>

  <p>Pitt gözleri parıldayarak, Kaptan, sen iyi bir adamsın. Başkaları senin hakkında ne derlerse desinler, umurumda değil.</p>

  <p>Telsiz memuru, telsiz odasından telaşla yanlarına geldi. Efendim, Avustralya bandıralı füze firkateyninin kaptanı Harlow'dan bir mesaj var. Eğer siz olay yerinden ayrılmak istiyorsanız, kaptan denizdeki cesetleri toplatacak ve yolcu gemisini limana çekecek kurtarıcılar gelinceye kadar burada kalacakmış.</p>

  <p>Kaptana mesajını aldığımı, ona ve mürettebatına bu fedakarca davranışlarından ötürü en derin minnettarlığımı sunduğumu bildir.</p>

  <p>Bir dakika sonra telsiz memuru geri geldi. Kaptan Harlow, size yıldırım hızı ve sakin bir deniz diliyor.</p>

  <p>Pitt, Sanırım bir güdümlü füze firkateyninin beş yüz sivil yolcuyu taşıması tarihte ilk kez görülüyor, dedi.</p>

  <p>Burch ağır ağır dönüp yanmış deve bakarken, Doğru, diye mırıldandı.</p>

  <p>Sağanak halinde yağan yağmur, yangını söndürmekte pek de başarılı olamadı. Geminin ön kısmındaki küçük bir bölüm dışında geminin tümü simsiyah olmuş ve cayır cayır yanmıştı. Çelik bölmeler eğrilmişti ve geminin o dev gövdesi kömürleşmiş bir iskeletten ibaretti. Organik hiçbir şey kalmamıştı. Yanabilen her şey çirkin kül yığınlarına dönüşmüştü. Aslında bu geminin mimarları ve inşaatçıları onu yanması asla mümkün olmayan bir gemi diye tanımlamışlardı. Geminin her tarafında yanmaz malzemeler kullanılmıştı, fakat bu insanlar, dinamik ısının metali eriten bir alev fırtınasına dönüşebileceğini akıllarına getirmemişlerdi.</p>

  <p>Pitt dalgın dalgın, Denizlerin büyük sırlarından biri daha, diye mırıldandı.</p>

  <p>Her yıl tüm dünyada o kadar sık gemi yangını yaşanıyor ki, endişelenmemek elde değil. Burch, sanki bir sınıfta öğrencilere ders veriyormuş gibi konuşuyordu. Fakat bugüne kadar Emerald-Dolphin yangını kadar şaşırtıcı olanına rastlamadım. O kadar büyük bir gemide çıkan hiçbjr yangının bu derece hızlı yayılması söz konusu olamaz.</p>

  <p>İkinci Kaptan McFerrin, yangın uyan ve kontrol sistemleri çalışmadığı için yangının kontrolden çıkıp yayıldığını söyledi.</p>

  <p>Ne dersin bu olayda bir ihanet söz konusu olabilir mi?</p>

  <p>Pitt başıyla yanmış geminin enkazını işaret etti. Her şeyin bir dizi şanssızlığın sonucu olduğu iddiasını geminin şu görüntüsü yalanlıyor.</p>

  <p>Telsiz memuru tekrar söze karıştı. Kaptan, Earl of Wattlesfield gemisinin Kaptanı Nevins size bir şey söylemek istiyor.</p>

  <p>Kaptanı hoparlöre bağla.</p>

  <p>Konuşun, efendim.</p>

  <p>Ben, Kaptan Burch.</p>

  <p>Ben Kaptan Nevins. Şey, ben diyorum ki, kazazedeleri bırakabileceğiniz en yakın liman Wellington olduğu için sizinkiler oraya gitmeyi düşünüyorlarsa, ben size oraya kadar seve seve eşlik ederim.</p>

  <p>Burch karşılık verdi. Bu çok ince bir düşünce, kaptan. Teklifinizi kabul ediyorum. Biz de rotamızı Wellington'a çevirdik. Umarım sizi yolunuzdan fazla alıkoymayız.</p>

  <p>Günün kahramanlarına yolda boğulmak hiç yakışmaz.</p>

  <p>Pompalarımızın boşalttığı suyun miktarı, gemiye giren sudan daha fazla. Büyük bir kasırgaya tutulmadığımız takdirde, sağ salim Wellington'a varabiliriz.</p>

  <p>Siz hareket eder etmez biz de peşinizden geleceğiz.</p>

  <p>Pitt sordu. Geminizde bin sekiz yüz kişiyle nasıl baş ediyorsunuz?</p>

  <p>Kazazedelerin çoğunu boş kargo bölmelerinden ikisine yerleştirdik.Geri kalanlar geminin içine dağıldılar, bazıları yarısı boş konteynerlarda. Günde bir öğün yemek için yeterli malzememiz var. Wellington'a varıncaya kadar benim mürettebatım da dahil, hepimiz sıkı bir rejim uygulayacağız. Nevins bir saniye süren suskunluktan sonra, Ah, evet, diye sözlerini sürdürdü. Eğer benim gemimle Avustralya firkateyni arasına girebilirseniz, size yolluk gönderebiliriz. Hepsi bu kadar. Tamam. Kesiyorum.</p>

  <p>Burch bu sözleri eğlenceli bulmuştu. Yolluk mu dedi?</p>

  <p>Pitt güldü. Belki de bize 'Aloha' deyip flamalar yollayacaklardır.</p>

  <p>Burch, geminin telefonunu açtı. Şef, yola çıkmaya hazır mısınız?</p>

  <p>House cevap verdi. Ancak altı mil hız yapmanıza izin verebilirim, daha fazlası olmaz. Hızı artırmaya kalkışırsak gemi paslanmış bir kova gibi delinir.</p>

  <p>Hızımız sekiz mil olsun.</p>

  <p>Geminin mürettebatı ve NUMA bilim adamları, on iki saat süreyle hiç durmaksızın bedenleri ve kafalarıyla çalışmaktan yorgun ve bitkindiler, hani ayakta durmak bile onlar için çok zordu, ama Pitt onları çalışma güvertesinde topladığı zaman gururla ve dimdik durdular. Geminin bütün mürettebatı, güvertenin bir ucunda toplanmıştı, kadın ve erkek bilim adamları da mürettebatın karşısında duruyorlardı. Herkes oradaydı. Burch, makine dairesindeki görevlilerin de tam kadro güvertede toplanmalarını istemişti. Çarkçıbaşı House, pompaların başıboş bırakılmalarına karşı çıkmıştı, ama kaptan ısrarından vazgeçmedi. Sadece dümenci, kaptan köşkünde tek başına kalmış, araştırma gemisini Earl of Wattlesfield gemisi ile Avustralya bandıralı güdümlü füze firkateyni arasında yol almasını sağlıyordu. Güdümlü füze gemisi ile araştırma gemisi arasında en fazla elli metre mesafe vardı.</p>

  <p>Küçük araştırma gemisi ondan çok daha büyük iki geminin arasında oyuncak gibi kalmıştı. Geminin radar direğinde NUMA bayrağı dalgalanıyordu, arka tarafında ise yıldızlı ve çizgili Amerikan bayrağı vardı.</p>

  <p>Yan yana duran Pitt ile Burch, karşıya bakınca firkateynin mürettebatının sanki askeri bir törendeymiş gibi hazır ol vaziyette durduklarını fark ederek afalladılar. Sonra da, Deep Encounter iki gemi arasındaki boşluğa girerken o sessiz tropikal çevre gemi sirenleri ve konteyner gemisiyle firkateynin güvertesinde korkulukların önünde sıralanmış iki binden fazla kazazedenin sevinç dolu bağırışlarıyla inledi. Denizde bir pantomimdir koptu. Erkekler, kadınlar ve çocuklar, çılgınlar gibi el salladılar ve anlaşılamayan bağırışlarıyla dikkat çektiler. Kesilip küçük parçalara ayrılmış gazete ve dergi sayfaları konfeti gibi havaya savruldu. Deep Encounter gemisindekiler yaptıkları o muhteşem kahramanlığın ne büyük bir başarı sağladığını ancak o dakikada anlayabildiler.</p>

  <p>Onların başardıkları iş, iki binden fazla kazazedenin hayatını kurtarmaktan ibaret değildi; ayrıca başka insanları kurtarmak uğruna kendi hayatlarını feda edebileceklerini de kanıtlamışlardı. Herkesin gözlerinden yaşlar boşanıyordu.</p>

  <p>Aradan uzun bir süre geçince, araştırma gemisindeki kadın ve erkekler, olanları noktası noktasına doğru anlatmakta zorluk çekeceklerdi. Bu insanlar, öylesine duygulanmışlardı ki yaşadıklarını tam olarak özümleyememişlerdi. Şu müthiş kurtarma çabaları bile çok uzaklarda kalmış bir geçmişte görülmüş kâbus dolu bir rüya gibiydi. O insanlar olanları asla unutmayacaklardı, ama her şeyi anlatmaya kalkıştıklarında kelimeler yetersiz kalacaktı.</p>

  <p>Derken hepsinin başı sanki tek bir basmış gibi dönüp, daha yirmi dört saat önce, denizlere açılmış gemilerin en güzellerinden biri olan o enkaz yığınına baktılar. Pitt de baktı. Hiçbir denizci, bir geminin korkunç bir şekilde öldüğünü görmekten hoşlanmaz. Pitt, böylesine hunharca bir saldırıdan kimin sorumlu olduğunu merak ediyordu. Acaba amaç neydi?</p>

  <p>Burch, Ne düşündüğünü öğrenmem için kaç para istersin? diye sordu.</p>

  <p>Pitt boş gözlerle adama baktı. Benim düşüncelerimi mi? Büyük annemin mercan teşbihine bahse girerim ki merak seni diri diri yiyip bitiriyor.</p>

  <p>Ne demek istediğini anlayamadım.</p>

  <p>Burch açıkladı. Hepimizin kafasını kurcalayan soru. Çılgının birinin iki bin beş yüz çaresiz erkek, kadın ve çocuğu öldürmekteki amacı ne olabilir?</p>

  <p>Geminin enkazı Sidney Limanı'na getirilir getirilmez deniz yangın sigortasının bir ordu dedektifi tarafından külleri didik didik edilecek.</p>

  <p>Bu insanların pek fazla bir kanıt bulabileceklerini sanmıyorum.</p>

  <p>Burch, Sen o insanları küçümseme, dedi. Hepsi çok iyidir. Eğer bu olayın nedenini ortaya çıkarabilecek birileri varsa, o kişiler sigortanın adamları olacaktır.</p>

  <p>Pitt dönüp Burch'e gülümsedi. Umarım sen haklı çıkarsın, kaptan. İyi ki bu iş benim omuzlarıma yüklenmedi. Doğrusu buna seviniyorum.</p>

  <p>O haftanın sonunda, Pitt yanıldığını anlayacaktı. Aslında bu sırrı çözmekle görevlendirilen kişinin kendisi olacağını Pitt hiç tahmin edememişti.</p>

  <p>Emerald-Dolphin'e ulaşan ilk çekici, Quest Marine Offshore Şirketi'nin Audacious İsimli çekicisiydi. Boyu yirmi yedi, eni on yedi metre olan çekici, dünyadaki en büyük çekicilerden biriydi. Geminin ikiz Hunnewell marka dizel motorları dokuz bin sekiz yüz beygir gücüne sahipti. Bu çekicinin limanı Wellington olduğu için, Avustralya Brisbane'den gelen iki büyük çekiciden daha çabuk olay yerine varabilmişti.</p>

  <p>Audacious'un efendisi, onu bir tavşanın peşinden iz süren tombalak bir av köpeği gibi son hızla koşturmuştu. Güney Pasifik'te sürdürülen yarış sırasında telsizi de susturmuştu. Aynı gemi enkazına ulaşmaya çalışan çekicilerin kaptanları arasında her zaman uygulanan sıradan bir numaraydı bu, çünkü yarışı kazanan çekici, Lloyd Sigorta Şirketi'nden, kurtarma için açık kart ve de kazaya uğrayan teknenin değerinin yüzde yirmi beşini kazanıyordu.</p>

  <p>Yanan yolcu gemisi ve Avustralya bandıralı güdümlü füze gemisi görüş sahalarına girdiği için Kaptan McDermott, Blue Seas Yolculuk Şirketi'nin yetkilileriyle temasa geçmekte bir sakınca görmedi. Yarım saat süren bir pazarlıktan sonra şirket yetkilileri tedavi de ödeme de yok anlaşması imzalamayı kabul ettiler. Buna göre, Quest Marine firmasının çekicisi, Emerald-Dolphin 'den geride kalanların birinci derecede kurtarıcısı sayılacaktı.</p>

  <p>Hâlâ kızıl alevler içindeki yolcu gemisine iyice yaklaştıkları zaman Kaptan McDermott ve mürettebatı karşılarındaki o feci manzarayı görünce donup kaldılar. O güzelim yolcu gemisinden geriye sadece çırpıntılı turkuvaz deniz üzerinde sallanıp duran bir moloz yığını kalmıştı. Geminin enkazı, Hiroşima'nın atom bombası atıldıktan sonra çevreyi saran yangın fırtınasını izleyen günlerde çekilmiş bir fotoğrafını anımsatıyordu.</p>

  <p>Audacious gemisinin birinci kaptanı, dizlerinden sakatlanınca sporu bırakmak zorunda kalan eski ragbi oyuncusu Herm Brown, Bu enkaz, üç kuruş bile etmez, dedi. Birinci kaptanın gür sarı saçları vardı, şortunun altından kalın bacakları ve düğmeleri iliklenmemiş gömleğinin altından da kıllı göğsü görünüyordu.</p>

  <p>McDermott gözlüklerini aşağı çekti ve camların üzerinden bakmaya başladı. Açık kumral rengi saçlı daracık gaga burunlu ve elaya kaçan yeşil gözlü İskoçyalı, tam yirmi yıldır okyanuslarda görev yapan çekicilerde çalışıyordu. Şirketin müdürleri bu işten hoşlanmayacaklar, orası kesin. O kadar büyük bir geminin bir avuç kül yığını haline gelebileceğini hiç düşünmemiştim.</p>

  <p>Geminin telefonu çalıyordu, McDermott hemen telefonu açtı. Çekicinin kaptanı, ben sizin iskele tarafınızdaki geminin kaptanı Harlow'um. Acaba kiminle görüşüyorum?</p>

  <p>Quest Marine firmasına bağlı Audacious çekicisinin Kaptanı Jock McDermott'um.</p>

  <p>Siz buraya geldiğinize göre, ben buradan ayrılıp Wellington'a gidebilirim, Kaptan McDermott. Gemimde tekrar karaya ayak basmak için sabırsızlanan beş yüzden fazla kazazede var.</p>

  <p>McDermott karşılık verdi. Herhalde çok zorlanmış olmalısınız. Sizin iki gün önce buradan ayrılmamış olmanıza şaştım.</p>

  <p>Denizde boğulan kazazedelerin cesetlerini toplamakla meşguldük. Ayrıca Uluslararası Denizcilik Komisyonu da deniz trafiği için tehdit oluşturmaya başlayan enkazın yakınında kalıp, enkazın durumu hakkında rapor vermemizi istedi.</p>

  <p>Enkaz artık gemi olmaktan çıkmış.</p>

  <p>&nbsp; &nbsp;Harlow, Çok yazık, dedi. Oysa denize indirilen en güzel gemilerden biriydi bu. Harlow ekledi. Enkazı yedeğe alabilmeniz için size herhangi bir yardımda bulunabilir miyiz?</p>

  <p>McDermott, Hayır, teşekkür ederim, diye karşılık verdi. Biz bu işi hallederiz.</p>

  <p>&nbsp; &nbsp;Enkaz çok kötü görünüyor. Umarım siz limana ulaşıncaya kadar da su üzerinde kalabilir.</p>

  <p>Geminin gövdesinin ısıdan ne kadar zarar gördüğünü bilmeden, enkazın su üzerinde kalacağı konusunda bahse giremem.</p>

  <p>Geminin büyük bir bölümünün yanmış olması onu hafiletmiştir. Onu su seviyesinden mümkün olduğu kadar yüksekte tutarak çekmek kolay olur.</p>

  <p>Hiçbir çekme işi kolay değildir, kaptan.</p>

  <p>Wellington'a vardığınız zaman bir hoş geldin komitesi ve gazeteci alayıyla karşılaşmaya hazır olun.</p>

  <p>Harlow soğuk bir sesle, Doğrusu sabırsızlanıyorum, dedi. Size iyi şanslar. •</p>

  <p>McDermott, İkinci Kaptan Brown'a döndü. Eh, sanırım en iyisi artık işe koyulmak olacak.</p>

  <p>Brown köprünün camından dışarsını işaret ederek, Hiç değilse deniz sakin, dedi.</p>

  <p>McDermott bir süre enkaza baktı. İçimde bir his var, bize kolaylık sağlayacak tek şey sakin bir deniz olacak gibi.</p>

  <p>McDermott hiç zaman kaybetmedi. Enkazın çevresinde bir tur attıktan sonra çekici Audacious'u Emerald-Dolphin gemisinin sancak tarafına altmış metre yaklaştırdı. Enkazın olduğu yerden kıpırdamamasını ümit etmekten başka çaresi yoktu.</p>

  <p>Çekicinin motorlu botu denize indirildi. Brown ile mürettebattan dört kişi, enkaza doğru yol aldılar. Bottakilerin ziyaretçileri vardı. Enkazın çevresi köpekbalıklarıyla kaynıyordu. Balıklar, içgüdüleriyle gemi denizin dibine inerse su üzerinde çok lezzetli yiyeceklerin kalacağını sezmişlerdi.</p>

  <p>Enkaza çıkmak hiç de kolay olmayacaktı. Kazazede gemi hâlâ o kadar sıcaktı ki, onun gemilerin arasında durması sakıncalıydı. Fakat geminin sancak tarafı yangından çok fazla etkilenmemişti. Yukardaki korkuluklardan aşağı sarkıtılmış, otuza yakın halat vardı. Bereket versin ki, iki tane de ip merdiven vardı. Teknenin dümencisi, ip merdivenin tam altına geldikleri zaman demir attı.</p>

  <p>Gemiye çıkmak için ip merdivene atlayan ilk kişi Brown oldu. Gözlerini köpekbalıklarından ayırmadan ayaklarını ip merdivenin basamaklarına dayadı ve gövdesini dengede tutmaya çalıştı. Kollarını ileriye uzatıp merdiveni kendine çekti, sonra da ağır ağır yukarı tırmanmaya başladı. Üç dakikadan daha kısa bir süre içinde tam on beş metre yüksekliğe ulaşmıştı. Brown'un arkasından üç kişi daha geminin enkazına çıktı. Dört kişi, kısa sürede geminin çelik halatlarla çekiciye bağlanmasını sağladılar.</p>

  <p>Brown telsizinden McDermott'a, Kablolar bağlandı, diye bilgi verdi. Biz geri dönüyoruz.</p>

  <p>Genellikle bir gemi çekileceği zaman, çekicinin görevlilerinden bir iki kişi çekilecek gemide kalırdı, fakat yangının gemiyi ne derece etkilediğini bilmeden bu insanların Emerald-Dolphin gemisinde kalmaları çok tehlikeli olacaktı. Eğer gemi birdenbire batacak olursa, adamlar kaçmaya fırsat bulamayacaklar ve enkazla birlikte denizin dibine ineceklerdi.</p>

  <p>Brown ile adamları ip merdiveni aşağıya fırlattılar. Bot ve mürettebatı çekici gemiye alınır alınmaz, McDermott, gemiye kaplumbağa hızıyla yol verilmesini emretti. Brown dev vincin başındaydı, çelik kabloyu, yolcu gemisinin tam çekicinin arkasında kalmasını sağlayacak kadar serbest bıraktı. Sonra freni çekti ve vinç, yolcu gemisini taşımaya başladı.</p>

  <p>Çekicideki herkes soluğunu tutmuştu, bakalım Emerald-Dolphin çekiciye bağlandıktan sonra durum ne olacaktı? Emerald-Dolphin 'in burnu, santim santim denecek kadar yavaş yavaş, bir farenin emrine girmiş bir fil gibi sudan çıkmaya başladı. Hiç kimse kıpırdamıyordu, endişe henüz sona ermemişti. Fakat yolcu gemisi doğrudan çekicinin dümen suyuna girdi ve orada kaldı. Hâlâ yanmakta olan yolcu gemisinin çekicinin dümen suyuna girdiği görülünce, herkes biraz rahatladı.</p>

  <p>On saat sonra, Audacious gemisinin büyük makineleri, dev gemiyi saatte iki mil hızla harekete geçirdiler. Yangın büyük ölçüde söndürülmüştü. Süper teknenin enkazının birkaç yerinden zaman zaman küçük alevler yükseliyordu. Gökte ay yoktu ve yağmur habercisi bulutlar gökyüzünü kaplamıştı. Gece öylesine karanlıktı ki, denizin nerede bittiğini ve gökyüzünün nerede başladığını görmek imkânsızdı.</p>

  <p>Çekici geminin büyük projektörü Emerald-Dolphin 'i aydınlatıyordu. Mürettebat, çekicinin planlandığı gibi arkadan geldiğinden emin olabilmek için sırayla nöbet tutuyordu. Gece yarısından sonra nöbet sırası geminin aşçısına geldi. Adam, mutfakta işi olmadığı zamanlar güverteye çıkarıp güneşten yararlandığı açılır kapanır sandalyeye kuruldu. Hava kahve içmek için çok sıcaktı ve aşırı nemliydi, bu yüzden aşçıbaşı, yanı başında duran buzlu kovadan diyet kola aldı. Kola kutusunu bir elinde tutarken, bir sigara yaktı ve arkasına yaslanıp arkadan gemiyi takip eden tekneyi görev aşkı içinde izlemeye koyuldu.</p>

  <p>İki saat sonra, aşçıbaşı onuncu sigara ve üçüncü kolayı içerken uykuya dalmamak için büyük mücadele veriyordu. Emerald-Dolphin, hâlâ olması gereken yerdeydi. Aşçı birden doğruldu ve geminin derinlerinden gelen bir sesle irkilip başını salladı. Bu ses, aşçıya uzaklarda çakan bir şimşeği anımsatmıştı, üstelik ses bir kez duyulup kaybolmamış aynı ses birkaç saniye arayla tekrarlanmıştı. Aşçı doğrulup gözlerini kıstı. Bir değişikliğin farkına vardığı sırada neredeyse o seslerin hayal ürünü olduğuna inanmak üzereydi. Geminin biraz daha suya batmış olduğunu fark etmesi birkaç saniye sürdü.</p>

  <p>Yanmış geminin enkazının sancak tarafı hafifçe yarılmıştı. Projektörün ışığı altında enkazdan kalın bir duman bulutu yükseliyordu. Derken aşçının yüzü dehşetten dondu.</p>

  <p>Emerald-Dolphin batmaya başlamıştı, hem de büyük bir hızla.</p>

  <p>Aşçı, dehşet içinde çılgın gibi köprüye koşup bağırdı. Gemi batıyor! Tanrım, denizin dibine iniyor.</p>

  <p>McDermott, bu bağırtıyı duyup kamarasından dışarı fırladı. Aşçıya hiç soru sormadı bile. Enkaza şöyle bir bakmak, bağlantıyı kesmedikleri takdirde batan yolcu gemisinin Audacious ile tüm mürettebatını denizin altı bin metre derinliğine sürükleyeceğini anlamasına yetmişti. McDermott'un yanına gelen Brown da bir bakışta durumu anladı. İkisi birlikte dev vincin yanına koştular.</p>

  <p>İki adam can havliyle kablo bağlantısını çözmek için vincin vites koluna sarıldılar. Yolcu gemisinin burnu suya dalarken onu çekiciye bağlayan kablo da serbest kalmıştı. McDermott ile Brown, kablo gevşeyince, yolcu gemisine bağlanan kısmının da çözüleceğini umuyorlardı. Eğer bu gerçekleşmezse, çekicinin de batması kaçınılmazdı.</p>

  <p>Ölü yolcu gemisi büyük bir hızla suya dalmaya başlamıştı. Daha şimdiden burun kısmı suyun içinde görünmez olmuştu. Gemi on beş derecelik bir açıda batıyordu, hem de çok büyük bir hızla. Geminin yanmış bölmeleri ayrılırken korkunç bir iniltiyi andıran sesler duyuldu. Enkazın gövdesi birkaç saniye suyun üzerinde yükselir gibi oldu, sonra denizin simsiyah sularına daldı. Geminin tümü denizde kaybolduktan sonra enkazın bulunduğu yerde hava kabarcıkları belirdi.</p>

  <p>Kablolardan sadece bir tanesi gemiye bağlı kalmıştı, kablo birden gerildi ve enkazın burun kısmı sudan dışarı çıktı. Çekicide olanları izleyen gemiciler afallayıp kalmışlardı, ölümün dişlerini yanı başlarında hissediyorlardı. Dramın sonu gelmişti.</p>

  <p>Derken kulakları sağır eden bir ses duyuldu ve kablonun enkaza bağlı olan ucu koptu, bir saniye içinde kablo da denizde gözden kayboldu. Çekici birden serbest kalınca, burnu havaya kalktı, sonra hafifçe sarsılıp yeniden dengesini buldu. Gemiciler, ölümden kıl payı kurtulmanın yarattığı şok içinde sessiz ve hareketsiz öylece duruyorlardı.</p>

  <p>Son dakikaların kâbusu sona ererken Brown mırıldandı. Bir geminin böyle göz açıp kapayıncaya kadar çabuk batabileceğine hiç inanmamıştım.</p>

  <p>McDermott da Ona katıldı. Ben de. Sanki geminin dibi tamamen çıkmış gibiydi.</p>

  <p>İşte bir milyon sterlin değerinde kablo da güme gitti. Şirketin yöneticileri pek de memnun kalmayacaklar.</p>

  <p>Bu bizim kontrolümüzün dışında yaşanan bir olay. Her şey çok çabuk oldu. McDermott susup elini havaya kaldırdı. Sert bir sesle, Dinleyin, dedi.</p>

  <p>Herkes gözlerini Emerald-Dolphin'in battığı noktaya çevirdi. Gecenin sessizliğinde bir ses, Bana yardım edin, diye bağırıyordu.</p>

  <p>Aşçı eliyle sesin geldiği yeri işaret ederek, Orada biri var, dedi.</p>

  <p>Brown, hemen projektörün yanına koştu ve ışığı denizin üzerinde gezdirdi. Gemiden otuz metre kadar uzakta bir adamın fildişi rengi sularla tezat teşkil eden kara suratı fark ediliyordu. Brown bağırdı. Tekneye kadar yüzebilir misin?</p>

  <p>Bu soruya cevap gelmedi, fakat adam hiç de yorgun görünmüyordu.</p>

  <p>Brown, tayfalardan birine, Ona hemen bir halat at ve köpekbalıklarına yem olmadan yukarı çek, dedi.</p>

  <p>Yan taraftan aşağı bir halat atıldı. Adam hemen halatı kavradı ve iki tayfa onu gemiye çekti.</p>

  <p>Brown, Bu adam bir aborijin, dedi. Yani Avustralya yerlisi.</p>

  <p>McDermott, Ama saçları kıvırcık değil, dedi. Bu adam daha çok bir Afrikalıya benziyor.</p>

  <p>Sırtında bir denizci üniforması var.</p>

  <p>McDermott bu kadar uzun zaman sonra sağ kalmayı başaran bir kazazedeyle karşılaşmayı hiç beklemediği için soran gözlerle adama baktı. Nereden geldiğinizi sorabilir miyim?</p>

  <p>Yabancı dişlerini göstere göstere gülümsedi. Bunu bildiğinizi sanmıştım. Ben şeyim, daha doğrusu Emerald-Dolphin 'in yolcularla ilgilenen irtibat görevlisiydim.</p>

  <p>Brown sordu. Yolcuların tümü gemiyi terk ettikten sonra siz nasıl oldu da orada kaldınız? Adamın hiç yaralanmamış olması ve üniformasının sırılsıklam ıslanmasının dışında yaşadıklarından etkilenmemesi garipti.</p>

  <p>Yolcuların gemiyi terk edip araştırma gemisine nakledilmelerine yardım ederken düşüp başımı vurdum. Beni gören herkes öldüğümü sanmış olmalı ki, oracıkta bırakıp gitmişler. Kendime geldiğim zaman siz gemiyi çekiciye bağlamıştınız.</p>

  <p>McDermott şüpheci bir tavırla, En aşağı yirmi dört saat kadar baygın kalmış olmalısınız, dedi.</p>

  <p>Evet, sanırım dediğiniz doğru.</p>

  <p>Gemide yanarak ölmemeniz inanılır gibi değil.</p>

  <p>Çok şanslıymışım. Yangının ulaşmadığı güvertelerden birine düştüm.</p>

  <p>İngilizceyi Amerikan aksanıyla konuşuyorsunuz.</p>

  <p>&nbsp; &nbsp;Ben Kaliforniyalıyım. Brown sordu. Adınız nedir? Sherman Nance.</p>

  <p>McDermott, Pekâlâ, Bay Nance, dedi. Şimdi şu ıslak üniformayı çıkarsanız iyi olacak. Boyunuz, aşağı yukarı benim Birinci Kaptanım Bay Brown'unkiyle aynı. O size ödünç kuru giyecek verebilir. Sonra da mutfağa gidin. Yaşadıklarınızdan sonra vücudunuz susuz kalmıştır ve açlıktan ölecek hale gelmişsinizdir. Aşçımızın size içecek bir şeyler ve şöyle doyurucu bir yemek vermesini sağlayacağım.</p>

  <p>Evet, teşekkür ederim, kaptan.</p>

  <p>Adım, McDermott.</p>

  <p>Bayağı susadım.</p>

  <p>Aşçı Nance'i aşağıya indirdikten sonra Brown, kaptana baktı. Adamın öylesine büyük bir yangından parmağını bile yakmadan ve kaşının bir telini kaybetmeden atlatması inanılır gibi değil.</p>

  <p>McDermott düşünceli düşünceli çenesini sıvazladı. Evet, inanılır gibi değil, dedi sonra içini çekti. Bu bizi ilgilendirmez. Şimdi yöneticilere</p>

  <p>çekmemiz gereken enkazı ve onların pahalı kablolarını kaybettiğimizi bildirmek gibi çok sevimsiz bir görevi yerine getirmeliyim.</p>

  <p>Brown dalgın dalgın mırıldandı. Gemi bunu yapmamalıydı.</p>

  <p>Neyi yapmamalıydı?</p>

  <p>Gemi bir dakika önce suyun üzerinde yüzerken bir dakika sonra da dibe indi. Onun bu kadar çabuk batmaması gerekirdi. Bu hiç de doğal bir olay değil.</p>

  <p>McDermott omuzlarını silkerek, Sana hak veriyorum Ama dedi. Bizim elimizden bir şey gelmezdi.</p>

  <p>Sigorta dedektifleri araştıracak bir şey bulamayınca buna hiç de sevinmeyecekler.</p>

  <p>McDermott yorgun bir tavırla başını salladı. Elde hiçbir ipucu olmayınca, bu da denizlerin büyük sırlarından biri olarak kalacak.</p>

  <p>McDermott daha sonra büyük projektörün yanına gidip ışığı söndürdü, kayıp yolcu gemisinin suya gömülüşü, cehennemi anımsatan zifiri karanlıkta gerçekleşmişti.</p>

  <p>McDermott'un Emerald, Dolphin batıp gözden kaybolduktan sonra denizden çıkardığı adam Audacious gemisi Wellington'a varır varmaz ortadan kayboldu. Limandaki göçmenlerden sorumlu görevliler, adamın iskeleden çıkmadığını, onu görmüş olsalardı yolcu gemisindeki yangınla ilgili sorular sormak için alıkoyacaklarını söylediler. McDermott, Sherman Nance'ın ancak gemi limana yanaşırken yan taraftan denize atlayarak izini kaybettirmiş olabileceğini düşündü.</p>

  <p>McDermott, sigorta dedektiflerine raporunu verdikten sonra, ona, Emerald-Dolphin gemisinde Sherman Nance adında bir subayın ya da tayfanın, geminin görevlileri listesinde yer almadığını bildirdiler.</p>

  <p>Adamın Pasifik’in yeşil sularında kaybolduğunu görüyordu. Pitt hava alabilmek için suyun yüzüne çıktığında sevgilisinin gittiğini anlayınca, tekrar dalmak istiyor, fakat onu kurtaran bottaki adamlar bunun ümitsiz bir çaba olduğunu bildikleri için Pitt’in dalmasına izin vermiyorlardı.</p>

  <p>Pitt o gün bugündür, sadece denizin üzerinde ve altındaki çalışmaları için yaşıyordu. Deniz onun metresi olmuştu. Washington’da Ronald Reagan Havaalanı’nın bir köşesinde, araba ve uçak koleksiyonunun da yer aldığı eski bir hangardan bozma evinde olmanın dışında, Pitt, en çok, bir araştırma gemisiyle dünyanın uçsuz bucaksız okyanuslarını gezdiği zaman mutlu oluyordu.</p>

  <p>Pitt içini çekip bir robdöşambr giydikten sonra yatağına uzandı. Çoktan hak ettiği uykuya dalmak üzereyken birden aklına bir şey geldi ve yataktan doğruldu. Babasının deri çantasını elinden bırakmayan kız birdenbire aklına gelmişti. Pitt, kızı düşündükçe, onun kendisine görünmeden konteyner gemisinin botlarından birine binmiş olamayacağına hükmetmeye başladı. Sonra da buna kesinlikle aklı yattı.</p>

  <p>Kız gemiden ayrılmamıştı. O, hâlâ Deep Encounter gemisinde bir yerlerde saklanıyordu.</p>

  <p>Pitt uykunun çekiciliğine yenik düşmeyip yataktan kalktı ve çarçabuk giyindi. Beş dakika sonra Pitt, o genç kızı gemide köşe bucak aramaya koyulmuştu. Jeneratör odasına, makine dairesine, bilimsel araç ve gereçlerin bulunduğu depoya baktı. Arama işi çok ağır gidiyordu, çünkü gemide bir insanın gizlenebileceği pek çok yer vardı.</p>

  <p>Pitt yedek malzeme deposunu gözden geçirdi ve az kalsın orada bir ayrıntıyı gözden kaçıracaktı. Depoda bir tezgâhın üzerine düzenli bir şekilde dizilmiş yağ kutuları duruyordu. Aslında bunun yadırganacak bir özelliği yoktu, ama Pitt, yağ kutularının tahta dolapta olmaları gerektiğini biliyordu. Pitt sessizce dolaba yaklaştı ve kapağı açtı.</p>

  <p>Kelly Egan yorgunluktan öylesine derin bir uykuya dalmıştı ki, Pitt’in varlığını hissetmedi. Deri çanta, dolaptaki yığınların üzerinde duruyordu ve genç kızın bir kolu çantanın üzerindeydi. Pitt gülümsedi, dolaptan bir not defteri alıp bir sayfasını kopardı ve üzerine bir not yazdı.</p>

  <p>Sevgili hanımefendi,</p>

  <p>Uyandığınız zaman lütfen benim ikinci güvertedeki sekiz numaralı kamarama gelin.</p>

  <p>Pitt, kızı heveslendirmek için notuna şu satırı da ekledi:</p>

  <p>Kamarada yiyecek ve içecek hazır olacak.</p>

  <p>Pitt, notu yavaşça genç kızın göğsüne bıraktı ve dolabın kapısını yavaşça kapayarak yedek malzeme deposundan ayrıldı.</p>

  <p>Akşam saat yediyi biraz geçe, Kelly, Pitt'in kamarasının kapısını hafifçe tıklattı. Pitt kapıyı açınca başını önüne eğmiş şaşkın tavırlı genç kızın o deri çantayı hâlâ elinde sıkı sıkı tuttuğunu gördü. Genç kızı içeri buyur etti. Çok acıkmış olmalısınız,&nbsp; dedi. Kızmadığım veya canının sıkılmadığını belli etmek için hafifçe gülümsedi.</p>

  <p>Siz Dirk Pitt misiniz?</p>

  <p>Evet ve siz de?...</p>

  <p>Kelly Egan. Size sıkıntı verdiğim için özür dilerim.</p>

  <p>Dirk genç kızın sözünü kesti. Kesinlikle bana sıkıntı vermediniz. Dirk üzerinde bir tepsi dolusu sandviç ve bir sürahi süt bulunan masayı işaret etti. Pek de gurmelere uygun bir yemek sayılmaz fakat aşçımızın elde kalan malzemelerle yapabildiği en iyi yemek bu. Dirk, bir kadın bluzuyla şortu eline alıp havaya kaldırdı. Hanım bilginlerimizden biri</p>

  <p>sizin vücut ölçülerinizi tahmin edip büyük bir incelik göstererek bazı giyeceklerini size ödünç vermek istedi. Karnınızı doyurun, sonra bir duş alın. Ben yarım saat sonra geri geleceğim. O zaman konuşuruz.</p>

  <p>Pitt geri döndüğünde, Kelly duşunu yapmış ve peynirli salamlı sandviçlerin çoğunu yemişti. Sürahide de hemen hemen hiç süt kalmamıştı. Dirk, genç kızın karşısına bir sandalye çekip oturdu. Kendinizi yeniden insanlığın arasına dönmüş hissediyor musunuz?</p>

  <p>Kelly gülümseyip başım salladı, yaramazlık yaparken yakalanmış bir çocuk gibiydi. Herhalde gemiyi neden terk etmediğimi merak ediyorsunuzdur.</p>

  <p>Bu düşünce aklımdan geçmedi değil. Korkmuştum.</p>

  <p>Neden korkuyordunuz? Size ve babanıza saldıran adamdan mı? Bu adamın boğulan gemi kurbanları arasına katıldığını bildirmekten mutluluk duyuyorum.</p>

  <p>Kelly kararsız bir tavırla, Bir başkası daha vardı, dedi. Bir denizci. Bu adamın beni öldürmeye çalışan o kızıl saçlı adamla birlikte çalıştığını sanıyorum. İkisi birlikte, babamın çantasını çalmaya çalıştılar ve onu öldürmeyi amaçladıklarına inanıyorum. Fakat mücadele sırasında bir aksilik oldu ve o adamlar sadece babamı küpeştelerden denize itmeyi başarabildiler.</p>

  <p>Dirk Pitt, Babanız çantayla birlikte denize düştü, değil mi? dedi.</p>

  <p>Evet. Kelly, babasının ölümünü yeniden yaşarken gözlerinden yaşlar boşandı. Pitt, elini cebine sokup genç kıza bir mendil uzattı. Kelly gözlerini kuruladıktan sonra kumaş mendile şaşkın şaşkın baktı. Erkeklerin hâlâ böyle mendil taşıdıklarını sanmıyordum. Ben herkesin kâğıt mendil kullandığına inanıyordum.</p>

  <p>Dirk alçak bir sesle, Ben eski bir kuşağın temsilcisiyim, dedi. İnsan soylu bir hanımefendiyle ne zaman karşılaşacağını pek kestiremiyor.</p>

  <p>Kelly, Pitt'e tuhaf bir bakış fırlattı ve hafifçe gülümsedi. Sizin gibi biriyle hiç karşılaşmadım.</p>

  <p>Benim gibiler çoğunlukta deli. Pitt konuya dönmek istedi. Şu denizciyi bana tarif edebilir misiniz?</p>

  <p>Evet, adam uzun boylu bir zenciydi. Sanırım AfrikaAmerikan kökenli, çünkü gemi yerel bir deniz taşımacılık şirketine aitti ve mürettebatın büyük bir bölümü Amerikalıydı.</p>

  <p>Adamların harekete geçmek için yangını beklemeleri biraz garip.</p>

  <p>Bu, babamın ilk taciz edilişi değildi, diye genç kız sözlerini öfkeyle sürdürdü. Babam bana defalarca tehdit edildiğini söylemişti.</p>

  <p>Pitt, genç kızın ayaklarının dibinde duran çantayı işaret ederek, Babanın uğrunda ölmesi gereken o önemli şey neydi?</p>

  <p>Babam şey... Duraladı sonra sözünü tamamladı. Babam Dr. Elmore Egan'dı, son derece başarılı bir adamdı. Hem makine, hem de kimya mühendisiydi.</p>

  <p>Pitt, Bu ismi biliyorum. Dr. Egan, büyük saygı gören bir bilim adamıydı, değil mi? Birkaç değişik türde pervaneli deniz motorunun da mucidiydi değil mi? Hatırladığım kadarıyla, babanız ayrıca şimdi taşımacılık endüstrisinde kullanılan çok güçlü bir dizel yakıtını da formüle etmişti.</p>

  <p>Genç kız bu sözlerden etkilenmişti. Siz bunu biliyor muydunuz?</p>

  <p>Ben bir gemi mühendisiyim. Eğer babanızın adını duymamış olsaydım, sınavda zayıf not alırdım.</p>

  <p>Babamın son projesi manyetohidrodinamik motorlar geliştirmekti.</p>

  <p>Emerald-Dolphin gemisindeki pervaneli motor sistemleri gibi yani.</p>

  <p>Kelly sessizce başını salladı.</p>

  <p>Bu yeni motor türleri hakkında pek bilgim olmadığını itiraf etmeliyim. Benim okuduğum çok az sayıda açıklamada da bu teknolojinin ancak otuz yıl sonra kullanılabileceği belirtilmişti. İşte o sistemin Emerald-Dolphin's uyarlandığını duyunca çok şaşırdım.</p>

  <p>Aslında buna herkes şaşırmıştı. Fakat babam büyük bir yenilikle gemi tasarımında bir ilki yarattı. Deniz suyunda bulunan elektriği, sıvı helyum sayesinde sıfırda tutan bir manyetik tüpten geçirdi. Bu sayede elde edilen elektrik gücü de pervanelere su pompalamaya yetiyordu.</p>

  <p>Pitt bu açıklamaları dikkatle dinliyordu, genç kız konuştukça, o da gerginleşmeye başladı.</p>

  <p>Babanızın motorunun dışarıdan aldığı tek yakıtın deniz suyu olduğunu mu söylüyorsunuz?</p>

  <p>Saline'in çok küçük bir elektrik alanı var. Babam bu alanı enerji üretmek için inanılmaz boyutlara ulaştırmanın bir yöntemini buldu.</p>

  <p>Doğrusu bitmek tükenmek bilmeyen yakıtla çalışan bir pervaneli motoru hayal etmek bile zor.</p>

  <p>Kelly'nin babasından duyduğu gurur yüzüne yansıdı. Babamın bana anlattığına göre...</p>

  <p>Pitt, genç kızın sözünü kesti. Siz babanızla çalışmıyor musunuz?</p>

  <p>Pek çalışıyorum sayılmaz. Kelly ilk kez güldü. Babamı fena halde düş kırıklığına uğrattım.. Ben soyut terimlerle düşünemiyorum. Cebiri yutarcasına öğrenmeyi asla başaramadım. Denklem çözmek bana göre değildi. Yale Üniversitesi'nde iş ekonomisi okudum ve bu dalda yüksek lisans yaptım. Şimdi bir danışmanlık şirketinde ürün analistiyim. Bizim müşterilerimiz büyük mağazalar ve toptancılar.</p>

  <p>Pitt'in dudakları hafif bir sırıtmayla aralandı. Yani yeni enerji türleri yaratmak kadar heyecanlı bir iş değil.</p>

  <p>Kelly kumral saçlarını boynunda ve omuzlarının çevresinde bulut yığınları gibi hareket ettirerek başını salladı. Ama ben iyi para kazanıyorum.</p>

  <p>Babanızın şu yeni motorları son şekline sokmasında nasıl bir gelişme rol oynadı?</p>

  <p>Babam, araştırmalarına yeni başladığı dönemde deneme amacıyla geliştirdiği motor güç ve enerji beklentilerinin çok üstünde bir çalışma sergiledi, fakat büyük sürtünme sorunları vardı. Motorların çalışma süreci çok kısa oluyordu. Bu arada Josh Thomas adında kimya mühendisi bir aile dostu, satılan ticari yakıttan yüz misli daha güçlü bir yakıt yarattı. Artık babamın yıllar yılı tükenmeyecek yeni bir güç kaynağı vardı.</p>

  <p>Demek süper yakıt babanın şu yeni motorunu çizimden gerçeğe dönüştürmesini sağladı, öyle mi?</p>

  <p>Kelly, Doğru, dedi. Pilot modelin başarılı geçen deneme programından sonra Blue Seas Deniz Yolculuk Şirketi'nin yöneticileri babama o motoru inşa edip Emerald-Dolphin yolcu gemisinde kullanılmasını önerdiler. O tarihte gemi Singapur'da bir tersanede inşa halindeydi. Bu şirket, aynı zamanda deniz altında çalışacak lüks yolcu denizaltılar! inşa etmeyi planlıyordu. Şirket, motorları imal etmesi için babama sınırsız izin belgesi verdi.</p>

  <p>Yakıt formülü kopya edilemez mi?</p>

  <p>Formül kopya edilir, ama işlem hayır. Aynı imalat evrelerini tekrarlamak imkânsız.</p>

  <p>Anladığım kadarıyla, babanız kendini şu patentlerle koruyordu.</p>

  <p>Kelly hızlı hızlı başını salladı. Ah, evet. Babamla Josh Thomas, motor tasarımında en az otuz iki patent almışlardı.</p>

  <p>Eski formül ne oldu?</p>

  <p>Kelly önce duraladı, sonra başını salladı. Babam bunu da kendine saklamayı tercih etti. Patent bürosuna bile güvenmiyordu.</p>

  <p>Dr. Egan, yeni yakıtının ve motorunun kullanma hakkını satarak çok zengin bir adam olabilirdi.</p>

  <p>Kelly omuzlarını silkti. Babam da tıpkı sizin gibi başkalarıyla aynı yolda yürümeyi sevmiyordu. Gerçekleştirdiği icattan tüm dünyanın yararlanmasını istiyordu ve icadını elden çıkarmaya hazırdı. Ayrıca, babam başka bir buluş üzerinde çalışmalara başlamıştı. Bana çok daha büyük bir proje üzerinde çalıştığını ve bunun insanlığın geleceğini inanılmaz ölçüde etkileyeceğini söylüyordu.</p>

  <p>Babanız size bu büyük buluşun ne olduğundan hiç söz etti mi?</p>

  <p>Kelly cevap verdi. Hayır. Babam sırlarını hiç açıklamazdı v£ benim bu çalışmaları bilmememin daha doğru olacağını ileri sürerdi.</p>

  <p>Pitt, Doğru bir düşünce, dedi. Babanız sizi onun sırlarını ele geçirmek için her şeyi göze alan kişilerden korumak istemiş.</p>

  <p>Kelly'nin bakışlarında üzüntülü ve çaresiz bir ifade belirdi. Annem öldükten sonra babamla ben birbirimize hiç yakın olmadık. Babam, temelde iyi ye müşfik bir babaydı, fakat her zaman işine öncelik tanırdı ve de genelde işlere dalarak her şeyi unuturdu. Sanırım Emerald-Dolphin ‘in ilk yolculuğuna benim de katılmamı istemesinin nedeni, birbirimize yakınlaşmamızı sağlamaktı.</p>

  <p>Pitt, bir dakika kadar sesini çıkarmadan düşüncelere daldı. Sonra başıyla deri çantayı işaret etti. Artık çantayı açma zamanının geldiğini düşünmüyor musunuz?</p>

  <p>Kelly elleriyle yüzünü kapayarak şaşkınlığını gizlemeye çalıştı. Öyle düşünüyorum ama aynı zamanda korkuyorum.</p>

  <p>Pitt alçak bir sesle sordu. Neden korkuyorsunuz?</p>

  <p>Kelly kıpkırmızı olmuştu, bunun nedeni utanç değil, çantada ne bulacağını bilememenin yarattığı korkuydu. Bilmiyorum.</p>

  <p>Eğer benim kötü niyetli biri olduğumu ve babanın değerli belgelerini ele geçirmeyi planladığımı düşünüyorsanız, bunları aklınızdan çıkarın. Siz çantanın içindekileri incelerken ben kamaranın öbür ucunda otururum. Siz de çantanın kapağını kaldırırsanız benim hiçbir şey görmeme imkân kalmaz.</p>

  <p>Birdenbire bütün bu olanlar Kelly'ye çok komik ve saçma gelmişti. Çantayı kucağına alıp kıkır kıkır gülmeye başladı. Çantanın içinde ne olduğu hakkında en küçük bir bilgim yok. Benim tahminime göre, çantada babamın çamaşırları ve okunaksız el yazısıyla yazdığı notların bulunduğu defterler olabilir.</p>

  <p>O halde çantaya bakmaktan kimseye bir zarar gelmeyecek.</p>

  <p>Kelly uzun bir bocalama geçirdi. Sonra sürpriz oyuncak kutusunu açar gibi çantanın kilitlerini açtı ve kapağını kaldırdı.</p>

  <p>Kelly çantayı açar açmaz, Aman Tanrım, diye soluk soluğa mırıldandı.</p>

  <p>Pitt doğruldu. Ne varmış?</p>

  <p>Kelly bir ağır çekim sahnesindeymiş gibi döndü ve çantayı elinden bıraktı. Sonra da Bir şey anlamadım, diye mırıldandı. Çantayı elimden hiç bırakmamıştım.</p>

  <p>Pitt, eğilip deri çantanın içine baktı.</p>

  <p>Çanta boştu.</p>

  <p>***</p>

  <p>Meteoroloji aletleri, Wellington'un iki yüz mil uzaklığındaki alanda dört gün süreyle sakin bir deniz ve mavi gökyüzü tahmininde bulunmuşlardı. Deep Encounter gemisi şimdilik su alıp batma tehlikesiyle karşı karşıya olmadığı için Kaptan Nevins konteyner gemisine tam yol ileri emrini verip limana mümkün olduğu kadar çabuk ulaşmayı hedefledi. Earl of Wattlesfield gemisi Wellington'a ne kadar çabuk ulaşırsa o kadar iyi olacaktı. Gemide beklenmedik iki bin yolcunun bulunması, yiyecek stoklarını tehlikeli bir şekilde azaltmıştı.</p>

  <p>Büyük gemi geçerken, Emerald-Dolphin’in. yolcuları ve mürettebatı veda için el salladılar. Bir ses, Woody Guthrie'nin bir şarkısını söylemeye başladı ve çok geçmeden binden fazla ses şarkıya eşlik ederek küçük araştırma gemisinde kalan kadın ve erkeklere, hoşça kalın, sizi tanımak güzeldi, sözleriyle seranat yaptı.</p>

  <p>Bu insanlar, şarkının son mısrasını söylerlerken duygusal anlar yaşandı. Ve ben sürüklenip gitmek zorundayım... Aradan daha bir saat bile geçmeden, Earl of Wattlesfield gemisi ulükta kaybolmuştu.</p>

  <p>Kaptan Nevins, gemisini Deep Encounter' dan altı saat önce Wellington limanına getirdi ve sevinçli, ama aynı zamanda buruk bir şekilde karşılandı. Binlerce insan rıhtımda toplanmıştı, konteyner gemisi ağır ağır iskeleye yanaşırken bu insanlar sessizce gemiyi seyredip birbirleriyle alçak sesle konuşuyorlardı. Yeni Zelanda'nın kalbi, denizcilik tarihinin en korkunç gemi yangınından mucize kabilinden kurtulanlar için atıyordu.</p>

  <p>Yaşayan ve ölen kazazedelere karşı ülkede bir anda büyük bir sempati uyandı. Evlerin kapıları, kazazedelere açılmıştı. Bol bol yiyecek ve giyecek yardımı yapılıyordu. Yolcuların çoğu, yangında pasaportlarını ve diğer belgelerini kaybettikleri için gümrük görevlileri onları bir iki basit soruyla geçiştiriyorlardı. Havacılık Şirketi, kazazedelerin yaşadıkları kentlere ulaşabilmeleri için ek seferler düzenlemişti. Yeni Zelanda Hükümeti'nin üst düzey yetkilileriyle Amerika Birleşik Devletleri'nin elçisi bir karşılama komitesi kurdular. Medya mensupları, akın akın Wellington'a gelmişlerdi ve karaya çıkıp dostlarına ve yakınlarına kurtulduklarını bildirmek için sabırsızlanan kazazedeleri abluka altına almışlardı. Bu, ülkenin yakın geçmişinde yaşanan en büyük haber olayıydı ve en önemli öykü, Deep Encounter gemisinin mürettebat ve bilim adamlarının giriştikleri o kahramanca kurtarma girişimiydi.</p>

  <p>&nbsp; &nbsp;Hemen bir soruşturma başladı. Yolcuların çoğu, gönüllü olarak soruları cevaplamak ve yangın sırasında mürettebatın uygulamaları konusunda ifade vermek istediler. Denizcilik şirketi avukatlarının sessiz kalmalarını önerdiği gemi mürettebatına, soruşturmalar tamamlanıp ifadeler alınıncaya kadar süresiz olarak ikametgâh sağlanmıştı.</p>

  <p>Earl of Wattlesfield’in Wellington'a varışı melankolik bir olay sayılırsa, Deep Encounter'ı bekleyen karşılayıcılar çılgın bir parti havası yaratmakta gecikmediler. Araştırma gemisi Cook Boğazı'nı geçip Wellington'a yönelirken, özel yatlar ve yüzlerce teknenin oluşturduğu özel bir donanma tarafından karşılandı. İtfaiye tekneleri gemiyi limanda bir doka kadar takip ettiler, hortumlardan fışkırtılan sular havada sudan bir perde yaratırken parlak güneş ışınları sayesinde bir de gökkuşağı oluşturdular.</p>

  <p>Rıhtımdaki kalabalıklar, geminin iki bin kişiyi kurtarma çabası sürerken turkuvaz gövdesinde oluşan yaraları uzaktan da görebiliyorlardı. Kaptan Burch emirlerini sıralarken hoparlör kullanmak zorunda kalmıştı, çünkü rıhtımda bine yakın araba aralık vermeden korna çalıyordu ve insanlar avaz avaz bağrışıyorlardı, ayrıca kiliselerin çanları çalıyor, onlara siren sesleri karışıyordu. Gemideki bilim adamları ve mürettebat, bir anda uluslararası üne sahip olduklarını ve artık birer kahraman sayıldıklarını bilmiyorlardı. Bu coşkulu karşılamayı izlerken, her şeyin onlar için yapıldığına inanamıyorlardı. Artık o yorgun ve bitkin bilim adamları ve gemi mürettebatı görüntüsünde değildiler. Karşılama donanmasını görünce herkes çarçabuk kendine çekidüzen vermiş, en güzel giysilerini giymişti. Kadınlar elbise, erkekler spor pantolon ve ceket giymişlerdi, mürettebat da NUMA üniformaları içindeydi. Hepsi oşinografi malzemeleri kaldırılmış çalışma güvertesinde toplanmış, karşılayıcılara el sallıyorlardı.</p>

  <p>Kelly köprü tarafında Pitt'in yanında duruyordu, o da coşmuştu ama aynı zamanda da babasının bunları görmesini ne kadar istediğini düşünerek kederlenmişti. Genç kız, dönüp Pitt'in gözlerine baktı.&nbsp; Sanırım bu bizim için veda olacak.</p>

  <p>Uçakla Amerika'ya mı gideceksiniz?</p>

  <p>Amerika'ya kalkacak ilk uçakta kendime yer ayırtır ayırtmaz evime dönüyorum.</p>

  <p>Sizin için ev neresi? New York. Genç kız yukardan sarkan bir kâğıt süsü kenara çekerek, Yukarı Batı Yakası'nda bir evim var. Yalnız mı yaşıyorsunuz?</p>

  <p>Hayır. Kelly gülümsedi. Zippy adında bir kedimle Shagnasty diye çağrılınca karşılık veren bir av köpeğim var.</p>

  <p>New York'a pek sık gitmem, ama bir daha sefere yolum oraya düşünce sizi arayacağım ve akşam yemeğine davet edeceğim.</p>

  <p>Bakın bu çok hoşuma gitti.. Kelly telefon numarasını bir kâğıt parçasına yazıp Pitt'e verdi.</p>

  <p>Sizi özleyeceğim, Kelly Egan.</p>

  <p>Kelly o inanılmaz gözlere baktı ve Pitt'in ciddi olduğunu anladı. Birden Kelly'nin yüzüne kan hücum etti ve dizlerinin bağının çözüldüğünü hissetti. Genç kız, kendisine neler olduğunu merak ederek küpeşteye sıkı sıkı tutundu. Kontrolünü kaybetmesi onu çok şaşırtmıştı, birden ayak parmaklarının ucunda yükselerek kollarını Pitt'in gövdesine sardı ve erkeği dudaklarından uzun uzun öptü. Kelly'nin gözleri kapalıydı, fakat Pitt'inkiler bu zevkli sürprizin yarattığı şaşkınlıkla açıktı.</p>

  <p>Kelly geri çekilince, kadınlara özgü bir soğukkanlılık içinde, Hayatımı kurtardığınız ve çok çok daha fazlasını yaptığınız için size teşekkür ederim, Dirk Pitt. Kelly birkaç adım ilerledikten sonra durup arkasına döndü. Babamın deri çantası.</p>

  <p>Pitt, onun ne demek istediğini pek anlayamamıştı. Evet, dedi.</p>

  <p>Çanta sizin.</p>

  <p>Kelly, bu sözleri söyler söylemez, dönüp aşağıya çalışma güvertesine indi. Gemiden rıhtıma merdiven uzatılır uzatılmaz, Kelly, karaya çıktı ve gazeteci kalabalığının arasında gözden kayboldu.</p>

  <p>Pitt, zaferin tadını çıkarmayı Burch ile diğerlerine bıraktı. Onlar, kentte alelacele düzenlenen davetlerde ağırlanırlarken, Pitt gemide kaldı ve Globalstar uydu telefonuyla, Washington'da NUMA genel merkez binasından Amiral Sandecker ile bir telefon görüşmesi yaptı.</p>

  <p>Pitt, Deep Encounter gemisi adamakıllı hasar gördü, diye açıkladı. Tersane ile temasa geçtim, gemiyi yarın kuru havuza alacaklar. Tersanenin ustabaşısı onarımın üç gün sürebileceğini belirtti.</p>

  <p>Amiral karşılık verdi. Gazeteler ve televizyonlar, kurtarma serüvenini sabah, öğle, akşam sürekli yayınlıyorlar. Hava Kuvvetleri, yanan yolcu gemisinin ve Encounter’in fantastik fotoğraflarını çekmiş. NUMA'nın telefon hatları bizi kutlayanların telefonlarıyla kilitlendi ve bina gazetecilerin akınına uğradı. Ajans adına, sana ve Encounter gemisindeki herkese en içten teşekkürlerimi iletmek isterim.</p>

  <p>Pitt, amiralin bürosunda gururdan gözleri parlamış bir halde gündemde olmanın her dakikasının zevkini çıkardığını görür gibiydi. Amiralin yer yer beyazlanmış o alev kızılı saçlarım, Vandyke stili özenle düzeltilmiş sakalım ve zevkten neon ışıkları gibi parlayan mavi gözlerini hayalinde canlandırabiliyordu. Ayrıca Sandecker'in özel purosunun ekşimtırak kokusunu da duyar gibiydi.</p>

  <p>Pitt alaycı bir tonla, Bu bizim zam alacağımız anlamına mı geliyor? diye sordu.</p>

  <p>Sandecker hemen cevabı yapıştırdı. Bu olanlar hemen başınızı döndürmesin. Para başarıyı satın alamaz.</p>

  <p>Bir ikramiye, sizin açınızdan çok güzel bir jest olabilirdi.</p>

  <p>Şansını daha fazla zorlama. Geminin onarım masrafını senin ücretinden kesmediğim için kendini şanslı saymalısın.</p>

  <p>Pitt, amiralin bu sert sözlerine bir an olsun bile kanmamıştı. Sandecker, NUMA çalışanları arasında elinin açıklığıyla tanınmıştı. Pitt, amiralin daha şimdiden ikramiye çeklerini hazırladığına inanıyordu ve de bu konuda yanılmamıştı. Çok sevdiği NUMA'nın çıkarları söz konusu olduğunda, amiral bir tüccar gibi davranmasını da biliyordu. Amiral Sandecker'in şu anda kurtarma operasyonunu ve kamuoyunda gördüğü ilgiyi, kongreden elli milyon dolar daha bağış koparabilmek için nasıl kullanacağını tasarlamakla meşgul olduğunu anlamak için Pitt'in bir kristal küreye ihtiyacı yoktu.</p>

  <p>Pitt hınzırca bir tavırla, Ücretimden kesmek isteyeceğiniz masraf bu kadarla sınırlı değil, dedi. Su üzerinde kalabilmek için hemen hemen teçhizatımızın tümünü denize atmak zorunda kaldık.</p>

  <p>Sandecker'in ses tonu ciddileşti. Denizaltında kullanılanları da mı attınız?</p>

  <p>Onları önce denize bıraktıktan sonra topladık.</p>

  <p>Güzel onlara ihtiyacınız olacak.</p>

  <p>Sizi pek anlayamadım, amiral. Sualtı araştırma aygıtlarımızın yarısından fazlası denizin dibindeyken Tonga bölgesinin haritasını çıkarmamızın imkânı yok.</p>

  <p>Ben sizden Tonga'nın haritasını çıkarmamızı beklemiyorum ki. Amiral ağır ağır konuştu. Emerald-Dolphin gemisine dalmanızı istiyorum. Şimdi senin görevin, gemide neden yangın çıktığını ve çok çabuk batmasına yol açan sebepleri ortaya çıkaracak ipuçlarını bulmak. Amiral durakladı. Geminin yedeğe alındıktan sonra bilinmeyen bir nedenle hemen battığını biliyorsun değil mi?</p>

  <p>Evet, Kaptan Burch ile birlikte, çekici geminin ait olduğu şirketle yaptığı haberleşmeleri dinledik.</p>

  <p>Deep Encounter bin millik bir mesafe içinde bu işi yapabilecek tek gemi.</p>

  <p>Dev bir yolcu gemisini, denizin yirmi bin ya da daha fazla derinliğinde küçük bir denizaltıyla incelemek, yanmış bir evin külleri arasında ipucu aramakla aynı şey değil. Ayrıca vinci de denize bırakmak zorunda kalmıştık.</p>

  <p>Yenisini satın alın ya da kiralayın! Elinden gelenin en iyisini yap ve elin boş dönme. Sen ne bulursan bul, deniz taşımacılığı bu işten büyük bir darbe yiyecek ve de sigorta şirketleri, çalışmalarımız için NUMA'ya destek olmaya dünden hazırlar.</p>

  <p>Ben bir yangın sigortası araştırmacısı değilim. Orada neyi aramam gerekiyor?</p>

  <p>Sandecker, Sen endişelenme, dedi. Deniz felaketlerinde büyük deneyimi olan birini yolluyorum. Bu kişi aynı zamanda denizaltında çalışan araçlar konusunda da uzman.</p>

  <p>Pitt sordu. Bu dediğin kişi, benim tanıdığım biri mi?</p>

  <p>Sandecker alaycı bir tavırla, Mutlaka tanıman gerekir, dedi. O senin özel projeler müdür yardımcın.</p>

  <p>Pitt sevinçle bağırdı. Al Giordino. Ben onun hâlâ Antarktika'da Atlantis projesi üzerinde çalıştığını sanıyordum.</p>

  <p>Artık orada çalışmıyor. Şu anda uçakta ve yarın sabah Wellington'a ulaşmış olacak.</p>

  <p>Daha iyi birini gönderemezdin.</p>

  <p>Sandecker, Pitt ile oyun oynamaya bayılıyordu. Evet, dedi. Ben de böyle düşüneceğini tahmin etmiştim.</p>

  <p>Albert Giordino, geniş omzuna eski model bir yol çantası asmış, kuru havuzun üst kısmından Deep Encounter gemisine doğru yürüyordu. Çantanın iki yanında dünyanın dörtbir yanındaki ülkelerin ve otellerin reklam amaçlı renkli etiketleri dikkat çekiyordu. Giordino bir eliyle cilalı tahta bantları olan metal sandığı sürüklerken diğer eliyle de antika deri çantasının sapına yapışmıştı. Boş köprü kanadındaki güverteye baktı. Geminin gövdesini onaran tersane işçilerinin dışında tekne terk edilmiş gibiydi.</p>

  <p>İriyarı Giordino'nun omuzları gövdesi kadar genişti. Bir doksan beş boyunda ve doksan kilo olan adam kas yığınından farksızdı. Esmer tenini, siyah kıvırcık saçlarını ve kahverengi gözlerini İtalyan atalarından almıştı. Sokulgan, alaycı, şen şakrak biriydi. İğneleyici esprileri insanları ya kahkahalara boğar ya da surat asmalarına neden olurdu.</p>

  <p>Çocukluktan beri arkadaş olan Pitt ve Giordino lisede ve Hava Kuvvetleri Akademisi'nde aynı takımda futbol oynamışlardı. Denizin üstünde ve altında birlikte atıldıkları maceralar bir efsane olmuştu. Pitt'in antika otomobillerle dolu eski hangardan bozma evinin aksine, Giordino bir dekoratörü intihar ettirecek nitelikte döşenmiş bir apartman katında oturuyordu. İşe gidip gelmek için eski bir Corvette arabası vardı. Mesleğinin dışında, Al'in en büyük tutkusu kadınlardı. Doğrusu bir jigolo gibi davranmakta da hiç sakınca görmüyordu.</p>

  <p>Giordino, Heya gemi, heya mola, diye bağırdı. Tekrar bağırmak için biraz bekledi. O sırada kaptan köşkünden çıkan bir karaltı köprüye doğru ilerledi ve tanıdık bir yüz, Giordino'ya baktı.</p>

  <p>Pitt yapmacık bir ciddiyetle, Sen kendini tutamaz mısın? diye sordu. Bizler, zarif bir gemiye binen barbarları pek de hoş karşılamayız.</p>

  <p>Giordino ağzı kulaklarına vararak gülümsedi. O halde sen şanslısın demektir. Burayı biraz canlandırmak için ağzı kalabalık kaba saba birine ihtiyacınız var.</p>

  <p>Pitt, Sen orada bekle, dedi. Ben aşağı geliyorum.</p>

  <p>Bir dakika sonra, iki eski arkadaş birbirlerine sarıldılar. Gerçi Gior dino, üç misli daha güçlüydü, ama Pitt her zaman arkadaşını tutup havaya kaldırmaktan hoşlanırdı.</p>

  <p>Neden geciktin? Sandecker seni dün sabah beklememi söylemişti.</p>

  <p>Sen, amirali bilirsin. O cimrinin teki, NUMA jetlerinden birini ödünç almama izin vermedi. Ben de tarifeli uçakla geldim. Tahmin edeceğin gibi uçakların hepsi gecikmeliydi ve ben de San Francisco'da uçağımı kaçırdım.</p>

  <p>Pitt, arkadaşının sırtına bir şaplak indirdi. Seni görmek çok güzel, ahbap. Ben senin Antarktika'da Atlantis projesinde çalıştığını sanıyordum. Pitt bir adım gerileyip soran gözlerle Giordino'ya baktı. Bildiğim kadarıyla sen nişanlanmıştın ve evlenecektin öyle değil mi?rya ça</p>

  <p>Giordino, çaresizliğini belli edecek şekilde ellerini havaya kaldırdı. Sandecker beni görevden aldı ve nişanlım da bensiz çekip gitti.</p>

  <p>Ne oldu?</p>

  <p>Nişanlım da ben de işlerimizi bırakıp banliyöde bir eve yerleşmeyi düşünmüyorduk. Ve nişanlıma Çin'de bulunan eski yazıları çözmesi teklif edildi, bu görev iki yıl sürecekti. Kızcağız bu fırsatı tepmek istemedi ve de ilk uçakla Pekin'e hareket etti.</p>

  <p>Yüzüstü bırakılmaya katlanabildiğini görmek beni sevindirdi.</p>

  <p>Eh canım, bu bir kamçıyla dövülmekten, dilinin bir ağacın gövdesine çivilenmesinden ve 1951 model bir Nash Rambler arabanın bagajına tıkılmaktan iyidir.</p>

  <p>&nbsp; &nbsp;Pitt, omzundan askılı çantayı aldı, fakat teneke bavulu taşımak için bir harekette bulunmadı. Hadi gel, seni dairene götüreyim.</p>

  <p>Daireme mi dedin? Encounter gemisine son kez geldiğimde kamaralar birer eşya dolabı büyüklüğündeydi.</p>

  <p>Sadece masumları korumak için çarşaflar değiştirildi.</p>

  <p>Giordino terk edilmiş gemiyi eliyle işaret ederek, Burası mezar gibi, dedi. Kuzum herkes nerede?</p>

  <p>Sadece Çarkçıbaşı House ile ben gemideyiz. Diğerleri, kentin en lüks otelinde, bir elleri yağda, bir elleri balda, günlerini gün edip gazetecilere beyanat veriyorlar ve bol bol ödül alıyorlar.</p>

  <p>Duyduğuma göre, sen günün adamı olmuşsun.</p>

  <p>Pitt mütevazı bir tavırla omuzlarını silkti. Bunlar bana göre değil.</p>

  <p>Giordino, saygı ve hayranlık dolu bakışlarla arkadaşını süzdü. Belli oluyor. Sen her zaman şu Hımbıl Herbert rolünü oynamaktan hoşlandın. Ben de senin bu huyunu seviyorum ya. Tanıdığım insanlar arasında ünlü kişilerle yan yana çektirdiği fotoğrafların koleksiyonunu yapmayan, aldığı ödülleri evinin banyosunda teşhir etmeyen tek kişi sensin..</p>

  <p>Bunu yapsam da o ödülleri kim görecekti? Ben pek ender parti veriyorum. Ayrıca böyle şeyler kimin umurunda?</p>

  <p>Giordino hafifçe başını salladı. İçinden, Pitt hiç değişmiyor, diye düşündü. Amerika Birleşik Devletleri Başkanı ona ülkenin en büyük ödülünü vermek istese, Pitt başkana özürlerini iletir ve tifoya yakalandığını bildirirdi.</p>

  <p>Giordino bavulunu boşaltıp kamarasına yerleştikten sonra, Pitt'in kamarasına girdi. Arkadaşı küçük bir masanın başına oturmuş Emerald-Dolphin ‘in güverte planlarını inceliyordu. Giordino planların üzerine tahta bir kutu koydu.</p>

  <p>Bak, sana bir armağan getirdim.</p>

  <p>Pitt gülerek, Noel'e geldik mi? Pitt kutuyu açtı ve içini çekti. Sen iyi bir adamsın, Albert. Bana bir şişe Don Julio Reserve Blue tekila getirmişsin.</p>

  <p>Giordino kararmaz gümüşten yapılmış iki fincanı tutup yukarı kaldırdı. İçkiyi deneyip, bizim kalite anlayışımıza uygun olup olmadığına bir bakalım mı?</p>

  <p>Amiral bunu duysa ne derdi? Yoksa amiralin, bir NUMA gemisinde alkol yasağına ilişkin onuncu emrini hiçe mi sayıyorsun?</p>

  <p>Eğer en kısa zamanda ilaç niyetine alkol alamazsam, ben yok olacağım.</p>

  <p>Pitt, şişenin tepesindeki mantarı çıkardı ve açık kahverengi sıvıyı gümüş fincanlara boşalttı. Emerald-Dolphin’in enkazına yapılacak dalışın başarılı olmasına kadeh kaldırıyorum.</p>

  <p>Ve de güneş ışınlarına başarıyla dönüşe. Giordino tekiladan afiyetle bir yudum içtikten sonra sordu. Gemi tam olarak nerede battı?</p>

  <p>Tonga Çukuru'nun batı tümseğinde.</p>

  <p>Giordino'nun kaşları kalktı. Bayağı derinde desene.</p>

  <p>Bence en iyi ihtimalle, gemi yaklaşık altı bin metre derinlikte.</p>

  <p>Giordino'nun gözleri kaşlarını izleyip yukarı yöneldi. Hangi denizaltıyı kullanmayı planlıyorsun?</p>

  <p>The Abyss Navigator'ı kullanmayı düşünüyorum. O tekne tam bu iş için yapılmış.</p>

  <p>Giordino, sustu ve yüzünde sıkıntılı bir ifade belirdi. Tabii bu denizaltının bu kadar derine dalmasının imkânsız olduğunu biliyorsun, değil mi? Derinlik konusunda denemeler yapılması gerekiyor.</p>

  <p>Pitt umursamaz bir tavırla, Geminin tasarımcılarının işi iyi bilip bilmediklerini öğrenmeleri için bundan daha güzel bir fırsat olamaz, dedi.</p>

  <p>Giordino boş fincanını Pitt'e uzattı. Sanırım bana bir içki daha versen iyi olacak. Düşündüm de, aslında on, on iki fincan içki daha içmemde yarar var, aksi halde buradan Tongo Çukuru'na varıncaya kadar gözüme uyku girmeyecek ve denizin dibinde infilak eden denizaltılarla ilgili kâbuslardan kurtulamayacağım.</p>

  <p>İki arkadaş, gece yarısına kadar Pitt'in kamarasında oturup tekila içmeyi sürdürdüler, birbirlerine eski savaş hikâyelerini ve yıllar boyunca birlikte yaşadıkları serüvenleri anlattılar. Pitt, arkadaşına alevler içindeki Emerald-Dolphin 'i nasıl gördüklerini, kurtarma operasyonunu ve Earl of Wattlesfield gemisinin tam zamanında olay yerine gelişini, Audacious çekici gemisinin kaptanının yanan geminin batışıyla ilgili izlenimlerini ve de Pitt'in Kelly'yi nasıl kurtardığını, saldırganı nasıl öldürdüklerini anlattı.</p>

  <p>Pitt sözlerini bitirdiğinde Giordino, kamarasına dönmek için ayağa kalktı. Sen bayağı iş çıkarmışsın.</p>

  <p>Aynı şeyleri bir daha yaşamak istemezdim doğrusu.</p>

  <p>Tersane, geminin onarımını ne zaman tamamlayacak?</p>

  <p>Kaptan Burch de ben de öbür gün bu işin tamamlanacağını ve dört gün sonra da kaza yerinde olacağımızı tahmin ediyoruz.</p>

  <p>Antarktika'da beyazlaşan tenimin bronzlaşması için yeterince zamanım olacak demektir. Giordino, bunları söylerken kamaranın bir köşesinde duran deri çantayı fark etti. Bu çanta senin Dr. Egan'a ait olduğunu söylediğin çanta mı?</p>

  <p>Ta kendisi.</p>

  <p>Ama çantanın boş olduğunu söylüyorsun.</p>

  <p>Banka soyguncusu Butch Cassidy kasabadan ayrıldıktan sonra kasaba bankasının kasası ne durumda olursa, çanta da aynı durumda.</p>

  <p>Giordino çantayı alıp parmaklarını deri üzerinde gezdirdi. Derinin kalitesi iyi. Bayağı eski. Almanya'da imal edilmiş. Egan, zevkli biriymiş anlaşılan.</p>

  <p>Çantayı ister misin? Dilersen senin olabilir. Giordino tekrar sandalyesine oturdu ve çantayı kucağına koydu. Eski çantalara zaafım var. Bunun farkındayım.</p>

  <p>Giordino, çantanın kilitlerini açtı ve kapağı kaldırdı ve o anda iki litreden fazla sıvı yağ çantadan yere aktı, halıyı ıslatıp kamarayı kapladı. Giordino, pantolonu ve bacakları yağ içinde kalırken dilini yutmuş gibi suskun kaldı. Olayın şokunu adatmaya başlayınca da Pitt'e kötü kötü baktı.</p>

  <p>Senin böyle çocuksu şakalara meraklı olduğunu bilmiyordum.</p>

  <p>Pitt'in yüzünü şaşkınlık ifadesi kaplamıştı. Ben böyle şeyler yapmam. Pitt birden ayağa fırladı, kamaranın öbür ucuna geçip çantaya bir göz attı. İnan bana, bu olanlarla hiçbir ilgim yok. Dün baktığımda bu çanta boştu. Bu gemide, son yirmi dört saat içinde benden ve Çarkçıbaşı House'dan başka kimse kalmadı. Birinin gizlice buraya gelip çantayı yağ ile doldurmasına bir anlam veremiyorum. Bunu yapanın amacı ne olabilir?</p>

  <p>Öyleyse yağ nereden geldi? Herhalde, durduk yerde çantada yağ birikmedi değil mi?</p>

  <p>En küçük bir fikrim yok. Pitt bunları söylerken gözlerinde o dakikaya kadar hiç görülmemiş bir ifade belirmişti. Fakat bahse girerim, yolculuk sona ermeden her şeyi öğreneceğiz.</p>

  <p>Pitt ile Giordino, araştırma gemisinin insansız sualtı aracı Sea Sleııth 'ün aygıtlarını ve elektronik sistemini inceleyip denerken Egan'ın deri çantasına kimin yağ doldurduğu meselesi de bir yana bırakıldı. Emerald-Dolphin’in mezarına yaptıkları yolculuk sırasında iki arkadaş Kaptan Burch ve gemideki okyanus mühendisleriyle enkaz arama yöntemini tartıştılar. Uzmanların hepsi de güvenlik gerekçesiyle, insansız denizaltının insanlı denizaltı Abyss Navigator'den önce aşağı gönderilmesi fikrinde birleştiler.</p>

  <p>Sea Sleuth'ün dış görünüşünde bir incelik yoktu. Bu aracın sadece üstleneceği görevler düşünülmüş planlan ona göre yapılmıştı. Kullanışlı ve amacına uygun olan aracın yanında Mars gezegenine inen bir araç bile bir sanat eseri gibi görünebilirdi. İki metre yüksekliğinde ve bir metre seksen santim genişliğindeki araç yaklaşık üç buçuk ton ağırlığındaydı. Dış kısmı titanyum ile kaplıydı ve uzaktan bakıldığında iki yanı açık bırakılmış dev bir yumurtaya benziyordu.</p>

  <p>Aracın içinde yüksek frekanslı bir video, fotoğraf kamerası ve bir bilgisayar vardı. Bilgisayar, suyun ısısını ve oksijen miktarını ölçüyordu. Bir DC motoru pervanesini çalıştırıyordu, bu motor da manganezalkalin pil sistemiyle faaliyete geçebiliyordu. Çok duyarlı bir sistem yukarıdaki ana gemiye denizin derinliklerinden işaret gönderebiliyordu. Aracın yolunu dışına yerleştirilmiş on projektör aydınlatıyordu.</p>

  <p>Bir bilimkurgu filminde görülen mekanik bir canavar gibi çok karmaşık bir robot kolu ya da el ile işletici, aracın bir yanından dışarı uzanıyordu. Bu yapay kol, iki yüz kilo ağırlığındaki çıpayı tutup kaldıracak güce ve bir çay fincanını tutacak duyarlılığa sahipti.</p>

  <p>İlkel robot araçlarının aksine Sea Sleuth kablolarla kaptan köşküne bağlı değildi. Aracın motoru ve video kamerası binlerce metre yukarıdaki Deep Encounter gemisinin kumanda odasından yönetiliyordu.</p>

  <p>Pitt robot kolunu yerleştirmeye çalışan Giordino'ya yardım ettiği sırada bir tayfa yanına geldi. Kaptan Burch, hedeften üç mil uzaklıkta olduğumuzu bildirmemi istedi.</p>

  <p>Pitt, Teşekkür ederim, dedi. Lütfen kaptana, Al ile birazdan onun yanında olacağımızı haber ver.</p>

  <p>Giordino bir çift tornavidayı alet kutusuna koyduktan sonra ayağa kalktı ve sırtını gerdi.&nbsp; Araç tamamen hazır sayılır.</p>

  <p>Hadi köprüye çıkalım, yan taraftaki sonardan Dolphin’in nasıl göründüğüne bakalım.</p>

  <p>Burch ile NUMA mühendislerinden ve bilim adamlarından birkaçı kaptan köşkünün hemen yanındaki kumanda merkezi bölümündeydiler. Tepeden yayılan ışık altında herkesin yüzü ve elleri garip bir morumsu renk almıştı. Daha önce yapılan deneyler, kırmızı mavi ışık dalgalarının aygıtları okumayı kolaylaştırdığını göstermişti.</p>

  <p>Adamların hepsi, Klein sistemi beş bin kayıt cihazına bağlı bilgisayar ekranından altı bin metre derinlikteki deniz yatağını inceliyorlardı. Renkli görüntüden deniz yatağının hayli düz olduğu anlaşılıyordu. Pitt ile Giordino içeri girip de Küresel Sistemden hedefe ne kadar mesafe kaldığını gösteren grafiğe işaret ederlerken Kaptan Burch onlara döndü.</p>

  <p>Kaptan, Bir mil sonra gemiye ulaşmamız gerekir, dedi.</p>

  <p>Giordino sordu. Çekicinin verdiği GPS noktası bu mu?</p>

  <p>Burch başıyla onayladı. Çekicinin kablolarının kopup yolcu gemisinin battığı yer burası.</p>

  <p>Kumanda merkezindeki odada bulunanların hepsinin gözleri Klein'ın ekranına adeta mıhlanmıştı. Deniz yatağı, kurşunimsi kahverengi kum ve çamurla kaplıydı. Görünürde bir tepe ya da kayalık yoktu. Hiçbir ıssız arazi bu derece terk edilmiş bir görüntü sergileyemezdi. Ama yine de görüntü herkesi adeta hipnotize etmişti, çünkü herkes ekranda bir cismin görünmesini bekliyordu.</p>

  <p>Burch, İki yüz elli metre, diye açıklama yaptı.</p>

  <p>Mürettebatla bilim ekibindekiler sessizdiler. Kumanda merkezi bir anıt mezar gibi sessizdi. Çoğu kişi için böyle bir bekleyiş çok sıkıcı olabilirdi, fakat denizleri araştıran bu kadın ve erkekler için böyle bir şey söz konusu değildi. Bu insanlar, sabırlı kişilerdi. Onlar, ilginç bir cisim, batmış bir gemi ya da jeolojik bir şeklin ortaya çıkması için bazen haftalarca bir aygıtı incelemeye alışıktılar ve genellikle de sonsuzluğa uzanan bir deniz yatağından başka bir şey göremezlerdi.</p>

  <p>Ekranı en iyi görebilen Burch, Bir şey geliyor, diye haber verdi.</p>

  <p>Kayıt cihazı, ağır ağır, insan yapısı olduğu fark edilen sert bir cismi göstermeye başladı. Cismin kenarları hasar görmüştü ve hiç de düzgün değildi. Cisim çok küçük görünüyordu, onların görmeyi umdukları dev yolcu gemisiyle bir ilgisi yok gibiydi.</p>

  <p>Pitt, İşte bu o, diye mırıldandı. Burch mutlu bir damat gibi sırıttı. İlk aramada onu bulduk. Giordino ifadesiz bir sesle, Emerald-Dolphin ‘in boyutlarına uymuyor, dedi.</p>

  <p>Burch işaret parmağını ekrana uzattı. Al haklı. Biz geminin sadece bir parçasını görüyoruz. İşte bir başka parça daha geliyor.</p>

  <p>Pitt ekrandaki görüntüleri düşünceli düşünceli inceledi. Gemi ya dibe inerken ya da dibe vurduğu zaman parçalanmış.</p>

  <p>Burch'ın geminin kıç tarafı olduğuna hükmettiği büyük parça ekrandan ağır ağır geçti. Enkazın parçaları arasındaki boşlukta, ne oldukları anlaşılamayan büyüklü küçüklü yüzlerce cisim vardı.</p>

  <p>Giordino bir not defterine hemen o cisimlerin resimlerini çizdi. Öyle görünüyor ki, gemi üç parçaya ayrılmış.</p>

  <p>Pitt, Giordino'nun çizdiği resimleri inceledi ve bunları sonra ekranında görünenlerle karşılaştırdı. Parçalar birbirlerinden çeyrek mil uzaklıkta duruyorlar.</p>

  <p>Burch dedi ki, Geminin iç yapısı yangının verdiği zararla zayıfladığı için belki de dibe inerken parçalara ayrıldı.</p>

  <p>Bilim ekibinden biri, Bu hiç görülmemiş bir durum değil, dedi. lÏtanik de batarken ikiye ayrılmıştı.</p>

  <p>Burch atıldı. Ama Titanik geniş bir açı çizerek batmıştı. Dolphin gemisini çelik halatla çekiciye bağlamış olan kaptanla konuştum. Kaptan geminin çok dar bir açıyla, en fazla on beş derecelik bir açıyla ve çok büyük bir hızla battığını söyledi. Oysa Titanik kırk beş derecelik bir açıyla batmıştı.</p>

  <p>Pitt başını salladı. Eğer durum söylendiği gibi olsaydı enkaz daha derli toplu olurdu. Gördüğümüz kadarıyla geminin parçaları bölgeye yayılmış.</p>

  <p>Burch kimseyi hedef almadan, öylesine sordu. O halde gemi batarken parçalanmasına neden olan neydi?</p>

  <p>Pitt ağır ağır, Şansımız yardım ederse ve de Sea Sleuth adına uygun olduğunu kanıtlarsa, bu soruların cevaplarını öğrenebiliriz.</p>

  <p>Sea Sleuth, kurtarma operasyonu sırasında parçalanan vincin altında asılı dururken göz kamaştıran turuncu renkte güneş doğudaki dümdüz mavi ufuktan yükselmişti. Vinç, tersanede yenilenmişti ve geminin tayfaları vinciyle kablolarını daha birkaç saat önce bağlamışlardı. Dikdörtgen şeklindeki AUV, geminin kıç tarafına asıldığı zaman umutlandılar. Deniz oldukça sakindi, dalgaların boyu bir metreyi geçmiyordu.</p>

  <p>Geminin ikinci kaptanı, aracın indirilmesine nezaret etti ve araç geminin kıçından ayrılınca vinci çalıştıran tayfalara işaret verdi. Sonra da elini sallayarak her şeyin yolunda olduğunu belirtti. Bunun üzerine Sea Sleuth, deniz seviyesine kadar indirildi. Aracın elektronik sistemleri son bir kez daha gözden geçirildikten sonra ağır ağır Pasifik Okyanusu'nun mavi sularına bırakıldı. Araç suda yüzmeye başlar başlamaz bir düğme çalıştırıldı ve elektronik çengel kabloyu serbest bıraktı.</p>

  <p>Kumanda merkezinde, üzerinde bir sürü düğme ve tuş bulunan bir konsolun önünde Giordino oturuyordu. Sea Sleuth'ü derinliklere yapacağı yolculukta o yönetecekti. İnsansız aracın bilgisayar programını hazırlayan ekibin bir üyesi olan Giordino, aynı zamanda aracın imalatından da sorumlu başmühendisti. Bir AUV'yi okyanusun yedi bin metre derinliğinde yönetmenin nc kadar kafa karıştırıcı bir iş olduğunu Giordino'dan daha iyi bilen pek az kişi çıkardı. Giordino, AUV'nin gemiyle hiçbir bağlantısı olmadan yüzüşünü görüntüleyen monitöre göz atarken aracın şamandıralarını harekete geçiren kolları çekti ve aracın dalgaların arasından derinlere dalışını izledi.</p>

  <p>Pitt de, Giordino'nun yanında klavyenin başında oturmuş, AUV'deki bilgisayara bir dizi komut gönderiyordu. Giordino aracın pervane ve duruş sistemlerini kontrol ederken, Pitt de kameraları ve ışıklandırma sistemlerini çalıştırdı. Onların arkalarında biraz yanda kalan bir masanın başında da Misty Graham oturmuş, mimarların onlara gönderdikleri Emerald-Dolphin gemisinin planlarını inceliyordu. Diğer gözlerin hepsi Sea Sleuth'ün derinliklerde kaydedeceği görüntülerin yer alacağı monitörlere yönelmişti.</p>

  <p>Misty ufak tefek bir kadındı, ateşli ve aynı zamanda sirke gibi keskindi. Siyah saçları, gemide kolaylık olsun diye kısacık kesilmişti ve eğer vücut hatları yuvarlak ve düzgün olmasa onu görenler pekâlâ erkek sanabilirlerdi. Açık kahverengi gözlerinin altında kısa küt bir burun ve yumuşak dudakları vardı. Misty hiç evlenmemişti. Kendini mesleğine adamış bir bilim kadınıydı ve de NUMA'da görevli en iyi deniz biyologuydu, zamanını Washington'daki bürosundan çok açık denizlerde geçiriyordu ve de flört etmeye pek ender zaman bulabiliyordu.</p>

  <p>Misty Graham, önündeki plandan başını kaldırıp Burch'a, Eğer enkaz bir mağaraya girmişse, Sea Sleuth ilgi çekici bir şey bulmakta zorlanacaktır, dedi.</p>

  <p>Burch ağır ağır, Oraya varmadan bunu bilemeyiz, dedi.</p>

  <p>Başka sualtı arama projelerinde olduğu gibi bu kez de kompartımanda toplananlar aralarında konuşuyorlardı. AUV'un dibe ulaşması üç buçuk saat sürecekti ve bu da can sıkıcı bir bekleyiş olacaktı. Eğer okyanusun derinliklerinde yaşayan değişik bir balık türü kamera lenslerinin önünden geçmezse, monitörlerde görülecek pek bir şey olmayabilirdi.</p>

  <p>Aslında herkes denizaltı araştırmalarının çok heyecan verici olduğunu sanır. Gerçekte ise bu tür çalışmalar son derece sıkıcıdır. Bir şey olsun diye ya da mesleğin diliyle bir olay çıksın diye bazen saatlerce beklenir. Fakat yine de herkes sonar kamerada ya da monitörlerde alışılmışın dışında bir görüntü belirebilir diye iyimser bir hava içinde beklemeyi sürdürür.</p>

  <p>Çoğu zaman da araştırmacılar bir şey bulamazlar. Fakat yine de derinlerden gelen görüntünün büyüleyici bir çekiciliği vardır ve mürettebat da bilim adamları da gözlerini monitörlerden asla ayıramazlar. Bereket versin ki bu kez çekicinin Küresel Yer Belirleme Sistemi'nde yapılan kayıtlara göre bu kez batan geminin parçaları dört mil derine indikten sonra bir futbol sahası büyüklüğündeki bir alana yayılmıştı.</p>

  <p>Sea Sleuth'ün gelişmeleri rehber monitörde görüntülenmişti ve yön ile yükseklikler de alıcının alt kısmında sıralanmıştı. Araç dibe ulaşınca Giordino'nun yapacağı tek iş, aracı zaman alan arama operasyonuna gerek kalmadan doğruca enkaza göndermek olacaktı.</p>

  <p>Giordino, aracın altimetresindeki dijital rakamları okumaya başladı. Yedi yüz elli metre.</p>

  <p>Sleuth, araştırma gemisinden çok uzakta, simsiyah derinliğe inerken Giordino da her on dakikada bir derinlik ölçümlerini okuyordu. İki buçuk saat sonra alıcılar deniz yatağıyla arada kalan daracık boşluğu belirtmeye başladılar.</p>

  <p>Deniz yatağı yüz elli metre aşağıda ve mesafe kısalıyor.</p>

  <p>Pitt karşılık verdi. Aşağıdaki ışıkları açıyorum.</p>

  <p>Sleuth, tam enkazın üzerine gelince, Giordino aşağı inme oranını saniyede altmış santime indirdi. Şu aşamada bir Sleuth 'ün enkazın içinde kaybolması eksikti, bunu göze alamazlardı. Biraz sonra deniz yatağı monitörün ekranında göründü. Giordino aracın deniz yatağından otuz metre yukarda olduğunu saptayınca, aracı stop ettirdi.</p>

  <p>Burch sordu. Derinlik nedir?</p>

  <p>On dokuz bin yedi yüz altmış. Giordino cevap verdi. Görüş gayet iyi. Yaklaşık altmış metre kadar.</p>

  <p>Giordino, şimdi Sea Sleuth'ün kontrolünü ciddi ciddi üstlenmişti, sanki bir video oyununda bir uçağı uçuruyormuş gibi alıcılara bakıp düğmelere basıyor, uzaktan kumanda aletini kullanıyordu. Deniz yatağı insanı sıkıntıdan çatlatacak derecede ağır bir tempoyla aşağıya iniyordu. Suyun çok artan basıncı yüzünden Sleuth ancak saatte bir mil hızla hareket edebiliyordu.</p>

  <p>Pitt, kendi bilgisayarının klavyesine parmaklarını dokundurup, Sea Sleuth'e aşağısını ve ilerisini görüntülemek amacıyla yerleştirilmiş olan kameraların ayarlanması amacıyla, Sleuth'àdà bilgisayara emirler gönderdi. Pitt'in solunda oturan Burch, yönlendirme konsoluyla ilgileniyor, AUV'nin durumunu inceleyip, Deep Encounter gemisinin de tam enkazın üzerinde kalmasını sağlamaya çalışıyordu.</p>

  <p>Giordino, Burch'a sordu. Ne tarafa gidelim?</p>

  <p>On sekiz derecelik bir açıyla yola devam edin. Yüz yirmi metre daha aşağı inerseniz, geminin gövdesine ulaşabilirsiniz.</p>

  <p>Giordino, Sleuth 'ün rotasını kaptandan aldığı bilgiye göre ayarladı. On dakika sonra ekranda bir hayalet şekillendi. Kapkara yığın monitörlerin görüntü alanına girdi. Giordino, Hedef tam ilerde! diye bağırdı. Enkaz yavaş yavaş monitörde şekillenmeye başlamıştı. Geminin çıpası görünmüştü. Diğer yolcu gemilerinin aksine, bu modern yolcu gemisinin çıpaları geminin arka kısmındaydı.</p>

  <p>Pitt güçlü farları yakıp geminin arka kısmının büyük bir bölümünü aydınlattı. Kameralar harekete geçsin, görüntüler kaydedilsin.</p>

  <p>Bir geminin enkazına ulaşıldığı zaman bu olay alkışlarla ve kahkahalarla kutlanırdı, ama bu kez öyle olmadı. Herkes sanki bir mezarda kefene sarılı bir ölüye bakıyormuş gibi sessizdi. Sonra hepsi monitörlere yaklaşmaya başladılar. Şimdi Emerald-Dolphin'in denizin dibinde tamamen dik durmadığını fark etmişlerdi. Gemi bir çamur tepesinin üzerinde yirmi beş derecelik bir açı çizecek şekilde duruyordu, öyle ki geminin alt kısmı yukarı kalkmıştı.</p>

  <p>Giordino, Sea Sleuth 'ü enkazın yanma gelince durdurdu, aracın sıkışıp kalmasına neden olacak bir engel var mı, diye de dikkatle çevreyi inceledi. Giordino'nun bu ihtiyatlı davranışı işe yaradı. AUV'yi gövdedeki muazzam yarıktan üç metre uzakta stop ettirdi.</p>

  <p>Giordino, Pitt'e, Enkazı daha yakından görebilmemiz için zum yap, dedi.</p>

  <p>Bu emir yerine getirildi ve kamera lensleri, o muazzam deliği değişik açılardan görüntüledi. Bu arada Giordino da araca manevra yaptırıp kameraların işini kolaylaştırdı.</p>

  <p>Pitt, arkadaşına, Burada dur, dedi. Bu gerçekten ilginç görünüyor.</p>

  <p>Mürettebattan biri, Bunun yangın sonucu olmadığı kesin, dedi.</p>

  <p>Pitt de, Geminin parçaları, içerden dışarı doğru püskürtülmüş, diyerek görüşünü açıkladı.</p>

  <p>Burch gözlerini ovuşturup monitörlere baktı. Belki de bir yakıt tankı infilak etmiştir.</p>

  <p>&nbsp; &nbsp;Pitt başını salladı. Manyetohidrodinamik motorlar, yanar fosil yakıtıyla çalışmıyorlardı. Pitt, Giordino'ya döndü. Al, bizi enkazın yanından geçirir, geminin parçalandığı noktaya kadar gidelim.</p>

  <p>Giordino aldığı emri uyguladı ve uzaktan kumanda aletiyle Sea Sleuth'ün enkaza paralel olarak ilerlemesini sağladı. Altmış metre kadar ilerledikten sonra ilkinden daha da büyük ikinci bir deliğe ulaştılar. Bu delik de içerde gerçekleşen bir patlamanın etkisiyle kalıntıların dışarı dağıldığını gösteriyordu.</p>

  <p>Misty, Pitt ile Giordino'ya bilgi verdi. Deliğin bulunduğu yerde havalandırma aygıtları vardı. Misty, güverte planlarını dikkatle gözden geçirdi. Burada böylesine büyük bir hasar yaratacak herhangi bir şey göremiyorum.</p>

  <p>Pitt, Ben de, diyerek Misty'yi onayladı.</p>

  <p>Giordino, Sea Sleuth 'ü, enkazda bot güvertesine gelinceye kadar yukarı çıkardı. Yanmış tahlisiye filikalarının çoğu dibe inerken gemiden ayrılmıştı. Gemide kalanlar ise iyice yanıp erimiş ve tanınmaz hale gelmişti. Denizlerin bu teknik bakımdan en gelişmiş gemisinin filikalarının bu kadar kısa zamanda kullanılamaz duruma gelmeleri mümkün olamazdı.</p>

  <p>AUV, daha sonra geminin gövdesinden ayrılmış olan bölümün çevresini dolaştı. Borular, dolaşmış kablolar ve parçalanmış bölmeler yanıp kül olmuş bir petrol rafinerisini akla getiriyordu. Sanki Emerald-Dolphin bilinmeyen dev bir güç tarafından parçalanmıştı.</p>

  <p>Geminin orta bölümü öyle bir haldeydi ki, burasının bir gemiye ait olduğuna inanmak güçtü. AUV tekrar okyanusun o kasvetli kır manzarasına dönerken enkazın korkunç görüntüsü de geride kalmıştı.</p>

  <p>Giordino, Burch'a sordu. Geminin kıç tarafına ulaşmak için hangi rotayı izleyelim?</p>

  <p>Kaptan yönlendirme monitörünün alt kısmındaki dijital rakamları okudu. Batı yönünde doksan derecelik bir açıda doksan metre ilerlemeniz gerekiyor.</p>

  <p>Giordino açıklamayı tekrarladı. Doksan derece batıya dönüyoruz.</p>

  <p>Burada denizin dibi bin bir çeşit döküntüyle doluydu ve bunların çoğu da iyice yandıkları için ne oldukları anlaşılamıyordu. Sadece oraya buraya dağılmış seramik yığınları sağlam kalmıştı. Tabaklar, kâseler ve fincanlar, bunların çoğu iskambil kâğıtları gibi dörtbir yana savrulmuşlardı. Kumanda merkezindeki gözlemciler için böylesine narin cisimlerin o korkunç yangına ve denizin altı bin metre derinliğine düşmesine rağmen binlerce parçaya ayrılmak yerine sağlam kalabilmeleri gerçekten dehşet vericiydi.</p>

  <p>AUV'nin ışıkları altında batık geminin son bölümü belirmeye başlamıştı. Şimdi o korkunç kâbus yeniden gözlerinin önünde canlanmıştı, yanan gemiden yolcuları ve mürettebatı kurtarmak için büyük bir cesaretle ve insanüstü çaba harcayan o insanlar kazazedelerin halatlara tutunarak ya da denize atlayarak kurtulmaya çalıştıkları dakikaları gözlerinin önün. de canlandırmışlardı.</p>

  <p>Kadınlardan biri, Oraya tekrar bakmak zorunda kalacağımı hiç düşünmemiştim, dedi.</p>

  <p>Pitt de, Bu öyle kolay kolay unutulacak bir şey değil, dedi. Bu bölümün gemiden ayrıldığı yere gel.</p>

  <p>Geliyorum.</p>

  <p>Çamur yığınının bir buçuk metre üzerine gelinceye kadar aşağı in. Ben geminin omurgasına bir göz atmak istiyorum.</p>

  <p>Sea Sleuth Giordino'nun emirlerini uygulayıp geminin kıç tarafının nerdeyse dik duran alt kısmına indi. Giordino, döküntüler arasından büyük bir dikkatle çok yavaş ilerledi ve aracı geminin kıç tarafının parçalandığı yerde stop ettirdi. O muazzam çelik omurga çamur yığınından kurtulmuştu. Omurganın ikiye ayrıldığı yerden kıvrıldığını görebiliyorlardı.</p>

  <p>Pitt, Bunu ancak patlayıcılar başarabilirdi, dedi.</p>

  <p>Giordino, Geminin alt kısmının infilak ettirildiği anlaşılıyor, dedi. Geminin iç aksamı yangın ve patlamanın etkisiyle zayıflamış ve de dibe inerken suyun giderek artan basıncıyla parçalanmış.</p>

  <p>Burch ekledi. Bu da geminin neden öyle çabuk battığım açıklıyor. Çekicinin kaptanına göre, gemi öyle büyük bir hızla batmış ki, az kalsın çekiciyi de dibe sürükleyecekmiş.</p>

  <p>Bu da birisinin gemiyi yakıp, enkazı incelenmesin diye okyanusun en derin yerine göndermeyi planladığını kanıtlıyor.</p>

  <p>Ekibin hidrografi uzmanı Jim Jakubek, Akla yatkın bir teori, dedi. Fakat somut kanıtlar nerede? Bu iddia mahkemede nasıl kanıtlanabilir?</p>

  <p>Pitt omuzlarını silkti. Basit cevap kanıtlanamaz olacak. Misty sordu. Peki, bu durumda biz ne yapacağız?</p>

  <p>Pitt düşünceli düşünceli, monitörlere baktı. Sea Sleuth, görevini yaptı ve Emerald-Dolphin'in kendini yok etmediğini ve bunun Tanrı'nın işi de olmadığını kanıtladı. Soruşturma için daha kapsamlı bir inceleme yapıp güzel bir geminin ve yüzden fazla insanın kaybından sorumlu olan o alçak caniye ulaşmamızı sağlayacak kanıtları bulmalıyız.</p>

  <p>Giordino sanki soracağı sorunun cevabını biliyormuş gibi gülümseyerek, Daha kapsamlı bir inceleme mi? dedi. Peki ama nasıl?</p>

  <p>Pitt şeytani bakışlarını arkadaşına yönelterek, Sen ve ben Abyss Navigator ile dibe inip malzemeyi yukarı getireceğiz, dedi.</p>

  <p>Giordino kalın camlı pencereden, dışarda Abyss Navigator'un bağlantı deliğinden çengel ile kabloyu çıkaran dalgıç el sallarken, Tamam, bağlantı kesildi, dedi. Sonra da dalgıcın sualtı aracının ağır ağır denizin dibine inmesini sağlamak için tanklarını suyla doldurmaya başlamadan önce son bir kez aracı incelemesini bekledi. Birkaç dakika sonra, dalgıcın miğferli ve maskeli başı, aracın dört lombozundan birinden göründü ve başparmağını kaldırarak işaret verdi.</p>

  <p>Pitt Deep Encounter gemisinin kumanda odasında, sualtı aracının yüzeyden dibe ve dipten tekrar yüzeye yapacağı yolculuğu bilgisayarda izleyecek olan kişilere, Sistemlerin hepsi çalışıyor, dedi.</p>

  <p>Burch, Buradan bakınca her şey mükemmel görünüyor, dedi. Sen ne zaman hazır olursan biz de sana uyarız.</p>

  <p>Giordino, Şimdi tankları doldurun, dedi.</p>

  <p>Abyss Navigator, en üstteki tankı suyla dolunca aşağı inmeye başladı. Dibe indikten sonra aşırı baskı pervanelerin çalışmasına engel olacağı için aracın alt kısmındaki ağırlıklar araçtan atıldı ve bunlar biraz sonra su yüzüne çıktılar.</p>

  <p>Dört kişilik bir sualtı aracı olan Abyss Navigalor'un yönetim merkezi, titanyum alaşımından yapılmış yuvarlak bir bölmeydi, burada pilot ile ha yat destek sistemlerini, dış aydınlatmayı, kameraları ve iki dümeni çalıştıran bir teknisyen vardı. Teknisyen, yuvarlak gövdenin alt kısmına yerleşmişti ve tıpkı bir bilimkurgu filminde görülen bir robotun özel efekt sağlayan kolları gibi hareket ediyordu. Mekanik parmakların altında metal bir sepet vardı, deniz yatağında bulunacak kalıntılar bu sepete konulacaktı. İnsanlı topun çevresine elektronik aygıtları, bataryaları ve haberleşme malzemelerini barındıran basınç bölmeleri yerleştirilmişti. Gerçi Navigator ile Sleuth 'ün kullanım alanları aşağı yukarı aynıydı, ama bu iki araç bir Saint Bernard köpeği ile bir dana kadar benzeşiyorlardı. Biri bir fıçı brandi, öbürü ise bir veya daha fazla insan taşıyordu.</p>

  <p>Navigator,, bu yolculuğa üç kişiyle çıkmıştı. Misty Graham, iki nedenden ötürü Dirk ile Al Giordino'ya katılmıştı. Birinci neden, projenin özellikleri ne olursa olsun, Misty'nin ele aldığı işe tüm benliği ve ruhuyla bağlanmasıydı. Boş kaldığı her dakikayı Emerald-Dolphin’in güverte planlarını inceleyerek geçiren Misty yolcu gemisinin özel bölümlerinin yerlerini, araştırma gemisindeki herkesten çok daha iyi biliyordu. İkinci neden de, bu araştırmanın, Misty'nin denizin dibindeki deniz organizmalarıyla ilgili çalışma yapması için iyi bir fırsat olmasıydı.</p>

  <p>Pitt kameraları yükleyip makineleri gözden geçirir geçirmez yorgun gövdesini küçük bir tabureye bırakmadan önce hayat destek sistemlerini bilgisayardan ayarladı. Pitt deniz yatağına yapacağı uzun ve sıkıcı yolculuğa katlanabilmek için bilmece çözmeye başladı. Ara sıra başını kaldırıp lombozların birinden dışarıya göz atıyordu. Denizin yüzeyinden uzaklaştıkça kırmızılar, yeşiller ve sanlar kaybolup çevre önce lacivert oldu sonra her yer simsiyah bir karanlığa gömüldü. Pitt, dışardaki ışıklardan birini açtı ama ortada görülecek bir şey yoktu. Sıvı dünyalarına habersiz geleni soruşturup araştırmayı akıl edecek meraklı bir deniz canlısı da yoktu.</p>

  <p>Pitt ve ekibi, okyanusun orta bölgesinin simsiyah üç boyutlu evrenini geçtiler, burası deniz yüzeyinden yüz elli metre aşağıdaydı ve deniz yatağından da yaklaşık yüz elli metre yukardaydı. İşte bu bölgede Pitt ve arkadaşlarının ilk ziyaretçileri geldi.</p>

  <p>Pitt bulmacasını bırakıp lombozlardan birinden dışarıya bakarken kendini, Navigator'la birlikte hareket eden bir fener balığıyla yüz yüze buluverdi. Deniz balıkları arasında fenerbalığı kadar çirkin ve acayip olanına pek az rastlanır. Kurşuni inci renginde bir çift boncuk gözleri ve burnundan yukarı doğru çıkan bir çıkıntısı vardı. Çıkıntının ucundan yayılan ışık, o sonsuz karanlıkta fenerbalığının akşam yemeğini oluşturarak canlıları balığa yaklaştırıyordu.</p>

  <p>Denizin yüzeyine yakın bölgelerde yaşayan ve fenerbalığının uzak akrabaları sayılan balıkların aksine, kahverengi kalın ve buruşuk derisi vardı ve bu buruşuk deri tıpkı eskimeye yüz tutmuş parşömen kâğıdına benziyordu. Fenerbalığının koskocaman ağzında iğne gibi yüzlerce dişi vardı. Gerçi piranhalarla aşağı yukarı aynı büyüklükteydi ama suyun altında karanlıkta bir fenerbalığıyla karşılaşan piranha kuyruğunu döndürüp oradan kaçmaya bakardı.</p>

  <p>Pitt gülümsedi. Klişeleşmiş eski deyişe mükemmel bir örnek: sadece bir annenin sevebileceği bir yüz, dedi.</p>

  <p>Misty, Derinliklerin diğer sakinleriyle karşılaştırıldığında fenerbalığı tek kelimeyle muhteşem sayılır, dedi.</p>

  <p>Hemen biraz sonra küçük etoburun merakı geçti ve balık aydınlık bölgeden sonsuz karanlığa doğru yüzüp kayboldu.</p>

  <p>Altı yüz metre derinlikten sonra sifonofor adı verilen deniz canlılarıyla karşılaştılar, bunlar değişik şekillerde ve boyutlarda olan jelatinimsi canavarlardı, bazılarının boyu iki santimi bile bulmazken bazılarının boyları otuz metreyi geçebiliyordu. Dünyanın sularının yüzde doksan beşinde yaşayan bu yaratıklar çok ender görülebilir ve okyanus bilimcileri onların sırlarını hâlâ çözememişlerdir.</p>

  <p>Misty, güzel derin su sifonoforunu büyülenmiş gibi seyrederken, Pitt'e, Sifonoforlar, parlak ışıktan kaçarlar, dedi. Lambaların ışığını biraz kısabilir misin?</p>

  <p>Pitt bu isteği yerine getirip, lambaların ışığını iyice azalttı, böylece deniz canlılarının renkleri daha kolay seçilecekti.</p>

  <p>Misty aracın önünden süzülerek geçen yirmi yedi metre uzunluğundaki yüzgeçlerini öldürücü bir ağa dönüştüren yaratığı görünce, Bir Apolemiya, dedi.</p>

  <p>Bundan sonra, binlerce metre derine inilirken gösteri devam etti ve Misty de büyük bir telaşla gözlemlerini bir not defterine kaydetti. Pitt de gözlemlerini video ve fotoğraf makinelerine kaydediyordu. Denizdeki canlıların sayısı azalırken geride kalanlar iyice küçük yaratıklardı. Bu canlılar, denizin derinliklerinde tonlarca baskı altındaydılar, çünkü bunların gövdelerinin iç kısımları dışardan gelen güce eşitti.</p>

  <p>Pitt lombozun dışında devam eden gösteriye kendini öylesine kaptırmıştı ki, bulmaca çözmekten vazgeçti. Ancak Giordino, Pitt'e bir açıklama yapınca, başını lombozdan arkaya çevirdi.</p>

  <p>Dip yukarı geliyor.</p>

  <p>Dışarda su, deniz karı olarak bilinen minicik kurşuni parçacıklarla doluyordu, bunlar ölü organizmalar ve daha yukarılarda yaşayan canlıların atıklarıydılar. Denizaltı aracındakiler, kendilerini hafif bir kar fırtınasına tutulmuş gibi hissettiler. Pitt, sualtında nasıl bir olayın, şu kar fırtınasını, bir gün önce Sea Sleuth da tanık oldukları kar fırtınasından daha şiddetli olmasını sağladığını merak etti.</p>

  <p>Pitt ışıkların hepsini yaktı ve Navigator'un lombozundan dışarıya baktı. Denizin dibi, sanki bir sis yığınının arasından beliren bir kara parçası gibi görünüyordu ve denizaltının gölgesi dibe vurmuştu.</p>

  <p>Pitt hemen Giordino'ya haber verdi. Dibe geldik!</p>

  <p>Giordino bir çift ağırlığı atarak inişi yavaşlattı ve araç deniz yatağından altı metre yukarda durdu. Giordino, tıpkı mükemmel iniş yapan bir uçak gibi, denizaltıya manevra yaptırıp tam belirtilen yere indirdi.</p>

  <p>Pitt arkadaşını kutladı. İyi bir iş çıkardın. Giordino böbürlendi. Bu benim sayısız başarılarımdan sadece biri. Pitt dört mil yukarda kumanda merkezinde bekleyen Burch'ı aradı. Biz dibe vardık, şimdi ne tarafa gideceğimizi bildirmen gerekiyor.</p>

  <p>Kaptanın sesi derinlerden geldi. Yüz yirmi metre güneydoğuda enkazı bulacaksınız. Yüz kırk derecelik açıyla yola devam ederseniz enkazın ön kısmına ulaşacaksınız.</p>

  <p>Giordino itici motorları çalıştırdı ve Navigator'u Burch'un verdiği pusula ölçümlerine uyarak yönlendirmeye başladı. On dört dakika sonra, geminin parçalanan bölümü görüntüye geldi. O korkunç yangının inanılmaz etkilerini videodan değil de çıplak gözle görmek şok yaratmıştı. Hiçbir şey tanınacak durumda değildi. Sanki yanlış çöplerle dolu bir mağaraya bakar gibi oldular. O enkazın bir zamanlar bir gemi olduğunu düşündüren tek şey geminin gövdesinin ana hatlarıydı.</p>

  <p>Giordino sordu. Ne tarafa gidiyoruz?</p>

  <p>Misty Emerald Dolpin’in iç güverte planlarını uzun uzun inceledi. Sonunda bir bölümün çevresini kalemle çizip Giordino'ya uzattı.</p>

  <p>Giordino, Pitt'e, İçeri girmek mi istiyorsun? diye sordu, aslında arkadaşının vereceği cevaptan hiç de memnun kalmayacağını biliyordu.</p>

  <p>Pitt cevap verdi. Gidebileceğimiz kadar. Eğer mümkün olursa, mürettebatın yangının başladığını iddia ettiği dua salonuna kadar gitmek istiyorum.</p>

  <p>Giordino, ürkütücü bir manzara arz eden simsiyah enkazın içine kuşkuyla baktı. Orada kısılıp kalabiliriz.</p>

  <p>Pitt sırıttı. O zaman ben de bilmeceyi çözmeye zaman bulurum.</p>

  <p>Giordino homurdandı. Ya ne demezsin. Sonsuza dek zamanın olur. Giordino'nun bu alaycı tavrı tamamen göstermelikti. Arkadaşı Golden Gate Köprüsü'nün korkuluklarına çıkmış olsa, Giordino da Pitt ile birlikte oradan denize atlardı. Giordino, kontrol kolonunu kavrayıp elini yavaşça hız kesicinin üzerine koydu. Nereye gideceğimizi belirt ve zamanını söyle yeter.</p>

  <p>Misty, iki arkadaşın bu acı alaylarına aldırış etmemeye çalıştı, fakat tek başına ölmek ve de denizin derinliklerinde cesedinin asla bulunamayacağını düşünmek hiç de hoş değildi.</p>

  <p>Pitt emri vermeden önce, durum raporu vermek için Deep EncounteA aradı. Fakat gemiden hiç cevap gelmiyordu. Mikrofonda da hiç ses yoktu.</p>

  <p>Pitt afallamış bir halde, Çok garip, dedi. Gemiden bana cevap vermiyorlar.</p>

  <p>Giordino sakin sakin, Belki de haberleşme sisteminde bir arız.a var dır, dedi.</p>

  <p>Pitt kontrol merkezini ayağa kaldırıp çalışıp da boşuna daha fazla zaman kaybetmek istemedi. Hayat destek sistemindeki oksijen ölçüm aletlerini inceledi. Buna göre, dipte bir saat daha kalabileceklerdi. Pitt, araca girin, diye emir verdi. Giordino hafifçe başını salladı ve denizaltı ağır ağır çalıştırarak açıklığa doğru ilerletti.</p>

  <p>Daha şimdiden deniz hayatı, enkazı sarmaya başlamış, oraya ' misti. Pitt ve arkadaşları, fare kuyruklu balıklar, bir çeşit karides ve nasılsa harabenin içine dalmış olan sümüklüböcek benzeri yaratıklar gördüler.</p>

  <p>Gemi enkazının iyice yanmış iç kısmı ürkütücü ve tehditkârdı hafif bir akıntı vardı, ama bu Giordino'nun Navigator'un hareketsiz durmasını sağlamaya çalışırken herhangi bir sorun yaratacak derecede güçlü değildi. Geminin güvertelerinden ve bölmelerinden geriye kalanlar karanlığın içinden ortaya çıktılar. Pitt, önündeki planlara ve enkaza bakarak dua salonuna ulaşabilmek için hangi güverteye girmeleri gerektiğini kararlaştırdı.</p>

  <p>Misty, Dördüncü güverteye yükselin, dedi. Bu güvertede alış veriş merkezinden geçilip dua salonuna ulaşılıyor.</p>

  <p>Pitt de, O güverteden içeri girmeye çalışacağız, dedi.</p>

  <p>Giordino, denizaltı aracını daha fazla ağırlık bırakmadan a manevra yaptırarak yukarı çıkardı. Misty'nin belirttiği güverteye ulaşır ulaşılmaz Giordino, Navigator'u bir dakika kadar hareketsiz tutmaya çalıştı, bu arada iki erkek, dört farın aydınlattığı enkazın içine baktılar. Erimiş borular ve elektrik telleri karmaşık dokungaçlar gibi aşağı sarkıyordu. Pitt, kamera sistemlerini çalıştırmaya başlayıp o hurdalığı filme çekmeye başladı.</p>

  <p>Giordino, Bunun çevresinden asla geçemeyeceğiz, dedi. Pitt hemen karşı çıktı. Çevresinden değil, içinden geçeceğiz. Şu boruların üzerine doğru gidelim.</p>

  <p>Giordino hiç itiraz etmeden denizaltı aracını güvertenin tavanından sarkan erimiş boru yığınına doğru ilerletti. Borular, sanki kötü kalite flasterden yapılmış gibi ayrılıp kırıştılar ve aracın içinden geçebileceği bir kül bulutu yarattılar.</p>

  <p>Giordino mırıldandı. Sen olacağı doğru tahmin etmişsin.</p>

  <p>Boruların o yoğun ısıyla iyice yumuşamış olduklarını düşünmüştüm.</p>

  <p>Denizaltı aracıyla alışveriş merkezinin kömürleşmiş enkazı arasından geçtiler. O güzelim butik mağazalarından geriye hiçbir şey kalmamıştı. Her şey yanıp kül olmuştu. Giordino, aracı, siyah lav taşlarıyla oluşmuş tepeler gibi yükselen döküntü yığınlarının çevresinden büyük bir dikkatle geçirdi.</p>

  <p>Misty oradan geçerlerken, kadınların alışveriş yaptıkları, çocukların gülüşerek ebeveynlerinin önünden koşuştukları yerde bulunduklarını düşünerek bu görüntüler karşısında erkeklerden çok daha farklı garip duygulara kapıldı. Misty, hayaletlerin alışveriş merkezinde dolaştıklarını görür gibiydi. Yolcuların çoğu azraili kandırmıştı ve şimdi hayatlarının sonuna kadar unutamayacakları anılarla birlikte evlerine doğru yol alıyorlardı.</p>

  <p>Giordino, Bakılacak pek bir şey yok, dedi.</p>

  <p>Pitt de o harabeye baktı. Gemi enkazlarında hazine arayanların hiçbiri bu enkaz uğruna zaman ve para harcamaya kalkışmayacaktır.</p>

  <p>Bu konuda iddiaya girmek istemem. Bu işlerin nasıl olduğunu bilirsin. Yirmi yıl sonra, biri çıkacak ve geminin kasasında milyonlarca doların var olduğunu iddia edecek. Elli yıl sonra da kasadaki paranın elli milyon gümüş dolar olduğu söylentileri yayılacak. Ve de iki yüzyıl sonra geminin milyarlarca dolar değerinde altın ile battığı ileri sürülecek.</p>

  <p>Son yüzyıllarda denizaltında kalan altınları aramak uğruna harcanan paranın bulunan miktardan çok daha fazla olduğunu dikkate alınca, durum daha da ilginçleşiyor.</p>

  <p>Sadece Edinburgh Atacha ve Central America gemilerinde yapılan çalışmalardan karşılık alınabildi.</p>

  <p>Pitt, İstisnalar kuralı değiştirmez, dedi.</p>

  <p>Misty atıldı. Denizlerde altından başka hazineler de var.</p>

  <p>Pitt karşılık verdi. Keşfedilmeyi bekleyen başka hazineler var, bunlar insanlardan kalma değil.</p>

  <p>Yolları yukardan düşen enkaz parçalarıyla kapanınca konuşmayı kestiler. Giordino, Nagivator'u büyük bir dikkatle enkaz yığınlarının arasından geçirmeye çalıştı. Çok yakın, diyerek içini çekti. Bakalım griye nasıl döneceğiz.</p>

  <p>Misty haber verdi. Dua salonuna geliyoruz.</p>

  <p>Pitt sordu. Bu karmaşa içinde nerede olduğumuzu nasıl anlayabildin?</p>

  <p>Misty, Burada hâlâ bozulmamış bazı şekiller var, bunlar plana uyuyor. Dokuz metre daha ilerledikten sonra duralım.</p>

  <p>Pitt yüzüstü yere uzandı ve alt kısımdaki lombozdan dışarı baktı, bu sırada Giordino da istenen mesafeyi katedip aracı durdurdu. Onların doğru yerde olduklarını kanıtlayan tek kanıt, erimiş zeminin kat kat olmasıydı.</p>

  <p>Pitt mekanik kolun kontrolünün gerçekleştirildiği küçük konsola uzandı. Düğmelere ve kollara hafifçe dokunarak yapay kolu aşağı indirip kömürleşmiş yığınların mekanik parmaklarıyla karıştırmasını sağladı.</p>

  <p>Üç metre kare büyüklüğünde bir alanı iyice tarayıp da işe yarayacak hiçbir şey bulunamayınca, Pitt, Giordino'ya yan gözle baktı. Bizi bir buçuk metre daha ileri götür.</p>

  <p>Giordino söyleneni yaptı ve Pitt ona aracı bir başka arama sahasına götürmesini emredinceye kadar sabırla bekledi. Erkeklerin ikisi de kendi işlerine daldıkları için pek konuşma olmadı. Yarım saat sonra Pitt, dua salonunun büyük bir bölümünün incelenmesini tamamlamıştı. Nasılsa şansı yaver gitti ve son dakikalarda, işin başından beri bulmayı ümit ettiği şeyi ele geçirdi. Güvertede küçük bir yumru şeklinde garip bir madde vardı. Cisim ya da maddenin boyu on beş santim kadardı, genişliği ise ancak beş santim vardı. Bu cisim ısıdan etkilenmemiş gibiydi, yüzeyi düzgün ve yuvarlaktı. Cismin renkleri de tuhaftı. Siyah ya da kurşuni olacak yerde yeşildi.</p>

  <p>Giordino uyardı. Zaman doldu. Sağ salim yüzeye çıkmamıza yetecek miktarda oksijen yedeğimiz yok.</p>

  <p>Pitt, Sanırını aradığımız şeyi nihayet bulduk, dedi. Sonra da yapay kolun parmaklarını çalıştırdı ve küller arasına yarı yarıya gömülmüş duran o garip cismin altına soktu. Cisim, parmaklar arasına alınınca, Pitt büyük bir dikkatle kolu çalıştırıp o cismi malzeme sepetine bırakmasını sağladı. Ancak o zaman kolu eski yerine yerleştirdi.</p>

  <p>Hadi artık geri dönelim.</p>

  <p>Giordino denizaltı aracını ağır ağır hareket ettirdi ve 180 derecelik bir dönüş yaparak tekrar alışveriş merkezine yöneltti.</p>

  <p>Birden garip bir ses duyuldu ve araç durdu. İki erkek de bir an konuşmadı. Misty ani bir korkuya kapılarak iki elini birden göğsünün üzerine koydu. Pitt ile Giordino, sadece birbirlerine baktılar ve bu korkunç yerde sonsuza kadar sıkışıp kalmaları ihtimalini akıllarına getirdiler.</p>

  <p>Pitt laf olsun diye konuşur gibi, Galiba bir cisme çarptın, dedi.</p>

  <p>Öyle görünüyor, dedi. Giordino çiğnediği yaprağın tadını beğenmemiş bir kemirgen kadar huzuru kaçmış gibi karşılık verdi.</p>

  <p>Pitt başını salladı ve üst kısımdaki lombozdan dışarı baktı. Galiba bizim tanklardan biri yukarıda takılı kalmış.</p>

  <p>Bunu fark etmem gerekirdi.</p>

  <p>Biz buraya geldiğimiz zaman yukarda bir şey yoktu. Sanırım biz geçtikten sonra aşağı düşmüş.</p>

  <p>Misty çok korkmuştu ve iki adamın böylesine ölümcül bir durumu bu derece hafife almalarına akıl erdiremiyordu. Misty, Pitt ile Giordino'nun uzun yıllar süren beraberlikleri sırasında bundan çok daha tehlikeli durumlarla karşılaşmış olduklarını elbette bilemezdi. Mizah, onların kafalarını korku ve ölüm düşüncelerinden uzaklaştıran önemli bir mekanizmaydı.</p>

  <p>Giordino, Navigator'u yavaşça geriye çekince korkunç bir gıcırtı oldu. Sonra araç kendini kurtardı ve çevreyi yeniden sessizlik sardı.</p>

  <p>Pitt, Tankın durumu pek iyi görünmüyor, dedi. Üst kısmı boydan boya yarılmış.</p>

  <p>Bereket ki, geri dönerken ona ihtiyacımız olmayacak.</p>

  <p>Dışardan bakıldığında, Giordino son derece sakin görünüyordu, ama doğrusu Navigator'u enkaz kalıntılarının arasından kurtarıp yeniden denize açılınca çok rahatladı. Gemi enkazından uzaklaşıp da Giordino yukarı çıkmak için bir miktar ağırlığı serbest bırakır bırakmaz Pitt tekrar araştırma gemisini aradı. Telsizden cevap alamayınca, gözlerinde düşünceli bir ifade belirdi.</p>

  <p>Haberleşme telefonunun neden hâlâ çalışmadığını anlayamıyorum, diye Pitt mırıldandı. Sistemin bu ucunda herhangi bir sorun yok ve de yukardakiler, bir sorunla karşılaştıklarında onu giderme imkânına sahipler.</p>

  <p>Giordino filozofça, Murphy kanunu her yerde yapacağını yapabilir, dedi.</p>

  <p>Misty yüzeye ve güneye doğru yola çıktıkları için adamakıllı rahatlamıştı. Sorunun ciddi olduğunu sanmam, dedi.</p>

  <p>Pitt Deep Encounter gemisiyle temas kurmaya çalışmaktan vazgeçti. Acil bir durumla karşılaşırlarsa diye enerji tasarrufu yapmak için kameraları ve dış aydınlatma sistemini kapattı. Sonra koltuğuna rahatça oturup yeniden bilmece çözmeye koyuldu. Çok geçmeden bir sıra hariç, bilmeceyi çözmüştü. Sonra da şekerleme yaparak vakit öldürdü.</p>

  <p>Üç saat sonra, suyun rengi koyu siyahtan koyu maviye dönüştü. Üstteki lombozdan dışarı baktıkları zaman denizin çırpıntılı ve parıldayan yüzeyini gördüler. Aradan bir dakika bile geçmeden Abyss Navigator, denizin yüzeyine çıktı. Denizin fazla dalgalı olmadığını görünce üçü de rahatladı. Gövdesinin bir bölümü hâlâ suyun altında olan denizaltı aracı denizde iki yana sallanıyordu.</p>

  <p>Yüzeye çıktıkları halde araştırma gemisiyle hâlâ temas kuramamışlardı. Lombozlardan sadece biri suyun üzerinde olduğu için gemiyi görmelerine imkân yoktu. Denizaltı aracının yolcuları sadece bir noktadan yukarı bakabiliyorlardı, çevrelerini görmeleri imkânsızdı. Dalgıçların gelip kaldırma kablosunu bağlamalarını beklediler, fakat aradan on dakika geçmesine rağmen gelen olmamıştı. Plana uymayan bir şeyler vardı.</p>

  <p>Pitt, Hâlâ temas kuramadık, dedi. Dalgıç ekibi de gelmedi. Hepsi uykuya mı daldılar?</p>

  <p>Giordino esneyerek, Belki de gemi batmıştır, diye espri yaptı.</p>

  <p>Misty, onu azarladı. Böyle şeyler söyleme.</p>

  <p>Pitt, Misty'ye gülümsedi. Böyle bir şeyin olacağını sanmam. Yani bu kadar sakin bir denizde olmaz.</p>

  <p>Denizde fazla dalga olmadığına göre neden kapağı açıp çevreye bakınmıyoruz?</p>

  <p>Misty, Güzel bir teklif, dedi. Erkek kokusu solumaktan bıktım.</p>

  <p>Giordino kibar bir tavırla, Bunu daha önce açıklamalıydın, dedi. Sonra araba spreyi çıkarıp, aracın içine püskürttü. Kötü kokulardan kurtuldun.</p>

  <p>Pitt ayağa kalkıp dar koridorda yürümeye çalışırken gülmekten kendini alamadı. Aslında Pitt, enkazdaki kaza sırasında kapağın zedelenmiş olmasından korkuyordu ama bir el hareketiyle kapak açıldı. Pitt, başını kapaktan dışarı uzattı, temiz deniz havasını derin derin ciğerlerine çekti ve araştırma gemisiyle dalgıç ekibinin kullanacağı botları araştırdı. Gözleriyle üç yüz altmış derecelik bir açı çizerek gemiyi ve botları görmeye çalıştı.</p>

  <p>İşte o zaman Pitt'in içinde kopan duygu ve şaşkınlık fırtınasını tarif etmeye çalışmak bir sonuç vermez. Pitt'in tepkisi şaşkınlıktan şoka dönüştü.</p>

  <p>Deniz bomboştu. Deep Encounter gemisi kaybolmuştu. Sanki böyle bir gemi hiç var olmamıştı.</p>

  <p>Onlar, aşağı yukarı, Abyss Navigator’in deniz yatağına ulaştığı dakikalarda gemiye bindiler ve Pitt telefonla rapor verdi. Bilim ekibi kumanda merkezinde Pitt ile Giordino'nun Emerald-Dolphin'in enkazını inceleyişlerini monitörden seyrederken geminin mürettebatı da günlük işlerle meşguldü. Kaçırılma işi öyle ani ve çabuk oldu ki, Deep Encounter gemisindekilerin hiçbiri neler olduğunu anlamaya fırsat bulamadı.</p>

  <p>Burch kollarını göğsünde kavuşturup, koltuğunun arkalığına yaslanarak gözlerini monitöre dikmişti. Tam o sırada, radar donanımının yanında duran Delgado, ekranda hızla hareket eden bir karaltı gördü. Kuzeydoğudan bize yaklaşan bir ziyaretçimiz var.</p>

  <p>Burch gözlerini monitörden ayırmadan, Belki de bir savaş gemisidir, dedi. Ticari gemi yollarından iki mil uzaktayız.</p>

  <p>Delgado, Bu gemi bir savaş gemisine benzemiyor, diye karşılık verdi. Fakat gemi büyük bir hızla ilerliyor ve üstümüze doğru geliyor.</p>

  <p>Burch'un kaşları kalktı. Delgado'ya karşılık vermeden eline bir dürbün alıp köprüye çıktı. Burch 750'lik lenslerle uzakları incelerken parlak turuncubeyaz renklere boyanmış tekne yaklaştıkça daha büyük görünmeye başladı. Bu gemi Deep Encounter’in boyutlarındaydı. Kumanda odasındakilerin korkusu bir anda geçti. Yaklaşan gemi, onlar için bir tehdit oluşturmuyordu.</p>

  <p>Delgado, Sen bu gemi hakkında ne düşünüyorsun? diye sordu.</p>

  <p>Burch, Bir petrol şirketinin çalışma gemilerinden biri, görünüşe bakılırsa çok da hızlı. En aşağı otuz mil hız yapabilir.</p>

  <p>Acaba bu gemi nereden geliyor? Bin millik bir alanda petrol kuyusunun bulunmadığından eminim.</p>

  <p>Ben asıl, geminin neden bizimle ilgilendiğini merak ediyorum.</p>

  <p>Geminin gövdesinde bir isim yazılı mı? Hangi şirkete ait olduğu belirtilmiş mi?</p>

  <p>Burch, Doğrusu çok garip, dedi. Geminin adı ve ait olduğu şirketin amblemi nedense boyayla kapatılmış.</p>

  <p>Tam bu sırada telsiz memuru, köprüye geldi. Petrol şirketine ait geminin kaptanı geminin telefonunda bekliyor, dedi.</p>

  <p>Kaptan, sugeçirmez bir kutudaki telsiz telefonun köprü hattını açtı. Ben NUMA gemisi Deep Encounter’in kaptanıyım. Sizi dinliyorum.</p>

  <p>Ben, Mistral Petrol Şirketi'ne ait Pegasus gemisinin kaptanıyım. Geminizde bir doktor var mı?</p>

  <p>Var. Sorun nedir?</p>

  <p>Çok kötü yaralanmış bir adamımız var.</p>

  <p>Geminizi bizimkine yanaştırın da gemimizin doktorunu size yollayayım.</p>

  <p>Yaralıyı sizin gemiye nakletmemiz daha doğru olur. Bizim gemide tıbbi yardım malzemesi yok.</p>

  <p>Burch, Delgado'ya baktı. Söylenenleri duydun mu?</p>

  <p>Delgado, Bana çok garip geldi, dedi.</p>

  <p>Burch, Bence de garip, dedi. Bir çalışma gemisinde doktor bulunmamasını anlarım, ama hiç tıbbi malzeme bulunmaması garip. Buna anlam veremiyorum.</p>

  <p>Delgado merdivenlere doğru yürümeye başladı. Gemiye bir sedye yollamak için adamlardan birkaçını görevlendireyim.</p>

  <p>Çalışma gemisi, araştırma gemisinden yirmi beş metre kadar geride stop etti. Birkaç dakika sonra içinde bir sandal denize indirildi. Sandalda bir yatakta yatan battaniyelere sarılı bir adam vardı. Ayrıca dört adam daha sandala bindi. Ve biraz sonra da sandal denizde dalgalarla yükselip alçalmaya başlamıştı, Çalışma gemisinin tayfalarından üç kişi hiç beklenmedik bir anda gemiye atladı ve Deep Encounter gemisinin tayfalarını kaba hareketlerle kenara itip yaralı adamı güverteye taşıdı.</p>

  <p>Ziyaretçiler, birden battaniyeleri açıp altına sakladıkları otomatik silahları aldılar ve Burch'un araştırma ekibine yönelttiler. Sedyede yatan adam hemen ayağa fırladı, ona uzatılan silahı aldı ve köprüye giden merdivene doğru koştu.</p>

  <p>Burch ile Delgado, bunun bir gemi kaçırma eylemi olduğunu anlamışlardı. Ticari bir gemide ya da özel bir yatta olsalar, hemen silah dolabına koşup adamlara silah dağıtırlardı. Fakat uluslararası yasalara göre, araştırma gemilerinde silah bulundurulması yasaktı. Saldırgan, köprü güvertesine gelinceye kadar çaresizlik içinde beklemekten başka yapabilecekleri bir şey yoktu.</p>

  <p>Gemiyi kaçırmak isteyen kişi bir korsana benzemiyordu, bir bacağı tahta değildi, üstelik papağanı yoktu ve bir gözü de kapalı değildi. Adamın saçları vakitsiz ağarmıştı, yüzü hafif güneş yanığıydı. Orta boyluydu, hafif göbekliydi. Yetkili kişi olmanın verdiği sükûnet içindeydi; bir golf gömleği ve bermuda şortu giymişti. Sanki kibarlık etmek istermiş gibi, otomatik silahının namlusunu hemen Burche'e ya da Delgado'ya çevirmedi, gayet rahat bir tavırla silahı havaya kaldırdı.</p>

  <p>Bir saniye kadar birbirlerini süzdüler. Sonra yabancı ziyaretçi, Delgado'yu umursamayıp Burch'a döndü. Amerikan İngilizcesiyle ve kibar bir tavırla, Yanılmıyorsam, Kaptan Burch'sunuz, dedi.</p>

  <p>Ve siz de?</p>

  <p>Benim adımın hiç önemi yok. Korsan demire çarpan bir cismin çıkacağı tok bir sesle, Umarım direnmeye kalkışmazsınız, dedi. Burch sordu. Benim gemimde ne halt karıştırıyorsunuz?</p>

  <p>Korsan sertleşmeye başlayan bir ses tonuyla, Gemiye el koyuyoruz, dedi. Kimseye bir zarar gelmeyecek.</p>

  <p>Burch afallamış bir halde adama baktı. Bu gemi, Amerika Birleşik Devletleri hükümetinin malıdır. Öyle gemiye binip, ona el koyduğunuzu açıklamaya falan yetkiniz yok.</p>

  <p>Ama bunu bal gibi yapabiliriz. Adam silahım kaldırdı. Bizim yetkimiz işte bu.</p>

  <p>O adam konuşurken, çalışma güvertesinde duran silahlı üç adam da araştırma gemisinin mürettebatını sıraya dizmeye başladı. Geminin botu biraz sonra on silahlı adamla geri döndü ve bu adamlar da araştırma gemisinde mevzilendiler.</p>

  <p>Burch, hiddetle, Bu yaptığınız düpedüz çılgınlık. Böyle bir suç işleyerek ne elde etmeyi umuyorsunuz?</p>

  <p>Uzun boylu esmer adam alaycı bir tavırla gülümsedi. Bizim amacımızı anlayabilmeniz çok zor.</p>

  <p>Silahlı bir korsan yanlarına yaklaştı. Efendim, gemi güvencede, mürettebatın ve bilim adamlarının tümü yemek salonunda muhafaza altında.</p>

  <p>Makine dairesi?</p>

  <p>Sizin emirlerinizi bekliyor?</p>

  <p>O halde yola çıkmaya hazırlanın. Tam yol gitmemizi istiyorum.</p>

  <p>Delgado, Yakalanmamak için hız yapmak istiyorsunuz, ama boşuna heveslenmeyin, dedi. Bu gemi on milden fazla hız yapamaz.</p>

  <p>Korsan güldü. On mil mi? Geminize haksızlık ediyorsunuz, efendim. Emerald-Dolphin 'ia kurtarılması sırasında geminizin iki misli daha fazla hız yaptığına ben tanık oldum. Ancak bizim için yirmi mil de fazla yavaş sayılır. Adam sustu ve geminin kıç tarafında, araştırma gemisini yedeğe almaya hazırlanan gemiyi işaret etti. İki geminin hızı toplam saatte yirmi beş mili bulacak.</p>

  <p>Delgado, Burch'un hiç tanık olmadığı derecede kızgın bir tavırla, Bizi nereye götürüyorsunuz? diye sordu.</p>

  <p>Adam umursamaz bir tavırla, Bu sizi ilgilendirmez, dedi. Kaptan, siz ve mürettebatınızın benim emirlerime itaatsizlik etmeyeceğinize dair bana söz veriyor musunuz?</p>

  <p>Burch, Sizin silahlarınız var, diye kestirip attı. Bizim ise mutfak bıçaklarından başka hiç silahımız yok.</p>

  <p>Onlar konuşurlarken, yedeğe alma halatı gemiye getirilmiş ve Deep Encounter'ın ön tarafına ilmek atılmıştı. Burch'un gözlerinde birden huzursuzluk ifadesi belirdi.</p>

  <p>Kaptan sert bir sesle, Biz buradan ayrılamayız, dedi. Yani şu anda.</p>

  <p>Korsan, Burch'un yüzünde yalan bir ifade olup olmadığını anlamak için ona dikkatli baktı, ama böyle bir şey göremedi. Daha şimdiden benim emirlerimi sorguluyorsunuz.</p>

  <p>Delgado atıldı. Meseleyi anlamadınız. İçinde iki erkek ve bir kadın bulunan küçük bir denizaltı, aşağıda denizin yatağında. Onları bırakıp bir yere gidemeyiz.</p>

  <p>Korsan umursamaz bir tavırla omuzlarını silkti. Çok yazık. Bu insanlar kendi başlarının çaresine bakmak zorundalar. İmkânsız. Bu cinayet olur.</p>

  <p>Bu adamlar dış dünya ile haberleşme imkânına sahip değiller mi?</p>

  <p>Delgado açıkladı. Ellerinde sadece küçük bir portatif telsiz ve bir de sualtında kullanılan akustik telefon var. Bir gemiye ya da uçağa iki mil yaklaşmadan onlarla temas kuramazlar.</p>

  <p>Burch yalvaran bir sesle, Aman Tanrım! dedi. Onlar denizin yüzeyine çıkıp da bizim burada olmadığımızı görünce kurtarılma şansları hiç olmayacak. Gemi güzergâhından bu kadar uzakta, onların kurtarılma şansı hiç yok. Böylece onların ölüm fermanlarını imzalamış sayılacaksınız.</p>

  <p>Bu benim sorunum değil.</p>

  <p>Öfkeye kapılan Burch, hırsla korsana doğru bir adım atınca, korsan da hemen silahının namlusunu Burch'un göğsüne dayadı. Beni tahrik etmeniz hiç de akıllıca bir hareket olmaz, kaptan.</p>

  <p>Burch iki yumruğunu sıkıp adama sanki delinin biriymiş gibi baktı sonra boş gözlerle Abyss Navigator'u son kez gördüğü bölgeyi seyre daldı. Eğer o insanlar ölürlerse, Tanrı senin yardımcın olsun, dedi. Çünkü mutlaka yaptıklarının bedelini ödeyeceksin.</p>

  <p>Korsan soğuk bir sesle, Eğer bize bir ceza verilecekse, bunu sağlayan kişi siz olmayacaksınız.</p>

  <p>Burch ile Delgado'nun, yenilgiye uğramanın verdiği üzüntü içinde, hiçbir plan yapma şansının bulunmamasına ve pazarlık yapamayacaklarına inandıkları için silahlı bir muhafızla birlikte yemek salonuna gitmekten başka çareleri kalmamıştı.</p>

  <p>Abyss Navigator, denizin yüzeyine çıkmadan önce, Deep Encounter çoktan kuzeydoğu yönünde gözden kaybolmuştu.</p>

  <p>Sandecker, masasının başında çalışmaya kendini öylesine kaptırmıştı ki, Rudi Gunn’in odaya girip masanın karşısındaki koltuğa oturduğunu fark etmedi. Gunn ufak tefek, çok sevimli, cana yakın bir adamdı. Saçları dökülmüş sadece tepesinde bir tutam saç kalmıştı, kalın kemik çerçeveli gözlükleri ve bileğindeki ucuz cins kol saati su soğutucusunun arkasındaki küçücük bölmede hiç dikkat çekmeden bir köle gibi çalışarak hayatını tüketen sıkıcı ve renksiz bir bürokrat havası yaratıyordu.</p>

  <p>Gunn her şey olabilirdi, ama renksiz asla. Annapolis'teki sınıfının birincisiydi, NUMA'da Sandecker'in yanında müdür yardımcısı ve operasyon şefi olarak göreve başlamadan önce de Donanma'da çalışmış ve başarılarıyla dikkat çekmişti. Çevresinde zekâsının üstünlüğü ve önsezilerinin kuvvetli olmasıyla ün yapmıştı ve de hükümete bağlı ajanslarda hiç bilinmeyen büyük bir ustalıkla NUMA'nın günlük operasyonlarını başarıyla yönetiyordu. Gunn, Pitt ile Giordino'nun da yakın arkadaşıydı. Çoğu zaman bu ikilinin Sandecker'in emirlerine ters düşen çılgın uygulamalarını destekler ve onlara arka çıkardı.</p>

  <p>Affedersiniz, amiral, sizi rahatsız ediyorum ama çok ciddi bir mesele var.</p>

  <p>Sandecker başını kaldırmadan sordu. Bu kez sorun nedir? Bütçeyi aşan yeni bir proje mi?</p>

  <p>Korkarım ki, çok çok daha kötü.</p>

  <p>Amiral ancak bu sözleri duyunca önündeki kâğıtlardan başını kaldırdı. Derdin nedir?</p>

  <p>Deep Encounter gemisi içindekilerle birlikte ortadan kayboldu.</p>

  <p>Amiralde en küçük bir şaşkınlık belirtisi görülmedi. Yüzünde soran bir ifade de belirmedi. Kayboldu? şeklinde otomatik bir tekrar da duyulmadı. Amiral, insanın kanını donduran bir sükûnetle Gunn'ın açıklama yapmasını bekledi.</p>

  <p>Gunn anlatmaya başladı. Telsiz ve uydu telefonlarıyla yaptığımız çağrıların hiçbirine cevap gelmedi.</p>

  <p>Sandecker, Gunn'ın sözünü kesti. Haberleşmenin yapılamamasının yüzlerce nedeni olabilir.</p>

  <p>Gunn sabırla, Destek sistemlerimiz var, dedi. Bunların hepsi çökmüş olamaz.</p>

  <p>Onlarla en son ne zaman temas kurdunuz?</p>

  <p>On saat önce. Gunn bu sözlerin arkasından kopacak kıyameti göğüslemeye hazırdı.</p>

  <p>Bu kez Sandecker, kendisinden beklenen tepkiyi gösterdi. On saat mi? Oysa ben istasyonlarda görevli tüm araştırma gemilerinin iki saatte bir haberleşme merkezimize rapor vermelerini şart koşmuştum.</p>

  <p>Sizin şartınıza harfi harfine uyuldu, Deep Encounter gemisi programlandığı gibi rapor verdi.</p>

  <p>Kafamı karıştırdın.</p>

  <p>Kendini Kaptan Burch olarak tanıtan biri, iki saatte bir rapor verdi ve Emerald-Dolphin’in enkazını inceleme projesi hakkında bilgi aktardı. Biz bu adamın gerçekte Kaptan Burch olmadığını biliyoruz, çünkü tüm haberleşmelerimizi kaydeden ses sistemleri, bu adamın sesini kabul etmedi. Birisi kaptanı taklit etmeye çalıştı. Ve de işi yüzüne gözüne bulaştırdı.</p>

  <p>Sandecker her kelimeyi dikkatle dinleyip keskin zekâsıyla Gunn'ın ona yaptığı açıklamanın sonuçlarının ne olabileceğini tahmin etmeye çalışıyordu. Sen bu iddiaların doğru olduğundan kesinlikle emin misin?</p>

  <p>Bundan kesinlikle emin olduğumu söyleyebilirim.</p>

  <p>Gemiyle içindekilerin hepsinin sırra kadem bastıklarına inanamıyorum.</p>

  <p>Gunn başını salladı. Haberleşme bölümü beni uyarınca, Ulusal Okyanus Atmosfer Kurumu'nda çalışan bir arkadaşımdan Deep Encounter gemisinin çalışma yaptığı bölgenin uydu aracılığıyla alman hava fotoğraflarını incelemesini rica ettim. Fotoğraflarda yüz millik bir alan içinde hiçbir gemi görünmüyordu.</p>

  <p>Orada hava durumu nasılmış?</p>

  <p>Gökyüzü açık, rüzgâr saatte on mil hızla esiyor ve deniz de oldukça sakin.</p>

  <p>Sandecker zihnini kurcalayan kuşkuların arasından bir seçim yapmaya çalışıyordu. Gemi, durup dururken birdenbire batmış olamaz. Gemide ona zarar verebilecek herhangi bir kimyasal madde yoktu. Kendiliğinden infilak etmiş de olamaz. Acaba başka bir gemiyle çarpışması mümkün mü?</p>

  <p>Deep Encounter gemi güzergâhında değildi ve yakınlarda hiçbir gemi yoktu.</p>

  <p>Sahte bir ses güncel rapor veriyordu, öyle mi? Amiral Gunn'ın düşüncelerini okumuş gibi, Anladığım kadarıyla, Rudy, sen geminin kaçırıldığını öne sürüyorsun.</p>

  <p>Gunn, Durum öyle gösteriyor, dedi ve konuşmasına devam etti. Deep Encounter’in varlığı belirlenemeyen bir denizaltı tarafından batırılmış olması çok saçma bir teori, bence geriye başka bir ihtimal kalmıyor. Gemi, uydudaki hava kameraları oraya yönelmeden ele geçirilip kaldırılmış olmalı.</p>

  <p>Peki ama gemi kaçırıldıysa nereye götürüldü? Deep Encounter, iki saatten daha kısa bir süre içinde nasıl kaçırılır? Kendi deneyimlerimden biliyorum, bizim araştırma gemisinin hızı saatte en fazla on beş mil olabiliyor. Son raporun verilmesini izleyen süre içinde geminin yüz elli milden fazla yol alması imkânsız.</p>

  <p>Gunn, Hata bende, dedi. Kameranın kapsama alanının daha geniş tutulmasını istemeliydim. Fakat arkadaşımı aradığım zaman sahte telsiz raporundan haberim yoktu ve geminin kaçırılması ihtimali aklımın köşesinden bile geçmiyordu.</p>

  <p>Sandecker koltuğunun arkalığına yaslandı ve elleriyle yüzünü kapayıp bir saniye kadar düşündü. Sonra doğruldu, soru sormaktan çok bir açıklama yaparak, Pitt ile Giordino, onlar da bu projede görevliydiler, dedi.</p>

  <p>Kaptan, Burch'un kendisinden gelen son raporda, Pitt'le Giordino'nun Abyss Navigator aracında oldukları belirtilmişti. Enkazın yanına inmeye hazırlanıyorlardı.</p>

  <p>Sandecker öfkeyle bağırdı. Bu çılgınlık! Amerika Birleşik Devletleri Hükümeti'ne ait bir gemiyi Güney Pasifik'te kaçırmaya kim cesaret edebilir? Dünyanın o bölgesinde şu sıralar savaş ya da ayaklanma da yok. Ben mantıklı bir neden göremiyorum.</p>

  <p>Ben de.</p>

  <p>Avustralya ve Yeni Zelanda hükümetiyle temas kurup kapsamlı bir araştırma yapmalarını rica ettin mi?</p>

  <p>Gunn başıyla onayladı. Onlar bizimle tam bir işbirliği yapmaya söz verdiler. O bölgenin yakınında bulunan sivil ya da askeri gemilerin hepsi rotalarını değiştirip aramaya başlayacaklar.</p>

  <p>NOAA'dan ya da başka güvenlik kuruluşlarından Pasifik Okyanusu'nun o bölgesinde bin millik bir alanın uydu fotoğraflarını iste. Bir santimetrelik bir alanın bile atlanmamasını istiyorum. Deep Encounter’in oralarda bir yerde olması gerek. Geminin, denizin dibini boyladığına kesinlikle inanmıyorum.</p>

  <p>Gunn yerinden kalkıp kapıya yöneldi. Ben hallederim.</p>

  <p>Sandecker bir süre oturup karşı duvarı boydan boya kaplayan fotoğrafları dalgın dalgın inceledi. Amiralin gözleri Pitt ile Giordino'nun bir denizaltı aracının yanında durmuş, bir Çin gemisinin Michigan Gölü'nden çıkarılmasını kutlamak amacıyla şampanya içerlerken çekilmiş fotoğraflarına takıldı. Bu arada, Giordino'nun amiralin özel purolarından birini içtiği de Sandecker'in gözünden kaçmadı.</p>

  <p>Bu üç erkek arasında çok samimi bir dostluk vardı. Pitt ile Giordino, amiral için hiçbir zaman sahip olamadığı erkek evlatlardı. Sandecker bu iki adamın öldüğüne hiç inanamıyordu. Amiral döner koltuğunda yana dönüp Potomac Nehri kıyısındaki NUMA binasının en üst katındaki odasının penceresinden dışarı baktı.</p>

  <p>Amiral kendi kendine mırıldandı. Bu nasıl bir yaramazlık? Bu kez başınızı nasıl bir derde soktunuz?</p>

  <p>Pitt, Giordino ve Misty, Deep Encounter gemisinin denizin o sınırsız boşluğunda kaybolmasını kabullendikten sonra denizaltı aracında zihinlerini sağ kalma konusunda yoğunlaşırdılar. Denizde köpük izi ve petrol kalıntısı göremedikleri için iyimserlik, karamsarlıktan baskın çıktı ve araştırma gemisi her ne sebepten orayı terk etmiş olursa olsun, mutlaka geri döneceğine inandılar.</p>

  <p>Fakat gece geçti. Güneş iki kez yükselip battığı halde ana gemi hâlâ görünmemişti. Endişe artmaya başladı. Saatler saati, sonsuz ufku gözleriyle tarayıp yeşil deniz ve mavi gökyüzünden başka bir şey göremeyince, artık en kötü ihtimali akıllarına getirdiler. Ne bir gemi, ne de bir yolcu uçağı göründü. Araçtaki yön tayin etme aygıtları da uluslararası deniz yollarından ayrıldıklarını ve ta güneye doğru ilerlediklerini haber veriyordu. Kurtarılma umudu iyice azalmıştı.</p>

  <p>Ayrıca onlar kendilerini de aldatmadılar. Yoldan geçen bir gemi olta bile küçücük Abyss Navigator'u ancak üzerinden geçerken fark edebilirdi. Haberleşme mesafesi yirmi mildi ama sadece Deep Encounter gemisindeki bir bilgisayarla temas kurmak üzere programlanmıştı. Yoldan geçen bir geminin ya da uçağın, araçtan verilecek sinyalleri alması imkânsızdı. Tek umutları, bir kurtarma gemisinin onların küçük telsizinin iki mil yakınında olmasıydı.</p>

  <p>Su, birinci derecede öncelik taşıyordu. Bereket versin ki, sık sık bardaktan boşanırcasına yağmur yağıyordu ve denizaltı aracının zeminini kaplayan muşamba uçlarından kaldırılıp tavana tutturulmuştu. Yağmur suları muşambada toplanıyor ve açıkta bırakılan bölümden dalma sırasında kullanılan su şişeleri yağmur suyuyla dolduruluyordu. Üç arkadaş, yanlarında getirdikleri sandviçleri yedikten sonra balık tutma planları yaptılar. Acil onarımlar için araçta bulundurulan aletlerden de yararlanıldı ve Pitt olta iğnesi yerine kullanılacak bir sürü çengel imal etti. Çengeller ince kablolara bağlandı. Yeni oltaları hemen denize attılar. İlk denemede üç balık yakaladılar. Misty, bunların bir çeşit sardalye olduklarını belirtti. Bu başarıdan sonra balık tutma işine iyice kendilerini kaptırdılar. On saat içinde bir sürü balık tutmuşlardı. Misty bunları güzelce temizleyip dizdi. Balıkları Suşi stilinde ve en ufak parçasına kadar yiyip bitirdiler. Çiğ balıkların pek lezzeti yoktu, ama hiç değilse aç kalmadıkları için hiç kimse durumdan şikâyet etmedi.</p>

  <p>Deep Encounter gemisinin, mürettebatının ve bilim adamlarının nerede olabileceklerini uzun uzun tartıştıktan sonra hayal kırıklığı içinde geminin akıbetini düşünmekten vazgeçtiler ve politikadan yiyeceklere ve okyanus teknolojisine kadar çeşitli konuları tartışıp, fikir yürüttüler. İçlerinden biri, aracın tepesinde durup yağmur suyu toplamaya çalışırken ya da denizde gemi var mı, diye gözcülük yaparken diğerleri de balık tutmayı sürdürdüler.</p>

  <p>Batan geminin enkazından topladıkları malzemeler, araç deniz yüzeyine çıkar çıkmaz büyük bir dikkatle sepetten alınmış ve plastik bir torbaya yerleştirilmişti. Zamandan daha bol bir şeye sahip olmadıkları için enkazdan alman malzemelerin kimyasal bileşimlerini saptamak için saatler saati çalıştılar.</p>

  <p>Misty güneşten etkilenmemek için bir elini gözlerine siper ederek, ayaklarının dibinde duran Pitt'e belki yüzüncü kez, Ne kadar sürüklendik? diye sordu.</p>

  <p>Pitt, Dünden beri güneydoğuya doğru otuz iki mil ilerlediğimizi sanıyorum, dedi.</p>

  <p>Misty sıkıntılı bir tavırla, Eh bu hızla altı ay sonra Güney Amerika'ya varabiliriz, dedi.</p>

  <p>Giordino mırıldandı. Ya oraya ya da Antarktika'ya...</p>

  <p>Pitt, Biz oraya daha önce gittik. Ben aynı yerde iki kez tatil yapmaktan hiçbir zaman hoşlanmadım.</p>

  <p>Ben senin duygularını rüzgâra ve akıntılara anlatırım.</p>

  <p>Misty yumuşak bir sesle, Acaba Amiral Sandecker bizim durumumuzdan haberdar mıdır, diye merak ediyorum, dedi.</p>

  <p>Pitt inançlı bir sesle, Onu tanıdığımız kadarıyla, şu anda bir arama ve kurtarma operasyonu düzenlemek için dünyayı ayağa kaldırdığına bahse girerim, dedi.</p>

  <p>Giordino, koltuğunda kıvrılmış oturuyor, şöyle kalın kesilmiş kanlı bir bifteği gövdeye indirmenin hayalini kuruyordu. Şu anda Deep Encounter’in yerini öğrenebilmek için bir yıllık maaşımı seve seve feda ederdim, dedi.</p>

  <p>Pitt, Şimdi bu esrarı kurcalamanın hiçbir anlamı yok, dedi. Biz denizden çıkarılmadıkça hiçbir ipucu bulamayacağız.</p>

  <p>Dördüncü gün, bulutlarla kaplı kasvetli bir gökyüzü altında başladı. Alışılmış program hiç değişmedi. Mümkün olursa su topla, mümkün olursa balık tut ve ufku gözle. Koşullar daha kötüye gitmedi, ama iyileşmedi de. Üçü de ikişer saat nöbet tutuyordu. Denizaltı aracının tepesi, sudan sadece bir metre yukardaydı, bu nedenle de nöbet tutan kişi, dalgalar aracın tepesini aşınca tepeden tırnağa sırılsıklam oluyordu. Giordino, ağırlıkların hepsini denize atmıştı, fakat yine de aracın kendi ağırlığı, onu dalgaların içine çekiyordu. Küçük denizaltı, içindekileri hasta edecek şekilde dalgaların üzerinde yuvarlanıp duruyordu. Ama aracın mürettebatı, deniz tutmasına karşı çoktan bağışıklık kazanmıştı, çünkü üçü de hayatlarının neredeyse yarısını denizde geçirmişti.</p>

  <p>Pitt ordudan kalma bıçağıyla, Misty'nin not almak için kullandığı plastik kâğıt kabını kesip biçerek bir ok ucu yaptı. Giordino'nun nöbeti sırasında bir metre boyunda bir köpekbalığının okuyla vurmayı başardı. Daha sonra bunu tatsız tuzsuz bir yemek ziyafeti izledi ve bu arada kalan suyu da içip bitirdiler.</p>

  <p>Misty'nin nöbeti sırasında bir uçak, denizde sürüklenen denizaltı aracının bir mil kadar uzağından uçtu. Misty'nin yer muşambasını can havliyle çılgın gibi sallamasına rağmen uçak yoluna devam etti. Misty, Bu bir kurtarma uçağıydı, diye bağırdı, artık duyularını gizlemekte zorlanıyordu. Uçak tam üzerimizden geçti ve bizi göremedi.</p>

  <p>Pitt, Misty'ye, Bizi görmek hiç de kolay değil, diye bir hatırlatma yaptı.</p>

  <p>Giordino da bu sözleri onayladığını bir baş hareketiyle belli etti. Uçaktakiler yüz elli metreden daha yükseklerde bizi kesinlikle göremezler, aracın tepesi çok küçük. Havadan bakıldığında bizim fark edilmemiz bir ahır kapısındaki sineğin görülebilmesi kadar imkânsız.</p>

  <p>Pitt ekledi. Ya da bir golf sahasındaki bozuk para kadar.</p>

  <p>Misty soğukkanlılığını kaybetmek üzereydi. O halde bizi nasıl bulacaklar?</p>

  <p>Pitt, Misty'ye bakıp rahatlatıcı bir gülümsemeyle, ona sarıldı. Ortalama yasası, dedi. Bizi mutlaka bulmaları gerek.</p>

  <p>Giordino söze karıştı. Ayrıca biz şanslıyız, öyle değil mi, ahbap?</p>

  <p>Hem de çok şanslıyız.</p>

  <p>Misty gözlerinin yaşlarını sildi, bluzunu ve şortunu çekiştirip düzeltti, sonra kısacık saçlarının arasında parmaklarını gezdirdi. Beni bağışlayın. Ne yazık ki, düşündüğüm kadar dayanıklı değilmişim.</p>

  <p>Sonraki iki gün süresince Pitt ile Giordino, iyimser ve korkusuz görünmek için büyük çaba harcadı. Üç uçak daha tepelerinde uçtu ve onları bulamadı. Pitt uçaklara portatif telsiziyle ulaşmaya çalıştı, ama uçaklar telsizin kapsama alanı dışındaydılar. Kurtarma ekiplerinin onları bulabilmek için denizleri karış karış aradıklarını bilmek ve de tam kurtarılma aşamasına gelmişken çabaların boşa gittiğini görmek gerçekten moral bozucuydu. Denizaltı aracındakilere cesaret veren tek husus, Amiral Sandecker'in çok geniş kapsamlı bir arama operasyonunun yapılması için ona tanınan yetkilerin hepsini kullanacağım bilmeleriydi.</p>

  <p>Gün boyunca, yüreklerini mengene gibi sıkan kurşuni gökyüzü günbatımına doğru açıldı. Güneş batarken, gökyüzü batıda turuncu, doğuda da kadifemsi mavi renge büründü. Giordino nöbetteydi, aracın kenarından dışarı sarkmıştı. Çok geçmeden içi geçti ve uykuya dalar gibi oldu, ama tam on beş dakika sonra uyandı. Ufku gözleriyle tarayıp o akşam onuncu kez denizde bir ışık görmeyince yeniden şu geçici rüya ülkesine daldı.</p>

  <p>Giordino başına gelenlerin gerçeğine döndüğü zaman onu müzik uyandırdı. Önce uyku sersemiyle gaipten sesler duyduğunu sandı. Aracın kenarından aşağı sarkıp denizden bir avuç su aldı ve yüzüne serpti.</p>

  <p>Müzik hâlâ devam ediyordu.</p>

  <p>Giordino artık melodileri tanımlayabilmişti. Gecenin sessizliğini bozan müzik, bir Strauss valsiydi. Giordino, Viyana Ormanlarından Masallar isimli valsi tanımakta gecikmedi. Hemen arkasından bir ışık gördü. Bu, bir yıldıza benziyordu, ama ufkun batısında küçük bir yay üzerinde ileri geri hareket ediyordu. O gece denizdeki mesafeyi tahmin etmek imkânsızdı, ama Giordino, müzik ile hareket eden ışığın onlardan ancak iki yüz metre uzakta olduğuna yemin edebilirdi.</p>

  <p>Giordino hemen aşağı atladı, eline bir fener geçirip tekrar aracın tepesine çıktı. Şimdi küçük bir teknenin siluetini ve kare şeklindeki pencerelerinden sızan soluk ışığı görebiliyordu. Giordino başparmağı uyuşuncaya kadar fenerin düğmesini tekrar tekrar açıp kapadı ve ölümle pençeleşen bir keçi gibi bağırmaya başladı.</p>

  <p>Buradayız!... Buradayız!</p>

  <p>Pitt aşağıdan seslendi. Ne oldu?</p>

  <p>Giordino bağırarak cevap verdi. Bir çeşit gemi. Sanırım bize doğru geliyor.</p>

  <p>Misty heyecanla, Hemen bir işaret fişeği gönder, dedi. Yanımızda işaret fişeği yok, Misty. Biz sadece gündüzleri dalarız ve ana geminin yakınlarında su yüzüne çıkarız. Pitt sesini yükseltmeden durumu Misty'ye izah etti. Daha sonra da sakin bir tavırla portatif telsizi alıp beş değişik frekanstan yardım istemeye başladı.</p>

  <p>Misty neler olduğunu görmeye can atıyordu, fakat aracın tepesinde sadece bir kişiye yer vardı. Pitt gemiyle bağlantı kurmaya çalışırken Misty de merakla Giordino'nun kurtarılıp kurtarılmayacaklarını açıklamasını bekliyordu.</p>

  <p>Giordino yardım çağrıları ve el fenerinin sallanması devam ederken, Bu insanlar bizi görmediler, diye homurdandı. El fenerinin ışığı çok cılızdı. Üstelik pilleri de tükenmek üzereydi. Gemi yanımızdan geçip gidecek.</p>

  <p>Pitt bağırdı. Alo... alo... Merhaba, merhaba, lütfen cevap verin.</p>

  <p>Pitt'in telsizden aldığı tek cevap cızırtı oldu.</p>

  <p>Giordino ışıkların karanlığın içinde kayboluşunu seyrederken düş kırıklığı, denizaltı aracının üzerine ıslak bir battaniye gibi örtülüverdi. Yanlarından geçen gemiden onları gören kimse olmamıştı ve Giordino, yüreğine ağırlık çökmüş bir halde geminin kuzeybatıya doğru yol alışını seyretmekten başka bir şeyi yapamıyordu.</p>

  <p>Giordino üzgün üzgün söylendi. O kadar yakındı ki, ama o kadar da uzak ki.</p>

  <p>Birden denizaltı aracının telsizinden çatlak bir ses duyuldu. Ben kiminle konuşuyorum?</p>

  <p>Pitt hemen karşılık verdi. Kazazedelerle. Tam bizim yanımızdan geçtiniz. Lütfen rotanızı geri çevirin.</p>

  <p>Sıkı durun. Geliyorum. Giordino sevinçle bağırdı. Dönüyor. Geri geliyor. Ses tekrar duyuldu. Siz benim baş tarafımın neresindesiniz? Pitt bağırdı. Al adam yerimizi öğrenmek istiyor. Ona söyle, kıç tarafa doğru yirmi derece dönsün. Geminin kıç tarafına yirmi derece dönerseniz bizi göreceksiniz. Bir dakika sonra, o ses, Sizi şimdi görüyorum, tam elli metre kadar önümüzde soluk bir ışık var.</p>

  <p>Yaklaşan teknenin sahibi, birkaç spot lambasını yaktı. Lambalardan biri büyüktü ve ışığıyla denizin üzerini taradıktan sonra elindeki feneri, bir kulenin tepesinde dikkat çekmeye çalışan bir deli gibi sallamaya devam eden Giordino'nun üzerinde durdu.</p>

  <p>Ses tekrar duyuldu. Sakın endişelenmeyin. Üzerinizden geçeceğim ve de küçük kulenizin tam tepesinde duracağım. Tekneye çıkabilmeniz için bir merdiven sarkıttım.</p>

  <p>Pitt kurtarıcının ne demek istediğini anlayamamıştı. Üzerimizden mi geçeceksiniz? Yani ne demek istiyorsunuz?</p>

  <p>&nbsp; &nbsp;Bu soruya cevap gelmedi, sadece Giordino'nun bağırışı duyuldu. Sanırım bizi batırmak istediğini söylüyor.</p>

  <p>Pitt'in ilk düşüncesi, onları öldürmeye kararlı biriyle karşı karşıya oldukları doğrultusundaydı, belki de Kelly Egan'ı öldürmek isteyen kişiyle aynı gruptandı. Pitt kollarını Misty'nin beline doladı. Çarpışma sırasında düşmemek için bana yaslan. Pitt sonra da Giordino'ya seslendi. Çarpışacağımızdan emin olunca bana seslen ve hemen denize atla.</p>

  <p>Giordino soluğu kesilmiş bir halde parlak ışıklarla donatılmış teknenin ona doğru yaklaşmasını seyrederken aracın tepesinden aşağı atlamaya hazırlandı. Bu tekne, onun daha önce gördüğü okyanuslara açılabilen yatlara hiç benzemiyordu. Gemi, dev bir yeşilbeyaz, tropikal sularda yaşayan altı metre enindeki manta adı verilen balığa benziyordu. Başındaki solungaçlar, plankton toplayan ağzına doğru kıvrılmış gibiydi. Geminin baş tarafında meyilli bir güverte vardı ve kocaman kavisli bir pencere dikkat çekiyordu. Kaptan köşkü de yusyuvarlaktı.</p>

  <p>İkiz katamaran tipi tekne denizaltı aracının bir buçuk metre kadar açığından geçerken, Giordino'nun korkusu geçti, birden enikonu rahatlamıştı. Giordino süper teknenin alt kısmı başının üzerinden geçerken afallamış kalmıştı. Geminin kıçı denizaltı aracının üzerine gelince Giordino, yukardan sarkıtılan krom merdiveni yakaladı.</p>

  <p>Giordino ancak o zaman eğilip Pitt ile Misty'ye bilgi vermeyi akıl edebildi. Endişelenmeyin. Tekne bir katamaran, biz tam onun gövdesinin altındayız. Giordino daha sonra gözden kayboldu.</p>

  <p>Misty aracın tepesinden bir şampanya şişesinin tıpası gibi dışarı çıktı ve o inanılmaz tekneyi görünce afalladı. Teknenin o lüks kıç güvertesinde masa ve koltukların yanında dururken, yukarıya nasıl çıktığını çoktan unutmuştu.</p>

  <p>Pitt aracın işaret ışığını açtı, sonra da tekneye geçmeden aracın kapağını kapatıp kilitledi. Birkaç saniye orada tek başlarına beklediler. Onları mürettebattan ya da yolculardan kimse karşılamadı. Teknenin kaptanı denizaltı aracından uzaklaştırdı ve tekne yoluna devam etti. Yüz metre kadar ilerledikten sonra tekne yavaşladı. Üç arkadaş kaptan köşkünden inen karaltıya baktılar.</p>

  <p>Karaltı, Pitt'in boyundaydı, ama ondan en aşağı yedi sekiz kilo fazlası vardı. Ayrıca adam Pitt'ten otuz yaş daha büyüktü. Kırlaşmış saçları ve sakalı ona eski bir deniz kurdu havasını veriyordu. Yeşile çalan mavi gözlerinde garip bir parıltı vardı ve konuklarını incelerken hemen gülümseyiverdi.</p>

  <p>Adam şaşkın bir ifadeyle, Demek üç kişisiniz, dedi. Oysa ben o küçük cankurtaran raftında sadece bir kişinin bulunduğunu sanmıştım.</p>

  <p>Pitt, O bir cankurtaran raftı değil, küçük bir denizaltı aracı, dedi.</p>

  <p>Yaşlı adam bir şey söylemek için ağzını açtı, sonra düşüncesinden vazgeçip, Siz öyle diyorsanız mesele yok, dedi.</p>

  <p>Misty açıkladı. Biz batık bir yolcu gemisinin enkazını araştırıyoruz.</p>

  <p>Evet, Emerald-Dolphin gemisi. Olayın farkındayım. Korkunç bir facia. Doğrusu o kadar çok kişinin sağ kalabilmesi de mucize.</p>

  <p>Pitt kurtarma operasyonunda oynadıkları rolü uzun uzun anlatmak istemedi, kurtarıcılarına sadece denizde nasıl kaybolduklarını açıklamakla yetindi.</p>

  <p>Yaşlı adam kulaklarına inanamamıştı. Siz su yüzüne çıktığınız zaman geminiz orada değil miydi? diye kuşkuyla sordu. Giordino, Gemimiz kaybolmuştu, dedi.</p>

  <p>Washington'daki merkezimizi arayıp NUMA'nın müdürüne bulunduğumuzu ve kurtarıldığımızı bildirmemiz gerekiyor.</p>

  <p>Yaşlı adam başını salladı. Elbette. Kaptan köşküne gelin. Gemi sahil bağlantısını ya da uydu telefonunu kullanabilirsiniz. Eğer isterseniz internetten bir email bile gönderebilirsiniz. Periwinkle, yani benim yatım, haberleşme sistemleri konusunda, denizlerdeki yatların hepsinden daha donanımlıdır.</p>

  <p>Pitt, yaşlı adamı dikkatle inceledi. Sizinle daha önce karşılaşmıştık. Evet, ben de öyle olduğunu sanıyorum. Benim adım Dirk Pitt. Pitt öbürlerine döndü. Bunlar da gemi arkadaşlarım Misty Graham ve Al Giordino.</p>

  <p>Yaşlı adam samimi bir tavırla, hepsinin ellerini sıktı. Sonra dönüp Pitt'e gülümsedi.</p>

  <p>Ben, Clive Cussler'ım.</p>

  <p>Pitt, yaşlı adama merakla baktı. İyi ki, vaktiniz varmış.</p>

  <p>Misty o daracık denizaltı aracından kurtulmuş olmaktan büyük bir mutluluk duyarak, Doğrusu sizin buralarda olmanız bizim için büyük bir şans, dedi.</p>

  <p>Cussler, Ben bir dünya turu yapıyorum, dedi. Uğradığım son liman Tasmanya'da Hobart Limanı'ydı. Tahiti'nin Papetee Limanı'na gidiyordum, ama sanırım rotamı değiştirip sizi havaalanı bulunan en yakın adaya bırakmam gerekecek.</p>

  <p>Giordino sordu. Bu dediğiniz ada neresi?</p>

  <p>Rarotonga.</p>

  <p>Pitt lüks katamarana şöyle bir göz gezdirdi. Mürettebattan kimseyi göremiyorum.</p>

  <p>Cussler cevap verdi. Ben yalnız seyahat ediyorum.</p>

  <p>Bu kadar büyük motorlu bir yatta mı?</p>

  <p>Cussler gülümsedi. Periwinkle, sizin bildiğiniz yatlardan değil. Otomatik sistemleri ve bilgisayarları sayesinde kendi kendine yol alabilir ve genellikle de öyle oluyor.</p>

  <p>Pitt sordu. Acaba uydu telefonunuzla görüşme yapmamız konusundaki teklifiniz hâlâ geçerli mi?</p>

  <p>Kesinlikle evet.</p>

  <p>Cussler önden yürüyüp kaptan köşküne giden merdivenleri çıktı. NUMA görevlilerinin hiçbiri böyle bir şey görmemişti. Açık renkli camlar, daire şeklindeydi ve bu sayede her tarafı görmek mümkün oluyordu. Kaptan köşkünün görüntüsünde geleneksel sayılabilecek hiçbir şey yoktu. Burada alışılmış aletler ve makineler göze çarpmıyordu, dümen ya da piston yoktu. Büyük ve çok kalın yastıklı bir yönetici koltuğu, yedi adet sıvı kristal ekranın karşısında duruyordu. Koltuğun sağ kolunda bir bilgisayar izleme topu vardı, sol kolda ise bir uzaktan kumanda aleti göze çarpıyordu. Ekranların hepsi kestane ağacından yapılmış kasalara oturtulmuştu. Kaptan köprüsü, Uzay Gemisi Atılgan 'ın köprüsünden daha gösterişliydi.</p>

  <p>Cussler, Pitt'e dümenci koltuğuna oturmasını işaret etti. Globalstar telefonu sağınızdaki panelde. Sadece mavi düğmeye basarsanız, hattın öbür ucundakilerle konuşup onların dediklerini duyabilirsiniz.</p>

  <p>Pitt, adama teşekkür etti ve Sandecker'in NUMA karargâhındaki özel numarasını çevirdi. Amiral her zaman olduğu gibi, zil bir kez çalar çalmaz telefonu açtı. Ben, Sandecker.</p>

  <p>Amiral, ben Dirk.</p>

  <p>Bir sessizlik oldu. Sonra amiralin sesi ağır ağır duyuldu. Sen sağsın ve iyisin.</p>

  <p>Katı yiyecekleri özledim ve biraz da susuz kaldım, fakat bunların dışında sağlığım yerinde. Ya Al?</p>

  <p>O ve Deep Encounter gemisinden Misty, şu anda yanımdalar.</p>

  <p>Pitt kulaklıktan amiralin sevincini ifade eden sesini duyabiliyordu. Rudi de benim yanımda. Hoparlörü açıyorum.</p>

  <p>Rudi Gunn bağırdı. Dirk! Senin hâlâ bizimle olduğunu öğrenmekten ne büyük mutluluk duyduğumu bilemezsin. Avustralya ve Yeni Zelanda'da ne kadar kurtarma birimi varsa hepsini sizi ve gemiyi aramaya gönderdik.</p>

  <p>Şansımız varmış, yakınımızdan geçen bir yat bizi kurtardı.</p>

  <p>Sandecker sert bir sesle sordu. Siz şimdi Deep Encounter'da değil misiniz?</p>

  <p>Denizin dibinde Emerald-Dolphin’in enkazını aramak için birkaç saat harcadıktan sonra yüzeye çıktık ve geminin içindekilerle birlikte ortadan kaybolduğunu fark ettik.</p>

  <p>Öyleyse bilmenize imkân yok.</p>

  <p>Neyi bilmemize imkân yok?</p>

  <p>Pek emin değiliz, ama galiba Deep Encounter kaçırılmış. Bu fikir</p>

  <p>de nereden çıktı?</p>

  <p>Kaptan Burch'un NUMA karargâhına günlük raporlarım verirken ses tonundaki ve konuşma stilindeki değişikliği düne kadar fark edememiştik. O ana kadar verilen raporlar kabul edildi. Kuşkulanmamız için hiçbir neden yoktu.</p>

  <p>Biz gemiden ayrılırken her şey normaldi.</p>

  <p>Gerçek Kaptan Burch'dan gelen son raporda Abyss Navigator'un denize indirilme işleminin başlamak üzere olduğu belirtilmişti. Şimdi ise, gemiyi kaçıranların siz denizin dibindeyken gemiye girdiklerini biliyoruz.</p>

  <p>Giordino sordu. Geminin nereye götürüldüğü konusunda herhangi bir fikriniz var mı?</p>

  <p>Gunn açıkça, Hayır, dedi.</p>

  <p>Misty de, Gemi buhar olmadı ya, diye söze karıştı. Uzaylılar tarafından uzayın derinliklerine de götürülmüş olamaz.</p>

  <p>Sandecker karamsar bir sesle, Bizim en büyük korkumuz, geminin kasıtlı olarak batırılması, dedi. Amiral gemidekilerin tümünün şu anda denizin dibinde olabileceklerini açıklamak istemedi.</p>

  <p>Giordino sordu. Peki ama neden? Bir okyanus araştırma gemisi korsanların ne işine yarar? Gemide hazine falan yok. Bu gemi kaçakçılıkta da kullanılamaz. Hızı çok az ve çok kolay tanınır. Niyetleri ne olabilir?</p>

  <p>Niyet mi? Pitt ağzından kaçırdığı sözün gerisini tamamladı. Yolcu gemisini yakıp sonra da onu batıran kişiler, geminin kundaklandığını kanıtlayacak delilleri bulmamızı önlemek istediler. Niyetleri buydu.</p>

  <p>Gunn sordu. Geminin enkazım inceleyebildiniz mi?</p>

  <p>Başıyla onayladı. Evet, geminin kundaklandığından hiç kuşkum yok. Emerald-Dolphin ‘in alt kısmı en aşağı altı yerinden patlayıcı ile parçalanmış ve gemi böylece Tonga Çukuru'na düşmüş.</p>

  <p>Sandecker, Duyduğum kadarıyla, yolcu gemisinin çekme gemisini de beraberinde dibe götürmesine ramak kalmış.</p>

  <p>Giordino ağır ağır mırıldandı. Okyanusta altı bin metre derinlik çok etkileyici bir gizleme yeri olabilir.</p>

  <p>Gunn, Ölüm saçan pislikler, yedi bin metreye inebilecek iki sualtı aracı olan bir NUMA araştırma gemisinin etrafta olabileceğini hiç hesaba katmamışlar, dedi.</p>

  <p>Misty'nin gözleri bir şey keşfetmiş gibi aniden kısıldı. Bu da, Deep Encounter'daki herkesin gizlice öldürüldüğü gibi korkunç bir olasılığı akla getiriyor.</p>

  <p>Yatta ve on bin mil uzaktaki Washington'da derin bir sessizlik vardı. Hiçbiri olasılıkları düşünmek istemiyordu. Bir yolcu gemisindeki insanların canlı canlı yanmalarına veya boğulmalarına sebep olacak kadar vicdansız olan kişilerin, araştırma gemisini ve mürettebatını denizin dibine göndermekte hiç tereddüt etmeyeceklerinden en ufak bir şüpheleri bile yoktu.</p>

  <p>Pitt'in bakış açısı odaklanmaya başladı. Her yolu düşündü ve korsanların öldürücü planlarını henüz uygulamaya başlamadıklarına karar verdi. Rudi?</p>

  <p>Gunn gözlüklerini çıkardı ve camlarını temizlemeye başladı. Evet.</p>

  <p>Korsanlar Deep Encounterı ele geçirdikten sonra onu kolayca batırabilirlerdi. Ama sen, Burch'un sesini taklit ederek tarife raporlarını bildirdiklerini söylüyorsun. Eğer gemi çoktan battıysa, neden şüphe çekmemek için Babane uydurmaya zahmet etsinler ki?</p>

  <p>Gunn, Batmadığını da bilmiyoruz, dedi.</p>

  <p>Belki, ama yüzeye çıktıktan sonra yağ tabakası ya da enkaz izine rastlamadık. Ayrıca, geminin derinlere sürüklenirken yoğun basınç altında dağılırken çıkardığı akustik sesi de duymadık. Benim tahminim ve en büyük ümidim, gemiyi ve içindekileri, planları yolunda gitmediği takdirde, pazarlık unsuru olarak kullanmak için kaçırıp, saklamış olmaları.</p>

  <p>Gunn, Peki eğer şüphe altında olmaz ve yakalanmazlarsa, diye devam etti. Suçlarının delilini ortadan kaldıracaklar mı?</p>

  <p>Misty endişe içinde, Bunun olmasına izin veremeyiz, dedi. Eğer Dirk'ün söyledikleri doğruysa, dostlarımızı kurtarmak için kısıtlı bir zamanımız var, demektir.</p>

  <p>Sandecker, Sorun nerede arayacağımızı bilmememiz, dedi.</p>

  <p>Misty, Hiçbir yerde izi yok mu? diye sordu.</p>

  <p>Hayır.</p>

  <p>Korsanların teknesinin bile mi?</p>

  <p>Sandecker ümitsizce, Hayır, dedi.</p>

  <p>Pitt kendinden emin bir şekilde, Her iki gemiyi de nasıl bulacağımı bildiğime dair bahse girerim, dedi.</p>

  <p>Washington'daki Sandecker ve Gunn birbirlerine baktılar. Amiral dikkatle, Yine hangi sularda avlanıyorsun? diye sordu.</p>

  <p>Pitt, Araştırma ağımızı genişletiyoruz, diye cevap verdi.</p>

  <p>Gunn, Anlamıyorum, dedi.</p>

  <p>Korsan gemisinin ve araştırma teknemizin, dar bir yola odaklanmış uydu kameralarının menzili dışında olduğunu farz edin.</p>

  <p>Sandecker, Bunun böyle olduğunu kesinlikle söyleyebilirim, dedi.</p>

  <p>Bir sonraki yörüngedeki yolu genişlettiğinizi farz ediyorum.</p>

  <p>Gunn, Öyle yaptık, diyerek kabul etti. Ve her iki geminin de izini bulamadınız. Tek bir ize bile rastlamadık.</p>

  <p>Deep Encounter’in nerede olduğunu hâlâ bilmiyoruz ama şimdi nerede olmadığını çok iyi biliyoruz.</p>

  <p>Sandecker temizce düzeltilmiş sakalını çekiştirdi. Nereye varmaya çalıştığını biliyorum ama teorin işe yaramaz.</p>

  <p>Gunn, Amiralin tarafını tutmak zorundayım, dedi. Deep Encounter’in en yüksek hızı, saatte on beş deniz milinden fazla değil. Orijinal uydu kamerası menzilinden çıkmasına imkân yok.</p>

  <p>Pitt, Yanan yolcu gemisine doğru ilerlerken Çarkçıbaşı House, hızını saatte yirmi deniz miline çıkarmıştı, diye bilgi verdi. Bunun biraz zorlama olduğunu kabul ediyorum ama korsanların hızlı bir gemisi varsa, teknemizi yedeğe almış ve hızını dört ile altı deniz mili arasında arttırmış olabilirler.</p>

  <p>Sandecker'in sesinde şüphe vardı. Fark etmez. Uydu kameralarının menzilini ve yolunu büyüttüğümüzde, Deep Encounter'dan hâlâ hiçbir iz yoktu.</p>

  <p>Pitt son kozunu oynadı. Doğru, ama siz suyun üzerine bakıyordunuz.</p>

  <p>Meraklanmaya başlayan Sandecker, Nereye bakmamız gerekiyordu? diye sordu.</p>

  <p>Gunn düşünceli bir ifadeyle, Dirk haklı, dedi. Kameraları karaya odaklamayı hiç düşünmedik.</p>

  <p>Giordino, Sorduğum için beni affedin, diye konuşmaya başladı, Ama ne karası? Yolcu gemisinin battığı yere en yakın kara parçası, Yeni Zelanda'nın kuzey ucu.</p>

  <p>Pitt gösteriş için alçak sesle, Hayır, dedi. Güneyde, en fazla iki yüz deniz mili uzaklıkta ve yirmi beş deniz mili hızla kolaylıkla sekiz saatlik bir yolculukla ulaşılabilecek Kermadecs Adaları var. Arkasını dönüp, Cussler'a baktı.</p>

  <p>Kermadecs Adaları'nı biliyor musunuz?</p>

  <p>Cussler, Etraflarında yolculuk yaptım, diye cevap verdi. Görülecek fazla bir yer yok. Üç küçük ada ve l'Espérance Kayası. En büyüğü Raoul Adası ama o da, Mumukai Dağı'na uzanan dik lav kayalıklarından oluşan otuz üç kilometre karelik bir kaya yığını.</p>

  <p>Orada yaşayan ya da herhangi bir yerleşim var mı?</p>

  <p>Küçük bir meteoroloji ve haberleşme istasyonu var ama otomatik olarak çalışıyor. Bilim adamları, teçhizatları kontrol etmek ve onarmak için altı ayda bir uğruyorlar. Daimi sakinleri sadece keçiler ve sıçanlar.</p>

  <p>Küçük bir geminin demirlenmesine yetecek büyüklükte bir limanı var mı?</p>

  <p>Cussler, Daha çok bir lagüne benziyor, diye cevap verdi. Ama iki, belki de üç küçük gemi için güvenli bir demirleme yeri. Peki kamuflaj için yeşillik var mı?</p>

  <p>Raoul'da gür ve yoğun bir ormanlık alan var. İki küçük gemiyi, çok dikkatli aramayan birinden rahatça gizleyebilirler.</p>

  <p>Pitt telefona doğru, Duydunuz mu? diye sordu.</p>

  <p>Sandecker, Duydum, dedi. Pasifik'in bu kısmı üzerinden geçen bir sonraki uydunun kameralarını Kermadecs'e doğrultmasını isteyeceğim. Seninle nasıl irtibat kuracağım?</p>

  <p>Pitt, Cussler'a haberleşme şifresini sormak üzereydi ki, yaşlı adam çoktan bir kâğıt parçasına numaraları yazmış ve ona uzatmıştı. Pitt, Sandecker'a bilgiyi verdi ve bağlantıyı kesti.</p>

  <p>Pitt, Kermadecs'e dolambaçlı bir yol izlemeniz mümkün mü? diye sordu.</p>

  <p>Maviyeşil gözler pırıldadı. Aklında şeytani bir fikir mi var?</p>

  <p>Teknede bir şişe tekilanız yoktur herhalde?</p>

  <p>Cussler ciddi bir şekilde başını salladı. Var. En iyisinden bir kasa. Mavi agavdan bir miktar almak beni daha hızlı ve zinde yapıyor.</p>

  <p>Bardaklar Porfirio tekilasıyla doldurulduktan sonra Misty margarita içmeyi tercih etti Pitt yaşlı adama aklındakileri, ama sadece bu şartlar altında uygun olduğunu düşündüğü kadarını anlattı. Zarif yatta etrafa bakınırken, sonuçta, aklı başında hiç kimse bu kadar güzel bir tekneyi ümitsiz bir projede harap etmeyi göze alamaz, diye düşündü.</p>

  <p>Malakit yeşili deniz, Raoul Adası'nın volkanik lav kayalıkları arasına gömülmüş büyük lagün boğazından akan perido yeşili suyla birleşiyordu. Dar boğazın içinde lagün, küçük ama kayda değer bir demirleme yeri oluşturarak genişliyordu. Ötede, Mumukai'nin engebeli eğimlerinden, lagünün sularına dökülen bir akarsu ağzı vardı. Denizin aşındırdığı siyah lav kayaları arasına serpilmiş kumlu, atnalı şeklindeki kumsal bir sürü hindistancevizi ağacıyla çerçeveleniyordu.</p>

  <p>Denizden, boğazın her iki tarafından yükselen sarp kayalıkları olan kanyonun arasından lagünün sadece ufacık bir kısmı görülebiliyordu. Bu, teleskopla uzaktaki dar bir yarığa bakmak gibi bir şeydi. Girişin sol tarafının üzerinde, dalgaların kıyıya vurduğu yerden doksan metreden fazla bir yükseklikte, hurma ağacı yapraklarından yapılmış küçük bir baraka, tehlikeli bir şekilde uçuruma çok yakın bir yere oturtulmuştu. Doğal görünüşü sahteydi. Hurma ağacı yapraklarının altında beton bloklardan yapılmış duvarlar vardı. İçeride klima vardı ve pencereler açık renge boyalıydı. Bir güvenlik görevlisi konforlu, küçük evin içinde oturmuş, tezgâhın üzerine yerleştirilmiş büyük bir dürbünle herhangi bir gemi işareti görmek için engin okyanusu inceliyordu. Bilgisayar, telsiz ve monitörlü bir videonun önündeki yumuşak bir yönetici koltuğunda oturuyordu. Bir sigara tiryakisi olduğu, sönmüş izmaritlerle doldurduğu kül tablasından belliydi. Karşısında, duvardaki rafa düzenli bir şekilde istif edilmiş, dört güdümlü mermi fırlatıcısı ve iki otomatik tüfek duruyordu. Elindeki mühimmatla, lagüne zorla girmeye çalışan küçük bir donanmayı uzakta tutabilirdi.</p>

  <p>Otuz yaşında, sırım gibi ve formda olan adam, elini birkaç günlük sakalı üzerinde gezdirirken, parlak denize neredeyse ifadesizce bakıyordu. Sarışın, mavi gözlüydü ve hakkında çok az şey bildiği ve nerdeyse hiç umursamadığı çok büyük bir şirket imparatorluğunun güvenlik bölümü tarafından kiralanmış eski bir Özel Kuvvetler askeriydi. Tayinleri dünyayı kapsıyordu, bazen suikastı da içeriyordu ama çok iyi para kazanıyordu. Tek önemli olan da buydu.</p>

  <p>Esnedi ve CD çalarındaki diskleri değiştirdi. Seçici bir zevki vardı ve klasikten, hafif rock müziğine kadar uzanıyordu. Tam başlatma düğmesine bastığı anda, güvenlik barakasının ötesindeki bir kayacın uzantısı etrafındaki hareketi gördü. Dürbünü çevirdi ve suyun üzerinde hızla ilerleyen parlak mavibeyaz nesneye odaklandı.</p>

  <p>Bu bir yattı, hayatı boyunca gördüğü en garip görünüşlü yat; bu bir yelkenli değil, çift tekneli bir motorlu yattı ve güneşin üzerinde dans ettiği suda, kırk deniz miline yakın olduğunu tahmin ettiği bir hızla ilerliyordu. Gözlerini ovuşturdu ve tekrar büyük, güçlü dürbünden baktı.</p>

  <p>Teknenin en azından yirmi bir metre olduğunu tahmin etti. Tasarımından hoşlandığına mı yoksa nefret ettiğine mi bir türlü karar veremedi. Çizgilerini inceledikçe, gözüne daha zarif ve egzotik göründü. Ona, kesilerek üzerlerine yuvarlak bir dümen odası yerleştirilmiş bir çift buz patenini hatırlattı. Üstteki açık güvertede, biri erkek, diğeri kadın iki kişi, bir jakuzinin içinde tembelce oturmuş, uzun bardaklardan içki içiyor ve gülüyorlardı. Teknenin bütün pencereleri açık renkti, ama mürettebat ya da başka yolculara ait herhangi bir hareket göremedi.</p>

  <p>Telsize geçti, ileticiyi açtı ve konuşmaya başladı. Burası Korsan. Kuzeydoğudan yaklaşan bir özel bir yat görüyorum.</p>

  <p>Zımpara kâğıdınınkine benzer bir sesle birisi, Kuzeydoğu mu, de din, diye cevap verdi.</p>

  <p>Büyük ihtimalle, Tahiti'den Yeni Zelanda'ya yolculuk ediyor.</p>

  <p>Görünürde silah ya da silahlı personel var mı? Hayır.</p>

  <p>Kulak tırmalayıcı ses, Tehlikeli görünmüyor mu? diye sordu.</p>

  <p>Jakuzi içindeki çıplak iki insanı tehlikeli saymazsan, hayır.</p>

  <p>Boğaza doğru mu ilerliyor?</p>

  <p>Yat hızla yaklaşırken, güvenlik görevlisi ikiz pruvanın yönünü inceledi. Geçip gidecekmiş gibi görünüyor.</p>

  <p>Hatta kal ve herhangi bir şüpheli hareket görürsen rapor et. Eğer boğaza girerse, ne yapman gerektiğini biliyorsun.</p>

  <p>Nöbetçi, güdümlü mermi fırlatıcılarından birine baktı. Bu kadar güzel bir teknenin yok edilecek olması, ne yazık. Koltuğunda döndü ve tekrar dürbünle tekneye baktı, rotasını boğazdan uzaklaştırdığını görmekten oldukça memnundu. Uzakta ufacık bir nokta olana kadar tekneyi izledi. Sonra tekrar telsize geçti. Burası Korsan. Yat gitti. Macaulay Adası'nm güney ucundaki açık lagünde demir atmışa benziyor.</p>

  <p>Tiz ses, O zaman zararsız demektir, dedi.</p>

  <p>Öyle görünüyor.</p>

  <p>Karanlık basınca ışıklarını izle ve olduğu yerde kaldığından emin ol.</p>

  <p>Gece kalmak için demirlediklerinden şüpheliyim. Yolcuları ve mürettebatı, büyük ihtimalle kumsalda barbekü yapacaktır. Güney Pasifik'te yolculuk yapan yatçılara benziyorlar.</p>

  <p>Bir keşif helikopteri gönderip, haklı olup olmadığına bakacağım.</p>

  <p>Misty ve Giordino sıcak küvette çıplak değillerdi. Cussler’in verdiği mayoları giyiyorlardı. Bununla birlikte, tekne Raoul Adaları'nın sarp uçurum kayalıkları altında ilerlerken, romlarını yudumluyorlardı. Yaşlı adam, dümen odasında, kucağında bir deniz haritasıyla oturmuş, derinlikölçere (iskandil) bakıyor ve bir jilet bıçağının kartonu kestiği gibi Periwinkle’in ikiz teknelerini parçalayabilecek dipteki mercan resiflerini inceliyordu. En zor iş Pitt'e düşmüştü. Alttaki güneşlenme güvertesinde bir yığın yastık ve havlunun altında ter içinde, boğaz girişine bakan kayalıkların üzerindeki nöbetçi kulübesini kameraya çekiyordu.</p>

  <p>Yat demir attıktan sonra hep beraber ana salona geçtiler ve Pitt çektiği kaseti videodan oynatırken monitörden izlediler. Kameradaki teleobjektif videoyla birleşince, nöbetçi kulübesinin pencereleri arkasındaki nöbetçi, hafif flu ama onlara doğru kocaman bir dürbünle baktığı seçilebilecek kadar net göründü. Video görüntülerine ek olarak, Cussler'ın ileri teknoloji ürünü haberleşme sistemleri tarafından yakalanmış ve kaydedilmiş olan nöbetçi ve Raoul Adası lagününde bir yerde bulunan meslektaşının kaba sesi arasındaki konuşmanın ses bandı da bulunuyordu.</p>

  <p>Misty hiç tereddütsüz, Onları kandırdık, dedi.</p>

  <p>Giordino soğuk bir bira şişesini alnına bastırırken, Boğazı bütün bayrakları çekerek geçmeye kalkışmadığımız için şanslıyız, dedi.</p>

  <p>Pitt, Yabancıları hoş karşıladıklarına dair bir izlenim bırakmadılar, diyerek ona hak verdi.</p>

  <p>Bir helikopter yatın üzerinde uçarken, pervanelerinin vuruşu ve egzoz motorunun gümbürtüsü, sanki lafını tasdik etmek ister gibi kabinin içini doldurdu.</p>

  <p>Pitt, Adam bizi araştıracaklarım söylemişti, dedi. Dışarı çıkıp, onlara el sallamaya ne dersiniz?</p>

  <p>Kayıt numarası ve kime ait olduğu gövdesinin üzerinde yazılı olan kırmızısarı boyalı bir helikopter, havada ancak yüz otuz beş metre yükseklikte ve Periwinkle’in kıç tarafının çok az üzerinde uçuyordu. Çiçekli gömlekler giyen iki adam aşağıdaki yata doğru bakıyordu.</p>

  <p>Giordino, güvertenin çıkıntısında gömleğinin koltuk altına saklı bir kamerayla uçağın görüntüsünü kaydederken, Pitt güneşlenme güvertesindeki bir kanepenin üzerinde uzanıyordu. Misty ve Cussler, jakuzinin yanında ayakta durmuş, yukarıdaki adamlara el sallıyorlardı. Pitt gözlüğünü kaldırarak, pilotlara onlara katılmalarını işaret etti. Bir kadın ve gri saç ve sakallı, yaşlı bir adam görünce şüpheleri kaybolmuştu. Turistlerin bir tehdit unsuru olmadıklarına ikna olan helikopterin pilotu, onlara el salladı ve helikopteri yatın etrafında yan yatırarak, Raoul Adası'na doğru yöneltti.</p>

  <p>Uçak gökyüzünde bir nokta haline gelir gelmez, hep birlikte salona geri döndüler. Giordino gömleğinin altındaki kameradan bir video kaset çıkardı ve videoya yerleştirdi. Zumla elde edilen görüntüde kır sakallı, açık kumral saçlı bir adamın kontrolün başında olduğu zenci bir adamın da yardımcı pilot koltuğunda oturduğu görülebiliyordu.</p>

  <p>&nbsp; &nbsp;Giordino düşünceli bir tavırla, Şimdi tuzakla ilgili iki de yüz var elimizde, dedi.</p>

  <p>Cussler kumanda aletini kapattı. Şimdi ne olacak?</p>

  <p>Hava kararır kararmaz, küçük bir raft yapıp uzaktan ışıkları yakılmış bir tekne gibi görünsün diye ışıklandırırız. Sonra da boğazın yakınında, tepedeki nöbetçinin göremeyeceği bir noktadaki kayaları kendimize siper alarak tekneyi hareket ettiririz. Teknenin yeri saptanamayacak, çünkü video görüntülerinde hiçbir radar izine rastlamadık. Daha sonra Al ile birlikte suya gireriz ve boğazdan koya kadar yüzeriz, biraz çevreyi kolaçan etmiş oluruz. Eğer biz haklıysak ve de Deep Encounter kamuflaj ağlarıyla örtülüp gizlenmişse, gizlice tekneye çıkarız, korsanları gafil avlarız ve arkadaşlarımızı kurtarıp denize açılırız.</p>

  <p>Plan bu mu? diye Giordino sordu. Gözlerini sanki bir serap görüyormuş gibi kısmıştı.</p>

  <p>Misty afallamıştı. Ciddi olamazsın? İkiniz, belki elliden fazla tepeden tırnağa silahlı korsan ile başa çıkabilecek misiniz? Bu, benim bugüne kadar duyduğum en çılgın plan.</p>

  <p>Pitt omuzlarını silkti. Şey, olayları biraz fazla basite indirgemiş olduğumu kabul ediyorum. Fakat gerçekten bu işi başarmanın başka bir yolu da bence yok.</p>

  <p>Cussler, bir fikir ortaya attı. Avustralyalıları arayıp onlardan bize özel bir ekip göndermelerini isteyebiliriz. Adamlar, yirmi dört saat içinde burada olurlar.</p>

  <p>Pitt, O kadar zamanımız olmayabilir, dedi Eğer korsanlar Deep Encounter'} şimdiye kadar içindekilerle birlikte denizin dibine göndermemişlerse, bu işi akşam karanlık basınca yapmaları çok büyük bir olasılık. Yirmi dört saat sonrası, her şey için çok geç olabilir.</p>

  <p>Misty ısrarla, İkinizin canınızı feda etmeye kalkışmanız düpedüz delilik, dedi.</p>

  <p>Pitt kararlı bir sesle, Başka seçeneğimiz yok, diye karşılık verdi. Zaman bizden yana değil.</p>

  <p>Giordino sanki bir külah dondurmanın fiyatını soruyormuş gibi umursamaz bir tavırla, Silah durumu nedir? diye sordu.</p>

  <p>Cussler, Kendimi korumak için yanımdan ayırmadığım bir çift otomatik tüfek var, dedi ve ekledi. Fakat bunların sualtında yarım mil taşındıktan sonra çalışıp çalışmayacaklarını bilemem.</p>

  <p>Pitt başını salladı. Sağ ol ama silahsız yüzmemiz daha doğru olur. Silah kullanma işiyle zamanı gelince ilgileniriz.</p>

  <p>Dalma malzemeleri ne durumda? Bende dört tane havayla doldurulmuş tank ve iki de düzenleyici var.</p>

  <p>Malzeme ne kadar az olursa o kadar iyi. Dalma malzemesi, karaya çıktığımız zaman başımıza dert olur. Biz şnorkel kullanarak koya geçeceğiz. Karanlıkta, üstelik altı metre uzaklıkta bizi hiç kimse fark edemez.</p>

  <p>Cussler, Uzun bir yüzme mesafeniz var, dedi. Benim tekneyi demirleyeceğim nokta ile koy arasındaki mesafe bir milden fazla.</p>

  <p>Giordino, Eğer gece yarısına kadar gemiye ulaşırsak şanslı sayılırız, diye mırıldandı.</p>

  <p>&nbsp;Ben yüzme sürenizi iki saat kısaltabilirin.</p>

  <p>Pitt, Cussler'a baktı. Bunu nasıl yapacaksınız?</p>

  <p>Benim bir dalgıç atıcım var, bu sizi suyun içinde çekebilir. İkiniz birden yararlanabilirsiniz.</p>

  <p>Bu bize çok büyük bir kolaylık sağlayacak, teşekkür ederim.</p>

  <p>Misty yalvardı. Sizi bu saçmalıktan vazgeçirmek için söyleyebileceğim bir şey yok mu?</p>

  <p>Pitt dudakları rahatlatıcı bir gülümsemeyle yayılmış bir halde, Hayır, dedi. Bu işin yapılması gerek. Eğer içerde birinin gizlemeye çalıştığı bir şey olmasaydı, boğazın girişinde güvenlik önlemi alınmazdı. Gizlenen şeyin Deep Encounter olup olmadığını öğrenmek zorundayız.</p>

  <p>Peki, ya yanılıyorsanız?</p>

  <p>Pitt'in yüzündeki gülümseme birden kayboldu, bunun yerini ciddi bir ifade aldı. Eğer yanılıyorsak, o zaman gemideki arkadaşlarımız onları kurtarmayı başaramadığımız için ölecekler.</p>

  <p>Güneş batımından hemen sonra işe koyulan üç erkeğin, birkaç palmiye ağacının gövdesini birbirine bağlayıp kabaca Periwinkle'! andıran bir gemi müsveddesi yaratmak için tam iki saat çalışmaları gerekti. Son olarak da gövdenin kenarlarına çevreleyen lambalar asıp bunları küçük bir batarya ile yaktılar. Daha sonra da raft, yatın kıyıya bakan yanına demirledi.</p>

  <p>Cussler, Doğrusunu söylemek gerekirse hiç de kötü bir kopya sayılmaz, dedi.</p>

  <p>Giordino karşılık verdi. Güzel değil, ama sekiz kilometre ötede kulübesinde oturan güvenlik görevlisini kandırması gerekir.</p>

  <p>Pitt nemli havadan terleyen yüzünü deniz suyuyla yıkadı. Yatın ışıklarını söndürürken aynı anda raftınkileri de söndüreceğiz.</p>

  <p>Cussler birkaç dakika içinde Periwinkle’in büyük motorlarını çalıştırdı ve bu arada bir düğmeye basarak demiri yukarı çekti. Sonra yatın ışıklarını söndürdü. Cussler, yatı mercan kayalıklarından uzaklaştırırken derinlik uyarıcısının sesini dinlemeye koyuldu.Yüzeyin hemen altında öldürücü dişler gibi avını yakalamak için fırsat kollayan mercanların yatı denizin dibine göndermelerinden korkuyordu.</p>

  <p>Cussler radar yardımıyla yatın rotasını Raoul Adası'na çevirdi, geminin hızını on milde sabitledi ve yıldızlarla bezenmiş gökyüzünde ayın olmamasına şükretti. Pitt dümen bölmesine, Cussler'ın yanma gitti.</p>

  <p>Pitt operasyonla ilgilenmek yerine aşağıda yiyecek bir şeyler hazırlayan Misty ile birlikte, dümen odasına, Cussler'ın yanına geldi. Misty yiyecekleri herkese paylaştırdı ve kulaklıklarını takıp güvenlik görevlisinin çatlak sesini taklit etmeye çalışan Al'in yanına oturdu.</p>

  <p>Cussler adanın çevresinde denizin derinliğini gösteren haritayı açtı ve ikiz tekneyi güvenlik görevlisinin kayaların tepesindeki küçük evinden yayılan ışığa doğru yönlendirdi. Boğazın önündeki kayalıkların arasından geçeceğiz, dedi. Oraya geldikten sonra artık her şey fırlatıcıya bağlı olacak. Sakin sulara ulaşıncaya kadar kayalara çarpan dalgalardan uzak durmaya çalışın.</p>

  <p>Cussler ilk kez yaklaşmakta olan ürkütücü bir şeye dikkat çekiyordu. Adam, pek ender olarak dışarıdaki zifiri karanlığa göz atıyordu. Cussler sadece ara sıra pusulaya bakıyordu. Yata da hemen hemen sadece derinlik sesi ve radar yardımıyla yol veriyordu, koltuğuna oturmuş, bir eli uzaktan kumandada öbür eli de bilgisayar yönlendiricisindeydi. Cussler, camlardan birini araladı ve sörfün sert bir kayaya sürtmesinden çıkan sesi duydu.</p>

  <p>Aynı sesi Pitt de duymuştu. Kayalıkların arkasında ve de güvenlik görevlisinin görüş alanının dışındaydılar. Sörf çizgisinin ötesinde sular inanılmayacak derecede sakindi. Cussler, uzaktan kumanda aletinde hızı saptayan düğmeye bastı ve geminin hızını iyice azalttı. Sonunda kayalara mümkün olduğunca yaklaştıklarını fark edip rahatladı ve motorları durma noktasına getirdi ve dönüp Pitt'e baktı, bakışlarında, Bu iyi bir fikir değil, sözleri okunuyordu, fakat bu düşüncesini seslendirmedi.</p>

  <p>Cussler, Periwinkle’in sadece dört buçuk metre aşağısındaki deniz yatağını derinlik seslendiricisinden inceledi ve sürüklenme tablosunu düşünceli düşünceli inceledikten sonra demiri bıraktı. Gemi güvenli bir şekilde demirlenince, başını salladı.</p>

  <p>Daha ileriye gidemem.</p>

  <p>Pitt sordu. Burada ne kadar kalabileceksin?</p>

  <p>Aslında siz geri dönünceye kadar diyebilmeyi çok isterdim, fakat sular üç saat yirmi dakika sonra alçalmaya başlayacak. O zaman gemiyi tehlikeye sokmamak için açılmam gerekecek, güvenlik görevlisine görünmemek için de adanın arka tarafına geçmeliyim.</p>

  <p>Karanlıkta seni nasıl bulacağız?</p>

  <p>Balıkların değişik seslere gösterdikleri tepkiyi ölçmek için kullandığım bir sualtı telsiz vericisi var. İki saat sonra Meatloaf kaydı yapmaya başlayacağım.</p>

  <p>Misty adama baktı. Sen Meatloaf topluluğunu dinler misin? Cussler güldü. Yaşlı bir kurt rock müziğini sevemez mi? Giordino alaycı bir tavırla sordu. Bu müzik köpekbalıklarını etkiliyor mu?</p>

  <p>Cussler başını salladı. Onlar Tonny Bennett'i tercih ediyorlar.</p>

  <p>Pitt ile Giordino, ödünç aldıkları yüzgeç, maskeleri taktılar. Cussler baş taraftaki merdiveni indirdi ve geri çekildi. Pitt ile Giordino'nun omuzlarını okşadı. Boğazın girişinde kayalardan uzak durmayı unutmayın, sonra da suların sizi içeri çekmesini bekleyin. Alıcının bataryalarını gereksiz yere harcamanın hiçbir anlamı yok. Cussler sıkıntılı bir tavırla ekledi. Şansınız açık olsun. Ben mümkün olduğu kadar uzun süre bekleyeceğim.</p>

  <p>Pitt ile Giordino, mürekkep siyahı ılık sulara kendilerini hafif bir şıkırtıyla bıraktılar ve gemiden boğaza kadar olan kısa mesafeyi yüzdüler. Giordino, Pitt'in tam arkasından yüzüyordu. Kıyıdan doğru gelen hafif bir esinti vardı ve çekilmeye başlayan suların sesi duyuluyordu. İki arkadaş, dakikalarca kulaç attıktan sonra görünmez oldular. Pitt kolunu yukarı kaldırıp ihtiyar adamın ona ödünç verdiği pusulaya baktı. Daha sonra Giordino'nun başına dokunup uzakları işaret etti. Giordino, kollarıyla Pitt'in bacaklarına sarıldı ve fırlatıcının düğmesine bastı. Fırlatıcının jet motorları çalışmaya başladı ve onları saatte üç mil hızla taşımaya başladı.</p>

  <p>Pitt kolundaki küçük pusulanın yardımıyla yer tayin etmeye çalışıyordu. Tehlike yaratan kayalar belki elli metre, belki de yüz metre ilerdeydiler. Karanlıkta bir tahminde bulunmaya imkân yoktu.</p>

  <p>Derken, Pitt iki ayrı ses duydu, bu da dalgaların boğazın iki yanma çarptığı anlamına geliyordu. Pitt, fırlatıcıyı çevirdi ve onları adaya doğru götürmesini sağladı. Sonra da Cussler'ın öğütlediği gibi fırlatıcının düğmeşini kapadı ve dalgaların onları boğazın girişine sürüklemelerine izin verdi.</p>

  <p>Boğazın dik duvarları arasında dev dalgalar yoktu. Boğazın orta yerinde su derinleştiği için ve de hiçbir engelle karşılaşmayınca, sörf onları kayaların arasından kolayca, sanki bir mantar parçasıymışlar gibi geçiriverdi.</p>

  <p>Pitt suda, bacaklarını iki yana açmış, yüzükoyun, sanki yüzeyde uyuyan bir su kaplumbağasıymış gibi rahat rahat suyun üzerinde yatıyordu. Şnorkelin içinde solukları ağır ve düzenliydi. Fırlatıcı sayesinde ikisi de hiç yorgunluk hissetmiyordu. Giordino bir an için Pitt'in yanında suda sürüklenmeye başladı.</p>

  <p>Adamların ikisi de fark edilip edilmediklerini anlamak için başlarını yukarı kaldırmadılar. Böyle bir zahmete girmelerine gerek yoktu. Eğer kayanın kenarında duran bir gözcüyü göremiyorlarsa, hiçbir gözcü karanlıkta onları fark etmiş olamazdı. Pitt daha sonra korsanların koyun kıyısına nöbetçi koymuş olabileceklerini düşündü. Ama sonra bu insanların güvenliğe bu kadar fazla önem vermeyeceklerine hükmetti. Pitt habersiz gelenleri gözleyenin sadece boğazın girişindeki nöbetçinin gözleri olabileceğine inandı.</p>

  <p>Pitt daha önce Periwinkle gemisi boğaza girdiği sırada görebildiği kadarıyla boğaz, denizden bir milin üçte biri kadar uzaklıkta düz bir çizgi oluşturuyordu. Pitt, Giordino'ya işaret edip fırlatıcıyı tekrar çalıştıracağını belirtti.</p>

  <p>On beş dakikadan daha kısa bir süre içinde, yukardaki yıldızlar ortaya çıkıp gökyüzüne yayıldı, Pitt ile Giordino da açık koya ulaşmışlardı. Pitt ayaklarının altında kumu fark edinceye kadar fırlatıcıyı çalıştırdı. Ancak karaya ulaşınca, fırlatıcıyı stop ettirdi.</p>

  <p>Kumsalda hiçbir hayat izi yoktu, fakat koy hiç de terk edilmiş gibi değildi. İki tekne koyun ortasında yan yana demirlemişti. Bu gemilerin şekilleri ve karaltıları karanlıkta fark edilmiyordu. Pitt'in tahminine göre, bu gemiler üzerlerini örten gizleme ağları sayesinde şekillerini belli etmiyorlardı. Gemilerin iskele taraflarından birkaç ışık sızıyordu, bunun dışında gemileri fark etmek olanaksızdı. Yakından incelemedikçe, gecenin zifiri karanlığında Deep Encounter gemisini teşhis etmeye imkân yoktu.</p>

  <p>Pitt, Giordino'ya fısıldadı. Maskeni çıkar. Işıklar bizim lensleri etkileyebilir.</p>

  <p>Pitt ve Giordino, fırlatıcıyı kumsalda bırakıp, iki gemiden daha büyük olanına doğru yüzmeye başladılar. Gemi, baş tarafı kıyıya dönük durumda demir atmıştı. Geminin baş kısmı gerçekten çok zarifti, tıpkı araştırma gemisininki gibi. Fakat bundan emin olmak zorundaydılar. Pitt hiç duralamadan yüzgeçlerini çıkarıp Giordino'ya verdi ve geminin demir zincirine tırmanmaya başladı. Zincir ıslaktı, ama pek paslanmamıştı ve de kaygan değildi. Pitt geminin ön kısmına ulaşıncaya kadar tırmandı ve bir süre orada asılı kaldı. v</p>

  <p>İskele tarafından gelen ışık sayesinde Pitt, geminin ön tarafında yazılı ismi zar zor okuyabildi.</p>

  <p>Geminin adı Deep Encounter'dı.</p>

  <p>Loca, baş filika küpeştesinin en az üç metre altındaydı. Bir ip ve borda kancası olmadan, Pitt'le Giordino'nun güvertenin ön tarafına tırmanabilmelerinin hiçbir yolu yoktu. Teknenin geri kalan kısımlarından da gemiye çıkmak mümkün değildi. Gemiye tırmanmak için herhangi bir çıkıntı görünmüyordu. Pitt bu kadar basit bir olasılığı planlamayışına lanet etti.</p>

  <p>Pitt çıpa zinciriyle aşağı indi. Giordino'ya sessizce, Bu, Deep Encounter,&nbsp; diye bildirdi.</p>

  <p>Giordino yukarı doğru baktı, loş ışıkta şaşkın bir ifadeyle bakıyordu. İskele tahtası ya da merdiven olmadan gemiye nasıl çıkacağız?</p>

  <p>Çıkmayacağız.</p>

  <p>Giordino mekanik bir sesle, Mutlaka, başka bir planın var, dedi.</p>

  <p>Tabii ki.</p>

  <p>Bana kötü haberi ver.</p>

  <p>Pitt'in hafif sırıtışı karanlıkta kayboldu. Korsan gemisi daha küçük. Büyük ihtimalle, geminin kıçından geçebilir, sonra Deep Encounter'e doğru ilerleyebiliriz.</p>

  <p>Pitt rahatladığını hissetti, her şey tekrar yolundaydı. Doğru tahmin etmişti.</p>

  <p>Korsanların teknesi, her yanı top ve tüfekle dolu yelkenli bir gemi değildi. Gemiye çıkmaya çalışmaları için kıçı yeteri kadar alçak olmakla kalmayıp, aynı zamanda bir dalgıç borda iskelesi ve küçük bir platform sunarak onlara büyük saygı gösteren kırk metrelik bir kamu hizmeti teknesiydi.</p>

  <p>Giordino, Umarım, kafalarını çökertecek uzunlukta eski moda bir boru buluruz. Sadece ellerimle kendimi çıplak gibi hissediyorum, diye söylendi.</p>

  <p>Pitt havai bir şekilde, Ben hiç endişeli değilim, dedi. Bu kocaman ellerle neler yapabildiğini gördüm. Unutuyorsun. Sürpriz bir öğemiz var. Ziyaretçi bekliyor olmayacaklar, özellikle de bizim gibi arka kapıdan gizlice sıvışan namussuz kişileri.</p>

  <p>Giordino parmaklarını koluna geçirdiğinde, Pitt kıç küpeşteye doğru tırmanmak üzereydi. Hamur gibi olmuş ön kolunu ovuştururken, Ne oldu? diye söylendi.</p>

  <p>Giordino, Pitt'in kulağına alçak sesle, Kıçtaki güverte kamaralarının orada, biri ayakta sigara içiyor, dedi.</p>

  <p>Pitt yavaşça çalışma güvertesini gözetleyebileceği kadar başını yukarı kaldırdı. Giordino'nun gece görüşü tam isabetti. Güçlükle görülen bir figür, küpeşteye dayanarak tropik havanın keyfini çıkarırken, karanlıkta tüttürdüğü sigara dumanı sayesinde seçilmişti. Tetikteymiş gibi değil, düşüncelerinde kaybolmuş gibi görünüyordu.</p>

  <p>Giordino vücudundan damlayan suyun, çam ağaçlarının yapraklarını sallayan hafif rüzgârda duyulmayacağını ümit ederek, bir hayalet gibi sessizce kıç küpeşteye doğru tırmandı, güvertenin etrafında sessizce yürüdü ve o kocaman ellerini ciğerlere giden bütün havayı keserek adamın boynuna geçirdi. Kısa bir boğuşma oldu ve sonra vücut gevşedi. Sadece küçük bir fısıltı sesiyle, korsanı kıç tarafa ve büyük bir vincin arkasına doğru sürükledi.</p>

  <p>Pitt, adamın giysilerini yokladı ve katlanır bir çakıyla, küçük ve kalkık burunlu bir tabanca buldu. İşimiz var, diye belirtti. Hâlâ nefes alıyor, dedi Giordino. Onu ne yapacağız?</p>

  <p>Onu görülmeyecek bir şekilde dalgıç borda platformunun üzerine yatır.</p>

  <p>Giordino başıyla onayladı, korsanı kolayca küpeştenin üstünden kaldırdı ve denize yuvarlanıp boğulmasına ramak kalacak şekilde, borda platformu üzerindeki bir yığının üzerine bıraktı. Kötü iş tamamlandı.</p>

  <p>Önümüzdeki bir saat uyku âleminde kalmasını ümit edelim.</p>

  <p>Garanti ederim. Giordino gözleriyle açık güverteleri araştırarak, karanlığa doğru baktı. Sence onlardan kaç tane var?</p>

  <p>NUMA'nın yaklaşık aynı boyutta benzer iki araştırma teknesi var. On beş kişilik bir mürettebat alıyorlar, ama yüzden fazla yolcu taşıyabilirler.</p>

  <p>Pitt çakıyı asık yüzle inceleyen Giordino'ya verdi. Tabancayı neden ben alamıyorum?</p>

  <p>Eski Errol Flynn filmlerini her zaman izleyen sensin. O kılıç kullanır, ucuz bir sustalı bıçak değil. Öyleymiş gibi davran. Giordino'dan başka bir şikâyet gelmeden, geniş kargo ve çalışma güvertesinden sabit, acelesiz bir yürüyüş hızıyla kıçtaki bölme üzerindeki bir ambar ağzına geçtiler. Ambar ağzının kapısı, araştırma teknesinin klimasından tam olarak faydalanmak için kapalıydı. Bu, bilinmeyenden korkma zamanı olabilirdi, Ama kabul edilemezdi. Sadece, Deep Encounter'daki insanları kurtarmak için çok geç kalmış olacaklarının buz gibi dehşeti vardı. Pitt'in aklına en kötü ihtimal geldi, ama tıpkı öldürülmeyi umursamadığı gibi, buna da aldırmadı.</p>

  <p>İskeleye gelmeden önce iki gemi arasında durdular ve ışık sızan lombozlardan birinin içine gizlice baktılar. Pitt, dağınık geniş bir odada kâğıt oynayan, okuyan ya da uydu televizyonu izleyen yirmi iki korsan saydı. Etrafa bir devrim başlatmaya yetecek kadar silah yığılmıştı. İçlerinden hiçbiri, davetsiz misafirlerden biraz olsun sakınıyormuş ya da tutsaklarının kaçabileceğinden herhangi bir endişe duyuyormuş gibi görünmüyordu. Bu sakin görüntü, Pitt'i aşırı derecede rahatsız etti. Korsanlar aşırı derecede gevşek görünüyorlardı, ellerinde elli rehine bulunduran kişilere oranla gereğinden fazla gevşektiler.</p>

  <p>Giordino, Dünyevi mallarımı korumaları için bu heriflerden birini tutmamam gerektiğini bana hatırlat, diye söylendi. Pitt, Korsandan çok paralı askerler gibi giyinmişler, diye mırıldandı.</p>

  <p>Kendi gemilerinde korsanlardan öç alma hevesinden vazgeçti. Yirmiden fazla silahlı adama karşılık altı mermilik bir tabanca ve bir çakı, cazip bir başarı ihtimalini zorlukla sunuyordu. Başlıca amaçları, araştırma gemisinde hâlâ hayatta olan birinin var olup olmadığını anlamak, sonra eğer mümkünse onları kurtarmaktı. Giordino'yla birlikte, dinleyerek ve dikkatle karanlığa doğru bakarak, birkaç dakika için geminin sol tarafındaki üst yapı kısmında yere yattılar. Tehdit edici bir şey duymayıp, görmeyince sessizce güverteye doğru hareket ettiler, sonra Pitt aniden durdu.</p>

  <p>Giordino yanında donakaldı ve, Bir şey mi gördün? diye fısıldadı.</p>

  <p>Pitt üst yapı kısmının kenarına kabaca bantla tutturulmuş, boyalı kartondan geniş bir yamayı işaret etti. Ne saklıyorlarmış, görelim.</p>

  <p>Büyük bir dikkatle ve yavaşça, kartonu metal kısma tutturan bandı sıyırdı. Büyük bîr kısmını çıkarttığında, ucunu arkaya kıvırdı ve lombozlardan düşen yumuşak ışık altında güçlükle görünen markaya dikkatle baktı.</p>

  <p>Sadece, kuyruğu yılan olan üç kafalı bir köpek resmini seçebildi. Hemen altında CERBERUS yazıyordu. Ona hiçbir şey ifade etmedi, bu yüzden karton kapağı yerine geri itti ve tekrar bantla tutturdu.</p>

  <p>Giordino, Bir şey görebildin mi? diye sordu.</p>

  <p>Yeteri kadar.</p>

  <p>İki geminin arasına konulmuş dar metal iskeleye doğru devam ettiler ve korsanların karanlıktan çıkmalarını ve otomatik silahlarla ateş etmelerini bekleyerek, savaştaymış gibi karşıya geçtiler.</p>

  <p>Bir aksilikle karşılaşmadan, denizin üzerinden araştırma gemisinin güvertesine geçtiler ve karanlıkta durdular. Pitt şimdi vatan toprağındaydı. Deep Encounter’in her santimetresini biliyordu ve güverteleri arasında gözleri kapalı yolunu bulabilirdi.</p>

  <p>Giordino elini Pitt'in kulağına dayadı ve alçak sesle, Ayrılmamızı istiyor musun? dedi.</p>

  <p>Pitt, Hayır, diye fısıldadı. Birlikte olursak daha iyi. Kaptan köşkünden başlayalım ve aşağı inelim.</p>

  <p>Kaptan köşküne dış merdivenlerden çıkabilirlerdi, ama yemek odasından dışarı çıkabilecek ve onları fark edebilecek korsanların görüş alanından uzak durmayı tercih ettiler. Bunun yerine, ambar ağzından sıvıştılar ve kamara iskelesiyle dört güverte yukarıya, kaptan köşküne çıktılar. Kaptan köşkünü karanlık ve boş buldular. Giordino dışarıda nöbet tutarken, Pitt haberleşme odasına girdi ve kapıyı kapattı. Pitt, Globalstar telefonu kaldırdı ve Sandecker'in cep telefonu numarasını çevirdi. Bağlantı sağlanırken, portakal rengi Doxa marka dalış saatini kontrol etti. Kadran, onu iki geçtiğini gösteriyordu. Washington saatiyle aradaki sekiz saatlik farkı hesap etti. Orada sabahın altısı olmalıydı. Amiral, alışılmış günlük sekiz kilometrelik koşusuna çıkmış olmalıydı.</p>

  <p>Sandecker telefona cevap verdi. Beş kilometre koştuktan sonra, hâlâ düzgün nefes alıyordu. Pitt'in konuşmaya giren birini şaşırtmak için şifreli bir şey söylemeye vakti yoktu. Deep Encounter'ı buluşuyla ilgili kısa ve öz bir rapor verdi ve tam yerini söyledi.</p>

  <p>Amiral sanki yakın akrabalarıymış gibi, Mürettebatım ve bilim adamlarım? diye sordu.</p>

  <p>Pitt, Binbaşı Deverieux'un Wake Adası'nın düşüşünden hemen önceki ünlü mesajını tekrarlayarak, Durum hâlâ şüpheli, diye cevap verdi. Olumlu bir cevabım olduğunda sizi arayacağım. Sonra telefonu kapattı.</p>

  <p>Haberleşme odasından dışarı çıktı. Bir şey gördün ya da duydun mu?</p>

  <p>Bir mezar kadar sessiz.</p>

  <p>Keşke, dedi karamsarlıkla. Mezar kelimesini kullanmasaydın.</p>

  <p>Kaptan köşkünü terk ettiler ve bir alttaki güverteye indiler. Orada da durum aynıydı. Kamaralar ve hastane, morgdaki ceset masaları kadar sessizdi. Pitt kamarasına girdi, bir çekmecenin içini yokladı ve vefakâr eski otomatik Colt'unu tam bıraktığı yerde bulunca şaşırdı. Colt'u şortunun kemer kısmının altına yerleştirdi ve tabancayı Giordino'ya uzattı, o da tek bir söz bile etmeden aldı. Pitt daha sonra, bir kalem fener buldu, hafifçe sallayarak açtı ve ışığı odada gezdirdi. Hiçbir şeye dokunulmamıştı. Dolapta bıraktığı yerde durmayan tek şey, Dr. Egan’in deri çantasıydı. Yatağın üstünde ağzı açık olarak duruyordu.</p>

  <p>Giordino da odasında aynı manzarayla karşılaştı. Eşyalarından hiçbiri karıştırılmamış ya da yerlerinden oynatılmamıştı.</p>

  <p>Giordino alçak sesle, Bu heriflerin yaptığı hiçbir şey mantıklı değil, dedi. Daha önce hiç yağmalamaya meraklı olmayan korsan duymamıştım.</p>

  <p>Pitt ışığı koridora doğrulttu. İlerleyelim.</p>

  <p>Kamara iskelesinden, sekiz tane kamara, yemek odası, mutfak, toplantı odası ve dinlenme odası bulunan güverteye doğru devam ettiler. İçinde bozulmuş yemekler bulunan tabaklar hâlâ yemek masasının üzerinde duruyordu, dergiler sanki kısa bir süre önce okuyucuları tarafından beğenilmedikleri için dinlenme odasındaki masaların ve kanepelerin üzerine saçılmıştı. Filtrelerine kadar yanmış sigaralar, toplantı odasındaki kül tablalarının içinde duruyordu. Tencereler ve tavalar, içindekiler yeşile dönüşmüş bir şekilde hâlâ mutfak ocağının üstündeydi. Sanki gemideki herkes bir duman kümesinin içinde yok olmuştu.</p>

  <p>Pitt ve Giordino, bir yaşam belirtisi bulmak için umutsuzca etrafı ne kadar aradılar, emin değillerdi. Belki beş, belki de on dakika kadar. Belki bir konuşma ya da herhangi bir ses duymayı bekliyorlardı ya da belki sadece cevap bulamayacaklarından korkuyorlardı. Pitt belinden .45'liği çıkardı ve yanında tuttu, saldırıya uğrasa bile ateş edeceğinden kuşkuluydu, çünkü bu gemilerinde dinlenen kalabalık korsan grubunu harekete geçirecekti.</p>

  <p>Makine ve jeneratör dairesine indiklerinde Pitt, güvenlik görevlilerinin orada bulunmadığını görünce en büyük korkularının gerçekleştiğine inanmaya başladı. Gerçekten gemide hâlâ hapsedilecek biri olsaydı, orada tutsaklarını gözetliyor olmaları gerekirdi. Ayrıca ışıklar da yanmıyordu. Nöbetçiler karanlıkta oturmazlardı. Makine güvertesi kamaralarından geçip, çarkçıbaşının ofisinde ışık görene kadar umutsuzluğu arttı.</p>

  <p>Giordino, Sonunda, diye mırıldandı. Birisi görmek için ışığa ihtiyaç duyuyor.</p>

  <p>Koridorun sonunda, makine ve jeneratör dairesine açılan kapı vardı. Bölmeler boyunca sırt sırta pozisyon aldılar ve kapıya yaklaştılar. Üç metre uzaklıktan, zayıf mırıldanmaları duyabiliyorlardı. Kısa bir an için bakışları karşılaştı. Pitt birkaç dakikalığına kulağını çelik kapıya dayadı ve dinledi. Konuşmalar sataşma gibiydi ve hakaret doluydu. Ara sıra kahkaha sesleri geliyordu.</p>

  <p>Pitt uzun metal kapı kolunu birkaç santim kadar indirdi. Sessizce hareket etti. Ambar kapısı mandallarını belirli aralıklarla yağlattığı için Çarkçıbaşı House'e teşekkür etmeyi aklına not etti. Kolu son derece yavaş bir şekilde aşağı doğru hareket ettirdi, böylece diğer taraftan fark edilmeyecekti. Kapı kolu son noktasına ulaştığında, içeride beslenmek için insan yiyen bir düzine canavar olduğunu bilse bile yine aynı şekilde kapıyı açardı.</p>

  <p>Şimdi sesleri net olarak duyuyorlardı. Dört kişiydiler. Seslerden ikisi yabancılardan geliyordu, ama diğer ikisi kendi sesi kadar tanıdıktı. Pitt'in kalbi göğsünde hopladı. İçeride hoş bir muhabbet yapılmıyordu. İki yabancı, diğerlerine alayla sataşıyor gibiydi.</p>

  <p>Uzun sürmeyecek ve hepiniz boğulmanın nasıl bir şey olduğunu anlayacaksınız.</p>

  <p>Arkadaşı iğrenç bir şekilde, Evet, hiçbir şey Arktik'te uykuya dalmaya benzemez, dedi. Kafalarınız patlayıcı torpille doldurulmuş gibi hissedersiniz. Gözleriniz, kafalarınızdan dışarı fırlar. Kulaklarınız, buz kıracağıyla delinmiş gibi yarılır. Gırtlaklarınız yırtılmış, ciğerleriniz nitrik asitle yıkanmış gibi hissedersiniz. Çok eğleneceksiniz.</p>

  <p>Kaptan Burch, Seni hasta pislik, diye terslendi.</p>

  <p>Ardından, Bayanların önünde böyle konuşmak, bir grup soysuz hayvandan başka bir şey olmadığınızı kanıtlıyor, diyen Çarkçıbaşı House'ın sesi duyuldu.</p>

  <p>Hey Sam, soysuz olduğunu biliyor muydun?</p>

  <p>Geçen haftaya kadar, hayır.</p>

  <p>Son sözü şiddetli bir kahkaha izledi.</p>

  <p>Burch öfkeyle, Bizi öldürürseniz dünyadaki bütün araştırma güçleri mutlaka sizi yakalayacak ve kıçlarınızı bir uçurtmadan daha yükseğe asacaktır, dedi.</p>

  <p>Sam adındaki korsan alayla, Suç delili olmadan asla, dedi.</p>

  <p>Denize açılmış ve tekmil tayfası kaybolmuş binlerce gemiden sadece biri olacaksınız.</p>

  <p>Kadın araştırmacılardan birinin sesi duyuldu. Lütfen, hepimizin evde sevdikleri var. Böyle korkunç bir şey yapamazsınız.</p>

  <p>Sam soğuk bir şekilde, Üzgünüm, bayan, dedi. Ücretlerimizi ödeyen kişilere göre, hayatlarınız iki sent bile etmez.</p>

  <p>Sam'in ortağı, Mürettebatımız yarım saat içinde gemiye gelmiş olur, dedi. Sonra duraksadı ve Pitt'in görüş alanının dışında kalan yere baktı. İki saat sonra, siz NUMA'lılar denizin dibindeki yaşama bizzat şahit olacaksınız.</p>

  <p>Pitt ambar kapağındaki boşluğun sınırlı görüş açısından, korsanların otomatik silahları hazır pozisyonda tuttuklarını görebiliyordu. Her iki erkek, kapıyı açıp makine dairesine omuz omza girdiklerinde, ileri doğru eğildiler ve kavgaya hazırlandılar.</p>

  <p>İki korsan, arkalarındaki hareketi hissetti, ama infaz için erken gelen arkadaşları olduğunu zannederek, dönmeye zahmet etmediler. Sam, Çocuklar erken geldiniz? Aceleniz ne? dedi.</p>

  <p>Giordino kızgın bir sesle oldukça iyi bir korsan taklidi yaparak, Guam'a rota çizmemiz emredildi, dedi.</p>

  <p>Sam gülerek, İşte bu kadar, dua etmeye başlasanız iyi olur. Neredeyse yaradanınızla tanışma vakti, dedi.</p>

  <p>Ancak bu kadar konuşabildi. Giordino, onu kafasından tutup güverteden kaldırdı ve bölmeye çarptı. Pitt bu sırada 45'liğini savurarak diğer korsanın çenesine indirdi ve onu güvertedeki bir yığının üzerine fırlattı.</p>

  <p>Şimdi şenlik zamanıydı. Yeniden cumartesi akşamıydı. Yalnız balonlar ve şampanya eksikti.</p>

  <p>Hepsi ordaydı. Deep Encounter’in bütün mürettebatı, kadırgadaki kürek mahkûmları gibi ayakları birbirlerine zincirlenmiş şekilde geminin jeneratörleri etrafında yerde oturuyorlardı. Ayak bilekleri, ana jeneratörün desteğine kilitlenmiş uzun bir zincire bağlı çelik bantlarla kaplıydı. Herkes, kaybolduklarını ve sonsuza dek yok olduklarını zannettikleri bu iki adamı gördükleri için şok içinde otururken, Pitt hızlıca onları saydı. Burch, House, mürettebat ve bilim adamları sanki bir rüyadaymış gibiydiler. Sonra, ayağa kalktılar ve çılgın bir tezahürata başladılar. Pitt ellerini kaldırıp onları susturdu. Susun! Tanrı aşkına sessiz olun, yoksa buraya bir ordu dolusu silahlı adam saldıracak.</p>

  <p>Burch, Siz hangi cehennemden çıktınız? diye sordu.</p>

  <p>Giordino, Çok lüks bir yattan, diye cevap verdi. Ama bu başka bir hikâye. Çarkçıbaşı House'a baktı. Zinciri kesmek için neyin var?</p>

  <p>House yandaki bir bölmeyi işaret etti. Alet odasında. Bölmede asılı bir kablo kesici bulacaksın.</p>

  <p>Pitt, Giordino'ya, Önce mürettebatı kurtar, dedi. Korsanlar gelmeden gemiyi hareket ettirmeliyiz.</p>

  <p>Giordino otuz saniye içinde geri döndü ve hararetle zinciri kesmeye başladı. Bu sırada, Pitt dış güverteye koştu ve kurtarmanın fark edilip, edilmediğini kontrol etti. Korsan gemisinin güverteleri hâlâ boştu. Tahmin edebildiği kadarıyla, korsanlar Deep Encounter ve mürettebatını sulak bir mezara göndermeyi dört gözle bekleyerek, yemek odasında hâlâ aç kurtlar gibi pirzolalarını kemiriyorlardı.</p>

  <p>Geri döndüğünde, çarkçıbaşı House ve makine dairesi mürettebatı, araştırma gemisini hareket ettirmek için ana kontrol istasyonunda hazırlıklara başlamışlardı. Pitt, Burch'e, Sizden burada ayrılıyorum, dedi.</p>

  <p>Kaptan boş gözlerle baktı. Giordino bile dönüp, Pitt'e tuhaf bir şekilde baktı.</p>

  <p>Boğaz girişinin üzerindeki kayalıklarda bir nöbetçi kulübesi var. Davetsiz misafirleri gözetlemenin yanı sıra, lagünü terk eden herhangi bir gemiyi durdurmaya yetecek ateş gücü olduğunu da tahmin ediyorum.</p>

  <p>Giordino, Nerden bu kanıya vardın? diye sordu.</p>

  <p>Bilen biri olmasaydı, korsanların yağmacı geyiklere karşı bir çiçek bahçesi koruduklarını sanacaktın. İki adam elli kişiyi bekliyor, geri kalanlar da tatildeymiş gibi oturuyorlar, öyle mi? Mümkün değil. Mürettebat bir şekilde kontrolü ele geçirmeyi başarırsa, bu geminin asla açık denize ulaşamayacağından emin olmaları gerekiyor. Boğazın ortası en az yüz elli metre derinliğinde. Korsan gemisinin omurgasının altında lagünden geçmek için hâlâ bol miktarda su varken, Deep Encounter kolaylıkla dibi boylayabilir ve asla bulunamaz.</p>

  <p>Burch, Karanlık bir gece, nöbetçi bizi fark etmeden denizde gizlice ilerleyebiliriz, dedi.</p>

  <p>Pitt, İşe yaramaz, dedi. Hareket ettiğiniz an, gemilerindeki korsanların bundan haberi olacak ve peşinize düşeceklerdir. Çıpa kalktığında ve motorlar gürültü çıkarmaya başladığında, kesinlikle ne olduğunun farkına varırlar. İlk yapacakları şey, boğaz giriş nöbetçisine haber vermek olacaktır. Oraya gitmeli ve tehlikeyi ortadan kaldırmalıyım.</p>

  <p>Giordino sertçe, Ben de seninle geleceğim, dedi.</p>

  <p>Pitt başını salladı. Sen, gemi sessizce hareket etmeden önce düşmanı püskürtebilecek en iyi adamsın.</p>

  <p>Horatio (Porsenna'ya karşı tek başına Sublicius köprüsünü savunan efsanevi Romalı kahraman.) köprüde işte, bu benim.</p>

  <p>House, Oraya asla zamanında varamazsın, dedi. Ormandan yokuş yukarı en az sekiz yüz metre.</p>

  <p>Pitt küçük kalem fenerini kaldırdı. Bu benim yolumu aydınlatacak. Ayrıca, burası ve nöbetçi kulübesi arasında korsanların sık kullandıkları bir yol olmalı.</p>

  <p>Giordino, Pitt'in elini sıktı. İyi şanslar, dostum.</p>

  <p>Sana da.</p>

  <p>Ve sonra Pitt gitti.</p>

  <p>Mürettebatın, görevlerini sanki San Francisco rıhtımını terk ediyormuş gibi sakince yapmaları garipti. Boş konuşmalar yoktu. İçinde bulundukları tehlike hakkında tartışmamaları da aynı derecede garipti. Endişe ve kuruntu yoktu. Ayakaltında dolaşmamaya karar veren bilim adamları, kamaralarına gidip, orada kaldılar.</p>

  <p>Kaptan Burch, karanlığın içinden dikkatle korsanların çalışma teknesine bakarken, kaptan köprüsünün kanadında yere çömeldi. Geminin taşınabilir telefonunu ağzına götürdü ve alçak sesle, Hazır olduğunda başlayalım, şef.</p>

  <p>House, O zaman çıpayı kaldır, diye cevap verdi. Dipten çıkar çıkmaz, beni ara, ben de bu makinelerdeki devir kuvvetinin her libresini kullanacağım.</p>

  <p>Burch, Hatta kal, dedi. Şalterleri ve manivela kollarını çalıştıran tayfaların çıpaları kaldırmasının bir zamanı vardı. Burch'in, Deep Encounter gemisindeki modern sistemde tek yapması gereken, bilgisayara bir şifre girmekti. Sonrası tamamen otomatikti. Ama zincir, loca deliğinden zincir ambarına toplanırken çıkan takırtı ve şıngırtı seslerini gizlemek için ne onun ne de başka birinin yapabileceği hiçbir şey yoktu.</p>

  <p>Burch bunca yıllık tecrübesiyle çıpanın dipten kurtulduğu anı anladı. Tamam şef. Tam yol ileri. Bizi bu cehennemden çıkar.</p>

  <p>House yerin dibindeki kendi krallığında, ellerini kontrol panelinin üzerinde hareket ettirdi. Gemi birdenbire sallanırken, pervanelerin suya çarptığını ve geminin arkasını sürüklediğini algıladığında doyurucu bir memnuniyet hissetti.</p>

  <p>Giordino, Pitt'le birlikte etkisiz hale getirdiği korsanlardan topladığı otomatik tüfekleri aldı ve korsan gemisine uzanan iskelenin birkaç santim uzağındaki filika küpeştesinin arkasına yerleşti. Kolunun içinde bir tüfekle güvertenin üzerine yattı. Diğer tüfeği, tabancanın yanına koydu. Şiddetli bir kurşun savaşını kazanabileceğini düşünerek kendini kandırmadı. Ama onun ateş hattı, tekne hareket etmeye başlar başlamaz, düşmanı kolaylıkla araştırma teknesinden uzak tutabilirdi. İki gemi arasındaki iskeleyi itebilirdi, ama gereksiz bir ses çıkarmamanın daha iyi olacağını düşündü. Deep Encounter ilerlemeye başladıktan sonra zaten kendiliğinden düşecekti.</p>

  <p>Çarkçıbaşı House büyük jeneratörleri açıp, dizel elektrikli motorları tam hıza ayarladığında, güverteden gelen titreşimleri hissetti. Araştırma gemisinin tayfalarından ikisi, çelik filika küpeştesi siperleri altında güverte boyunca emeklediler ve süper yapı içindeki gizli kısma tırmanmadan önce, şamandıra iplerini sancak dubalarından çalışma teknesine alarga ettiler.</p>

  <p>Giordino çıpa zincirinden gelen takırtıyı duyduğunda, şimdi sıra eğlenceli bölümde, diye düşündü. Ses, Deep Encounter gemisindeki insanlara yirmi çekiç bir örse vuruyormuş gibi geldi. Beklenildiği gibi, üç korsan, sesin ne olduğunu anlamak için yemek odasından dışarı fırladılar.</p>

  <p>İçlerinden biri, Deep Encounter' in çıpasının yukarı kaldırıldığını gördüğüne şaşırmış ve suç ortaklarının bastırıldığından habersiz olarak, son gücüyle bağırdı. Durun, durun! Planlanan zamandan önce ayrılamazsınız. Mürettebatsız olmaz!</p>

  <p>Sessiz kalmak Giordino'nun huyu değildi. Kısık sesli korsanı taklit etmeye devam ederek, sinirli bir sesle, Mürettebata gerek yok, dedi. Bu işi ben yapacağım.</p>

  <p>Güvertede dışarıya fırlayan korsan sayısıyla birlikte şaşkınlık da artıyordu. Sonra, kulak tırmalayan tanıdık bir ses, yüksek sesle, Kimsin sen? diye bağırdı.</p>

  <p>Sam!</p>

  <p>Sen Sam değilsin. Nerde o?</p>

  <p>Giordino gemi yol almaya başladığında, motorların vuruşundaki artışı hissedebiliyordu. Birkaç dakika sonra iskele gemiden ayrılacaktı. Sam, klozet kapağını kaldırmayı bile beceremeyecek bir ahmak olduğunu söylüyor.</p>

  <p>Bir sürü korsan, iskele tahtasına doğru koşarken küfredip, bağırıyordu. İçlerinden ikisi başarılı olup, yolu yarıladığında, Giordino başarılı bir nişan alıp, onları dizlerinden vurdu. Korsanlardan biri sırtüstü çalışma teknesine devrildi, diğeri iskelenin küpeştesini kavrayarak, acıyla bağırıp yere çöktü. Bu sırada, araştırma gemisi demir alıp boğazda hızla ilerlemeye başladığı için iskelenin ucu düştü.</p>

  <p>Korsanlar göz açıp kapayıncaya kadar çabuk harekete geçtiler. Deep Encounter, yüz metre kat etmeden çalışma teknesi kovalamaya başlamıştı, bu sırada çıpa tekneye çekilmiş ve teknenin kıçı suya gömülmüştü. Lav kayalarının tepelerinde çınlayan ve yankılanan yaylım ateşine, çalışma teknesi köprüsünün ön camından birkaç kurşun atan Giordino karşılık verdi.</p>

  <p>Boğaza giren dönemeci dönerken, araştırma gemisi geçici olarak korsanların silahlarının mevzisinden çıkmıştı. Giordino ateşlemedeki bu durgunluğu, kaptan köşkünün merdivenlerini çıkmak için kullandı.</p>

  <p>Dümeni idare eden Burch'e, Kampçılar pek mutlu değil, dedi.</p>

  <p>Ters dönmüş bir pipoyu sıkıca kavrayan dişlerinin arasından Burch, Tek yapabildikleri kurşunları sektirmek, dedi. Bize ilk seferki gibi kolayca borda edemeyecekler.</p>

  <p>Şimdi boğazda ilerliyorlardı. House elektrikli dizelleri olabildiğince hızlı döndürüyordu. Boğaz karanlık bir çukur gibi görünüyordu. Üzerlerinde yükselen kayalıkların, yıldızların altında çizilen belirsiz şekilleri görsel bir yön fikri sunuyordu, ama Delgado radar ekranına eğilmiş, yavaşça rota değişimlerini veriyordu. Onun dışında, kaptan köşkündeki herkes, çalışma teknesi boğaza girip, ışıkları göründüğünde, arka lombozlardan endişeli gözlerle bakıyordu.</p>

  <p>Korsanlar Deep Encounter 'aan neredeyse iki kat daha hızlı ilerliyordu. Karanlıkta siyah ve uğursuz bir şekilde, kıyıdaki palmiye ağaçlarının karmaşık hatları arasından hayal gibi belirdi. Sonra bütün gözler, sarp kayalıklara ve güvenlik görevlisinin gözetleme kulübesinden gelen ufak ışığa doğru yukarı baktı. Kaptan köşkündeki herkes, onlar boğaz girişine varmadan Pitt'in oraya ulaşıp, ulaşamayacağını merak etti. Sadece, hızla yaklaşan çalışma teknesine cephanesinin sonuncusunu gönderen Giordi no emin görünüyordu.</p>

  <p>Patika, ki buna patika denebilirse, ancak otuz santim genişliğindeydi ve lagünden yükselen kayalıklarda yukarı doğru dolambaçlı bir şekilde kıvrılıyordu. Pitt vücudunu zorlayarak olabildiğince hızlı koştu. Lav kayalarına vurmaktan ayakları acıdı ve kanamaya başladı. Yaşlı adamdan ödünç aldığı dalış ayakkabılarının altına sadece spor çorap giymişti ve onlar da paramparça olmak üzereydiler. Bir an bile hızını azaltmadan, her adımda kalbi daha hızlı atarak, büyük bir gayretle koştu. Gözeneklerinden hızla fışkıran ter, yüzünden ve gövdesinden sel gibi akıyordu.</p>

  <p>Gözetleme kulübesindeki nöbetçinin ışığı görmemesi için elini kalem fenere siper etti. Böyle zamanlarda, antrenmanlara daha çok katılmış olmayı diliyordu. Sandecker zorlukla nefes almadan bu koşuyu yapabilirdi, ama Pitt'in tek egzersizi fiziksel yönden hareketli yaşantısıydı. Şimdi nefesi kesilmişti ve ayaklan kızgın kömüre basıyormuş gibi yanıyordu. Ateş sesini duyduğunda, omzunun üzerinden geriye doğru hızlı bir bakış fırlattı. Otuz yıllık arkadaşının hiçbir saldırganın iskeleden geçmesine izin vermediğinden emindi. Lombozlardan sızan ışıkların hareketlerinden ve lagünün sulan üzerindeki titreşimlerinden, Deep Encounter’in hareket halinde olduğunu anladı. Aynı zamanda kaya duvarlarında yankılanan bağırışlardan, korsan geminin onu hızla takip ettiğini anladı. Giordino, peşlerindeki geminin köprüsüne kurşun yağdırdığında, daha çok silah sesi duyuldu.</p>

  <p>Nöbetçi kulübesine elli metreden az bir uzaklıktaydı. Yürümek için yavaşladı ve camdan sızan ışığın önünden bir gölgenin geçtiğini görünce olduğu yerde donakaldı. Nöbetçi, evinden dışarı çıkmıştı ve kayalığın kenarında durmuş aşağıya, boğazda sürüklenen araştırma gemisine dikkatle bakıyordu. Pitt gizlenmeye çalışmadan ileri doğru hareket etti. Dikkati aşağıda belirginleşmeye başlamış olaylar üzerinde yoğunlaşmış nöbetçinin arkasından, çömelmiş bir şekilde koşarak geçti. Nöbetçi kulübesinin kapısı açıktı ve dışarıya nöbetçinin elinde bir çeşit silah tuttuğunun görünmesini sağlayacak kadar ışık süzülüyordu. Ya ateş seslerinin lagündeki kulak tırmalayan yankısıyla alarına geçmiş ya da telsizle NUMA mürettebatının bir şekilde gemileriyle kaçmayı başardığını ve denize ulaşmak için oraya doğru geldikleri haberini almıştı.</p>

  <p>Pitt biraz daha yaklaşıp, güdümlü mermi fırlatıcı silahı gördüğünde gerildi. Ayrıca, nöbetçinin yanında yerde içinde mermiler bulunan tahta bir sandık vardı. Nöbetçinin güdümlü mermi fırlatıcıyı omzuna kaldırışını izledi.</p>

  <p>Dikkat çekmeme fikrini aklından çıkardı. Karanlıktan çıkıyor olsa bile, mesafeyi kapatıp, fark edilmeden nöbetçiye saldırabileceğinden şüpheliydi. Eğer nöbetçi durdurulmadan, Deep Encounter'a güdümlü bir mermi atarsa, içlerinde en yakın arkadaşı dâ bulunan elli masum insan ölecekti. Gözü kara bir şekilde, son on metreye doğru hızla atıldı.</p>

  <p>Pitt bütün gücüyle koşarken, karanlıkta bir ölüm meleği gibi belirdi. Kesik ve yarılmış ayaklarının verdiği ıstırap, son birkaç metreyi son hızla koşarken kaybolmuştu. Ne tereddüt etti, ne de hızını kesti. Nöbetçi, Pitt'in saldırısının çok geç farkına vardı. Bir figürün üzerine doğru hızla atıldığını hissettiğinde, güdümlü mermi fırlatıcının ateşleme mekanizmasını harekete geçiriyordu. Tam güdümlü mermiyi attığında, Pitt sıçradı ve kendini havaya attı.</p>

  <p>Pitt başını ve omzunu nöbetçinin göğsüne geçirdiğinde, fırlatıcıdan çıkan mermi, saçlarını sıyırarak hızla başının üzerinden geçti. Pitt'in vücudunun nöbetçiye çarpmasıyla hedefi değişen mermi, karanlıkta şimşek gibi çakarak, Deep Encounter’in kıç tarafının çok az arkasında ve on beş metre üzerinde bulunan bir kayanın yanına çarptığında, ikisi birlikte yere düştüler. Patlama lav kayalarını parçalara ayırarak boğaza gönderdi, kırık parçalar araştırma gemisinin üzerine yağıyor, ama bir kazaya ve zarara neden olmuyordu.</p>

  <p>İki kaburga kemiği kırılan ve sersemleyen nöbetçi, ayağa kalkmaya uğraştı ve kenetlenmiş ellerini tehlikeli bir judo vuruşuna geçirdi, karşısındaki saldırganın boynuna isabet ettiremedi, ama kafatasının üstüne vurdu. Pitt geçici olarak bilincini kaybettiyse de hemen kendine geldi, dizleri üstünde doğruldu ve sağ yumruğunu bütün kuvvetiyle nöbetçinin tam kasığının üstüne, karnına indirdi. Nöbetçi, ağzından duyulabilir bir hırıltı çıkararak, iki büklüm oldu. Sonra Pitt güdümlü mermi fırlatıcıyı kaptı ve bir sopa gibi savurdu. Fırlatıcı, nöbetçinin kalçasına çarptı.</p>

  <p>Adam aldığı darbelere rağmen dayanıklıydı, vücudu yıllardır düzenli fiziksel antrenman yapmaktan kuvvetliydi. Sendeledi, doğruldu ve Pitt'e yaralı bir yabandomuzu gibi saldırdı.</p>

  <p>Pitt kasları yerine aklını kullanıp, ustaca ayakları üzerinde sıçradı ve kenara çekildi. Nöbetçi sendeledi ve uçurumdan aşağı düştü. Beklenmedik yenilgisi çok ani olmuştu, bağırmaya fırsatı olmadı. Tek duyulan, aşağıda uzaktan gelen bir suya düşme sesiydi. Pitt soğukkanlı bir çalışmayla, hızla tahta sandıktan bir mermi aldı, fırlatıcının içine itti ve Deep Encounter’in en fazla yüz metre arkasından boğaza giren korsan gemisine nişan aldı. Pitt fırlatıcının bir Stinger kadar karmaşık bir prosedürü olmadığı için Tanrı'ya şükretti. Ateşleme düzeni, herhangi bir geri zekâlı teröristin çalıştırması için yeteri kadar basitti. Basit nişangâhın arasından namluyu korsan gemisine doğrulttu ve tetiği çekti.</p>

  <p>Güdümlü mermi karanlıkta tiz bir ses çıkararak, su hattının tam üstündeki tekne kısmının ortasına çarptı. Bir an için, ufak bir patlama gibi göründü. Ama makine dairesini patlatmadan önce, tekne kısmının plakalarını delip geçmişti. Sonra, korsan gemisi ikiye ayrılırken, bir gümbürtü sesi geldi ve alevler göründü. Göz alıcı bir turuncukırmızı küre yüksek kayalıkları boyadığında, bütün boğaz birdenbire aydınlanmıştı. PatlAma yakıt depolarını parçalamış, çalışma teknesini öfkeli bir cehenneme dönüştürmüştü. Üst yapı kısımları, sanki görünmez bir elle tekne kısmından kaldırılıyordu. Ve sonra, göz alıcı alev aniden söndü ve çalışma teknesi boğazın siyah sularına gömülürken, batan teknenin etrafına suya düşen yanan ufak enkaz parçaları dışında, boğaza karanlık hâkim oldu. Kısa bir yangında, korsanların hayatları sönmüştü.</p>

  <p>Pitt dimdik ayakta durdu ve saniyeler önce şiddetli bir şekilde saldıran bir teknenin yüzdüğü boğaza büyülenmiş bir şekilde baktı. Çok az vicdan azabı hissetti. Gemideki adamlar, araştırma gemisindeki elli bir kişinin hepsini öldürmeye kararlı katillerdi. Deep Encounter ve içindeki herkes şimdi kurtulmuştu. Pitt için önemli olan sadece buydu.</p>

  <p>Güdümlü mermi fırlatıcıyı kayalıklardan, aşağıdaki suya fırlattı. Kesik ve kanayan ayakları tekrar canını yakmaya başladı, topallayarak nöbetçi kulübesine doğru gitti ve içeri girdi. Bir ilkyardım kutusu bulana kadar dolapları altüst etti. Dakikalar sonra, antiseptikle iyice temizlenen ve hâlâ zonklayan ayaklan yürümesine izin verecek şekilde bandajla sıkıca sarılmıştı. Haberleşme gereçlerinin altındaki dolabın çekmecelerinde herhangi bir yazı bulmak için küçük mekânı aradı ve sadece bir defter buldu. Şöyle bir bakarak, kayıtların nöbetçi tarafından tutulduğunu anladı. Defteri, şortunun cebine tıkıştırdı. Yarısı, ışık ve radyoya enerji sağlayan taşınabilir jeneratörün benziniyle dolu bir teneke kutuyu boşalttı ve filtrelerine kadar içilmiş sigara izmaritleriyle dolu bir kül tablasının içindeki bir kutu kibritle tutuşturdu.</p>

  <p>Pitt nöbetçi kulübesinden dışarı çıktı, kibrit kutusunu tutuşturdu ve kapının önüne fırlattı. İçerisi alev alev yanarken, topallayarak lagüne giden patikadan aşağı yürüdü. Kumsala vardığında, onu bekleyen Giordino'yla Misty'i gördü. İçinde araştırma gemisinden iki tayfa bulunan bir sandal, baş tarafı kumda duruyordu.</p>

  <p>Giordino, Pitt'e doğru yürüdü ve onu kucakladı. Bir ara orada, tatlı bir yerli kızın seni işinden alıkoyduğunu düşündüm.</p>

  <p>Pitt de arkadaşına sarıldı. Sanırım o işi biraz kısa kestim. Nöbetçi?</p>

  <p>Arkadaşlarıyla birlikte boğazın dibinde. İyi iş çıkarıyorsun. Pitt, Gemide bir kayıp ya da zarar var mı? diye sordu. Birkaç çentik ve birkaç çizik, önemli bir şey yok. Misty koştu ve kollarını ona doladı. Hâlâ hayatta olduğuna inanamıyorum.</p>

  <p>Pitt onu centilmence öptü ve sonra lagüne baktı. Geminin sandalıyla mı geldin?</p>

  <p>Misty başını salladı. Yaşlı adam yatını Deep Encounter’in yanına getirdi ve beni gemiye geçirdi. O nerede?</p>

  <p>Misty omuz silkti. Kaptan Burch'le kısaca konuştuktan sonra, dünya yolculuğuna devam etmek üzere yola çıktı. Pitt üzüntüyle, Ona teşekkür etme fırsatım olmadı, dedi. Giordino, Komik bir yaşlı herifti. Büyük ihtimalle tekrar karşılaşacağımızı söyledi.</p>

  <p>Pitt istekle, Kimbilir, her şey mümkün, dedi.</p>

  <p>&nbsp;</p>
</body>
</html>
