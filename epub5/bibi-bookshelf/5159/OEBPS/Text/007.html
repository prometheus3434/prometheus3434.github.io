<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>II. DEĞİŞEN ŞİMDİKİ ZAMANDA GEÇMİŞ</title>
</head>

<body>
  <h1>II. DEĞİŞEN ŞİMDİKİ ZAMANDA GEÇMİŞ</h1>

  <h2><a id="ncx108"></a>A. GİRİŞ</h2>

  <p>Geçmişi araştırmaya yönelik daha önceki çalışmalarda -sayacaklarımın hepsinin, günümüz Batı kültürünü kucaklıyor görünen geniş anlamda ironi çerçevesinde anlaşılması gerekiyor- bugün kullandığımız kadar yöntem bolluğu, böylesi geniş bir yelpazeye yayılan konular, böylesine türlü-çeşitli izleyici kitlesi olmamıştı hiç<a id="a26"></a><a href="../Text/notes.html#a434"><span class="t7">{27}</span></a> Yine şimdiye kadar, yazılı tarihin betimlenen gerçekliğin bir parçası olan bir dil sistemi -kendisi dilsel olduğu kadar karmaşık kültürel bir ürün de olan bir temsil/tasavvur- kullandığım kabul etmiş bu kadar çok tarihçi de olmadı. Bizim gibi asıl olarak ironik bir bilince göre kavranan ve anlaşılan bir çağda yaşayan ve açıklama ve teori arasındaki ilişkiye dair yapısalcı, post-yapısalcı, sembolik ve antropolojik modellerin bolluğu karşısında kafası son derece karışmış olanlar ve hatta geleneksel ampirist paradigmanın en sağlam yandaşları, geçmişin gerçekliğinin bizim için nasıl bilinir kılındığını ya da daha doğrusu, geçmişin bir anlatı olarak temsilinin/tasavvurunun nasıl tam olabileceğini sormaktan kendilerini alamazlar. Postmodernlikle tarih arasındaki ilişki tartışması, tarihçilerin kullandığı ampirik ve diğer anlama yöntemleri arasındaki bağlantıda odaklanmıştır.<a id="a27"></a><a href="../Text/notes.html#a437"><span class="t7">{28}</span></a></p>

  <p>Özgül olarak, postmodernizmin tarih çalışması üzerindeki etkisi (önceden olduğu gibi yalnızca üslupçu bir temsil/tasavvur olarak değil, öncelikle yerleşik ampirist paradigmaya bağımlı olmayan bir açıklama tarzı olarak) edebi ya da estetik veçheye yapılan vurguda kendini belli eder. Ampirizmin en sıkı savunucusu Peter Gay bile &ldquo;üslup tarihin... dokusuna işlemiştir. Birkaç mekanik kurnazlığın dışında tarz, çözülmez bir biçimde konuyla bağlantılıdır; üslup özü biçimlendirir ve karşılığında öz tarafından biçimlenir&rdquo;<a id="a28"></a><a href="../Text/notes.html#a439"><span class="t7">{29}</span></a> diye yazmıştır. Bu, bozgunculuk olarak değil; aksine geçmişin yazıya dökülmesi açısından özgürleştirici olarak görülmelidir. Tarihte bir aşama olarak modernliğin asıl olarak üzerine kurulduğu evrensel standartların -bilim, liberalizm ve Marksizm- çöküşü, tarihin artık hakikat, nesnellik ve olgusallık gibi tartışmasız nosyonlara bağlı kalmadan geçmiş hakkındaki bilgilerimizi nasıl edindiğimize ilişkin yeni ve hatta daha meydan okuyucu sorunlara değinebileceği anlamına gelir.</p>

  <h2><a id="ncx111"></a>B. TARİHSEL BİLGİYE ÜÇ YAKLAŞlM</h2>

  <p>Giriş bölümünde, tarihçilerin bugün tarihin konusu ya da içeriği kadar, yöntemi ya da biçimine ilişkin dört temel soruyla da uğraştıklarını savundum. Bu farklı, ama birbiriyle ilişkili soruların ilki, tarihin bilgiyi elde etmek ve kullanmak için kendi kuralları olan bir bilgi kuramı olup olmadığına dair temel bir sorudur. Tarih ayrı bir ampirist disiplin midir, yoksa en iyi halde kurmacı sosyal bilimlerin bir dalı ve muhtemelen bir edebiyat formu mudur; ya da bireysel tarihçinin yaptığı seçimlere bağlı olarak hem o hem bu, veya ya o ya da bu olabilen müphem bir entelektüel uğraş mıdır? Tarihsel delillerin ele alınması, sosyal teorinin rolü ve tarihsel açıklama formu olarak anlatı üzerine öteki üç soruya verilen yanıtlar bu temel soruya yanıtımızın ipuçlarını verir. Günümüzün tarih karmaşası içinde ben kısaca belli başlı üç yaklaşımdan bahsettim ve onları yeniden-kurmacılık, kurmacılık ve yapısökümcülük olarak adlandırdım. Yeniden-kurmacı ya da bazen dendiği gibi bağlamcı yaklaşım yerleşik uzlaşmayı ya da on dokuzuncu yüzyıldan gelen &ldquo;sağduyucu&rdquo; ampirist geleneğe gönderme yapar.</p>

  <p>Bu yaklaşımın fiili olarak bir çeşit ampirizm olduğu G.R. Elton, Gordon S. Wood, H. Trevor-Roper, Lawrence Stone, John Tosh, Getrude Himmelfarb, Arthur Marwick, J.H. Hexter ve Oscar Handlin gibi kararlı yeniden-kurmacıların ve Peter Novick, Joyce Appleby, Lynn Hunt, Margaret Jacob ve David M. Roberts gibi pratikçi gerçekçiler adını verebileceğimiz düşünürlerin çalışmalarında görülür. Her iki grup da bir yandan ampirizme temelden bir inanç besleyip, tarihsel anlamların son tahlilde kurulmuş anlatılarıyla dolayımlanmış olarak duyu deneyimlerinden sökün ettiğini savunurken, öte yandan da tarihsel açıklamayı deliller etrafında örer.<a id="a29"></a><a href="../Text/notes.html#a440"><span class="t7">{30}</span></a> Elton ve Marwick tarihe modernist &ldquo;zanaatçı" yaklaşımının en önde gelen savunucuları arasındadır ve ileri sürdüklerine göre tarih hâlâ kaynaklara yönelik nesnel ve kanıtlamaya dayalı bir araştırma, geçmişi fiilen olduğu haliyle yeniden kurma ve bütün sürecin ideolojik kirlenmeden ve/veya öyküleştirmenin ve mecazın dilsel <span class="t6">a priorizminden</span> kurtulmasıyla ilgili bir disiplindir.</p>

  <p>Kurmacılık, tarihsel açıklamada (her şeyi kapsayan bütüncül açıklamalar yapmaya girişen Fransız <span class="t6">Annalesçileri</span> örneğinde görüldüğü gibi) genel yasalara ilgi duyan &ldquo;sosyal teori&rdquo; okullarıyla sosyolojiden esinlenmiş öteki örnek olay araştırmaları ve Norbert Elias, Robert Darnton, Marshal Sahlins ve Anthony Giddens gibi tarihçilerin biyografik çalışmalarına gönderme yapar.<a id="a30"></a><a href="../Text/notes.html#a443"><span class="t7">{31}</span></a> Modernleşme teorisi 1960 başlarında, özellikle ABD&rsquo;de taraftar bulan başka bir kurmacılık çeşididir. Bu teori Üçüncü Dünya&rsquo;daki mevcut gelişmeleri araştırmanın bir yolu olarak kullanılabilecek geçmişe dair modeller arayışı içindedir. Kurmacı yaklaşımların en tanınmışı kuşkusuz Eugene Genovese, George Rude, Perry Anderson ve E. P. Thompson ve Alex Callinicos gibi tarihe bulaşmış siyaset bilimcilerde örneğini gördüğümüz Marksist/yeni-Marksist okuldur.<a id="a31"></a><a href="../Text/notes.html#a445"><span class="t7">{32}</span></a> Her çeşit kurmacılığın genelde yanıtını aradığı soru şudur: Bir &ldquo;tarih&rdquo;in söylediği her şey aslında çağdaş kültürel pratiklerde temellenmiş açıklamalarsa ve bu yüzden ideolojik olarak kirlenmişse bu tarih geçmişte gerçekte neyin olduğunu nasıl kestirebilir? Bu soru şimdilik yanıtsız kalacak, ama ona yine döneceğim; çünkü bu, yapısökümcü tarihçilerin de yüzleşmek zorunda olduğu bir sorudur.</p>

  <p>Genel olarak yapısökümcü olarak adlandırılan son grup, konularını Hayden White, Dominick LaCapra, David Harlan, Allan Megill, Keith Jenkins, F.R. Ankersmit, Philippe Carrard, Joan W. Scott, Patrick Joyce, Roger Chartier gibi tarihçilerin ve tarih felsefecilerinin, diğer birçok &ldquo;yeni dalga&rdquo; entelektüelin ve kültür tarihçisinin eserlerinde temellenen postmodern tarihsel anlayış çerçevesinde belirler. Bu çerçevede vurgu, geleneksel ampirizm ya da açık ve net toplumbilimsel teorileştirmeden ziyade biçim ve içerik ilişkisine (kaynaklar ve yorumlar)' ve tarihsel kavrayışın kaçınılmaz göreceliğine yapılmaktadır.<a id="a32"></a><a href="../Text/notes.html#a446"><span class="t7">{33}</span></a> Yapısökümcü bilinç, edebiyatın içeriği gibi tarihin de içeriğinin belgesel kaynaklar üzerinde yapılan araştırmalar kadar o içeriği betimlemekte ve yorumlamakta kullanılan dilin doğası tarafından belirlendiğini kabul eder. Yapısökümcü tarihçiler, genel olarak tarihi ve geçmişi, anlam ve önemini, kültürden gelen ideolojik unsurlar yanında, anlatı yapısının (ya da temsil/tasavvur biçimlerinin) doğasından türeten, karmaşık bir dizi edebi ürün olarak görmeye yatkındır. Biz tarihçiler sözcüklerimizi büyük bir özenle seçtiğimiz için, geçmişi açıklama çabamızın önemli bir parçası olan bu sözcükleri ihmal etmek yanlış olacaktır. Şimdi, tarih yazımındaki önemlerini değerlendirmeden önce bu üç yaklaşımı daha ayrıntılı olarak ele alacağım.</p>

  <h3 class="h31"><a id="ncx116"></a><a id="a33"></a>Yeniden-kurmacılık</h3>

  <p>Batılı tarih yazma geleneği doğru anlamın doğrudan birincil kaynaklardan çıkarılabileceği inancına sıkı bir biçimde sarılmış ampirizmin mütekabiliyet teorisi temelinde inşa edilmiştir. Üstelik, bunun tarihi ayrı ve bağımsız bir epistemoloji olarak kurmak için yeterli olduğu savunulmuştur.<a id="a34"></a><a href="../Text/notes.html#a449"><span class="t7">{34}</span></a> Yeniden-kurmacılık bu nedenle, zanaatçı erkek ve kadınlar gibi, işimizi ne kadar dikkatli yaparsak o kadar net sonuç alacağımız ve Leopold von Ranke&rsquo;nin on dokuzuncu yüzyıl düsturu olan <span class="t6">wie es eigentlich gewesen</span>&rsquo;e, yani tarihi olduğu gibi bilmeye o kadar yaklaşacağımız varsayımına dayanır. Tarih alanındaki bu türden katı ampirizm öğretileri, şaşmaz bir biçimde pek düşünmeden kabul etmiş oldukları açıklama teorilerini sınamaya antipati duyar. Bu tür ampiristler geçmiş hakkındaki bilgilerini, somut dünya deneyimlerinin mümkün olduğu kadar algılayış biçimlerinden etkilenmemesi gerektiğinde ısrar ederek geçerli kılmaya, başka bir ifadeyle nesnel kalmaya çalışırlar. G. R. Elton&rsquo;ın gayet yerinde bir başlık taşıyan <span class="t6">Return to Essentials</span> [<span class="t6">Özlere Dönü</span><span class="t6">ş</span>] kitabını okuyarak ampirizmin muhafazakâr özüne ilişkin iyi bir fikir edinebiliriz. Elton, tarihçinin çalışmasının en değerli veçhesinin geçmişin belgelerinin &ldquo;akılcı, bağımsız ve tarafsız incelemesi&rdquo; olduğunu söyler ısrarla.<a id="a35"></a><a href="../Text/notes.html#a451"><span class="t7">{35}</span></a> Bildik ampirizme bu bağlılığın bir bilgi teorisi değil; anlaşılması gerektiği haliyle bir tarih oluşturduğunu savunan Elton, tarihteki göreliği (ve öteki bilgi teorilerini) &ldquo;geçmişten türetilen değil; geçmişi yeniden kuran... ideolojik teoriler" olarak göz ardı eder. Elton&rsquo;a göre, ideoloji ampirizmin amansız düşmanıdır.</p>

  <p>Elton, ideolojinin bıraktığı lekeyi, önyargıyı ve tarihçinin müdahalesini reddetmekle kalmaz, yazılı tarihin &ldquo;tarihçinin zihnindeki bir yeniden canlandırma" olabileceği nosyonuna da şiddetle karşı çıkar. Yirminci yüzyılın ilk yarısında tarihçilerin geçmişi yeniden düşünerek tarihin kurulmasında etkin bir rol oynadıklarını ileri süren Benedetto Croce ve R. G. Collingwood gibi en tanınmış görelikçi iki tarihçiyi elinin tersiyle iten Elton&rsquo; ın &ldquo;fikirler tarihinin" şimdi artık &ldquo;birdenbire mutfaktan çalışma odasına taşındığı" iddiası hiç de yersiz değildir.<a id="a36"></a><a href="../Text/notes.html#a452"><span class="t7">{36}</span></a> Günümüzde çoğu tarihçi etkin bir biçimde tarihsel bilgi türetme sürecindeki rolleri hakkında fikir yürütmeksizin tarih &ldquo;yapamayacaklarını" düşünüyor; onlar Elton&rsquo;ın ampirizme duyduğu inancı paylaşmıyor. Aslında, postmodernist ve modernist tarihçiler arasında, tarihin ideolojik boyutu yanında kurgulanmış anlatı formuyla dilin geçirimsizliği ve istikrarsızlığı temelinde, gerçek geçmişin sahici bir bilgisine sahip olup olamayacağımız sorusu etrafında süregiden (bazen <span class="t6">Historikerstreit</span>, yani tarihçilerin kavgası da denen) bir tartışma vardır. <a id="a37"></a><a href="../Text/notes.html#a455"><span class="t7">{37}</span></a></p>

  <p>Eltoncı yeniden-kurmacı konumdan bakıldığında, nesnelliğin gözden düşmesine yol açan en büyük günah, ideolojiye bulaşan tarihçinin zorba, otoriter sesini dayatmasıdır. Bu ancak perspektife -tikel bir bakış açısından yazılmış bayağı bir tarihe- imkân verebilir. Tarihçinin sesi asla tarihin sesini boğmamalıdır. Elton için, ister sosyal teorinin isterse ideolojinin dayatmacılığı &ldquo;çağdaş analizin en tehlikeli alışkanlıklarından biridir&rdquo;<a id="a38"></a><a href="../Text/notes.html#a457"><span class="t7">{38}</span></a> ve her kuşak kendi kafasına göre tarih yazmamalıdır. Elton, &ldquo;keskin" feminist tarihçileri; kendi deyişiyle &ldquo;bu yozlaşmışlığı&rdquo; sıklıkla &ldquo;bağnaz aptallığın&rdquo; sonucu olarak görür?<a id="a39"></a><a href="../Text/notes.html#a458"><span class="t7">{39}</span></a> Kavgacılığına rağmen Elton tarihçilerin geçmişi, günümüzün yöntem ve/veya ahlâk ölçülerine göre ölçmelerinin gerekip gerekmediğine ilişkin önemli bir noktaya işaret eder. Bu hiç kuşkusuz tarihin nesnel doğru arayışı olarak görülüp görülemeyeceğine ilişkin somut bir sorundur. Buna Elton&rsquo;ın verdiği yanıt, kesinlikle böyle görülebileceği ve bugünkü hayat üzerine yorum yapmak için değil; tarih için tarih yaptığımız doğrultusundadır.</p>

  <p>Muhafazakâr yeniden-kurmacı tarihçiler (genelde fikirlerin tarihi olarak tanımlanan) felsefe disiplininin işlerine burnunu sokmasından pek hoşlanmaz. Bazıları (Elton gibi) her türlü teoriye karşıyken çoğu sadece kişisel olarak onaylamadıkları teori ya da analiz kategorilerine karşıdır. Örneğin, Elton yalnızca Croce ve Collingwood&rsquo;un &ldquo;ideolojik teori"si ve daha yakın tarihte Britanyalı tarihçi E. H. Carr&rsquo;ın savunduğu yöntemi değil; aynı zamanda ona göre &ldquo;daha sonra &lsquo;deneysel&rsquo; uygulama yoluyla olgusal ayrıntıları doğrulayıp yanlışladıkları bir teorik model kurarak sonuca varma eğiliminde olan" sosyal bilimlerden türeyen öteki teorileri de reddeder.<a id="a40"></a><a href="../Text/notes.html#a461"><span class="t7">{40}</span></a> Elton Marksizmi özellikle zararlı bulur ve bu konuda başka bir katı yeniden-kurmacı Arthur Marwick&rsquo;ten büyük destek alır. Marwick&rsquo;in de benimsediği yakın tarihli modernist görüşe göre, tarih bir sosyal bilim değildir ve dolayısıyla teorik olmayan bir pratiktir. Gerçi hem Elton hem de Marwick felsefeye kuşkuyla yaklaşırlar; ama görüşleri Chris Lorenz, James Kloppenberg, J.H. Hexter, C. Behan McCullagh ve Michael Stanford gibi bir dizi felsefeci-tarihçi tarafından desteklenmektedir.</p>

  <p>Marwick ve Elton&rsquo;a göre, tarih ve sosyal bilimler birbirinden farklıdır; çünkü geçmişin tek ya da tekil kalıntıları ve belgeleri biçimindeki tarihin hammaddesi, &ldquo;teorik kurmacalar" oluşmasını engeller ve buna kalkışılsa bile, &ldquo;bu kurmacalar hemen her zaman tarihçinin kabul etmeye hazır olduğundan daha soyut bir nitelikte olacaktır."<a id="a41"></a><a href="../Text/notes.html#a463"><span class="t7">{41}</span></a> 1990&rsquo;ların başında başka bir ılımlı yeniden-kurmacı Lawrence Stone &ldquo;on dokuzuncu yüzyıl sonlarında büyük zahmetlerle kazanılmış olan delillerle çalışma uzmanlığı&rdquo; konusunda &ldquo;Hayden White&rsquo;tan Derrida&rsquo;ya, aşırı görelikçilerin saldırılarına&rdquo; karşı çıkarken sert bir tutum takınmıştı.<a id="a42"></a><a href="../Text/notes.html#a464"><span class="t7">{42}</span></a> Stone, Elton ve Marwick&rsquo;e göre tarih, sosyal bilimcilerin spekülatif kurgularıyla değil, tarih ve dil üzerine yapısökümcü felsefecilerin kurgularıyla hiç değil; tarihsel somutla ilgilidir. Delillere paradigmalar ya da açıklama modelleri dayatmak aslında geçmişin, üzerinde çalışan tarihçiden bağımsız olarak var olamayacağı anlamına gelir. Teori kullanmak geçmişin delillerine sosyal bilimlerden ya da giderek yapısalcılık, postyapısalcılık, antropoloji ve edebiyat teorisi gibi bilgi örgütlemenin öteki biçimlerinden türetilen açıklama modelleri dayatmak demektir. Bu anlamda yapısöküm, ampirist açısından, geçmişe kurmacı türden bir şey dayatmanın yeni bir örneğidir yalnızca. Katı yeniden-kurmacı tarih uygun tarihtir ve uygun tarihin sosyal teorisi ya da felsefi bencillikleri olmaz.</p>

  <h3 class="h31"><a id="ncx122"></a>Kurmacılık</h3>

  <p>Kurmacılık öz olarak yeniden-kurmacılığın bir alt türüdür. Yirminci yüzyılda geleneksel yeniden-kurmacı paradigmanın zaaflarından doğmuştur.<a id="a43"></a><a href="../Text/notes.html#a467"><span class="t7">{43}</span></a> Günümüz kurmacılığının büyük karmaşası ve çeşitliliği çoğu tarihçinin kurmacılığın yeniden-kurmacılıktan ayrıldığı yöntemsel nokta etrafında kümelenmesi sonucunda ortaya çıkar. Tarihçiler bugün, tarih yapmanın yeni yollarına her zamankinden çok daha açıktır. Bu branşlaşma ampirizmin zayıflığının kabul edilmesiyle başlamıştır. On dokuzuncu yüzyılda, Karl Marx, Auguste Comte ve Herbert Spencer gibi kurmacı tarihin ilk pratisyenleri yeniden-kurmacıların belli ve tekil olaylara dair basit betimsel anlatılarından tatmin olmamıştı. Sosyal teorinin bu on dokuzuncu yüzyıl öncüleri ve ardından yirminci yüzyıldaki birçok başkalar açısından tarih, geçmişi ancak delilleri insan davranışının genel kurallarının hesaplanmasına imkân veren ve daha önceden mevcut olan açıklayıcı bir çerçeveye yerleştirerek açıklayabilir. Bu genel kurallar davranış kalıpları olarak kendini gösterir ve tekil olaylar algılanabilir bir kalıbın parçası olarak görülür. Yirminci yüzyılda bu kurmacı tarihin başlangıç noktası <span class="t6">Annales</span> dergisi etrafında toplanan Fransız tarihçiler okuluyla Frederick Jackson Turner, Charles Beard, James Harvey Robinson ve Vernon L. Parrington gibi Amerikalı tarihçileri akla getiren 1920&rsquo;lerin Yeni Tarih hareketiydi. Yirminci yüzyılın sonu, ayrı bir dal olarak ayrılma sürecinin sonucu olarak, yeniden-kurmacılığın (anlatısal tek olay tarihi) ve sosyal teori kurmacılığının birlikte ele alınabileceği çok çeşitli yolların ortaya çıkışına tanık olmuştur. Kurmacı tarihin zenginliği Marc Bloch&rsquo;un çalışmalarından Fernand Braudel&rsquo;e, oradan da günümüzde Emmanuel Le Roy Ladurie ve Robert Darn ton&rsquo;a uzanan Fransız <span class="t6">Annales</span> okulunun gelişiminden ve Natalie Zernon Davis gibi antropolojiden esinlenmiş tarihçilerin eserlerinden anlaşılabilir. Bazen kültürel Marksizm de denen şey anlatısal ampirizmin bir kurmacılık biçimine evrilmesinin başka bir örneğidir ve ifadesini, kendine özgü bir üslubu olan ampirist Marksist tarihçi E. P. Thompson&rsquo;ın eserlerinde gayet iyi bulmuştur. Bu, pratikçi açısından, kurmacı model-kurma zorunlu olarak olayları derme çatma bir kalıba sokma anlamına gelmez. Modernleşme Okulu&rsquo;ndan olanlar da dahil bütün bu tarihçilere göre, açıklayıcı bir çerçevenin dayatılması geçmişteki insanın failliğini, amaçlılığını ya da tercihini zaafa düşürmez, tam tersine ona ilişkin anlayışımızı zenginleştirir.</p>

  <p>Modernist tarih vizyonu gibi, yeniden-kurmacılık ve kurmacı akrabasının yolları, gözlenebilir delillerden türetilen olgusal bilginin ayrı varoluşuna duydukları ortak inanç yüzünden değil; tek başına gözlenebilir ve tekil delillerden hareketle sağlam bir düzen ve gayet tutarlı yorumlar kurmanın mümkün olduğuna dair ampirist iddia yüzünden ayrılmıştır. incelmiş kurmacılığın meydan okuduğu şey, tarihsel araştırmanın, tekil olayları bilgiye özgü tarihsel turnusol testi olarak değerlendirerek tarihsel meseleleri çözebileceğine dair örtük yeniden-kurmacı inanıştır?<a id="a44"></a><a href="../Text/notes.html#a469"><span class="t7">{44}</span></a> Bugün hemen hiçbir yeniden-kurmacı ya da kurmacı tarihçi, Elton ve Marwick&rsquo;in felsefi de, teorik de olmayan bir pratik durumundaki, salt delil temelli bir uğraş olarak son derece muhafazakâr sayılacak tarih görüşünü benimsemiyor. Şimdiki zamanın gündelik hayat deneyiminden ya da genelde entelektüel cemaat içindeki egemen fikirlerden tamamen bağımsız bir tarih yazılamayacağı gibi, şu ya da bu oranda kültürel olarak sağlanmak durumunda olan açıklayıcı çerçevelerden sakınmak da imkânsızdır.</p>

  <p>Yeniden-kurmacılığın kurmacılıktan ayrıldığı nokta etrafında kümelenen birçok tarihçi, geçmiş gerçekliği karmaşık bir (sosyal değil) mesleki uylaşım, (fiilen ideolojik tutum değil) ortak analiz kategorileri ve kavramlaştırma dolayımıyla ele aldıklarını kabul eder. Ne var ki, 1950 ve 1960&rsquo;lardan beri ideolojik bakımdan daha bilinçli toplum ve kültür tarihçileri, tarihi muhalifin ve çekimserin müdahaleci bir uygulaması olarak yazmaktadır. E.P. Thompson, Philip Foner, Christopher Hill, John Saville, Mike Davis, George Rude, David Roediger, Victor Kiernan, Herbert Gutman ve Raphael Samuel gibi isimlerini sayabildiğim birçok solcu tarihçi- eylemcinin tarih yorumlarında özellikle açıktır bu. Elton şiddetle karşı çıkıyor olsa da mevcut tarih çeşitleri, tarihin giderek daha fazla marjinalleşmiş (ırksal ve etnik-kültürel, cinsiyet ve sınıf temelli, kolonyal, cinsel ve bölgesel) gruplara siyasal bağlılığın bir biçimi olarak kurgulanmakta ve yazılmakta olduğuna kanıttır bu durum. Şimdilerde yazılmakta olan birçok sosyal ve kültürel tarih, tarihçinin kişisel inanç ve taahhütlerinin askıya alınamayacağını, ama yine de bunun tarihsel anlayışımızın değerini düşürmeyeceğini varsayar. Ayrıca, tarih yazmanın başka bir önemli boyutunun (aldığı biçim) olduğu görüşü yine giderek daha geniş kabul görmektedir. <span class="t6">Annales</span> okulundan bazıları tersini iddia etseler de, kurmacı tarihin en pozitivisti bile bir anlatı olarak yazılmak zorundadır. Yapısökümcü tarihin temel iddiası da budur; yani görünüşte ister yeniden-kurmacı isterse kurmacı olsun tarihçinin birincil işlevi öteki anlatılara ilişkin anlayışı ve daha önceden mevcut yorumu temelinde bir hikâye anlatmaktır.</p>

  <p>Bu kabullenişin ilk işaretini 1979&rsquo;da ve yine 1991/92 yılında, Lawrence Stone vermiştir. 1979 tarihli &ldquo;The Revival of Narrative [Anlatının Yeniden Canlanışı]&rdquo; adlı makalesinde Stone (kurmacı) toplumsal kuram tarihinin sonunun geldiğini ve makalenin başlığının da ima ettiği gibi, kökü eskilere uzanan anlatı temelli bir tarihe (yeniden-kurmacılık) dönüş olduğunu iddia eder.<a id="a45"></a><a href="../Text/notes.html#a470"><span class="t7">{45}</span></a> izleyen on yıl ve sonrasındaki gelişmeler 1991/92&rsquo;deki ikinci bir atılıma neden oldu; Stone burada &ldquo;Tarih ve Post-Modernizm&rdquo; (makalenin başlığı) arasındaki ilişkiyi tarih karşısında üç yeni tehdit olarak -dilbilimden, antropolojiden ve yeni tarihselcilikten gelen tehditler- niteliyordu.<a id="a46"></a><a href="../Text/notes.html#a473"><span class="t7">{46}</span></a> Geçmişin olay ve süreçlerinin belgesel temsil biçimlerinden ve onları kuran tarihsel söylemlerden ayrılamayacağına dikkat çeken toplumsal ve kültürel tarihteki yeni tarihselci dönüşü savunan görüşlere rağmen, Stone kendi ifadesiyle &ldquo;dil dışında gerçeklik olmadığı yolundaki aşırı tutum&rdquo; yüzünden, tarihin asli ampirist ve bağlamcı temelinin özsel karakterini kaybetme tehlikesi içinde olduğu inancını korudu.<a id="a47"></a><a href="../Text/notes.html#a475"><span class="t7">{47}</span></a></p>

  <p>Stone&rsquo;un uzlaşmaz karşıtlarından biri olan Britanyalı toplum tarihçisi Patrick Joyce tarih mesleğinde bir krizin olduğunu ve bunun üç değerlendirme etrafında yoğunlaştığını ileri sürer: Birincisi, dil sosyal dünyada anlamı oluşturur; ikincisi, tarihsel araştırma nesnesi her zaman tarihçi tarafından yaratılır ve nihayet, geçmişe erişmemiz, ancak bir metin (tarihçinin yazılı yorumu ya da günlükler, heykeller, mezar taşları, vasiyetler, filmler vb. belgesel deliller olarak bir metin) aracılığıyla mümkündür. Sonuç, tarih aynı zamanda bu metinlerle, bizim dil kullanımıyla dolayımlanan geçmiş ve şimdiki sosyal hayatımız arasındaki ilişki hakkındadır. 1970&rsquo;lerin sonlarından beri edebiyat teorisi beşeri ve sosyal bilimler alanlarında çalışan çok sayıdaki insan kadar tarihçiler üzerinde de ağırlığını hissettirmektedir. Biz tarihçiler, örneğin metinlerimizin üretilmesine yön veren edebi kuralların ve tarihsel anlatı türünden temsilin/tasavvurun doğasının ayrımına giderek daha fazla varıyoruz. Önde gelen Fransız tarihçilerden Roger Chartier&rsquo;ye göre, bütün metinler (ister edebi ister tarihsel, ister deliller ister kanıtlar olsun) en iyi halde kurgulanmış bir ürün ve tarihçinin yaptığı yorumdur. Metinler geçmişin gerçekliğine nesnel olarak erişme olmaktan çok, geçmişin bir temsilidir/tasavvurudur.<a id="a48"></a><a href="../Text/notes.html#a476"><span class="t7">{48}</span></a> Tarihçi geçmişe ait delilleri tüketirken, aynı zamanda bir anlam da üretir. Delilleri nasıl öykülendirrnişsek kendimiz ve okurlarımız için öyle bir geçmiş yaratmışız demektir. Bu anlayış yapısökümcü tarihin püf noktasıdır.</p>

  <h3 class="h31"><a id="ncx128"></a>Yapısökümcülük: Anlatı ve tarih</h3>

  <p>Yapısökürn ve dilbilimsel hamleden yana tarihçiler ve postmodern toplumun belirlenimsiz niteliği ile temsilin kendine yönelten doğasının ayrımında olan diğer kimseler, yazılı tarihsel anlatının, tarihsel içeriğin biçimsel temsili/tasavvuru olduğunun bilincindedir.<a id="a49"></a><a href="../Text/notes.html#a478"><span class="t7">{49}</span></a> Bu bilinçlilik yirminci yüzyılın son çeyreğinde ortaya çıktı ve bütün tarihçileri dili nasıl kullandığımız hakkında düşünmeye, özellikle geçmiş ile yazılı tarih ilişkisini kurnamızı sağlayan bir araç olarak kendi anlatımımızın figüratif karakterinin ayrımına varmaya sevk etti. Geçirimsiz olan dilimizin şeffaf bir biçimde geçmişe tekabül ettiğinden çok; geçmişi dilin kurduğu ve temsil/ tasavvur ettiği, bilinebilir nihai tarihsel hakikat olmadığı, geçmişe dair bilgimizin toplumsal ve perspektifle ilgili olduğu ve yazılı tarihin kültürel olarak belirlenmiş iktidar yapıları içinde var olduğu fikrinin daha etraflıca işlenmesi anlamına gelir bu. Chartier&rsquo;nin savunduğu gibi, &ldquo;ne kadar belgesel, hatta ne kadar &lsquo;nesnel&rsquo; olursa olsun" hiçbir metin &ldquo;kavradığı gerçeklikle şeffaf bir ilişki sağlayamaz.&rdquo;<a id="a50"></a><a href="../Text/notes.html#a480"><span class="t7">{50}</span></a></p>

  <p>Fransız post-yapısalcı filozof ve kültür eleştirmeni Jacques Derrida, Anglo-Amerikan ve Avrupalı felsefenin ve yeniden-kurmacı tarihin temel ilkesine (tam olarak erişebileceğimiz &ldquo;orada bir yerde&rdquo; değişmez/bilinebilir bir gerçekliğin olduğu ilkesine) meydan okumak üzere yapısöküm terimini ortaya attı. Kültürümüzdeki gerçek-gerçek değil, olgu-kurgu, hakiki-hakiki değil, öznel-nesnel ve zihin-bilgi gibi temel kutupsallıklar işte böyle bir inanış üzerine kuruldu.<a id="a51"></a><a href="../Text/notes.html#a483"><span class="t7">{51}</span></a> Edebi yapısöküm hamlesi (dil temelli metinlerde anlamın kesinliği yoktur, çünkü &ldquo;orada bir yerdelik&rdquo; her zaman toplumsal olarak kurulmuş bir metin olarak karşımıza çıkar) ampirist filozoflar ve geleneksel bağlamcı tarihçiler arasında öfke doğurmuştur. Gerçek dünyaya dille sürekli olarak müdahalede bulunduğumuz fikri, gerçekliğin doğrudan temsilini başaramayacağımız anlamına gelir ve bilginin tekabüliyet teorisini çürütür. Dünyamızın, bir düzeyde ancak dil aracılığıyla bilindiği ve dil kullanımının bilmeyi mümkün kıldığı bize açık görünüyor belki; ama yeniden-kurmacılara göre bu, tarih yazımında ya hiçbir zaman merkezi bir şey olarak kabul edilemez ya da kabul eden birkaç kişi çıksa bile, çok sayıdaki sınırlamadan biri olarak kabul edilir.</p>

  <p>Bir kere yazılı tarihin anlam bakımından kapalı değil açık olduğunu kabul edersek -örneğin yirminci yüzyılın ikinci yarısı ve dekolonyalizmin ortaya çıkışına kadar Batı&rsquo;da varlığı bile kabul edilmeyen Avrupalı olmayan bir perspektiften yazıldığında görüleceği gibi- o zaman işte postmodern tarihin ne anlama geldiği belirginleşmeye başlar: Hem kişinin durduğu yere göre belirlenen anlamın göreliğini hem de tarihsel temsilde/tasavvurda kaynaktan- türeyen kesinliğin çözülmesini kabul etmek. Ne var ki, yeniden-kurmacı/kurmacı eksen etrafında kümelenen çoğu tarihçi bir olası tarihe karşıt olarak, geçmişi arayıp bulmakta hâlâ ısrarlıdır. Bu tarihçiler, uygun biçimde araştırıldığında (bağlamı içinde ve/veya uygun açıklama modellerinin uygulanmasıyla) kaynağın, arkasında yatan gerçeği açığa vuracağım düşünerek, delilleri, geçmişte keşfedilebilir ve bugüne taşınabilir bir şeylerin vuku bulduğunun asli kanıtı olarak kabul eder. Öte yanda, yapısökümcü tarihçi delillerin, ancak olası gerçekliklerin ve olası yorumların işaretleri olduğunu; çünkü bütün bağlamların kaçınılmaz olarak metinselleştirildiği ya da anlatıldığını veya metinler içindeki metinler olduklarını savunur. Bu metinsel dayatmacılığın içerimleri önemlidir. Eğer yapısökümcü tarihçiler haklıysa ve bilgi olarak tarih keşfedilmiş bir şey değil; dil içinde ve dil aracılığıyla (bir metin olarak) üretilmiş bir şeyse, önvarsayımlardan arınmış olarak, ne gerçeklik ne de tarihçilerin yorum yaparak tarihe şekil vermesi söz konusu olabilir.<a id="a52"></a><a href="../Text/notes.html#a485"><span class="t7">{52}</span></a> Bu tarihsel nesnellik üzerinde bir anlaşmazlık değildir; düşüncenin, &ldquo;çeşitli gerçeklikleri&rdquo; kabul ederek &ldquo;gerçek&rdquo; ya da &ldquo;orada bir yerdeki&rdquo; hakiki dünyayı, hatta tarihin nihai olarak anlamsız ve bu yüzden açık uçlu olduğunu nasıl kavrayabileceği üzerinde bir anlaşmazlıktır.</p>

  <h2><a id="ncx132"></a>C. YAPISALCILIK</h2>

  <p>Ampirizme ve özellikle ampirizmin, tekabüliyet teorisini açıklamakta dilin gücüne duyduğu inanca karşı bu temel meydan okuyuş, ilk kez yirminci yüzyılın başlarında yapısalcılık olarak bilinen geniş bir entelektüel girişim içinde ortaya çıkmıştır. Ortodoks yapısalcılık olarak adlandırabileceğimiz harekete göre, gerçek dünyayı doğuştan ve önceden var olan ya da <span class="t6">a priori</span> zihinsel donanımla algılar ve yorumlarız. Bu donanım insan bilincinin derinlerinde iş görür ve gerçek dünyada gramer yapısı, akrabalık ilişkileri, mitler, hatta yiyecek tüketimi kalıpları olarak çeşitli biçimlerde kendini gösterir. Bu demektir ki, tarihsel veriler gibi herhangi bir enformasyon yığını, ancak tarihçinin zihninde yer etmiş önceden mevcut ya da türe özgü zihinsel yapılar aracılığıyla anlaşılabilir. Kavrayış verilere bulaşmadan ortaya çıkmaz ve veriler içkin ve keşfedilebilir ampirik hakikatlere sahip olmadığı gibi, gerçeklikle doğrudan ve dolayımlanmamış tekabüliyete de sahip değildir. Buradaki önemli nokta yapısalcılığın, dış belirleyenlerin bağımsız gücünden çok, anlayışa ilişkin a prim i bir içsel zihinsel sistem diyebileceğimiz şeyin formel nitelikleri üzerinde durmasıdır. Britanyalı Marksist kültür eleştirmeni Raymond Williams&rsquo;ın işaret ettiği gibi, yapısalcılık teriminin kullanımında çok çeşitli biçimler görülmekle birlikte, &ldquo;asıl vurgu derindeki kalıcı yapılara yapılmıştır ve gözlediğimiz dil ve kültür çeşitleri bu yapıların formlarıdır.&rdquo; Williams&rsquo;ın da değindiği, kaçınılmaz sonuç beşeri ve sosyal bilimlerde bilginin nasıl edinildiğine dair &ldquo;tarihsel (tarihselci) ve evrimci varsayımların giderek daha fazla reddidir.&rdquo;<a id="a53"></a><a href="../Text/notes.html#a486"><span class="t7">{53}</span></a> Foucault ve White&rsquo;ın analizleri için sıçrama tahtası yaptığı işte bu yapısalcı görüştür.</p>

  <p>Yapısalcılığın şimdi ve gelecek kadar, tarih olarak geçmiş hakkındaki düşünme biçimlerimiz üzerinde de derin bir etkisi olmuştur. Bilgiyi nasıl edindiğimize ilişkin bir kuram olan yapısalcılık çok geçmeden bilimsel nesnellik nosyonunu sürekli bir basınç altına sokarken bilginin görelikçi temeli ortaya çıkmış, bunun sonucunda da yakın tarihli post-yapısalcılık ve yeni-tarihselcilik gibi entelektüel gelişmeler boy vermiştir. Şimdi artık doğal bilimlerden beşeri bilimlere, hukuk, antropoloji, kozmoloji, sosyoloji, felsefeden edebiyat ve tarihe kadar bütün bilgi sahalarında bunun tohumları yeşermiştir. Göreceğimiz gibi, yapısalcılık; ama özellikle de halefi post-yapısalcılık ve aynı zamanda bunların ortak ürünü olan yeni-tarihselcilik son tahlilde geleneksel tarihe karşı yapısökümcü itirazların şekillenmesinde yardımcı olmuştur.</p>

  <p>Yapısalcılığın temelleri dilbilim alanında atıldı. 1907 ve 1911 tarihleri arasında, bir dilbilim profesörü olan Ferdinand de Saussure Cenevre Üniversitesi&rsquo;nde bir dizi ders vermişti. Saussure&rsquo;ün 1913 yılında, erken diyebileceğimiz bir yaşta, 56 yaşında ölümü üzerine, bazı dostları ve meslektaşları notlarının ve derslerinin bir sentezini <span class="t6">Course in General Linguistics</span> [Genel Dilbilim Dersleri]<a id="a54"></a><a href="../Text/notes.html#a489"><span class="t7">{54}</span></a> adlı bir kitapta toplayıp yayımladı. Bu derslerde Saussure, sözcüklerle bunların sosyal anlamları arasındaki ilişki hakkındaki fikirlerini ayrıntılı olarak sergilemişti. Saussure, sadece tarihsel bilginin değil her türlü bilginin üretilmesinde dilin önemine ilişkin kavrayışımıza temel oluşturan iki argüman üretmişti.</p>

  <p>Birinci argümana göre, dil kendi kurallarına göre işler ve &ldquo;gerçek dünya&rdquo;, geçmiş ya da şimdiyle pek ilişkili değildir. Saussure, görünüşteki bu tuhaf fikri, <span class="t6">dil</span> [langue] ve <span class="t6">söz</span> [parole] formülasyonuyla açıklar; birinciyi dilin yapısı ve ikinciyi ise işler haldeki sistemin fiili örnekleri, özellikle sözce ya da ifade, anlamına gelmek üzere kullanır. Saussure, dili şeylerin gerçekliğini yansıtan devasa bir resim koleksiyonu olarak görmez; örneğin, bir at olma niteliği ya da gerçekliği at sözcüğüne denk düşmez. Saussure&rsquo;e göre, sözcükler gönderme yaptıkları şeylere -göndergelerine [referents]- öyle sorunsuzca denk düşmez. Dünyayla sözcük arasında doğal bir ilişki yoktur. Bu yüzden, sözcüklerle gösterdikleri şeyler arasındaki ilişki keyfidir. Dilde olduğunu varsaydığımız her tür gönderme özelliği, yani göndergesellik dilin sosyal uylaşım tarafından sabitlenmiş olmasının sonucudur.</p>

  <p>Saussure&rsquo;ün ikinci argümanı da sözcükle dünya arasındaki bu doğal bir tekabüliyet eksikliğinden çıkar. Sözcükler, aslında, tümce içindeki öteki sözcüklerden farklılıklarıyla belirlenen &ldquo;göstergelerdir" yalnızca. Göstergeler, gösteren (sözcük) ve gösterilen (sözcüğün temsil ettiği kavram) olmak üzere, iki öğeden oluşur. Yapısalcı dil görüşü, dil sisteminin ötesinde gösterilene bakmak yerine, sadece gösterenler arası keyfi ilişkilerin yapısıyla ilgilidir. Keyfi gösteren-gösterilen ilişkisi açısından önemli olan, bu ilişkinin sosyal olarak kurulmuş olmasıdır. Hepimiz sözcükleri sanki kesin göndermeler yapıyormuş gibi kullanma eğilimindeyizdir, oysa bunlar hiç kuşku yok ki üzerinde uzlaşmaya varılmış toplumsal anlamlara ya da genel olarak kabul edilmiş toplumsal değerlere dayanır. Saussure&rsquo;ün birincil olarak <span class="t6">dil</span> üzerinde durması, dilin tarihsel ya da artzamanlı boyutunu reddetmesi, dolayısıyla yapısal, kendi ifadesiyle, eşzamanlı boyutunu kabul etmesi demektir.</p>

  <p>Bu yaklaşımın, özellikle tarih açısından taşıdığı içerimleri anlamamız gerekiyor. Göstergenin önemi gösterenle gösterilen arasındaki keyfi bağlantıda yatıyorsa, demektir ki dil hayat deneyimimizin ve varlığımızın karmaşık ve belirleyici ifadesidir. Biz dilin sosyal dünyasında yaşıyoruz ve dolayısıyla dil her zaman sosyal anlam yüklüdür ve Foucault&rsquo;nun iddia ettiği gibi, sosyal yapıyı üretmekte iktidar ilişkileriyle aynı değerdedir. Buradan dilin, deneyimi betimlemekte, kaçınılmaz olarak ideolojik olduğu sonucu çıkar. İdeoloji şu ya da bu biçimde toplumun hiyerarşileriyle ve toplum içindeki güç dağılımıyla ilişkili olan bir düşünme tarzı olarak tanımlanıyordu. Sonuç olarak, dil asla masum değildir. Sözcüklerin kavramların tanımı ve anlamı her zaman toplumumuzdaki güç kullanımıyla ilişkilidir. Michel Foucault&rsquo;nun yapısökümcü bilince özel katkısını tartışırken bu çok önemli mesele üzerinde tekrar duracağım.</p>

  <p>Yapısalcılığın, metni kendi içinde yeterli, kapalı bir sistem olarak kavrayışının anlamı şudur: Yapısalcılıktan esinlenmiş edebiyat eleştirmenleri kaynaklarını -kurgusal metinleri- gerçek hayat bağlamlarında irdeleyerek kavramaz. Yapısalcı edebiyat eleştirisi, metnin belli bazı derin gramatik ya da sözdizimsel yapılara göre nelere işaret ettiğini gözler önüne sermeye gayret ederek, metni bağlamdan kopararak anlamaya çalışır. Az sayıda insanın sırrına vakıf olduğu bu edebiyat eleştirisi biçimi, anlamlarını yakalamak için metinleri gerçek dünyayla ilişkilendirmeyi yeğleyen çoğu edebiyat eleştirmeni için çekici değildir. En arı biçimiyle yapısalcılık, ısrarla böyle bir ilişkisellikten kopmamız gerektiğini söyler; ancak bizim gibi toplumla uğraşan tarihçiler için bu mümkün değildir. Dilin doğasıyla ilgili bu yapısalcı uğraşın, tarihçiler için hayati önemdeki bir içerimi de -ifadenin ve anlayışın etkili bir aracı olarak- dilin sorunlu doğasını vurgulayan göstergelerin keyfi doğasıdır. Dilin dünyanın herhangi bir türden doğal, orijinal ya da sahici anlamını (yapısalcılığınki de dahil!) veremiyor olması yüzünden, yapısalcılık yerini post-yapısalcılığa bırakmıştır. Eğer yapısalcılık dilin önemini tanıyorsa, post-yapısalcılık da onun bir anlama aracı olarak sınırlarını tanır. Anlamın boşlukları, sessizlikleri ve belirsizlikleriyle dolu -sabitlenmemiş, yüzer gezer gösterenler- metnin ele gelmez doğasını kabul eden post-yapısalcılık, metnin tarihsel yorumunun -edebiyat eleştirisi gibi- belirlenimsiz olması gerektiğini ve bütün tarih okumalarının az ya da çok yetersiz olduğunu ileri sürer. Bu elbette her yorumun aynı oranda iyi olduğu anlamına değil, yalnızca kesin yorumların olmadığı anlamına gelir.<a id="a55"></a><a href="../Text/notes.html#a491"><span class="t7">{55}</span></a></p>

  <h2><a id="ncx140"></a>D. POST-YAPISALCILIK</h2>

  <p>Dilin, sonsuz bir yüzer gezer gösterenler topluluğu olarak, bilinebilir olmadığı, dolayısıyla, somut bir çıkış kaynağı bulunmadığı, sonuç olarak belli bir amacı olmadığı anlayışı Jacques Derrida'nın merkezi ilgi alanını oluşturmuştur. Bu sonsuz göstergeler zinciri fikrini irdelemek için Derrida <span class="t6">différance</span> kavramını kullanır; buna göre sözcükler, öteki sözcüklerle aralarındaki farklara bakılarak belirlenir, ama anlamlama sisteminde her sözcük bizi ötekine götürürken, anlam sürekli olarak <span class="t6">ertelenir</span>. Fransız düşünür Roland Barthes 1960 sonları ve 1970&rsquo;lerde bu post-yapısalcı sonsuz anlamlama zincirleri fikrini ele almış ve sonuçta bilginin ikinci düzey anlam ve gösterge düzeyleri olması gerektiğini savunmuştur.<a id="a56"></a><a href="../Text/notes.html#a492"><span class="t7">{56}</span></a> Şu halde karşımızda anlamın tekabüliyetçi ya da göndermeci teorisine köklü bir meydan okuyuş var demektir.</p>

  <p>Eğer dil belirsizse -ana akım yeniden-kurmacı/kurmacı tarihçileri endişeye düşürecek bir iddiadır bu- dil aracılığıyla elde ettiğimiz bilgi de aynı ölçüde belirlenimsiz olacaktır. Bu demektir ki, tarihsel açıklamalar olarak hakiki anlatılar kurmak imkânsızdır. Anlamın salt bir gösterenler seli olduğuna ilişkin Derrida&rsquo;nın ve Barthes&rsquo;ın post-yapısalcı argümanına rağmen, çoğu tarihçi hâlâ hakikati tespit etmek için egsantrik metin (tarihsel kaynaklar ve anlatılar) okuma pratiğinde ısrarlıdır. Çünkü hâlâ bildik yeniden- kurmacı nosyona inanırlar. Bu kavrayışa göre her sözcüğün bir göndergesi bulunmaktadır ve sonuç olarak <span class="t6">emin olabilece</span><span class="t6">ğ</span><span class="t6">imiz</span> deliller olarak metne dışsal olan bir mevcudiyet vardır. Çoğu tarihçi bir zamanlar var olduğu haliyle <span class="t6">gerçek</span> tarihsel geçmiş arayışını hâlâ sürdürür ve bu tarihin deniz dibinden çıkarılmış değerli bir hazine gibi ya da küllerinden yeniden doğan bir ateş gibi aslına sadık olarak geri getirilebileceğine inanır.</p>

  <p>Soru, tarihçilerin bu meselelerle yüz yüze geldiklerinde ne yapabilecekleridir. Dilin doğruluğu hakkında kuşku beslemek metnin üslubunu ve figüratif boyutlarını çözmeyi gerektiren eleştirel bir sürece yol açar. Tarihçilerin önemli bir çoğunluğu buna pek yanaşmaz. Onlar kendi söylemlerinin (yazdıkları kitapların) edebi biçimi üzerinde kafa yormayı istemez. Gelgelelim, bağlamın içeriğini biçimle ilişkilendirme meselesi yirminci yüzyılın son yirmi beş yılında ortaya çıkan yeni tarihselci akımın bir parçası haline geldi.<a id="a57"></a><a href="../Text/notes.html#a495"><span class="t7">{57}</span></a> Yeni tarihselcilik, başlangıçta tarihçilerin bir ilgi alanı olarak değil, 1980&rsquo;lerin başlarında ABD&rsquo;de bir tür edebiyat eleştirisi olarak ortaya çıktı.<a id="a58"></a><a href="../Text/notes.html#a497"><span class="t7">{58}</span></a> Entelektüel ipuçlarını, çeşitli post-yapısalcı edebiyat eleştirmenlerinden ve postmodernist düşünürlerden alan yeni tarihselcilik, bir yandan edebiyatın yerleşik disipliner sınırlarına meydan okurken bir yandan da dilin şeffaf bir araç olarak sosyal dünya, geçmiş ve şimdiki zamana tekabül edecek şekilde anlam yaratmaya muktedir oluşuna dair kuşkulan körükledi. Bu, yazılı tarihin temsil gücü hakkında da benzer kuşkular doğuran ve var olan kuşkuları alevlendiren bir tartışmaydı.</p>

  <h2><a id="ncx144"></a>E. YENİ TARİHSELCİLİK</h2>

  <p>1990&rsquo;lar ilerledikçe yeni tarihselcilik çok daha geniş bir kültürel analiz sahasına ilerleyerek edebiyat eleştirisinin sınırlarını aştı. Hayden White&rsquo;in ileri sürdüğü gibi, yeni tarihselcilik başlangıçta edebiyat eserlerini tarihsel bağlamlarına oturtmak üzere (metin olarak şiirleri, romanları ve oyunları yalnızca birbirleriyle yapısal ilişkileri içinde değil, aynı zamanda üretimlerine etkide bulunmuş olabilecek toplumsal kurumlarla ve tarihsel olaylarla çağrışımsal bağlantıları -metnin bağlamla ilişkisi- içinde de anlamak üzere) &ldquo;edebi çalışmalara tarihsel bir boyut kazandırma çabası&rdquo;ndan öte bir şey değildi.<a id="a59"></a><a href="../Text/notes.html#a498"><span class="t7">{59}</span></a> Bir kültür analizi olarak yeni tarihselcilik, bilenle bilinen arasında, deliller ve hakikat arasında toplumsal olarak kurulmuş ilişkinin süregiden irdelenmesinde yeni bir düğüm noktasından başka bir şey değildi. Lawrence Stone gibi tarihçiler açısından yeni tarihselcilik, geleneksel biçimde yürütülen geçmiş çalışmaları için bir tehdittir; çünkü yeni tarihselcilik siyasal ve sosyal pratiklerle kültür yazıları, dil sistemleri ya da kodları olarak ilgilenir, yani geçmiş gerçeklikle olan bağından koparılmış tarihle ilgilidir.<a id="a60"></a><a href="../Text/notes.html#a501"><span class="t7">{60}</span></a></p>

  <p>Yeni tarihselciliğin ne söylediğini anlamak tarihçiler için önemlidir; çünkü, yapısökümcü tarih gibi o da ampirist paradigmaya doğrudan kafa tutan varsayımlar üzerine inşa edilmiştir.<a id="a61"></a><a href="../Text/notes.html#a503"><span class="t7">{61}</span></a> Birincisi, kurgusal betimlemeler gibi gerçek tarihsel olaylara dair betimlemelerimiz de, olsa olsa temsiller ya da betimlenmiş olaylar olabilir, çünkü tarihçilerin birinci elden tarihsel bilgi edinebilmelerinin yolu yoktur. İkincisi, edebi bir biçim olarak tarih tek ve olumsal olay hakkındadır ve nedenselliğin gerçek doğası son tahlilde her zaman çözümsüz kalmak durumundadır. Üçüncüsü, tarihçiler tarihsel olayların ve yorumlarının örtüştüğünü kabul etmelidir; kuşağımızın yazılı tarihi gelecek kuşaklar için birincil kaynak haline gelmekle kalmaz, tarihsel metnin kendisi de her çağın geniş toplumsal ve siyasi yapıları içinde metinlerarası bir biçimde var olur. Ve nihayet, yeni tarihselci düşünceye göre, delillerimiz ve onları yorumlarken ürettiğimiz yazılı söylem zamana ve yere özgüdür; keşfedilecek evrensel tarihsel hakikatler olmadığı gibi gözetilecek aşkın değerler de yoktur. Görünüşteki bu masum varsayımlar tarihe ilişkin iki ana akım yaklaşımı çürütür, çünkü yeniden-kurmacıların temeldeki tam olarak seçilebilir &ldquo;orada bir yerde&rdquo; duran gerçeklik ve aslında kurmacı açıklama teorilerini ampirik testlerle doğrulayabileceğimiz inancını zayıflatır.</p>

  <p>Sonuç olarak, kültürel tarihle öteki edebi disiplinler ayrımı, olgusal olduğu kadar kurgusal metinlerin temsiline destek veren uylaşımlar hakkındaki yeni tarihselci düşünce altında ezilmiştir. Bilinen tarihle, tarihin yazılı formunu analiz eden tarih felsefesi arasındaki pratik ayrımı kabul eden yapısökümcü tarihin nirengi noktası, tarihsel analizin retorik bakımından soruşturulmaya başlanmasıdır. Bunun anlamı, özellikle kurgusal edebiyatta uygulandığı haliyle öyküleştirme ve üslup analizinin, kaynaklar da dahil olmak üzere, bütün tarihsel metin türlerinin anlaşılması için temel önem taşıdığıdır.<a id="a62"></a><a href="../Text/notes.html#a504"><span class="t7">{62}</span></a> Anlatı formunda açıklama, artık tarih uğraşının merkezi bir özelliği olarak rüştünü ispat etmiş ve tarihsel ve edebi dil arasındaki ayrım yapan anlayış kaybolmuştur.</p>

  <p>Yapısökümcü tarihin kaynaklarını yorumlaması, (anlatı yapısı, metaforları kullanışı, üslup, öyküleştirme vb. şeklinde kendini gösteren) kaynakların biçimlerine, yorumlayıcılık bakımından içeriğin sahip olduğu kadar analitik önem kazandırmıştır. Biçim, anlamın ve bilginin üretilmesi ve iletilmesinde ampirik olarak türetilen içerik gibi kabul edilmelidir. Bu demek değildir ki, geçmişin içeriği talidir ya da önemli değildir. Bunun anlamı, kültür eleştirmeni Raymond Williams&rsquo;ın belirttiği gibi, &ldquo;içeriğin biçimini ve biçimlerin içeriğini tümleyici süreçler olarak&rdquo; irdelememiz gerektiğidir.<a id="a63"></a><a href="../Text/notes.html#a507"><span class="t7">{63}</span></a> Yapısökümcü tarih, edebi metinleri niteliksel olarak ya da kategorik olarak ne tarihsel kaynaklardan ne de yorumlardan ayırmaz; bu yüzden tarihçinin, kaynaklar üzerindeki eleştirel çalışmasında dilin kendini belli etmeyen rolü ile anlatının verileri düzenleme rolü arasında bir hiyerarşi kurmasına gerek yoktur. Tarihin yapısökümü artık tarih <span class="t6">yazman</span><span class="t6">ı</span><span class="t6">n</span> önemini bastırmak ya da daha radikal bir dille, şimdiki zamanda varoluşumuz kadar geçmişi de okunacak metinler gibi görmek olarak anlaşılmıyor.</p>

  <h2><a id="ncx149"></a>F. YAPISÖKÜMCÜ TARİH: FOUCAULT VE WHITE</h2>

  <p>Yeniden-kurmacı tarih anlayışı, geçmişin bugüne olduğu gibi taşınmasında anahtar olarak delillerin doğası üzerinde odaklanır. Tekabüliyet teorisinin başarısızlıkları, teorik yapıların dayatılması, dilin belirlenimsizliği ya da gerçekliğin doğası üzerine tartışmalar asli kaygılar değildir bu yaklaşımda. Bu meselelere el atmak üzere ana akım düşünürlere meydan okuyan iki kişi, tarih ve cinselliğin tarihi üzerine çalışmalar yapan Fransız Michel Foucault ve Amerikalı Rönesans tarihçisi ve tarih felsefecisi Hayden White olmuştur. İki düşünür de tarihsel bilginin üretilmesinde dilin temsili işlevini ve özel olarak tarihsel &ldquo;söylem&rdquo; ile geçmiş ve şimdiki kültürel değişim arasındaki ilişkiyi ele almıştır. Benim amacım açısından tarihsel söylem şöyle tanımlanır: Anlam, doğrudan tarihsel failin ya da yazanın/söyleyenin niyetinden yahut da tek başına yazılan ya da söylenenin içeriğine göre türetilmez; sözce ya da metnin verildiği ya da yer aldığı biçimsel yapı ve bağlamdan türetilen ortak bir dil kullanımıdır.<a id="a64"></a><a href="../Text/notes.html#a509"><span class="t7">{64}</span></a> Tarihin sosyal bağlamına vurguyla bu tanımı kabul eden Foucault ve White keyfi gösteren- gösterilen-gönderge ilişkisinden kaynaklanan tarihsel söylemin kaprisli doğası ve bunun sonucu ortaya çıkan geçmişin ve şimdinin sallantılı sosyal dünyası üzerinde durur.</p>

  <p>Foucault, anlatının geçmiş gerçeklikle herhangi bir sahici mütekabiliyet kurma ya da onu yansıtmada uğradığı başarısızlık konusundaki post-yapısalcı soru işaretine özellikle ağırlık vermiştir. Geleneksel ya da bildik yeniden-kurmacı tarihsel orijinler arayışı onun projesinin bir parçası değildir. Foucault, ampirist nedensellik nosyonuna inanmayan bir tarihçidir. Tek başına bu inançsızlık bile, hiç kuşkusuz onu ana akım tarihin sınırları ötesine taşır; üstelik hem tarihsel bilgiyi oluşturma sürecinin merkezine birey olarak tarihçiyi koyarak hem de anlamın yaratıcısı olarak yazarın merkeziliğini sorgulayarak günahlarını daha da arttırır. Foucault&rsquo;nun tarihsel hakikat tanımı, tarihsel gerçeği oluşturan şey üzerinde tarihçiler arasındaki fikir birliğine -Foucault&rsquo;nun deyişiyle, bilgi istencine- bağlıdır. Foucault&rsquo;ya göre, bilgi ve söylem karşılıklı yer değiştirebilir ve ikisi de toplumun kültürel pratiklerinde temellendiklerinden ayrılmaz bir biçimde hem entelektüel hem de maddi güç kullanımıyla ilişkilidirler. Foucault, yazdıkları tarihin geçmişe dair kanıtlanabilir hakikatin keşfi olduğunu ileri süren muhafazakâr yeniden-kurmacıların merkezi iddiasını naif bulur ya da daha kötüsü, muazzam bir mitin sürdürülmesi olarak reddeder.</p>

  <p>Yazılı tarihin öz olarak bir edebiyat formu olduğunu varsayan Hayden White da tarih meselesine <span class="t6">geçmi</span><span class="t6">ş</span> <span class="t6">ve tarih</span> arasında kaydedilen ayrıma dayanan bir bilgi kuramı olarak eğilir. White açısından, geçmişin hikâyesini fiili olarak olduğu haliyle hiçbir zaman bilemeyeceğimizden, tarih yazımsal olarak kirlenmemiş bir geçmiş olamaz; geçmiş, bizim için, <span class="t6">ancak</span> tarihçilerin kaleme aldığı biçimiyle vardır. Tarih, gerçek geçmişe dolayımsız erişmemize imkân verecek herhangi bir olgular demetinde önceden var olmaz. Tarih, geçmişin tersine, edebi bir üretimdir çünkü her zaman metinleştirilmiş kalıntıların (ki bizatihi tarihçinin olguları olarak yorumlama aşamalarından geçerek anlaşılabilir kalıntıların) yorumlanması olmuştur. Olgular hiçbir zaman anlam doğurmak üzere otomatik olarak kendilerini düzenleyemeyecekleri için, White&rsquo;a göre, verileri bir anlatı olarak örgütleyerek bir anlam yükleme tarihçinin işidir. Bu da mecazı ve öykü kurmayı zorunlu hale getirir. İşte bu birçok ana akım tarihçinin White&rsquo;ın, tarihi, olgusal zincirlerinden kurtararak başıboş bırakması olarak görüp reddettikleri noktadır. Bu tarihçilere göre,</p>

  <p class="p6"><span class="t8">tarihsel anlat</span><span class="t8">ı</span><span class="t8">lar...sözel kurgulard</span><span class="t8">ı</span><span class="t8">r.</span> <span class="t8">İ</span><span class="t8">çerikleri, ara</span><span class="t8">ş</span><span class="t8">t</span><span class="t8">ı</span><span class="t8">r</span><span class="t8">ı</span><span class="t8">l</span><span class="t8">ı</span><span class="t8">p bulundu</span><span class="t8">ğ</span><span class="t8">u kadar icat da edilmi</span><span class="t8">ş</span><span class="t8">tir ve biçim olarak di</span><span class="t8">ğ</span><span class="t8">er bilimlere göre edebiyat metinleriyle daha fazla ortak özellikler gösterir.</span><a id="a65"></a><a href="../Text/notes.html#a510"><span class="t9">{65}</span></a></p>

  <p>diyen White, post-yapısalcılıktan esinlenmiştir ve temsil ve ampirizm karşıtı malum görüşler ışığında geçmişi görelileştirir. White&rsquo;a göre tarihçinin yorumu demek, önemli olan ve bir araya getirildiklerinde anlamlı bir açıklama ya da kendi deyişiyle, bir öykü üreten delilleri seçip ayıklamaktır.</p>

  <p>Delilleri bağlamla ilişkilendirmenin fiili mekanizması, formel olarak açıklama stratejileri uygulamamızı zorunlu kılar. Bu açıklama stratejileri mecazlar (sözünü etmiş olduğum metafor, metonimi, synecdoche ve ironi gibi ifade biçimleri), öyküleştirme (romans, trajedi, komedi ve kinaye olmak üzere başlıca dördünü sayabiliriz) ve White&rsquo;in verdiği adla, formel argümanlar (formist, mekanist, organisist ve bağlamcı) kadar, tarihçinin/yazarın bağlı olduğu ideolojiye göre yaptığı açıklamaları (anarşist, radikal, muhafazakâr ve liberal) kapsayan diğer açıklama stratejilerinden oluşur. Tarihsel açıklamanın bu veçhesi 8. Bölüm&rsquo;de, White&rsquo;ın tarihsel açıklama modelini tartışırken daha ayrıntılı irdelenecektir. Şimdilik önemli olan nokta, hem White hem de Foucault açısından tarihsel açıklama sürecinin harfi harfine bir anlamdan çok, bir edebi etki süreci olmasıdır. Tarihsel açıklama son tahlilde, bütün- parça (ve tersi) ilişkilerini ifade etmek üzere hepimizin kullandığı ve benim mecazileştirme süreci olarak adlandırdığım mecazların kullanımına bağlıdır. Fransız tarihçi Philippe Carrard&rsquo;ın ileri sürdüğü gibi, tarihçiler buna benzer edebi araçları ortadan kaldırmaya çalışabilir; ama &ldquo;mecazlara başvurmaksızın yazmak, <span class="t6">tarihsel metinler kaleme almak</span> gibi zahmetli bir iş için yetiştirilmiş akademisyenler açısından bile basit bir iş değildir.&rdquo;<a id="a66"></a><a href="../Text/notes.html#a513"><span class="t7">{66}</span></a> Daha sonra göreceğimiz gibi, kurucu mecaz olan metafor ve aynı zamanda metaforun ardılı olan metonimi ve synecdoche biçimindeki yalın halleri; anlatısal açıklamaların oluşumu ve insanın toplumsal değişimi anlama, deneyimleme ve açıklama süreçleri açısından vazgeçilmezdir. Geçmişteki (ve şimdi ve gelecekteki) insanlar gibi, anlatıdaki figürasyondan kaçamayacağımız için, anlatının temsili karakterinin doğasını anlamak zorundayız.</p>

  <h2><a id="ncx156"></a>G. SONUÇ</h2>

  <p>Bu bölümün başında şu soruyu sordum: Tarih neden hep değişip durur? Yapısökümcü yanıtı açıkça ortaya koymanın zamanı geldi. İki nedenle tarih değişir: Birincisi, içinde yaşadığımız ve modernist ampirik yöntemin yetersizliğine tanık olan postmodern durum; doğrudan bundan çıkan ikincisi ise, tarihin şimdi ve buradaki tarihçi tarafından yazılan, oluşturulmuş anlatısal bir söylem olmasıdır. Tarih, bize temsil ettiğini iddia ettiği fiili durumdan kopup gelir her zaman. Her tarihsel yorum, her biri geçmişin gerçekliğine özel olarak daha yakın olduğunu iddia eden, ama (birbiri ardına sökün eden her anlatım tarihçinin mecaz, öyküleştirme, argüman ve ideoloji düzeyinde müdahalesinin ürünü olmak üzere) yine her biri aynı olayların yeniden kaleme alınmasından öteye gitmeyen, uzun bir yorumlar zincirine eklenen yeni bir yorumdur. Kaynakları tasnif edip kanıt olarak kullanmakta ne kadar eğitilmiş olursa olsun, kimse tarihsel çalışmanın, kurulduğu kadar icat da edildiği gerçeğini ortadan kaldıramaz. Tarih ayrı bir bilgi kuramı değil; bir açıklama biçimi olarak, akla yatkın bir edebiyattır. Tarihsel anlatının her zaman figüratif olması, olguların tekabüliyetini kurarak &ldquo;ne olmuşsa onun gerçekçi bir yeniden kurulması ya da temsili olarak tarih&rdquo; konusundaki ampirik ısrarı zora sokar. Bu, yapısökümcü tarihin merkezi tezidir; ancak yalnızca muhafazakâr yeniden-kurmacı azınlık tarafından değil, aynı zamanda ampirizm limanına sığınmaktan vazgeçmeyen bütün ana akımcılar tarafından da kabul edilemez bir şeydir. Bundan dolayı, tarih yazmada yapısökümcü bilince ilişkin benim değerlendirmeme ve sorulara geçmeden önce bu yaklaşımların tarihe nasıl baktığını irdelemek zorunludur.</p>

  <p>&nbsp;</p>

  <p>&nbsp;</p>
</body>
</html>
