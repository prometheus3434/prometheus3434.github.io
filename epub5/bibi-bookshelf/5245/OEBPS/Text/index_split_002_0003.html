<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="en" xml:lang="en" xmlns:xml="http://www.w3.org/XML/1998/namespace">
<head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body class="calibre">
<h1 class="block_18" id="toc_id_8"><span lang="tr" class="calibre2">7.Bölüm</span><span lang="tr" class="calibre2"> </span><span lang="tr" class="calibre2">Buz Devrinin Sonunu Toz mu Getirdi?</span></h1>
	<p class="block_14">&nbsp;</p>
	<p class="block_12" lang="tr">Yirmi bin yıl önce, bir buzulun yayvan ve kumlu burnu, kuzey Montana’nın üzerinde uzanıyordu. Benzer bir soğuk buz çıkıntısı, güneyde Illinois ye de sokulmuştu, Büyük Göller bölgesinin ve kuzeydoğu eyaletlerinin de üstünü örtüyordu. Dünya soğuk bir dönemin sonlarına yaklaşıyordu. Kuzeyde, sonu gelmek bilmeyen kar ve buz yağışlarıyla beslenen buz tabakası yavaş yavaş güneye doğru kayıyordu. Kana-da belli bile değildi, Grönland ise beyaz bir tümsekti sadece. Soğuk bir çağdı, ama dünyanın sonu da değildi. Deniz seviyesinin alçalmış olmasından istifade eden, kürklere bürünmüş insanlar, belki bugün Rusya olan yerden bugün Alaska olan yere doğru uzanan çamurlar içinde bir yolu izliyorlardı. Buzdan duvarının güneyindeki açık topraklarda muazzam hayvan türleri dolanıyordu. Bugünün ABD’sinde mamutlar ve mastodonlar, devasa ayılar, yerde yaşayan kocaman tembel hayvanlar, kılıç dişli kaplanlar geziniyordu.</p>
	<p class="block_12" lang="tr">Buz tabakasının altından akan erimiş su dereleri, Kanada ve ABD’nin kuzey bölgelerinde yüzeyin altındaki kaya tabakalarının un ufak olmuş parçalarıyla doluydu. Dereler yüklerim geniş, yassı kanallar halinde, kıyılara çekilmiş kum setlerine yığıyordu. Her rüzgâr estiğinde bu buzul tozu, buzul artıklarıyla yol yol olmuş vadiden havalanıyor ve buzulun üstündeki hava tabakasında asılı kalıyordu.</p>
	<p class="block_12" lang="tr">Yirmi bin yıl önce toz tabakası kalındı. Bütün buz devri boyunca ulaştıkları en büyük boyutlarda olan buzullar da ağırdı ancak artık son derece hızlı bir biçimde geri çekilmeye başlamak üzereydiler.</p>
	<p class="block_14">&nbsp;</p>
	<p class="block_22"><span class="text_2" lang="tr">Pierre Biscaye, Columbia Üniversitesinin New York’ta Hud- son Nehri üzerindeki Lamont-Doherty Yeryüzü Gözlemevi’ndeki dondurucu bölmesinin içinde duruyor. Isı sıfırın altında 20 derece, hızla insanın parmaklarında yükselen, bir dolmakalemin içindeki mürekkebi bile donduran bir soğuk bu. “Burada saatler geçiriyorum, sadece kendi düşüncelerimden yararlanarak,” diyor Biscaye gülerek. Kırçıl sakallı, kahverengi saçlı, keskin mavi gözlü iri yarı bir adam. Salon tenisi oynamaktan gelmiş</span><span class="text_3" lang="tr"> </span><span class="text_2" lang="tr">işe ve her nedense çorap giymiyor.</span></p>
	<p class="block_12" lang="tr">Bir pantolonun bacağını kesip bir ucunu dikerek yapılmış bir çantanın içinden bir kasap bıçağı çıkarırken nefesi ağzından beyaz duman halinde çıkıyor. Bıçağın ağzını parıldayan bir buz sütununa sürtüyor, uçuşan parçacıklar, beraberlerinde küresel iklim değişiminin toza yazılmış tarihini taşıyorlar.</p>
	<p class="block_12" lang="tr">Yüksekten uçan toz yere indiğinde, genellikle üzerine düştüğü toprakla ya da deniz çökeltisiyle karışır. Fakat toz bir buzulun üzerine düştüğünde, bir kitabın sayfaları arasında saklanmış çiçekler gibi korunur. Kar yıl be yıl biriktikçe, her yeni yağış bir öncekinin üzerine yığılacaktır.</p>
	<p class="block_22"><span class="text_2" lang="tr">Biscaye, Antarktika buzundan 60 santim uzunluğunda bir parçayı, kontrplaktan bir tezgâhın üzerindeki yeşil bir lambaya doğru tutuyor. “Tabakaları görüyor musun?” diye soruyor. Parlak ışıkta tabakalar, iki buçuk santim kalınlığında belli belirsiz</span><span class="text_3" lang="tr"> </span><span class="text_2" lang="tr">şeritler gibi görünüyor. Biscaye içinse, bunlar bir buz kütüphanesinin içine dizilmiş ciltler dolusu bilgi demek.</span></p>
	<p class="block_12" lang="tr">Dondurucu bölmenin duvarlarına sıralanmış uzun karton kutularda plastiğe sarılmış daha başka buz parçaları var. Silindir biçimindeki bu parçalar Antarktika ve Grönland’da derinlerdeki buz tabakalarından özel delgi aletleriyle kesilip çıkarılmış. Zamanı geldiğinde bu silindirlerin her biri dışındaki kirletici maddelerden temizlenecek ve eriyip sırlarını dökmek üzere Biscaye’nin sıcak laboratuvarına taşınacak.</p>
	<p class="block_12" lang="tr">Biscaye ve diğer meslektaşları buzlu sayfalardan olağanüstü bilgileri yorumlamayı öğrenmiş olsalar da, hâlâ eksik kalan bilgiler, dünyanın ikliminin nasıl oluştuğu konusunu anlama çabalarının önünü tıkıyor. Küresel termometrenin ibresi yukarıya doğru çıkarken cıvayı yükselten şeyin ne olduğunu keşfetmeye çalışıyorlar. Toz en olası zanlılardan biri haline geliyor. Buzul çağlarında zaman zaman havadaki tozun on kat, hatta bazılarına göre elli kat arttığım görmüşler. Aslında son buz çağının sona ermesinden hemen önce, toz en yüksek düzeyine fırlamış. Bilim insanları bunun bir tesadüf olmadığı görüşünde. Tozun, buzulların çözülmesinde tam olarak nasıl bir rolü olduğunu öğrenmek istiyorlar.</p>
	<p class="block_12" lang="tr">Buza yazılmış çok açık mesajlardan biri, Dünya’nın ikliminin doğal bir kararsızlık içinde olduğunu söylüyor. Buzun içinde hapsolmuş tozlara ve gazlara göre, iklim gerçekten her zaman değişim içindedir. Isınmıyorsa, soğuyordur. Bir yıl El Nino, bir yıl La Nina, ertesi yıl Pinatubo Dağı volkan patlaması ya da başka bir geçici dram bu değişimleri gözden gizleyebilir. Fakat on yıldan on yıla, yüz yıldan yüz yıla, dünyanın ısısı sürekli bir devinim içindedir.</p>
	<p class="block_12"><span lang="tr">Geniş ölçekte düşünüldüğünde, günümüzün ılıman iklimi anormaldir. Dinozor devrinin büyük bölümü boyunca gezegenin olağan durumu, bir hayli nemliydi. </span><i lang="tr" class="calibre3">Oviraptor</i><span lang="tr">'un Gobi Çölü’nde ölüp gittiği dönemde, dünya ortalama olarak bugün olduğundan 11 ilâ 14 derece daha sıcak olsa gerekti.</span></p>
	<p class="block_22"><span class="text_2" lang="tr">Derken, 2,5 milyon yıl önce, gezegenimiz, arada ısının kısa süreli olarak yükseldiği dönemlerle kesintiye uğrayan periyodik</span><span class="text_3" lang="tr"> </span><span class="text_2" lang="tr">bir buz devirleri döngüsüne girdi. Dolayısıyla buz tepeleri bir ilerliyor bir geri çekiliyordu. Çağların büyük bölümünde buzullar hüküm sürdü; sıcak geçen “buz devirleri arası dönemlerin” her biri yaklaşık 10.000 yıl devam etti. Bizler, Holosen olarak bilinen bir buz devri ara döneminde yaşıyoruz; bu devrin şu sıralar artık sona ermesi gerekiyor. Gelgelelim termometre düşmeye niyetli görünmüyor.</span></p>
	<p class="block_12" lang="tr">Bütün etkenlerin aynı olması durumunda, hiçbir iklim bilgini Holosen devrinin ancak birkaç bin yıl daha sürmesine şaşırmazdı; iklim değişimi bu kadar istikrarsız çünkü. Fakat bütün etkenler aynı değil. Son sıcak dönemden bu yana, insanın yarattığı sanayi, Dünyanın atmosferinde çok derin değişimler meydana getirdi.</p>
	<p class="block_12" lang="tr">Bilim insanları, tozu içinde tutan ay m buz çekirdeklerinin içinde kısıp kalmış “fosilleşmiş hava”ya bakarak, sanayi çağında insanlığın atmosfere, doğal olarak var olandan neredeyse yüzde 30 daha fazla karbon dioksit eklediğini gösterebiliyor. Fosil yakıtların ya da canlı şeylerin yanması, hatta durduğu yerde çürümesi halinde havaya karbon dioksit yükselir. Ne yazık ki karbon dioksit oradan oraya sürüklenen, tozların üzerinde yoğuşup sonra Dünyaya geri düşen gazlardan değil. Havada birikiyor ve orada normalde gezegenimizden uzaya yansıması gereken ısıyı tutuyor.</p>
	<p class="block_12" lang="tr">Geçen yüz yıl içinde gezegende ortalama sıcaklık az çok bir derece kadar yükseldi. Belki bu küçük bir değişiklik gibi geliyordur. Fakat 1450’den 1890’a kadar süren “Küçük Buz Devri”ne yol açan da, ters yönde ancak aynı büyüklükte bir değişimdi; küresel olarak sıcaklıkta bu kadarlık bir düşüş, Avrupa’da nehirlerin donmasına, buzulların ilerlemesine, yağış örüntülerinin yer değiştirmesine yol açmıştı. Küçük bir değişimin büyük bir etkisi vardır.</p>
	<p class="block_12" lang="tr">Fakat ısıyı değiştiren tek şey karbon dioksit değildir. Havada yüzen her şeyin Dünyaya ulaşan güneş ışınının miktarı üzerinde bir etkisi vardır. Örneğin havada dolanan bir polen taneciği bir miktar ısı emebilir. Bir örümcek bacağı biraz ışığı yansıtabilir. Peki, uçan mantarlar, bulutları oluşturan su buharının ne kadarını çeker? Havada süzülen bir milyar ton ya da 3 milyar ton çöl tozunun kesin etkisi nedir? Hava çok çeşitli tozlarla doludur. Fakat her bir toz türü iklimi nasıl etkiler? İşte bu sorunun cevaplanması için yapılan çalışmalar daha hâlâ sürüyor.</p>
	<p class="block_12" lang="tr">Dünyanın istikrarsız iklimi, rüzgârlar, güneş ışığı, bulutlar ve ısıyı etkileyen diğer güçler hakkındaki bilgileri bir araya getiren birçok bilgisayar modeline de konu olmuştur. Bu kuvvetlerin bazıları, karbon dioksit gazı gibi “olumludur”, yani termometrenin içindeki cıvayı yukarı çıkarır. Diğerleri, örneğin güneş ışınlarını yansıtan kar tabakası, “olumsuzdur", yani cıvanın düşmesine neden olur. Ne var ki, bilgisayar modellerinin başarısı ancak onlara yüklenilen bilgilerin kalitesiyle sınırlıdır. Birçok toz açısından, kaliteli bilgi henüz yoktur.</p>
	<p class="block_12" lang="tr">Pierre Biscaye “İklim modellerini hazırlayanlar [çölden gelen]tozun önemli olduğunu biliyorlar,” diyor. “Fakat çöl tozu Dünyanın termal dengesi açısından en az bilinen parametredir. Şimdilik, işareti nedir, onu bile bilmiyorlar,” diye ekliyor alnını kırıştırarak.</p>
	<p class="block_12" lang="tr">Biscaye iklim modellemesiyle uğraşmıyor. Kendisi, “yerinden toplanan verileri” inceleyen bilim adamları grubundan. Toz üzerinde yaptığı saha çalışmaları geçmişin bir tablosunu çiziyor. Onun gözlemleri, bilgisayar modelleri hazırlayanların geleceğe yönelik daha gerçekçi modeller hazırlamalarını sağlıyor.</p>
	<p class="block_12" lang="tr">Biscaye dondurucu bölmeyi kilitleyip dünyanın en büyük çamur koleksiyonunun içine giriyor. Delgi makineleri bir buz tabakasının çekirdeğinden örnek kesip çıkarabildikleri gibi, deniz tabanından bir çökelti parçası da çıkarabiliyorlar. Biraz da Lamont-Doherty Yeryüzü Gözlemevi’nin kurucusu Maurice Ewing merakı sayesinde, bu kurumda insanı hayrete düşürecek miktarda deniz tabanından çıkma çamur bulunuyor. İni andıran odanın tamamı küflü kil kokuyor. Kuru, kırık numuneler, metal rafların üzerinde ince kutuların içinde duruyor. Çamurun büyük bölümü yosun kalıntıları yüzünden solgunlaşmış. Uç uca eklenince bu parçalar 17 kilometreden daha uzun oluyor. Birçoğu daha hiç analiz edilmemiş: sanki kapağı açılmamış kitaplar.</p>
	<p class="block_12" lang="tr">Fakat dünyadaki bütün büyük okyanus ve denizlerin bir haritasını temsil ediyorlar. Biscaye, binadan çıkıp sokağın karşısındaki bürosuna doğru giderken tozla ilgili kariyerinin deniz çamuruyla başladığını söylüyor. Ama artık buzun öyküyü daha iyi anlattığına inanıyor.</p>
	<p class="block_12" lang="tr">Bürosunun kapısını açıyor, tavandaki bir pencerenin altında sarkan bitkilerden küçük bir orman, onlarca tablo, aile fotoğrafları, kıvrılmış harita tomarları, Hint işi yatak örtüleriyle kaplı ve eskimeye yüz tutmuş koltukların bulunduğu odada, bir de 1970’lerden kalma güneş gözlükleri takmış, doldurulmuş bir kaplan kafası var. Biscaye duvara iğnelenmiş bir kuş kanadı koleksiyonunun (hepsi de trafik kazası kurbanıymış) üzerinden, bir dünya haritasına doğru uzanıyor.</p>
	<p class="block_12" lang="tr">Güney Amerika sahillerinin açıklarındaki derin okyanusa mutlaka çöl tozu düşmüş olması gerektiğini söylüyor. Fakat nehirler de çökeltilerini bu su altındaki vadiye boşaltıyorlar. Bir de derinlerden geçen akıntılar kıta boyunca uzanıyor, çöken her tür tozu birbirine karıştırıyor.</p>
	<p class="block_12" lang="tr">“Sahra tozu bir stronyum izotopu işareti taşıyor. Ama bu izotopu orada arayacaksanız başka şeylerin arasında aramanız gerekir.” Vadiyi işaret ederek “Orada Sahra tozu var, ama göremezsiniz, ” diyor.</p>
	<p class="block_12" lang="tr">“Şimdi bir buz çekirdeğine gelince, kıtalardan kalkan tozun oraya girmesinin, atmosfer dışında başka bir yolu yok. Bu yüzden de Biscaye, iklimi hangi kuvvetlerin değiştirdiğini öğrenmek için buzun içine kısılıp kalmış tozu yorumluyor. Buz bir olguda ısrarlı. Bu olgunun anlamı açık olmasa da, büyük önem taşıyor olabilir: Buzul çağlarında havada çok daha fazla toz oluyor.</p>
	<p class="block_12" lang="tr">Biscaye’in bürosunun dışındaki bir not tahtasında, tozla ilgili olarak ortaya serilen veriler şöyle sunulmuş: Bu toz fazlası iklimin soğuk olmasının bir yan etkisi mi yalnızca? Yoksa aslında güçlü bir küresel ısınma dönemi başlatan bu toz fazlası mıydı?</p>
	<p class="block_12" lang="tr">Bu bilmecenin çözümü henüz buzdan çıkmamış. Fakat birkaç ilginç kuram, dalgalar halinde kabaran tozların aslında buzulların ölümüne yol açtığını ortaya koyuyor.</p>
	<p class="block_12" lang="tr">Dean Hegg, karbon dioksit dışında başka bir şeyin de ısıyı yükselttiğini söylüyor. Ak saçlı, ince yapılı, yumuşak sesli bir adam olan Hegg, Seattle da Washington Üniversitesi’nde atmosfer bilimci olarak görev yapıyor. Farklı toz ve gaz türlerinin ısıyı aşağı veya yukarı nasıl değiştirdiğini inceliyor.</p>
	<p class="block_12" lang="tr">“Öncelikle asıl sorun şu: Bilgisayar modelleri karbon dioksitin çok büyük bir iklim değişikliğine yol açtığım söylüyor; bizim görebildiğimizden çok daha büyük bir değişim,” diyor Hegg. Ama bu modele aerosolleri [parçacıkları] eklediğinizde daha iyi bir çözüme varıyorsunuz. ” Peki, bu durumda bütün tozların toplam etkisi termometrenin cıvasını düşürmek mi?</p>
	<p class="block_12" lang="tr">İklim bilimciler bazen Dünya’nın yüzeyinden emdiği güneş enerjisinin watt değerinden söz ederler. Gezegenin yüzeyini karıştırıp tek bir renk ve dokuya getirecek olursanız, her bir metrekare 240 watt enerji emecekti; bu küçük bir avizeyi yakmak için yeterlidir. Bu durumda kavrulmamamızın nedeni bu enerjinin özellikle gecenin karanlığında evrene tekrar ışınlanmasıdır. Dünya, aldığı kadarım verir ve böylece dengesini korur. Ya da koruyordu diyelim.</p>
	<p class="block_12" lang="tr">Günümüzde, insan girişimlerinin yan ürünü olan daha fazla karbon dioksit, metan ve başka gazlar uzaya yayılan ısının bir bölümünü tutuyor. Bu da küresel ısıyı artırıyor. Bilgisayar modelleri bu gazların insan eliyle üretildiği kadarının miktarını sanal dünyaya eklediklerinde, bilgisayar gezegenin her yüzyıl iki ilâ altı derece ısınacağı tahmininde bulunuyor.</p>
	<p class="block_12" lang="tr">Fakat Dean Hegg’in belirttiği gibi, bu oran termometrede görülmüyor. Gezegenin yüzeyi ısınıyor olsa da, bunun hızı bilgisayar modellerinin tahminleri kadar yüksek değil. Bilgisayar modelleri hazırlayanlar artık ellerindeki veriler biriktikçe tozları da yavaş yavaş modellerine ekliyorlar ve henüz bilinmeyen soğutucunun ne olduğunu bulup bulamayacaklarına bakıyorlar.</p>
	<p class="block_12" lang="tr">Hegg, en güçlü tozları bulmak için çalışan araştırmacılardan. Bildiğimiz su buharından başka sülfür tanelerini, ağaç zamkı damlalarını ve çöl tozlarını da incelemiş.</p>
	<p class="block_12" lang="tr">Hegg, “Bildiğimiz su buharı, etkili bir zorlayıcı olabilir,” diye devam ediyor. "Sülfat parçacıklarının da büyük bir rol oynadığını biliyoruz. Hem bu parçacıklardan çok var. Üstelik atmosferdeki parçacıkların büyük bir bölümü organik; hem insan kökenli, hem de ağaçlardan geliyor; bu organik maddelerin zorlamadaki rolü yeterince dikkate alınmıyor."</p>
	<p class="block_12" lang="tr">“Sonra bir de [çöl] tozu var. İş, çok çetrefilli. Yine burada da birçok kişi atmosferdeki [çöl] tozu miktarını yeterince önemsemediğimizi düşünüyor.”</p>
	<p class="block_12" lang="tr">Bilim insanları bir kurum ya da bir çöl tozu tanesi iklimi ısıtacak mı, soğutacak mı bilseler bile, her toz türünden tepemizde ne kadar uçtuğuna dair iyi bir sayımdan yoksunlar. Bu yüzden de Hegg ile diğer araştırmacılar tek bir parçacık türünün toplam etkisini ancak tahmin edebiliyorlar.</p>
	<p class="block_12" lang="tr">Şimdilik doğadaki tozların bazılarının gezegeni nasıl etkilediğini bir değerlendirelim; tabii bilim insanları tarafından anlaşıldığı ölçüde. Daha sonra insanlar olarak bizim yaptığımız katkıyı değerlendiririz.</p>
	<p class="block_12" lang="tr">Uçan çöl tozlarının en belirgin oyunu, güneş ışığına müdahale etmeleridir. Mart 2000’de devasa bir toz bulutu Sahra'dan havalandı ve Atlantik Okyanusu’nun üzerinde dönmeye başladı. Bir uydu kamerasının yakaladığı görüntüye göre bulutun boyutları insanın ağzını açık bırakacak kadar büyükse de, en çarpıcı özelliği altın renginin, Atlantik’in karanlığıyla oluşturduğu tezattı. Eski bir bilginin klasik bir örneğiydi bu görüntü: Koyu renkler [ısıyı] emer, açık renkler yansıtır. Bu örnekte tozun geri gönderdiği her gün ışığı huzmesi, Dünya için küçük bir ısı kaybı anlamına geliyordu. O halde çöl tozunun doğal bir soğutucu etkisi olduğundan bahsedebilir miyiz?</p>
	<p class="block_22"><span class="text_2" lang="tr">Bunu hemen kesin olarak kabul etmemek gerekir. Toz, kopkoyu okyanuslar, ormanlar ve dağlar dâhil olmak üzere Dünya yüzeyinin birçok kısmına göre daha yansıtıcıdır. Fakat kara, ya da bulutlara, hatta bazı açık renkli çöllere kıyasla Sahra tozu aslında daha koyu renklidir. Dolayısıyla uçan bir çöl tozu sütunu</span><span class="text_3" lang="tr"> </span><span class="text_2" lang="tr">ileri derecede yansıtıcı özellikte olan buzun ya da bulutların üzerine de yayılırsa, aslında gezegenin uzaya yansıttığı güneş ışığı miktarını azaltır. Dahası, çöl tozu gökyüzünde uçarken ona çarpan güneş ışığının bir bölümünü emer. Bu yüzden toz aynı zamanda doğal bir ısıtıcıdır. Bazı tozlara bir işaret vermenin zor olmasının nedeni budur; aynı anda geçerli olan birçok etken vardır. İklim ve toz uzmanı Ina Tegen, her şeyi hesaba kattıktan sonra, çöl tozunun en güvenilir etkisinin, ısıyı Dünya’nın yüzeyinden gazlı atmosferine taşımak olabileceğini söylüyor.</span></p>
	<p class="block_12" lang="tr">Peki ya Doğanın gökyüzüne gönderdiği diğer tozlarda durum nedir? Her birinin güneş ışığıyla kendine özgü bir ilişkisi vardır. Dean Hegg Atlantik’in üzerindeki havayı incelemiş ve havadaki parçacıkların hangilerinin güneş ışığını kesme konusunda daha marifetli olduğunu kabaca gösteren bir sıralama hazırlamış Küçük su damlacıkları ışığı en fazla kesen parçacıklar. Fakat en güçlü ikinci güneş engelleyicinin karbon bakımından zengin organik tozlar olduğu anlaşılmış; yani yangınlardan, fabrikalardan ve ağaçlardan çıkan yağlı bileşikler grubu. Bunların ardından kuru sülfür damlaları geliyor.</p>
	<p class="block_12" lang="tr">Fakat bu inceleme küresel dokunun sadece bir parçasını, Atlantik Okyanusu nu aydınlatıyor. Başka araştırmacılar, deniz tuzunun okyanusun ıssız bölgelerindeki en etkili güç olduğunu, çöl tozunun ise kuzey Atlantik’in tamamında etkili olan en büyük güç olduğunu ileri sürüyor. Tozun etkilerini tahmin etmek için bilgisayar modelleri kullanan Ina Tegen, tüm dünyadan bir ortalama alındığında, sülfür damlacıkları, toz, karbon bakımından zengin parçacıkların hepsinin aynı miktarda güneş ışığını kestiğini savunuyor.</p>
	<p class="block_12" lang="tr">Ne var ki, güneş ışığını engellemek tozun oyunlarının daha sadece ilkidir. Havadaki doğal tozlar bulutlara da müdahale ederek iklimi dolaylı olarak etkileyebilir.</p>
	<p class="block_22"><span class="text_2" lang="tr">Hatırlayacağımız gibi, üzerine tutunacağı toz olmazsa su bu- harı yoğuşmakta korkunç zorlanıyordu. Dolayısıyla gökyüzünde toz ne kadar az olursa, gezegenin etrafında dolanan parlak</span><span class="text_3" lang="tr"> </span><span class="text_2" lang="tr">yansıtıcı bulutlar da o kadar az olacaktır. Toz ne kadar fazla olursa, bulutlar da gezegeni o kadar kaplayacaktır.</span></p>
	<p class="block_12" lang="tr">Bulutlar genellikle Dünyanın yaklaşık yarısını örter. Varlıkları, gezegenin doğal yansıtma gücünü iki katına çıkarır. Bu da çok fazla ısının uzaya geri gittiği anlamına gelir. O halde bulutlar, iklimin soğumasına neden olan, güçlü bir olumsuz kuvvettir.</p>
	<p class="block_12" lang="tr">Fakat bulutlar, iklim bilimcilere saç-baş yolduracak kadar olumlu bir kuvvet de olabilirler. Soğuk kuzey bölgelerde kış geçirmiş herkes bulutlu bir gecenin bir lütuf olduğunu bilir: Tepedeki bulutlar geceleri Dünya’nın ısısının yıldızlara doğru yaptığı hızlı yolculuğu yavaşlatır.</p>
	<p class="block_12" lang="tr">Bulutlar pek çok koşula bağlı olarak gelip giderler, oluşurlar ve dağılırlar. Toz bu koşullardan biridir. Yeterince toz olmazsa, su buharı öylece ortada kalır. Fakat gökyüzünde fazladan toz olursa, su buharı o kadar fazla parçacık arasında bölünür ki, hiçbir damla yere düşecek kadar büyüye m ez. Tozlu bir bulut normal bir bulutun iki katı kadar su damlacığı taşıyabilir, fakat her damlacık normal boyutun yarısı büyüklükte olacaktır.</p>
	<p class="block_12" lang="tr">Bu küçük, farklılığın çok büyük sonuçları vardır. Tropikal bulutlar arasında dolaşan bir NASA uydusu, tropik bölgelerde sık sık görülen yangınların kurum, yani siyah toz ürettiğini, bunun da yağmur musluğunu kapatabileceğini ortaya koymuştur. Bu uydu 1998 yılında bulutların Endonezya’nın Kalimantan adasına doğru geçişini izlerken, normal bulutlarla dumanlı bulutlar arasında çarpıcı bir farklılık yakalamıştı.</p>
	<p class="block_12" lang="tr">Normal bir bulutta, düşecek kadar ağırlaşmış bir yağmur damlası oluşturmak için bir milyon küçük damlacığın birleşmesi gerekir. Suyun daha da küçük damlacıklara ayrıldığı, daha tozlu bir bulutta ise başarıyla bir yağmur damlasının oluşabilmesi için çok daha fazla damlacığın birleşmesi gerekir. Dolayısıyla fazlasıyla tozlu bir bulutun yağmur damlaları üretebilmesi daha uzun sürer; tabii eğer üretmeyi başarırsa. Tahmin edileceği gibi NASA uydusu, Kalimantan’ın dumansız bölgelerinden geçen bulutlardan ise rahatça yağmur yağdığını göstermişti. Fakat adanın üstündeki duman bulutlarının arasından geçen bulutlar sularını boşaltamıyorlardı.</p>
	<p class="block_12" lang="tr">Öyle görünüyor ki, bulut oluşturan sülfür parçacıklarından bol miktarda üreten yanardağlar da yağmur musluğunu kapatabilecek güçtedir. Tayvan'da yapılan yağmur yağışıyla ilgili bir araştırma, rüzgârın adaya doğru estiği bölgelerde kalan yanardağların toz püskürtmesi halinde Tayvan’a yağmur yağışının azaldığını ortaya koymuştur.</p>
	<p class="block_12" lang="tr">Çok tozlu bulutların, iklim açısından doğurduğu başka sonuçlar da vardır. Tozlu buluttaki daha küçük, çok sayıdaki damlacıklar, normal büyüklükteki damlacıklardan daha yansıtıcıdır ve daha fazla güneş ışığını uzaya geri gönderirler. Bu da aşağıda Dünyayı üşütür. Bu farklılık bazen çıplak gözle bile görülür: Çok beyaz bir bulut muhtemelen son derece küçük damlacıklarla dolu olacaktır. Tozlu bir bulut da gökyüzünde asılı kalarak iklim üzerindeki etkileri uzun bir döneme yayar. Gündüzleri ise güneş ışığını daha uzun süre yansıtır. Geceleri ısıyı daha uzun süre tutar.</p>
	<p class="block_12" lang="tr">Demek ki, doğal tozların gezegenin ısısıyla oynayabilecekleri birçok yöntem vardır. Pierre Biscaye ile diğer toz avcılarının önündeki zorluk, son buz devrinde hangi toz ırmaklarında ne tür tozların dolandığına dair somut kanıtlar bulmaktır.</p>
	<p class="block_12" lang="tr">Biscaye, ilk adımın buzulların üzerine düşen tozun asıl kaynağını belirlemek olduğunu söylüyor. Duyuru tahtasına iliştirilmiş küçük, plastik bir toz torbasını dürtüyor. Toz undan daha ince, pembemsi sarı renkli ve üstündeki etikette WEICHANG, ÇİN yazıyor. Yanında ikinci bir torba asılı, içinde Nebraska’da Eustis’ten küllü kahverengi bir toz birikintisi var. Biscaye bu tozları buzullardan çıkarmamış. Buzdan aynı miktarda, yani bir tutam toz çıkarabilmek için metrelerce değerli derin buzu kırmak gerek. Bu torbalardakiler, Dünya’nın yüzeyinden toplanış günümüzün tozları. Gezegenin her bir çölünden, buzul artığının aktığı her bir düzlükten alınan tozların bir başkasınınkine benzemeyen bir mineral imzası var. Biscaye, dünyadaki bütün büyük kaya tozu kaynaklarının her birinin imzasını toplamayı amaçlıyor.</p>
	<p class="block_12" lang="tr">“Bu örnekleri elde etmek için çok vakit harcadım, diyor. “Yüzlerce örnek var elimde. Bir arkadaşım, ‘Sibiıyaya gidiyorum,’ dediğinde, hemen ‘Yanına birkaç tane plastik torba al’ diyorum.”</p>
	<p class="block_12" lang="tr">Biscaye, değerli buzların içinden değerli tozları çıkardığında, bunları koleksiyonundaki başka örneklerle karşılaştırabiliyor. Biscaye ile meslektaşları son buz devrinde Grönland’a inen tozun kaynağını işte böyle saptamışlar.</p>
	<p class="block_12" lang="tr">Biscaye, buz kitabının sayfalarını açtığı odaya giderken bize yol gösteriyor. Grönland buzundan antik bir parçayı buharlaştırma işini daha yeni tamamlamış. Bir masanın üzerinde büyük bir düdüklü tencereye benzer, cam kapaklı silindir biçimli metal bir kutu duruyor; görünüşe bakılırsa boş. Biscaye bir el feneri alıyor, sonra tepedeki ışığı kapatıp kutunun pek o kadar boş olmadığım gösteriyor. Işıkta kutunun içine yerleştirilmiş, plastik bir levha rahatça görülüyor. Bu plastiğin üzerinde toz var. İnanılmayacak kadar küçük bir miktar. Öyle ki, soğuk bir camın üzerine üflenmiş bir nefeste daha fazla madde bulunur. Bu toz antik buzun, her bir molekülü katı halden, sıvılaşma aşamasından geçmeden gaza dönüştürülmesiyle elde edilmiş ve emilerek ayrı bir kaba alınmış. Biscaye buzu eritip tozu filtreyle ayıramıyor, çünkü alçı ve kalsit gibi bazı toz türleri, suda eriyerek akıp gidebilirler. Ve bunlar belki de tozun kimliğinin önemli bir parçası olabilir. Bu soluk toz muhtemelen 2,5 kilo kadar buzdan elde edilmiş fakat Biscaye’in iyi bir kimlik elde edebilmesi için bunun dörtte biri de yeterli ."Buz çekirdekleriyle çalışmanın dezavantajı bu,” diyor. "Çok fazla toz yok. Ölçümlerimizi yapmamızı sağlayacak her bir taneyi yakalamak için çok emek vermek gerekiyor. Çalışmanın her adımında her bir toz tanesini kaçırmamak için mücadele etmelisiniz. Toz, onu içine koyduğunuz her kaba yapışır. Teflon dâhil. Bir kabı boşalttığımda parmağıma plastik streç dolayıp bir de onunla hafifçe sıvazlıyorum kabın içini. Her zaman biraz daha toz buluyorum.</p>
	<p class="block_22"><span class="text_2" lang="tr">Biscaye, laboratuvarın havasındaki sıradan tozların antik örnekleri kirletmesini önlemek için bu tozla çalışırken cam içine</span><span class="text_3" lang="tr"> </span><span class="text_2" lang="tr">alınmış özel bir masa kullanıyor. Bu kapalı kutunun içinden dışarı süper temiz filtrelenmiş hava püskürtülüyor. Elinizi bir delikten soktuğunuzda elinizi yalayarak dışa doğru geçen süper temiz bir rüzgâr laboratuvar ortamından buraya girebilecek tozları geri atıyor. Biscaye, bu masanın ne kadar tozsuz olduğunu göstermek için delikten içeri bir parçacık sayacı sokuyor ve 27 desimetre küplük hava içindeki numuneleri saydırıyor: Kırmızı bir sıfır değişmeden duruyor gösterge tablosunda. Aynı ölçümü laboratuvarda tekrarlıyor. Burası Hudson Nehri’ni çevreleyen ormanların içinde tek başına, görece olarak temiz bir laboratuvar. Gösterge 10.000'i aştığında Biscaye sayacı kapatıyor.</span></p>
	<p class="block_12" lang="tr">Biscaye, bu laboratuvarda, son buz devrinin zirveye çıktığı dönemden, yani 23.000-26.000 yıl öncesinden kalma bir Grönland buzundan toz çıkarmış. Bu tozun belirgin bir imzası var. Bol miktarda bulunan minerallerin varlığını yüksek sivrilerle, ender bulunanları küçük sivrilerle gösteren bir grafikte, Grönland tozu solda kapkara, dar bir yükseltiler kütlesi, sonra sağda iki tane dolgun, uzun yükselti olarak görülüyor.</p>
	<p class="block_12" lang="tr">Biscaye, dağınık bürosuna döndüğünde bir sandalyeye çıkıp dosya dolabının tepesinden bir küre indiriyor. Kuzey Kutbu’nu yukarı çevirip, Sibirya ya, büyük Asya çöllerinin kuzeyine parmağını koyuyor.</p>
	<p class="block_12" lang="tr">“Bilgisayar modeli, Grönland’daki tozun doğu Asya’da merkezi Sibirya olan geniş bir alandan geldiğini gösteriyor,” diyor kaşlarını çatarak. Evet, bir bilgisayar modelinin tozu oradan çıkarması çok kolay olabilir, diye devam ediyor parmağıyla Sibirya’nın üzerine vurarak. Ama bence tozun geldiği yer burası değil. Sibirya seçeneğini henüz bir kenara bırakmış değil, çünkü bu bölgeden gelen yeni toz örneklerini analiz etmeyi henüz bitirmemiş.</p>
	<p class="block_12" lang="tr">Fakat Grönland tozu, kaynağının farklı bir yer olduğuna işaret ediyor. Bu tozun imzasında smektit denilen bir mineralin varlığı dikkat çekecek kadar az. Biscaye bunu fark ettiğinde, toz koleksiyonunu karıştırmaya ve bu örneğin bir eşini aramaya başlamış.</p>
	<p class="block_12"><span lang="tr">Sibirya gibi Sahra da Grönland ı tozlandırmakla suçlanmış. Ne de olsa Sahra muhtemelen dünyanın en büyük çöl tozu kaynağı. Finlandiya’da, hatta çağımızda, Kuzey Kutup Dairesi’nin epeyce kuzeyinde kalan Svalbard’daki karları zaman zaman sarıya boyadığı da biliniyor. Grönland o kadar uzun bir yol değil ancak Sahranın imzasında, smektit güçlü bir yükseliş gösteriyor. Dolayısıyla bu toz Sahra kaynaklı olamaz. ABD'nin orta batı bölgelerindeki verimli lös örtüleri de Grönland’ı kirletmekten sorumlu tutulmuş. Gelgelelim Biscaye, bu bölge lösünün </span><i lang="tr" class="calibre3">bol miktarda </i><span lang="tr">smektit içermesiyle tanındığına dikkat çekiyor. Demek ki Kuzey Amerika tozunun da üzeri çizilecek.</span></p>
	<p class="block_12" lang="tr">Peki ya kaynak Alaska’nın buzul artığı düzlüklerindeki kayaların tozuysa? Biscaye, Alaska’dan gelen toz örneklerinin Grönland tozundan belirgin biçimde farklı strontiyum, neodimyum ve kurşun izotopları içerdiğini görmüş. Bu ona, bu iki örneğin kökenindeki kayaların farklı yaşlarda olduğunu söylüyor. Aynı durum, Ukrayna’dan gelen bir toz örneği için de geçerli.</p>
	<p class="block_12" lang="tr">Biscaye, bir elinde Grönland tozunun zikzaklı imzasını gösteren çıktı kâğıdını tutuyor. Şeffaf plastiğe basılmış, Çin Lös Yaylasının, Gobi ve Taklamakan çöllerinden uçan tozlardan oluşan kalın toz battaniyesinin zikzaklı imzasını, bunun üzerine tutuyor. “Tamam, işte, diyor Biscaye.</p>
	<p class="block_12" lang="tr">Bu kusursuz bir eşleşme değil. Ama en belirgin çıkışlar ve inişler örtüşüyor. Tıpkı Grönland tozu gibi, Asya tozunda da bir smektit inişi var. Tozlar, strontiyum, kurşun ve neodimyum izotopları bakımından da benzer bir imzayı paylaşıyor.</p>
	<p class="block_12" lang="tr">"Galiba bu bir aday,” diyor Biscaye. Bu sonucun kesin olduğu gibi bir iddiası yok. Küreyi yeniden çevirerek batı Asya’nın üzerinde duruyor. “Bunu yayınladığımızda, biri çıkıp ‘Hım, Tacikistan örnekleriyle de karşılaştırdınız mı? ’ diyebilirdi. Yoo,’’ diyor. “Oradan alınmış örneğimiz yoktu. Ama şimdi var. Elimizde Sibirya’dan da örnekler var.</p>
	<p class="block_22"><span class="text_2" lang="tr">Toz, Biscaye’a buz devrindeki rüzgârlar hakkında da bir şeyler anlatabilir. Biscaye Grönland karının en üst katmanlarından,</span><span class="text_3" lang="tr"> </span><span class="text_2" lang="tr">yani günümüzün karından örnekler aldığında, Asya tozunun imzasını bulabiliyor. Fakat bu imzadan çok az var. Ortalama tanecik ise pek küçük.</span></p>
	<p class="block_12" lang="tr">Biscaye artık Asya kökenli tipik bir toz fırtınasının Pasifik Okyanusu üzerinde, Grönland’da varmadan binlerce mil ötede hız kaybettiğini açıklıyor. Toz okyanusa inerken, yalnızca en küçük, en ince parçacıklar yollarına devam edebiliyorlar ve Kuzey Amerika’yı aşıp Grönland’a geliyorlar. Fakat Grönland’ın son buz devrinden kalma buz tabakalarında, Biscaye bunun üç ilâ on katı daha fazla Asya tozu bulmuş. Bu tanelerden bazıları, bugünkülerden büyükmüş.</p>
	<p class="block_12" lang="tr">Birçok iklim bilimci rüzgârların buz devirleri sırasında daha güçlü olduğunu düşünüyor. Önsezilerimiz çok güçlü rüzgârların Asya dan pek fazla toz kaldıracağını ve daha büyük taneleri daha uzaklara taşıyacağını akla getirecektir. Buzda bulunan ikinci tür bir toz bu düşünceyi desteklemektedir. Buzun çekirdeği de korunmuş olan deniz tuzunun miktarı da çöl tozunun miktarına uygun olarak artmakta ya da azalmaktadır. Bu da akla yatkındır: Daha hızlı bir rüzgâr okyanusta çok fazla beyaz köpük yaratacak, oldukça fazla köpüğü patlatacak ve daha fazla tuz parçacığı alıp götürecektir.</p>
	<p class="block_12" lang="tr">Gelgeldim başka bir düşünce ekolü, buz devrindeki tozluluğun güçlü rüzgârlardan çok çöllerin genişlemesinin eseri olduğunu iddia ediyor. Dünyanın daha soğuk olduğu devirlerde, okyanuslar ve göllerdeki suyun buharlaşması daha yavaş olmuştur. Yağmur daha ender yağıyordu. Çöller büyüyor ve daha fazla toz çıkarıyordu. Bir bilgisayar modeli, küresel yağışların yarı yarıya azalmasıyla, havanın bugün olduğundan on kat daha fazla tozlu olacağını ileri sürmektedir.</p>
	<p class="block_22"><span class="text_2" lang="tr">Biscaye’nin tozları, güçlü rüzgârlar açıklamasından yana ağır basıyor. Grönland buzu, buzların zirveye çıktığı devirde tozun üç ilâ on kat arttığını gösteriyor. Biscaye, rüzgârın bugün olduğundan daha güçlü olmadığını kabul edersek, bütün bu fazladan tozun üretilmesi için üç ila on kat daha fazla çöl olması gerektiğini savunuyor. Çöllerdeki böyle muazzam bir genişlemenin de</span><span class="text_3" lang="tr"> </span><span class="text_2" lang="tr">kuşkusuz yeni ve daha farklı kayaların erozyona uğramasını gerektireceğini söylüyor. Bu da Asya tozunun imzasını değiştirecektir. Peki, ama değiştirmiş midir?</span></p>
	<p class="block_12" lang="tr">“Hayır”, diyor Biscaye. Açmış olduğu, üç bin yıllık buzlardaki toz bazen kalındır, bazen incedir, fakat imzası genellikle oldukça sabit kalmıştır. Kuzey kayalarında yaşlandıkça biriken bir mineral buz devrinde çok daha güçlü bir varlık göstermiştir. Biscaye bunu hesaba alan uyarlamalar yaptığında, buz devrinde Asya tozu kaynağının kuzeye doğru ılımlı bir tempoyla ilerlediği sonucuyla karşılaşmaktadır. Çöller de bir parça ilerlemiş olabilir, ama güçlü rüzgârlar daha önemlidir.</p>
	<p class="block_12" lang="tr">Bu durumda, kesin olarak kanıtlandığını iddia edemezseniz bile tozun buz devirlerinde en azından iki biçimde farklı bir davranış sergilediğini hiç olmazsa savunabilirsiniz. Toz, muhtemelen bugünkünden daha büyük olan çöllerden kalkmış olabilir. Şimdikinden daha güçlü rüzgârlar da tozu daha uzaklara taşımıştır. Peki, ama buz devrinin fazla tozlan, buzulları öldürmeyi başaracak güçte miydi? Biscaye yeni kanıtlar elde etmek için dikkatini Antarktika buzuna çeviriyor. Bu buzu okumak daha zor olabilir, çünkü her yıl kar yağışı çok daha azalıyor. Katmanlar eskisi kadar belirgin değil. Toz yağışı da daha hafiflemiş durumda. Fakat Grönland’ın buzları temeldeki kaya katmanına inene kadar yalnızca 100.000 yıl eskiyi gösteriyorken, Antarktika buzlarının geçmişi, dört buz devrini ve aralarında geçen ılıman dönemleri de içine alarak, dünya tarihinin yarım milyon yılını kapsayabilir.</p>
	<p class="block_12" lang="tr">Buz çekirdeğinden örnek toplamak parkta gezinmeye pek benzemiyor. Grönland da bu iş, aylarca bir buzulun tepesinde kamp kurmak anlamına geliyor; buz kesitleri titizlikle çıkarılıyor, kataloglanıyor, arınmış suyla temizleniyor ve saklanmak üzere plastiğe sarılıyor; Çünkü buzu, öyle hemen bir yerden bir yere götürmek mümkün değil.</p>
	<p class="block_12" lang="tr">Biscaye, “Buz çok derinlerden çıkarılıyor,” diyor. “Muazzam bir basıncı serbest bırakıyoruz. Kesmeye çalışırsanız dağılabilir. Hatta sondaj deliğinden yukarı çekilirken de dağılabilir.” Bu nedenle çekirdekler ilk yıllarını yukarıda dinlenerek ve yeni alçak basınçlı hayat tarzına alışmaya çalışarak geçiriyor. Sonra silindirler Denver’daki Ulusal Buz Numune Laboratuvarı’na gönderiliyor; uzunlamasına dört eşit kısma ayrılıyor, sonra da araştırmacılara dağıtılıyorlar.</p>
	<p class="block_12" lang="tr">Asya’daki tropikal buzullardan buz çıkarmak daha maceralı bir iş olabilir; zorlukla çıkarılan buz, yakların sırtında taşınıyor. Fakat Antarktika’nın örnek çıkarılan bölgeleri, ücralıkta rakip tanımıyor. Antarktika’nın doğuda, Avustralya’ya yakın kesimlerindeki buzu çok ünlü. Grönland buzundan çıkan tozlar gibi, doğu Antarktika buzundan çıkan toz da buzlu devirlerin zirveye çıktığı dönemlerde katlanarak, neredeyse on kat artmış. Ve tıpkı Grönland tozu konusunda olduğu gibi, Dünyanın iklimiyle ilgili bilgisayar modellerinin silikon kalpleri, son buz devrinde Antarktika’nın doğusuna düşen tozun kaynağını bulmak için çarpıyor. Biscaye, bu modellerin hep Avustralya’yı seçtiklerini söylüyor.</p>
	<p class="block_12" lang="tr">Kuzey yarıküreyle kıyaslandığında, güney yarıküre çöller bakımından fakirdir. Avustralya’nın geniş, çıplak iç kesimleri ilk bakışta toz bulmaya uygun mükemmel bir yer gibi görünür. Afrika’nın güneyi ve Güney Amerika’daki çöl parçaları da bu konuda cazip görünüyor. Fakat büyük toz kaynakları yalnızca çöller değildir.</p>
	<p class="block_12" lang="tr">Biscaye, “And Dağları genç ve volkaniktir,” diyor, yine kucağındaki küreyi eğerek. Güney Amerika’nın, yanı kara dağlarla kaplı dolgun kuyruğu Antarktika’nın beyaz kütlesine doğru uzanıyor. “Son buz devrinin zirveye ulaştığı dönemde, burası tamamen buzla kaplıydı,” diyor Biscaye, parmağını Patagonya dağlarının üzerinde gezdirerek. “Daha fazla kar yağdıkça bunun yarattığı basınç buzulları oluşturdu. Bunlar dağlara baskı yaptıkça, dağları ufalayıp büyük miktarlarda kaya tozu yarattı. Buzulların tabanında, bu kaya tozuyla dolup taşan dereler akıyordu.” Biscaye kollarını havada sallarken, parmakları taşıdığı kum yığınlarının arasından akacak bir yol arayan dereler gibi açılıyor. “Buzullar çok büyük buzul artığı alanları ortaya çıkardı. Bunlar kuruduğunda da, rüzgârlarda uçuşacak tozlar için büyük bir kaynak oldular.”</p>
	<p class="block_12" lang="tr">Fakat bilgisayarlara göre Avustralya’nın oynadığı role, ikinci bir ünlü toz kaynağı da rakip çıkıyor. Bir buz devri sırasında 50 milyon kilometre küp deniz suyu buharlaşmış, karaların üzerinden geçmiş ve buz olarak yığılmış olabilir. Son buz devrinde buzullar, deniz seviyesini 120 metre alçaltacak kadar su depolamışlardı.</p>
	<p class="block_12" lang="tr">Kıyıda yaşayan bir istiridye için sahil çamuru olan şey, aslında suyu çekmiş tozdan başka bir şey değildir. Deniz suyunu akıtın, güneşe çıkarın, çamur kuruyup toza dönüşecektir. Buzullar büyüyüp deniz gerilerken art arda kilometrelerce çamur da rüzgâra açıldı. Bu çamurun bir bölümü de elbette havaya yükselmiştir.</p>
	<p class="block_12" lang="tr">Bu yüzden de buz devrinin güçlü rüzgârları sarmallar halinde Güney Kutbu’na doğru ilerlerken önlerinde, beğenip alacakları çeşitli tozlar vardı. Dolayısıyla Biscaye, Antarktika ya düşen tozun kaynağını öğrenmek istiyorsa, toz koleksiyonuna başvurması gerekiyor.</p>
	<p class="block_12" lang="tr">Biscaye ve meslektaşları Afrika’daki Namibia Çölü nün ve Kalahari’den gelen lösün parmak izini çıkarmışlar. Yeni Zelanda’nın Canterbury Düzlükleri’nden ve Avustralya’nın Büyük Kum Çölünden gelen lösü kontrol etmişler. Arjantin’in doğusunda bir zamanlar rüzgâra açık olan kıta sahanlığındaki okyanus çamurunu ve Falkland Adaları’nın çamurunu incelemişler. Şilinin güney ucundaki, Tierra del Fuego’nun toprağına bakmışlar. Patagonya lösünü incelediklerinde, imzalar uyuşmuş. Böylece bir antik toz ırmağı daha haritaya geçirilebilmiş. Toz avcıları, tozun, nasıl buzun içine girmeyi başardığını anlamaya bir adım daha yaklaşmışlar.</p>
	<p class="block_12" lang="tr">David Rind, tozun kötücül yönüne dair bir ipucu yakalamış ve yerinde toplanan verilere dayalı bilgilerde büyük boşluklar bulunsa da, düşüncelerini paylaşmaktan çekinmiyor. NASA’nın Dünyayla ilgili bölümünde bilgisayar modellemecisi olarak görev yapan Rind, ince yapılı, siyah saçlı, tuhaf gülüşlü bir adam. Rind, iklim simülasyonlarına göre iki toz kaynağının — buzullar ve Asya çölleri — yakın çevrelerinde ısıyı çok büyük bir artış olan dokuz derece yükseltecek kadar toz üretmiş olabileceğini söylüyor.</p>
	<p class="block_12" lang="tr">Anlattığına göre, atmosferde bir toz tabakası asılı kalırsa, Güneş bu toz tabakasını ısıtır. Bu sıcak tabaka, nemli havayı yerden yukarı kaldıran dolaşımın normal örüntüsünü durdurur. Nemli hava yukarı çıkmazsa yağmur yağmaz. Yağmur yağmayınca aşağıdaki toprak yavaş yavaş kuruyacaktır. Kuru zemin de ısınacaktır.</p>
	<p class="block_12" lang="tr">Kıyaslamak istiyorsanız kendi derinizi düşünün. İnsan vücutları ter atabilecek şekilde tasarlanmıştır; çünkü bu nemin buharlaşması bizi serinletir. Dünya da aynı yöntemi kullanır: Yüzeyindeki su buharlaşır ve sıcaklığı uzağa taşır. Ama bir toprak parçası “terden” yoksun kalırsa, ısı yükselmeye başlayacaktır.</p>
	<p class="block_12" lang="tr">Rind, “Son tahlilde Dünya’nın yüzeyinin ısınması üzerindeki bu etki, tozun etkisinden daha büyük olabilir,” diye sözlerini bağlıyor.</p>
	<p class="block_12" lang="tr">Rind, bunun yalnız karalarda ve sadece tozun en kalın olduğu yerlerde geçerli olabileceğini söylüyor. Ve toz, onu üreten buzulların yakınında herhalde bir hayli kalındı. Yukarı kalkan toz, aşağıda yerin ısınmasına neden olurken, çevredeki buz de erimeye başlamış olmalı.</p>
	<p class="block_12" lang="tr">Rind, “Buzullar erimeye başladığında göller oluştururlar,” diyor. “Bazıları göllerde dalgalanma sürecinin olması gerektiğini düşünüyor. Bir buzulun ucu, bir gölün üstüne inmişse, dalgalarla yükselip alçalacaktır. Dolayısıyla mekanik bir kırılma oluşabilir.” Teori, buzun parçalanmasına yol açacak bu hareketin, buzuldaki çözülmeyi hızlandıracağını savunuyor.</p>
	<p class="block_12" lang="tr">Şunu hatırlatalım ki, bu senaryo bir bilgisayar modeliyle yaratıldı ve bu modeller iklimi gerçekte ekleyen sayısız doğal değişkenin hepsine sahip değil. Örneğin Rind, yükselen tozun rengi gibi küçük bir etkenin bile sonucu şu ya da bu yönde değiştirebileceğini söylüyor: Siyah bazalt tozu açık renkli granit tozundan çok daha fazla ısı emer. İşte bu yüzden de bu senaryo bir hayli spekülatiftir.</p>
	<p class="block_12" lang="tr">Fakat öykünün karanlık bir biçimde sona ermesini tercih edenler ümitsizliğe kapılmasınlar. Buzların çekilmesi bilmecesine verilebilecek bir başka yanıt da ufalanan buzulların ürettiği tozların aslında geri dönüp, buzulları doğrudan ısıtması olabilir. Bu versiyona göre rüzgârların üfürdüğü toz buzun üstüne iner, gün ışığını emer ve buzu ısıta ısıta ölümüne neden olur.</p>
	<p class="block_12" lang="tr">Seattle’daki buz ve atmosfer araştırmacısı Steve Warren bu fikri kafasında evirip çeviriyor. “Yirmi yıl önce atmosfer bilimine girdiğimde, tozun akla hayale gelebilecek en sıkıcı konu olduğunu düşünmüştüm, ” diye itiraf ediyor istihzayla. Ama sonra kar üzerindeki etkisini incelediğimde büyülendim.</p>
	<p class="block_12" lang="tr">Warren, kara bulaşan küçük bir parça tozun bile, karın emdiği güneş ışığı miktarını artırdığını söylüyor. Temiz, taze kar ona çarpan güneş ışığının yüzde 80 ini yansıtır. Fakat kirli kar daha fazla güneş enerjisi emer. Enerji ısıya çevriliyor, ısı da karın dostu değil tabii.</p>
	<p class="block_12" lang="tr">Warren, her bir toz cinsinin karı farklı biçimde etkilediğini söylüyor. Bunlardan en güçlüsünün kurum olduğunu belirtiyor. Kurum, ısıyı çöl tozundan elli kat, yanardağ külünden iki yüz elli kat daha fazla tutuyor. Kül de çok etkili. Warren, Washington’daki Olympus Dağındaki Mavi Buzulun fotoğrafını gösteriyor. Fotoğrafın ortasında, kardan oluşmuş, yaklaşık üç metreye on beş metre boyutlarında ve çevresinden yüksek duran düzgün bir dikdörtgen görülüyor. Warren, 1980’de Saint Helens Dağının bu buzulun tamamına volkanik kül püskürttüğünü anlatıyor. Bu fırsatı kaçırmayan araştırmacılar bu dikdörtgen alanı çevreleyip işaretlemişler ve küllerden temizlemişler. Sonra beklemişler. Volkanik küller, eritici bir etken olarak çok etkili olmamasına rağmen, sadece iki hafta içinde, külsüz dikdörtgenin çevresindeki kar seviyesini yaklaşık otuz santim alçaltacak kadar sıcaklık emmiş. Yani toz buzu azaltmış.</p>
	<p class="block_22"><span class="text_2" lang="tr">Bir yıl sonra, Mart 1991 başlarında, büyük bir Sahra tozu yağışı, başka alanda bir bilimsel atılıma yol açmış. Olağandışı bir</span><span class="text_3" lang="tr"> </span><span class="text_2" lang="tr">sıcaklığın yaşandığı o yaz, toz “Oetzi” adı verilen ve beş bin yıl boyunca yanındaki aletleriyle birlikte buz altında gömülü kalmış bir Bakır Çağı gezgininin mumyalaşmış kalıntılarını ortaya çıkaracak kadar buzu eritmişti.</span></p>
	<p class="block_12" lang="tr">Dünya sistemleri araştırmacısı Tamara Ledley, Steve Warren’ın kaldığı yerden devam ediyor; ama daha korkutucu bir tozdan bahsediyor. “Steve’in çalışmalarını bilgisayar modelime yükledim; nükleer bir felaket sonrasında neler olabileceğini görmek istiyordum, diyor bu kara gözlü kadın, yüzünü kaplayan bir gülümsemeyle. Ya bütün duman atmosfere giderse, sonra da bir bölümü deniz buzunun üstüne inerse? Temelde, olacak şey denizdeki buzun erimesidir.”</p>
	<p class="block_12" lang="tr">Bu düşünce her şeyin başlangıcı olmuş. Sonraki on yıl içinde Ledley bu model üzerine durup dinlenmeden çalışıp, sürekli geliştirmiş. “Başka etkenleri de hesaba katmak için çok uzun süre uğraştım”, diyor. “Buza karı ekledim, buzda çatlaklar etkenini dâhil ettim. Atmosferle etkileşim etkenini ekledim. Kar yağışı oranını hesaplama yöntemini geliştirdim. Buzun kendi hareketini de hesaba kattım.”</p>
	<p class="block_12" lang="tr">Ledley, akademik çalışmayı bıraktığında, bilimsel çabalarını sürdürme nöbetini de Rice Üniversitesi öğrencisi Robert Steen’e devretmiş; hâlâ ona danışmanlık yapıyor. Steen bilgisayarın dikkatini buz devirleri sırasında büyüyen büyük buz tabakalarına çevirmiş. Buz devrini gösteren simülasyonun doruk noktasında da, o sırada rüzgâra kapılmış ilerliyor olması gereken tozla birlikte buz serpiştirmiş. Ve buz erimeye başlamış.</p>
	<p class="block_12" lang="tr">Ledley, Buzun üzerinde küçük siyah çakıllar varsa, bunlar güneşin radyasyonunu emeceklerdir. Sonra da çevrelerindeki buzu eriteceklerdir. Toz da aynı şeyi yapar. Su akıp gidiyor, ama toz yüzeyde kalıyor. Yüzeyde daha fazla toz birikiyor ve bu da süreci hızlandırıyor.”</p>
	<p class="block_12" lang="tr">İki kilometreye yakın kalınlıkta bir buz tabakasını eritecek kadar mı peki?</p>
	<p class="block_22"><span class="text_2" lang="tr">Sonunda evet, diyor Ledley. Ama erimeyi bu süreç başlatıyor, sonra başka şeyler devreye giriyor olabilir. Örneğin, buzun</span><span class="text_3" lang="tr"> </span><span class="text_2" lang="tr">yüzeyi bir kez alçaldı mı, artık sıcak havaya açık olacak, daha hızlı eriyecektir. Bu yüzden de toz teliklcvici olabilir.</span></p>
	<p class="block_12" lang="tr">Ledley, hep bunu kanıtlamak istediği için, öğrencisinin bilgisayar modelinden çıkaracağı sonucu sabırsızlıkla beklemiş. Nihayet Steen’in sunduğu veriler eline geçtiğinde, bir seyahate çıkmak üzereymiş. Verileri yolda okumak için yanına almış. “Steen’in çıkardığı grafiği görür görmez sonunda başardığımızı anlamıştım!” diye hatırlıyor. “O anda bir uçağın içindeydim ve yanımda bunu anlatabileceğim kimse yoktu!”</p>
	<p class="block_12" lang="tr">Sonra öğrencisi Steen başka konulara kaymış, Ledley de yeni bir alandaki çalışmasına yönelmiş ve tozun, kendisini yaratan buzu öldürdüğünü gösteren bu tez, bir bilim dergisinde yayınlanmak üzere bir daha ele alınmamış. Bilimsel olarak, buz öldüren tozlarla ilgili bu veriler, Ledley’nin meslektaşları olan diğer bilim insanları tarafından incelenip eleştirilerini aldıktan sonra yayınlanıncaya dek sadece bir söylenti değeri taşıyor. Fakat yine de küçük tozların bir buz dağını hareket ettirebileceğini düşündürüyor.</p>
	<p class="block_12" lang="tr">Peki, dosya burada kapanıyor mu? Tabii ki hayır. Gördüğümüz üzere havadaki toz, gezegeni hem ısıtabiliyor, hem de soğutabiliyor. O halde çöl tozu Dünyaya geri indiğinde de ortaya en az bu kadar akıl karıştırıcı bir şey çıkmasını bekleyemez miyiz? Evet, o da buzulların üzerine indiğinde, onları acımasızca ısıtabilir. Ama son deneyler, tozlar okyanusa indiğinde, gezegeni dolaylı olarak soğutabileceğim gösteriyor.</p>
	<p class="block_12" lang="tr">Okyanuslardaki planktonların ihtiyaç duyduğu besinlerden biri demirdir. Bol bol demir almazlarsa çoğalamıyorlar. Bu yüzden de demirin az olması, planktonların az olması anlamına geliyor; bu da planktonlar öldüğünde havaya yükselen ve sülfür bakımından zengin bir kimyasal olan DMS’nin (dimetil sülfit) azalması anlamına geliyor. Yani tepemizde daha az sülfür damlasının dolanıyor olması demek. Sülfür damlacıklarının azlığı, az sayıdaki büyük yağmur damlalarını çabucak döken bulutların oluşmasına neden oluyor. Bu durumda Dünyaya daha fazla güneş ışığı ulaşıyor. Dolayısıyla planktonların ölmesi gezegenin daha çok ısınmasına yol açıyor.</p>
	<p class="block_12" lang="tr">Şimdi bu denkleme bir de demiri ekleyin: Daha fazla plankton, daha fazla DMS, daha fazla bulut, daha az güneş ışığı. Demek ki plankton fazlası daha serin bir gezegen yaratacaktır. Üstelik çoğalan planktonlar küresel ısınma yaratan karbon dioksit gazını havadan emer.</p>
	<p class="block_12" lang="tr">"Demirle gübreleme teorisi”nin babası merhum John Martin kısaca, “Bana yarım tanker dolusu demir verin, size yeni bir buz devri vereyim”, demişti. Martin okyanusa demir boşaltmanın bir alg çoğalması başlatacağına, bunun da parlak ve yansıtıcı bulutlardan yeni bir tabaka oluşturacağına inanıyordu.</p>
	<p class="block_12" lang="tr">Olacak şey değil dedirtse de, demir tozu dökmekle ilgili bazı küçük deneyler Martin in haklı olduğunu düşündürüyor: Okyanusun yüzeyine demir karıştırmak gerçekten de plankton nüfusunda bir artış yaratıyor. Peki, ama bir tanker dolusu demir ve işi yürütecek bilim insanları olmadan bu nasıl gerçekleşecek?</p>
	<p class="block_12" lang="tr">Dünya’daki kayaların birçoğu demir bakımından zengindir. Dolayısıyla Dünya da yükseklerden uçan tozların büyük bölümü demir bakımından güçlüdür. Bilim insanları da bundan yararlanarak, gökyüzünden doğal olarak düşen demirin bir plankton çoğalması başlatıp başlatamayacağım araştırıyor.</p>
	<p class="block_12" lang="tr">Bir ekip, Pasifik Okyanusu’nun, suyu demir bakımından fakir olan kuzeydoğusunu ele almış. Varsayılan demir azlığına karşın ekip, alglerin burada dönemsel patlamalar yaşayabildiğini görmüş. Araştırmacıların gözlemlerine göre, bu çoğalmaların büyük bölümü yaz aylarında görüldüğü için bu da en olası aday için olumsuz bir oy: Havada taşınan Asya tozlarına bahar aylarında çok sık rastlanıyor. Fakat uydu görüntüleri, Alaska’da Copper River Vadisi’nde başka bir demir kaynağı bulunduğuna işaret ediyor. Bir görüntüde, tıpkı sigara dumanı gibi vadiden solgun bir buz tozu şeridinin yükseldiği ve Kuzey Pasifik üzerinde dalgalanmaya başladığı görülüyor.</p>
	<p class="block_22"><span class="text_2" lang="tr">Toz avcıları Alaska’nın kül püskürten yanardağlarla dolu olduğuna da dikkat çekiyor. Bu küllerin denize inerek plankton</span><span class="text_3" lang="tr"> </span><span class="text_2" lang="tr">besini olduğuna dair doğrudan bir gözlemde bulunmuş olmasalar da, önceden yapılmış bir çalışmanın Pasifik’teki alglerdeki artışı Pinatubo Dağının patlamasıyla ilişkilendirdiğine dikkat çekiyorlar. Toz avcıları volkanik külleri, Asya çölleri ve Alaska’daki buzul tozları birleştiğinde, Pasifik’in kuzeydoğusundaki plankton artışını açıklamaya yetecek fazlasıyla toz bulunduğu kanısına varıyorlar.</span></p>
	<p class="block_12" lang="tr">Tozlu buz devrinde, belki iyi beslenmiş planktonlar daha fazla sülfür ve daha parlak bulutlar yaratıyordu. Bazı plankton meraklıları, günümüzde plankton artışının küresel ısınmayı dengeleyecek doğal bir yol olabileceğini dahi öneriyorlar. Fakat çok girift iklim sistemi içinde planktonların ısı üzerindeki asıl etkisi hâlâ kesin değildir. Örneğin, bilim insanları demir bakımından zengin tozlar ve plankton çoğalması arasındaki bağlantıyı göstermiş olsa dahi, kimse plankton artışını, ardından gelen bulut artışıyla sağlam biçimde ilişkilendirmemiştir.</p>
	<p class="block_12" lang="tr">Bunların hepsi de çok çekici öykülerdir: Bol miktarda toz yeri ısıtır, bu da buzları eritir. Ya da toz doğrudan buzun üstüne düşer ve onu eritip üzerinde delikler açar. Belki de iklim oyununun minicik ve başına buyruk kartları olan planktonlar, bu eğilimle mücadele ederler ve tozları kullanarak havayı serin tutar.</p>
	<p class="block_12" lang="tr">Örneğin Pierre Biscaye, henüz belli bir görüşü desteklemesine neden olacak kadar sağlam veriler görmeyenlerden birisi. Belki buzulları mahveden tozdur. Belki de değildir.</p>
	<p class="block_12" lang="tr">Biscaye: “Kimsenin iyi bir açıklaması olduğunu sanmıyorum,” diyor, buzluğa yaptığı ziyaretin ardından elini hâlâ sallayarak. Bir önceki buz delme mevsiminde Grönland da çalışırken ellerinde soğuğa karşı kalıcı bir hassasiyet oluşmuş. "Bu ucu son derece açık bir soru."</p>
	<p class="block_12" lang="tr">Her toz ve buz öyküsünde muhtemelen bir gerçeklik payı var. Öyküler ne kadar çabuk bir sonuca bağlanırsa, o kadar iyi. İklim modellemesi uzmanı David Rind, bugün havanın, 20.000 yıl önce buzların geri çekilmesinden hemen öncesinde bulunan kadar toz barındırdığını tahmin ediyor.</p>
	<p class="block_12" lang="tr">Buzu yerinden eden eğer gerçekten toz idiyse, demek ki etkisi kesinlikle hızlı ortaya çıkmış. Bir yüzyıl boyunca dünyanın kuzeyine buz tabakaları hükmeder ve toz havayı bulutlandırırken, hemen ardından gelen yüzyılda, ısı belki beş ilâ yedi derece yükselmişti. Buz erimeye, toz da azalmaya başlamıştı.</p>
	<p class="block_12" lang="tr">İklim konusu deyince, pek güvenli olmayan bir zamanda yaşıyoruz. Geçmişteki iklim değişimlerine dair eski buzların içinde saklanmış bilgilere bakarak, buzulların kısa zamanda güneye doğru ilerleyeceğini söyleyebiliriz. Oysa termometre hâlâ yükseliyor, buz da erimeye devam ediyor.</p>
	<p class="block_12" lang="tr">Doğadaki tozların ısıyı yukarı ya da aşağı nasıl hareket ettirebileceğini daha önce gördük. Peki, insan eliyle üretilen tozlar neler yapıyor? Dünyanın iklim sistemi, insan daha paldır küldür sahneye çıkmadan önce bile sürekli değişen, istikrarsız bir mekanizmaydı. Şimdi ise bizler Pandora’nın kutusunu bu gizemli makinenin içine boşalttık: büyük miktarda sülfür damlası ve azotlu parçacıklar, gemiler dolusu kurum ve inşa ettiğimiz ya da yaktığımız her şeyden bir parça. Çöl tozuna bile bir şeyler katmışız.</p>
	<p class="block_12" lang="tr">Ina Tegen, bugün havadaki çöl tozunun tam yarısının insanların kullanımından hasar görmüş topraklardan kalkmış olabileceği tahmininde bulunuyor. Eğer bu doğruysa, bu durumda gezegenin çöl tozu yükü tarım öncesi dönemde olduğunun iki katma çıkmış demektir. Peki, bu fazladan çöl tozu bugünün iklimini nasıl etkiliyor? Bizi bir buz devrine doğru mu itiyor? Yoksa bir erime dönemine mi? Biscaye’in dediği gibi, çöl tozu mekanizmanın kritik önemde bir parçasıdır, fakat ısıtan bir parça mıdır yoksa soğutan bir parça mıdır, henüz anlayabilmiş değiliz.</p>
	<p class="block_12" lang="tr">İnsanlığın katkısı olan her toz parçacığını değerlendirmek bu kadar zor değildir. İklimbilimciler son derece yansıtıcı olan sülfür damlalarının oynadığı rol konusunda pek de zayıf sayılmayacak bilgilere sahipler. Dünya yüzeyinin her metrekaresinin ortalama 240 watt güneş ışığı aldığını hatırlayalım. Steve Warren bugün atmosferdeki ortalama sülfür parçacığı yükünün Kuzey Yarıküreyi ortalama bir vattan fazla soğuttuğunu söylüyor.</p>
	<p class="block_12" lang="tr">Kuzey ve güney yarıküreler arasında hava değişimi çok yavaş olduğundan, sülfür damlacıkları dünyanın daha az sanayileşmiş olan yarısını etkilemeye başlamadan önce yağış haline gelme eğilimindedir. Aslına bakarsanız, sülfür damlacıkları o kadar güçlü yağmur yapıcılardır ki, düşmeden önce kuzey yarıküreye yayılmaya fırsat bile bulamazlar. Bunların ısı engelleyici etkileri muhtemelen, dünyanın sanayileşmiş bölgelerinden yayılan “sülfat gölgelerinde” yoğunlaşmıştır. Bir katkısı varsa eğer, bilgisayar modelleri önemli üç soğutucu gölge tahmininde bulunuyorlar. ABD'nin orta batı bölgelerindeki sanayinin ortaya çıkardığı birinci sülfat gölgesi, ülkenin doğu sahil şeridinden açıklara doğru yayılır. Diğer bir soğuk nokta, Avrupa’nın orta bölgelerini etkiler. Üçüncüsü ise Çin’in doğusunu ve ona komşu olan Pasifik Okyanusu’nun büyük bir bölümünü kaplar. Sülfür damlacıkları dünyanın üzerini karbon dioksit gibi her yerde eşit biçimde örtmese de, soğutucu etkileri o kadar güçlüdür ki, karbon dioksitin ısıtıcı etkisini büyük ölçüde geçersiz kılabilirler. Yararı görülebilen bu örtüşme, Dean Hegg ile Steve Warren’in Washington Üniversitesi’ndeki bir meslektaşlarının 1999’da şaşırtıcı bir gözlem yapmasına yol açmıştır.</p>
	<p class="block_12" lang="tr">Atmosfer kimyageri Robert Gharlson bir basın bülteninde “Doğayı, bir iklim felaketini ucu ucuna önleyecek kadar nasıl kirleteceğimizi öğrenmiş olduğumuz gibi ürkütücü bir sonuca varmak mümkün” diye yazmıştı. Mümkün diyebilirsiniz, ama dememeniz gerekir. Gharlson aynı açıklamada şöyle devam ediyordu: “Sera etkisi günün 24 saati, her yerde etkilidir; sülfür parçacıklarının etkisi ise sadece gündüzleri ve bazı yerlerde ge- çerlidir. ’’</p>
	<p class="block_12" lang="tr">Dean Hegg, başka bir küçük soruna işaret ediyor: İnsanlık bütün kirletici faaliyetlerine yarın son verecek olsa, yağmur ve kar soğutucu sülfür damlacıklarının büyük bölümünü bir hafta içinde atmosferden sürükler götürür. Fakat ısıtıcı etkisi olan karbon dioksit gazı yıllarca, hatta yüzyıllarca havada kalacaktır.</p>
	<p class="block_12" lang="tr">Bilim insanları başka bazı sanayi tozlarını da çözmeye yaklaşmış bulunuyorlar. Bir iklim ekibi kısa süre önce Hint</p>
	<p class="block_12" lang="tr">Okyanusu’ndan geçtiği görülen çeşitli doğal ve sanayi parçacıklarını analiz etmişti. Ekip bütün toz cinslerinin birleştiğinde okyanus yüzeyini metrekare başına 16 watt soğuttuğu sonucuna varmıştı; metrekare başına 240 watt olan küresel güneş ışığı ortalamasının hatırı sayılır bir bölümüdür bu. Daha da ciddiye alınacak başka bir gelişme ise, ekibin havada bulunan sülfür, kurum, kül, azot bileşikleri ve organik parçacıklar gibi insan eseri olan bütün parçacıkların, doğal olanların iki katı soğutucu etki yaptığı sonucuna varmış olmasıdır.</p>
	<p class="block_12" lang="tr">Bütün bu tozlar, içinde bulundukları atmosferi hemen hemen aynı miktarda ısıtmaktadır. Havadaki kurumun özellikle etkili olduğu anlaşılmıştır. Kurum, toz parçacıklarının küçük bir kısmını oluşturuyor olsa da, bu toz cinsi atmosferdeki ısınmanın yarısına neden olur. Ve en azından bir tür tropikal bulut için kurumun ölümcül bir etki yaptığı anlaşılmıştır: Gün içinde Hint Okyanusu’nun üzerindeki siyah toz tabakası nemin atmosferdeki akışını değiştirecek kadar ısınır. Okyanus suyundan yoksun olan yerel “alize kümülüs bulutları” buharlaşır ve Güneş hiçbir engelle karşılaşmadan aşağı doğru yüklenir. Bilim insanları bu olaya “bulut yanması” diyor.</p>
	<p class="block_12" lang="tr">Bulutlar açısından insan yapımı tozların oluşturduğu bu modern örtü, yüzünden her gün fazlasıyla tozlu bir gün oluyor. Artık tozlarımızın havayı değiştirdiği fotoğraflarla kanıtlanıyor.</p>
	<p class="block_12" lang="tr">Daniel Rosenfeld, bir NASA uydusundan yararlanarak Endonezya’da Kalimantan bölgesi üzerindeki dumanlı bulutların yağışa dönüşmediğini göstermiştir. İsrailli araştırmacı, şimdi de sadece insan yapımı tozlarla karşılaşan bulutları inceliyor. Rosenfeld, uydudan alınan görüntülerde kirlenmiş bulutları belirlemek için bir yöntem geliştirmiş.</p>
	<p class="block_12" lang="tr">Rosenfeld, ilk önce Endonezya'daki dumanlı bulutlarla Filipinler de Manila üzerindeki kirlenmiş havanın içinden geçen bulutlar arasında bir benzerlik gözlemiştir: Bu bulut türlerinin her ikisi de görüldüğü kadarıyla yağmur üretememektedir. Daha sonra her bir kirlilik kaynağına ayrı ayrı odaklanmış ve bunların yakınında oluşan bulutları incelemeye başlamıştır. Bulduğu şeye “kirlilik izleri” adını vermiş. Elde ettiği görüntülerde, sanayi bölgelerinin üzerinde rüzgârla kıvrılmış sorguç gibi bulutlar görülmektedir.</p>
	<p class="block_12" lang="tr">Tıpkı ışıltılı gemi izleri ve uçakların arkalarında bıraktığı yoğuşma izleri gibi, kirlilik izleri de kirlilik yaratan toz ırmaklarının üzerinde oluşmuş bulutlardır. Rosenfeld’in görüntüleri bunları kaynaklarına dek, hiçbir kuşkuya yer vermeyecek kadar kesinlikle izliyor: İzlerden biri, bir maden eritme ocağında başlıyor, bir diğeri linyitle çalışan bir santralin yanından, bir üçüncüsü bir çimento fabrikasından çıkıyor, bir dördüncüsü de bir petrol rafinerisinden. Türkiye’de, Kanada’da, Avustralya’da; Rosenberg kirlilikten doğan bu geniş şeritler halindeki bulutlara her yerde rastlamış. ABD hariç. ABD’nin kuzeydoğusuna dağılmış büyük kentlerin üzerinde kirlilik izleri bulamamış, çünkü havadaki kirlilik o denli ağır ki, izler birbirlerine dolanıp birleşerek, büyük bir kütle oluşturmuşlar.</p>
	<p class="block_12" lang="tr">Rosenfeld bunun üzerine, bu kirlilik izlerinin, güvendiğimiz yağmur ve kar yağışı örüntülerini değiştiriyor olup olmadığını merak etmiş. Bölgesel yağış raporlarını incelemeye girişmiş. Ve burada kötü haberlerle karşılaşmış: Çevreleriyle karşılaştırıldıklarında, belirlediği kirlilik izlerinin altında kalan bölgelerin yağmurdan yoksun kaldığını görmüş.</p>
	<p class="block_12" lang="tr">Rosenfeld’in çalışması, başka bir gözlemin hoş olmayan bir doğrulaması oldu. Birkaç yıl önce, bilim insanları, ABD’deki hava durumunun çalışma günlerini yansıtmaya başladığı sonucuna varmıştı. Araştırmalarının vardığı sonuca göre, çalışma günlerinde yaptığımız, otomobil kullanmamız, yanmalı motorları çalıştırmamız ve imalat yapmamız gibi bütün işler, haftanın sonunda toz miktarını zirveye çıkarıyor. Ardından, sülfür damlacıkları ve başka tozlarla tıka basa dolan gökyüzü, cumartesi günleri biraz yağmur yağdırıyor. Toz, üretim yapılmayan hafta sonlarında yere iniyor. Bu yüzden de istatistiksel olarak pazartesi günlerinin haftanın en az yağışlı günü olması o kadar şaşırtıcı olmasa gerek. Çalışkanlığımızın ürettiği tozlar, gerçekten de havayı etkiliyor.</p>
	<p class="block_12" lang="tr">Günümüz tozlarının iklimi nasıl değiştirebildiğini anlama çabası, insanı daha masum —ya da bilgisiz— günlerin huzurunu özler hale getiriyor. Steve Warren bir gün Seattle’daki bürosunda otururken, dolabından eski bir araştırmayı çıkarıyor ve gülümseyerek okuyor. 1970’lerin o kaygısız günlerinden kalma bu akademik makalede, bir jet uçağı çizimi var, gökyüzünde giderken arkasında dört tane geniş ve kapkara iz bıraktığı görülüyor. Bu kara renkli tozun ısıyı emme potansiyelinden heyecan duyan yazarlar, gökyüzünü karbon tozuyla doldurmanın, küresel ısının insanlık ve tahıl üretimi açısından daha olumlu bir düzeye yükselmesini sağlayabileceğini ileri sürmüşler. Bu durumun beraberinde getirebileceği harika avantajlar arasında yağışların artması, kasırgalara müdahale olanağı, günlerin serinlemesi, gecelerin ısınması, karın ilkbaharda daha erken erimesi de bulunabilir diye düşünmüşler. Anlaşılan onlara göre, toz sayesinde yapabileceğimiz harika şeylerin sınırı yokmuş.</p>
	<p class="block_14">&nbsp;</p>
</body>
</html>