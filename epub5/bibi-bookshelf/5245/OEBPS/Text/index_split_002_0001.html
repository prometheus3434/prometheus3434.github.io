<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="en" xml:lang="en" xmlns:xml="http://www.w3.org/XML/1998/namespace">
<head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body class="calibre">
<h1 class="block_18" id="toc_id_6"><span lang="tr" class="calibre2">5.Bölüm</span><span lang="tr" class="calibre2"> </span><span lang="tr" class="calibre2">Yukarı Doğru Yağan Toz Yağmuru</span></h1>
	<p class="block_12" lang="tr">Birinci bölümde, dünyanın yukarıya doğru yağan tozlarıyla ilgili hızlı bir sayım yapmıştık. Okyanusların saldığı büyük miktarlarda tuz, okyanus yüzeyinden damlacıklar halinde kalkar ve havada küçük kristaller oluşturur. Kuru göl yataklarından büyük miktarlarda cam kabuklu daitomlar bırakılır. Orman yangınlarından kara is parçacıklarının oluşturduğu dumanlar yükselir. Bakterilerden virüslere, küfe, polenle-re, böcek parçacıklarına kadar pek çok canlı parçası havaya karışır. Penguenler, hatta ağaçlar bile havaya kimyasal damlacık bulutları salabilir. Bu doğal tozların yanı sıra, insan eliyle yaratılan sanayi tozları da, kimi zaman ölümcül sonuçlar doğuran kalın bulutlar halinde havaya yükselir. Bütün dünyada sürekli, incecik bir parçacık yağmuru yukarı doğru yağar. Ancak doğal kaynaklar arasında, bir yanardağdan püskürenler kadar etkili ve yaygın olan toz tanesi pek azdır.</p>
	<p class="block_12" lang="tr">Karayipler'in Montserrat Adası’nda ormanlarla kaplı yeşil tepeler 1977 yılında ciddi biçimde sarsılmaya başladığında, dünyanın dört bir köşesinde yanardağ bilginleri de bavullarını toplamaya başladılar. Rock yıldızlarının ve büyük iş adamlarının Montserrat’nın güzelliğiyle meşhur tepelerindeki tatil evlerini kısa süre içinde terk edecek olmaları önemli değildi. Montserratlı çiftçilerin kısa süre sonra yemyeşil tarlalarında ölecek olması da önemli değildi. Volkan bilimciler kopacak patlamayı görmek istiyorlardı.</p>
	<p class="block_12" lang="tr">25 Haziran günü, ufacık tarım kasabalarının ve pastel renkli başkent Plymouth’un gerisinde uzun yıllardır yeşil ve sessiz duran Soufriere Hills volkanı patladı. Bir erimiş kaya öbeği, Dünyanın kabuğundan yukarıya ağır ve uzun bir yolculuğun ardından nihayet zorlayarak dağda bir çatlak açmıştı. Erimiş kayadan ayrılan gazlar çatlaktan dışarı çıktığında birden serbest kalınca genleşiyordu. Patlayan gaz kabarcıkları kızgın lavları ufaladığında minik kül parçacıkları ve ponza taşı kürecikleri havaya fırlıyordu. Hava daha fazlasını alamayacak kadar ağırlaştığında, küller kaynar bir yağmur gibi yanardağın yamaçlarına yağıyordu. Hâlâ 540 derece sıcaklıkta gaz fışkırtan küller saatte en az 150 kilometre hızla aşağı doğru akıyordu.</p>
	<p class="block_12" lang="tr">Yanardağ ile mavi okyanus arasında kalan zümrüt yeşili tarlalarında çalışan çiftçiler ne olduğunu anlamaya bile vakit bulamamış olsa gerek. Kaynar tozlar, tıpkı sakin köylerini, değdiği her şeyi kavurarak gömdüğü gibi, insanları da gömmüştü. Gümbürtülü sarsıntı durduğunda, gri örtünün üstünde görülen sadece kilise kuleleri ile taştan inşa edilmiş şeker değirmenlerinin kuleleriydi. Dağın tepesinde, bir kuş tüyünü andıran gri-beyaz küçük bir kül ve gaz bileşimi, masumca mavi göğe yükseliyordu.</p>
	<p class="block_12" lang="tr">Ertesi bahar geldiğinde Montserrat Yanardağ Rasathanesi kurulmuş ve adanın kuzey ucunda bir zamanlar zarif bir yapı olan sıva duvarlı bir eve yerleşmişti. Bilim insanları ve öğrenciler dönüşümlü olarak burada çalışıyor, veri toplamak için bir ay ya da daha fazla süreyle burada kalıyor, sonra geldikleri yere geri dönüyorlardı.</p>
	<p class="block_12" lang="tr">Bu öğrencilerden biri de İngiltere'de Yorkshire’dan gelen Hayley Duffell. İnce yapılı ve gür, siyah saçlarını rahat kullanabileceği biçimde atkuyruğu yapmıştı. Canlı bir tebessümle kendini Toz Kız olarak tanıttı. Sıradan bir gündü, rasathaneye gelip sismograf odasındaki meslektaşlarına dağda her an beklenen bir patlamaya dair kanıt olup olmadığım sordu. Hiçbir şey olmadığını öğrenince, portakal rengi kanvas kumaştan ısı elbisesini giyip bekleyen bir kamyonetin içine atladı. Rasathanenin o ayki kıdemli bilim adamı, Cambridge Üniversitesi’nde yanardağ bilimi profesörü olan David Pyle direksiyona geçti ve birlikte yola çıkıp "kül tablalarını”, yani düşen tozları toplamak için en uygun yerlere yerleştirilmiş yağmurölçerleri boşaltmaya gittiler.</p>
	<p class="block_12" lang="tr">Duffell, kamyonet güneye, boş evlerin, otellerin ve çiftliklerin bulunduğu girilmez bölgeye doğru yöneldiğinde havaya kalkan ince gri toza karşı camını kapatırken, “Kül tablalarının bazıları aslında masa çekmecesi,” diye gülüyor. Duffell ve Pyle yüzlerine boyacı maskesi takıyorlar ve yanından geçtiğimiz barikatın bekçisine el sallıyorlar. Pyle’ın düşük vitese aldığı kamyonet, toprak yolun içi kül dolmuş çukurlarından geçerken toz kaldırıyor. Camların kapalı olmasına rağmen, tebeşir tozuna benzer toz, kamyonetin kapalı bölmesine kadar sızmış. Aşağıdaki vadide, iki inek leşi, küllerle kaplanmış bir golf sahasında çürümeye terk edilmiş.</p>
	<p class="block_12" lang="tr">Kamyonet tekerlek oyuklarının üzerinde sıçradıkça Pyle, “Eve döndüğümde arazi aracı sürme dersi almalıyım,” diyerek özür diliyor. Gözleri pırıl pırıl, yakışıklı, çok kibar, tam bir İngiliz.</p>
	<p class="block_12" lang="tr">Duffell Pyle’a şöyle bir bakıyor. “Başparmaklarını direksiyondan çek. Direksiyon savrulursa parmakların kopar Bilmen gereken her şey bundan ibaret. Yoğunlaştırılmış ders bu kadar İşle” diyor.</p>
	<p class="block_12" lang="tr">Duffell’in ilk kül tablası, bir otelin yakınına bırakılmış küçük I»İr şifonyer çekmecesi.</p>
	<p class="block_12" lang="tr">Duffell kirli odaları masmavi denize bakan terk edilmiş otele göz atarak Kimse bir şey demez, diyor. "İş bittiğinde geri vereceğiz.” Hava sülfür kokuyor, kocaman yanardağ Toz Kız’ın omuzlarının ardında yükseliyor. Dağın tümü şimdi çimento rengi ama kararmış ağaç gövdeleri üzerinde uzamış sakal gibi duruyor. Yanardağın engebeli boğazından sürekli bir toz ve gaz bulutu çıkıyor ve Plymouth kentinin küllerle kaplı enkazının üzerinden denize doğru yol alıyor. Pyle çekmeceyi eline alıyor ve bir resim fırçasıyla hafifçe incecik tozu bir kenara itiyor.</p>
	<p class="block_12" lang="tr">"Deliğe dikkat” diye uyarıyor Duffell; elinde akan tozları toplayacağı plastik bir torba tutuyor. Anlaşılan bu kül tablası, o gün hiç dokunulmamış olanlardan. Bir sonra baktıkları boya tenekesi, yeni düzeltilmiş bir çayırdaki bir çalının üzerine fırlatılmış. Kutuyu ayakta tutan sopayı yeniden toprağa saplarken “Adi vandallar!” diye homurdanıyor Duffell. Bir başka kül tablasını kahverengi bir inek tekmelemiş. Toz Kız, gözlerini iri iri açmış, sahipsiz dolaşan ineği parmağını sallayarak azarlıyor. Bir plastik kova olan sonraki kül tablası ise, turistlerin bir hafta önce Güneş tutulmasını izlemek için toplandığı tepenin üzerinde baş aşağı çevrilmiş duruyor. Duffell, “Biri üstüne oturmuş,” diye haykırıyor. “Ah, bu güneş tutulması meraklıları! ”</p>
	<p class="block_12" lang="tr">Son durak rasathanenin ilk yerleştiği bina; artık yanardağa tehlikeli derecede yakın sayılan bir başka tropikal saray. Duffell’in çimenlerin üzerinde attığı adımlar küçük kül bulutlan kaldırıyor. Yerdeki güzel seramik karolar külden gıcır gıcır ötüyor. Havuzun kenarları yosunlaşmaya başlamış, tabanı da simsiyah bir kül tabakasıyla kaplanmış. Terasta Duffell, Dust Trak dedikleri bir cihazdan bir sayı okuyor; Dust Trak gece gündüz bir bahçe iskemlesinin üzerinde duran küçük bir metal kutu; Duffell cihazdaki bir boruya üfleyip cihazın elektronik ciğerlerinden geçen mikroskobik parçacıkları sayıyor. Yanardağ sakinleştikçe, ölçümde çıkan sayılar da düşüyor.</p>
	<p class="block_12" lang="tr">Tozun daha yoğun olduğu dönemlerde Duffell, Dust Trak’in küçüklerini bir günlüğüne insanlara takıp ne kadar kül soluduklarını ölçmeye çalışmış. Şimdi bile, adada çimenleri biçen bahçıvanlar çok kez soluk bir toz bulutunun içinde kayboluyorlar. </p>
	<p class="block_12" lang="tr">Jeolojik olarak ifade edecek olursak kül, toz haline getirilmiş cama benziyor ve birçok bakımdan da hiç hoş değil. Gözlüklerin üzerini kalıcı bir beyaz tozla kaplıyor. Burnun içini o kadar tahriş ediyor ki, kanamalara yol açıyor. Saçlar sertleştirip cansız ve berbat bir yumak haline getiriyor. Bir keresinde bir jeoloji öğrencisi “Montserrat’da her gün berbat saç günü, diye homurdanmıştı. Toz evlerin içine girip dergilerin, tabakların ve bilgisayarların hassas iç kısımlarını kaplıyor. Toza su katarsanız ki bunu çiy yapıyor, tozun sülfür içeriği aside dönüşüp evlerin ve otomobillerin boyalarını eritiyor. Hâlâ evlerinde yaşayan pek az sayıdaki Montserratlı, bir gece önceki kül tabakasını yok etmek için her sabah evlerini hortumla yıkıyor.</p>
	<p class="block_12" lang="tr">Ama en derin kaygı, tozun akciğer dokusuyla nasıl bir etkileşime girdiği. Kristobalit, bir yanardağdaki kızgın kayaların içinde oluşan kristalli bir mineral. Bu sıcak kaya bir sonraki patlamada parçalandığında, bu kristaller de ufalanıp minicik, solunabilir parçacıklar haline geliyor. Bunlardan yeterince solursanız, madencileri elden ayaktan düşüren silikoz hastalığına yakalanma riskine girersiniz. Bu yüzden de Duffell analiz edilmesi için İngiltere’ye Montserrat tozundan numune gönderiyor. İngiltere’den gelen ilk yanıt da sonrakiler de, tozda Montserrat da akciğer hastalığı salgını yaratmaya yetecek kadar kristobalit bulunmadığı gibi, havada da buna yol açacak miktarda toz bulunmadığı yönünde.</p>
	<p class="block_12" lang="tr">fakat bu yanardağ tozu hikâyesinin yalnızca bir parçası. Soufriere Hills yanardağı küçük bir volkan. Patlamalar 1998’de yatıştığında, bilim insanları bu yanardağın ancak 150.000 vagon doldurmaya yetecek kadar toz çıkardığı tahmininde bulunmuşlardı; bu vagonlar arka arkaya dizildiğinde ancak New York’tan Denver’a uzanabiliyordu. Gücü bu kadar zayıf olan bir yanardağ, tozunu çok yükseğe fırlatamaz. Montserrat’nın tozu muhtemelen civardaki adaların ötesine gidememiştir. Fakat daha büyük bir yanardağ, çok daha yükseğe ve Soufriere Hills'den çok daha uzağa toz fırlatabilir.</p>
	<p class="block_12" lang="tr">ABD Jeolojik Araştırmalar Kurumu’nda (USGS) yanardağ uzmanı olan Rick Hoblitt, David Pyle’ın dönüşümlü görev süresinin sona ermesinin ardından kıdemli bilim adamı olarak Montserrat’ya gelmiş. Hoblitt klasik bir jeolog görünüşünde; etkileyici bir bıyığı var ve deri botlarını, öldüğünde ayağından çıkarmak için bir cerrah ekibi gerekecek. Dünyayı dolaşan bir yanardağ uzmanı olarak, Saint Helens hem de Pinatubo yanardağlarındaki patlamaların izlenmesinde görev almış.</p>
	<p class="block_12" lang="tr">Hoblitt, “Küçük patlamalarda kül yere inmeden ancak 20-30 kilometre yol alabilir,” diyor: “Daha büyük patlamalarda bile, ancak çok küçük miktarlarda kül havada daha uzun süre kalabilir.” Fakat bu küçük miktar havada günlerce, hatta yıllarca bile kalabiliyor. Ortalama olarak yılda bir kez, herhangi bir yerde bir yanardağ, troposfere, oradan da stratosfere kadar gaz ve kül püskürtecek büyüklükte bir kuvvetle infilak edecektir. Atmosferin aşağı yukarı en alçak 11 kilometresini oluşturan hareketli troposfer, yağış ve fırtınalarla doludur. Ama onun üzerindeki tabaka olan stratosfer sakin ve kurudur. Toz, kaotik bir ortam olan troposfere geri dönmeden önce burada günlerce, haftalarca, yıllarca dolaşabilir.</p>
	<p class="block_12" lang="tr">Rick Hoblitt'in görev yaptığı Washington’da bulunan Saint Helens Dağı 1980 de patladığında kuşkusuz bir rekor kırmıştı. Bir felaket doğuran bu patlama Montserrat’daki Soufriere Hills yanardağının püskürttüğünden elli kat daha fazla toz bırakmıştı. Tozun büyük bölümü kısa sürede Dünyaya tekrar yağmış, on eyalette kirlenmeye yol açmıştı. Fakat sadece 15 dakika içinde muazzam bir buhar ve gaz sütunu, taşıdığı tozla birlikte atmosferde 24 kilometre yükselmişti. Stratosferin güçlü kuru rüzgârlarıyla taşınan bu tozlar üç günde ABD’yi aşmış, iki hafta içinde de dünyanın çevresini dolaşmıştı.</p>
	<p class="block_12" lang="tr">Filipinler’deki Pinatubo Dağıyla kıyaslandığında Saint Helens Dağı bile süs kabilinden küçük bir toz üretme makinesidir. Pinatubo Dağı denilen canavar Haziran 1991’de patladığında 4 kilometreküp toz püskürtmüştü. Pinatubo’nun dumanları 45 kilometre yükseğe çıkmış, stratosferin ortasında sandviç peyniri gibi yatmakta olan ozon tabakasına dalmıştı. Uydular Pinatubo’nun püskürttüğü tozların gezegenin etrafında birkaç kez döndüğünü tespit etmişti.</p>
	<p class="block_12" lang="tr">Fakat ortalama şiddetteki bir toz patlaması bile, havaya yükseldikten sonra bir uçağı felakete sürükleyebilir. 1998'de Montserrat Yanardağı Rasathanesinde sismograf odasındaki masanın tam üstünde, bölgedeki hava trafik kontrol bürosunun telefon numarasının bulunduğu bir kağıt asılıydı. Bir yanardağ öksürdüğünde, volkan bilimcilerin aradığı ilk numaralardan biridir bu.</p>
	<p class="block_12" lang="tr">Soufriere Hills’deki kraterden çıkan küçük bulut nasıl kar beyazı görünüyorsa, gökyüzünde dolanan muazzam boyutlardaki volkanik kül bulutları da öyle beyaz görünür. Kuşkusuz ki KLM havayollarının 867 uçuş sayılı uçağının mürettebatı da 1989 yılında Alaska’nın karlı ve sarp Talkeetna Dağları’ndan geçerken karşılaştıkları beyaz bulutlardan işkillenmemişlerdi. 240 kilometre uzaktaki Redoubt Yanardağı’nın, Anchorage Uluslararası Havaalanı’na yaklaşırken içinden geçerek alçalacakları ince bulut tabakasının kaynağı olduğundan kuşkulanmak için hiçbir nedenleri yoktu.</p>
	<p class="block_12" lang="tr">Sonra bulutun içinde girdiler ve pilot kabini karardı. Ateş böceklerini andıran kıvılcımlar ön camım dışından hızla geçiyordu. Uçağın içine toz ve çürümüş yumurta kokusu dolarken, kaptan pilot temiz havaya yükselmek için dik bir tırmanışa kalktı. Fakat çok geç olmuştu. Motorlara daha fazla hava çekerken, daha fazla kül giriyordu. Bu külün yalnızca 10 saat önce volkandan püskürdüğünde sıvı halde olması, Dünya’daki her şeyin bir kaynama noktası olduğunu gösteren bir uyarıydı. Toz sıcak motorların içine çekilirken yeniden eridi ve bulunduğu yere yapıştı. Sonunda hepsi peş peşe alev alana kadar motorların içinde birikti. Uçuş cihazlarının da birçoğu çalışmaz hale geldi.</p>
	<p class="block_12" lang="tr">Uçak 25.000 feet yükseklikten dağlara doğru süzülmeye başladı. Pilot tekrar tekrar motorları çalıştırmayı denedi. Uçağın karanlık, sülfür kokan kabininde yolcular sessizdi. Dağların zirvelerinden birkaç bin feet yüksekteyken motorların ikisi kendine geldi ve uçak istikrar kazandı. Fakat işleri karıştıracak bir gelişme olmuş, ön cam kumlar yüzünden ciddi biçimde hırpalanmıştı; Anchorage Havaalanı’na inerken bir de bu nedenle heyecan yaşanmıştı. Teknisyenler daha sonra motor yağında, hidrolik sıvısında, su deposunda, halılarda, yastıklarda ve birçok cihazda Redoubt Yanardağı tozu buldular. Uçağın tamir edilmesi iki ay, dört motor ve 80 milyon dolara mal oldu.</p>
	<p class="block_12" lang="tr">867 uçuş sayılı uçağınki olağandışı bir öykü değildir, iki gün sonra aynı kül bulutu Texas a doğru 4800 kilometre ilerlemiş, bir; 727’nin bir motorunu tıkamış, Deniz Kuvvetlerine ait bir DC-9 uçağını da kum yağmuruna tutmuştu. Dünya genelinde yılda ortalama beş jet uçağı, tehlikeli bir biçimde tozlanmaya maruz kalır. Volkanik toz bulutlarının havacılık açısından yarattığı tehlike birkaç etken yüzünden artabilir. Karanlık bunlardan biridir. Gün ışığında bir kül bulutu tehlikeli derecede normal bir buluta benzer, geceleri ise bir kül bulutu kesinlikle görünmez. İkinci olarak, kül uyarısı yayınlamaya yönelik haberleşme ağları henüz tamamlanmamıştır. Üçüncüsü, pilotlara alarm vermek için uyarı sistemleri çalışıyor olsa bile, uzaklardaki bir yanardağın patlamasını, tozlar, insan yerleşimlerinin bulunduğu yerlere ulaşıncaya kadar hiç kimsenin fark etmemesi, olmayacak bir şey değildir. Son olarak, külleri izlemek zor olabilir. Bir kez rüzgârın önüne katıldığında toz hızla yol alabilir ve beş-on dakika içinde yön değiştirebilir. Sonuç olarak, çok büyük bir volkanik patlama bile pilotları habersiz yakalayabilir. Pinatubo Dağı’nın zamansız bir tayfun yüzünden derinlere ve geniş bir alana dağılan tozları, üç gün içinde 20 uçağa bulaşmış ve 100 milyon dolarlık hasara neden olmuştur.</p>
	<p class="block_12" lang="tr">İkinci tip bir volkanik toz uçaklara dokunmaz ama bütün Dünya’nın üşümesine yol açar. Dünya, Pinatubo’nun patlamasının ardından ölçülecek derecede soğuduğunda, burada suç camsı kül parçacıklarında değildi. Kabahatli, Dünyayı saran ve gelen gün ışığını uzaya geri yansıtan sülfürlü toz kürecikleriydi.</p>
	<p class="block_12" lang="tr">Tıpkı Montserrat gibi, Filipinler’deki adalar da gezegende bir fayın üstünde yer almaktadır. Aslında bütün Pasifik Okyanusu nun altında Yerküre kabuğunun özellikle hırçın bir kesimi yatar. Bitişik plakalarla giriştiği, kayaları eriten çatışmalar bu bölgeye Ateş Çemberi adının takılmasına neden olmuştur.</p>
	<p class="block_12" lang="tr">Haziran 1991’de büyük bir erimiş kaya balonu Filipinler’de yüzeye çıktı. Pinatubo Dağı’ndaki çatlaklardan çıkan magmadan yayılan sülfür gazının bilinen berbat çürük yumurta kokusu havayı kapladı. Nihayet dağ 15 Haziran’da patladığında havaya yükselen kurşuni sıcak kül sütunuyla birlikte 20 milyon ton sülfür dioksit de püskürmüştü. Sülfür miktarı açısından Pinatubo, yüzyılın en büyük patlamasıydı. Bu gazın yaklaşık yarısı kısa süre içinde jelleşip küçük toplara dönüşecekti.</p>
	<p class="block_12" lang="tr">Gaz troposferde yükselirken soğudu. Sonra dondurucu soğukluktaki stratosferde soğumuş moleküller yoğuşmaya başladı.</p>
	<p class="block_12" lang="tr">1991 yazı boyunca sülfür gazı yavaş yavaş birikip minik küreler oluşturdu. Stratosferde nem bulduklarında bu toplar nemi topluyor ve sıvılaşıyordu. Nem olmadığında, kuruyorlardı. Fakat stratosferde hiçbir zaman yağmur oluşturmaya yetecek kadar su buharı bulunmadığı için bu toplar öylece kaldılar ve rüzgârlarla sürüklendiler. 1992’nin başlarında, sülfür toplarının oluşturduğu incecik bir bulut tabakası, Dünya’nın büyük bölümünün üzerinde dolanıyordu.</p>
	<p class="block_12" lang="tr">Poplar, kısa süre içinde ciddi miktarlarda gün ışığını yansıtarak kadar büyüdü ve normalden yaklaşık yüzde beş daha fazla sıcaklık veren gün ışığını uzaya yansıtmaya başladı. Dünya titriyordu. Kış özellikle de Ortadoğu’da soğuk geçti. Yaz da, özellikle Kuzey Amerika’da serindi. Bu soğuma etkisinin en derin hissedildiği noktada, tüm dünyada termometrelerin ortalaması, sıcaklığın normalin 1,3 derece altına düştüğünü gösteriyordu.</p>
	<p class="block_12" lang="tr">Sülfür toplarının başka marifetleri de vardı. Bir yandan Dünyayı soğuturken atmosferi ısıtmışlar, bu da gezegenin rüzgâr örüntülerinin değişmesine yol açmıştı. Stratosferdeki ko- ı uy ucu ozon moleküllerini birbirinden ayıran karmaşık kimyasal süreci hızlandırmışlar ve Dünyaya daha fazla oranda zararlı mor ötesi ışın ulaşmasına yol açmışlardı. Belki de gün hatunlarının güzelliği bu zararı telafi ediyordu. Farklı dalga boylarındaki görünen ışık yanardağın toz tabakasından farklı yansıyor, akşamları gökyüzüne eflatun ve kırmızı huzmeler saçıyordu.</p>
	<p class="block_12" lang="tr">Fakat sülfür topları bir araya gelmeye devam ettikçe, sonunda stratosferde dolaşamayacak kadar ağırlaştılar. Pinatubo patlamasından iki-üç yıl sonra sülfür topları troposfere doğru inmeye başladılar; burada başka tozlarla birleştiler ve yeniden Dünyaya yağdılar. Küresel sıcaklıklar 1993’te normale döndü, ama Pinatubo’nun sülfür toplarından bir kısmı bir dört yıl daha stratosferin yükseklerinde dolaşmaya devam etti.</p>
	<p class="block_12" lang="tr">Kısa süre sonra yeni bir sülfür dioksit bulutu Pinatubo’nun kül ve sülfürünün yerini alacaktı. Ortalama bir yılda yanardağlar yaklaşık 10 milyon ton sülfür dioksit sızdırır ya da püskürtür. Belli ki Pinatubo sülfür bakımından çok zengindi, çünkü bir tek gün içinde bu ağırlığın iki katını püskürtmüştü. Montserrat’daki yanardağ daha tipik bir örnektir, sarsılmalarla geçirdiği aylar boyunca yalnızca 1 milyon ton sülfür katkısında bulunmuştur.</p>
	<p class="block_12" lang="tr">Uçakları tıkamasına, Dünyayı üşütmesine rağmen volkanik toz, Dünya’daki sistemlerin sorunsuz bir biçimde işlemesi bakımından önemlidir. Herhalde Dünya’da sülfürlü bir gökyüzü olmasaydı, yaşam saf ve katıksız yağmur suyunu kullanacak biçimde evrim geçirecekti. Fakat tuhaf görünse de, canlılar yükselen sülfürün yağan yağmura kattığı hafif asitlilikten yararlanacak biçimde oluşmuşlardır.</p>
	<p class="block_12" lang="tr">Yanardağlar tozlarını büyük bir gösterişle havaya fırlatırken, okyanusların üretimi böylesine göze batmaz. Okyanusun tozu olan tuzlu hava bile pek fazla kendini göstermez. Fakat bu sizi aldatmasın. İnsanın hayal gücü pek kabul etmese de, dünyanın denizlerinden havaya 3 milyar ton toz yağabilir ve bu çöllerden yağan toz miktarından bile fazladır.</p>
	<p class="block_12" lang="tr">Hızlanan rüzgâr okyanusların yüzeyinde köpüklü dalgalar oluşturur. Köpüklü dalgalar kabarcık kitleleridir. Bu kabarcıklar patladığında, küçük tuzlu su damlacıkları havaya uçar. Su buharlaşır ve geriye havada küçük bir tuz kristali kalır.</p>
	<p class="block_12" lang="tr">Seattle’daki Ulusal Okyanus ve Atmosfer Dairesi’nin araştırmacılarından Patricia Quinn güney denizlerinin üzerindeki havanın hayli tuzlu olduğunu söylüyor. “Orada neredeyse hiç kara kütlesi bulunmaz,” diyor. “Rüzgâr öyle bir hızlanır ki, onu durduracak hiç kara parçası yoktur. ”</p>
	<p class="block_12" lang="tr"><span class="calibre1">Çünkü tozlar arasında uçan tuz kristalleri, genellikle biraz büyük kalır ve dolayısıyla çoğu, fazla yol gidemeden gerisin geriye okyanusa düşer. Deniz kenarındaki yerleşimlerin havası genelde koku taşır. Ama hava kıtaların ortalarına doğru gidildikçe daha az tuzludur. Örneğin Los Angeles’ın havası tuzludur. Ama yalnızca en küçük kristaller Chicago’ya ya da Nashville’e kadar gidebilir. Ouinn, “Küçük parçacıklar günlerce yol alabilir,” diyor.  “Bunların bir bölümü troposferin yükseklerine çıkabilir ve uzun bir yol kat edebilir.” Tam şu anda çok yükseklerde başınızın üstünde bir tutam deniz tuzu olabilir.</span></p>
	<p class="block_12" lang="tr">Peki ya bu deniz tuzunda belli belirsiz bir sülfür tadı varsa? Bu durumda başka tip bir okyanus tozu bulaşmış demektir. Bilim insanları 1972 ye kadar gökyüzündeki o kadar sülfür topunun nereden geldiğini bilemiyorlardı. Yanardağların arada büyük miktarlarda sülfür gazı çıkardığını, bataklık arazilerin de buna katkıda bulunduğunu biliyorlardı. Ama bu kötü kokulu yerler yağmur damlaları halinde gökyüzünden düşen bu kadar sülfürü açıklamaya yetecek kadar sülfür üretmiyordu.</p>
	<p class="block_22"><span class="text_2" lang="tr">Bu arada atmosfer kimyasıyla ilgilenen bilim insanı James Lovelock, plankton aramak üzere denizleri dolaşmaya çıktı ve bir planktonun çoğalmasından sonra suda çok miktarda sülfür bulunduğunu gördü. Fitoplanktonlar (Yunanca “gezgin bitki”) büyüyüp çoğalmak için Güneş’in enerjisini kullanan tek hücreli organizmalardır. Çok farklı şekillere sahiptirler; bazıları zincire benzer, bazıları mavi-yeşil incilere; kimi dantel gibi kılıfları vardır, bazılarıysa diatom denilen mikroskobik boyutlarda cam süslere benzer alglerdir. Sadece diatom çeşitlerinin sayısına ilişkin tahminler bile, bir milyon gibi yüksek bir düzeye varmaktadır. Ve</span><span class="text_3" lang="tr"> </span><span class="text_2" lang="tr">henüz açıklanmamış nedenlerden dolayı, bazı fitoplankton türleri çok fazla sülfür taşır. Bu sülfür, dimetilsülfoniopropionat’ın kısaltılmışı olan DMSF adındaki kimyasal halinde bulunur.</span></p>
	<p class="block_12" lang="tr">Fitoplanktonlar okyanuslarda her zaman mevcuttur, fakat en kolay ve gerçek anlamda çoğalmaları okyanuslardaki akıntılar derinlerdeki besin bakımından zengin suyu yüzeye taşıdıklarında görülür. Planktonlarda nüfus patlaması olduğunda, suyun rengi de bu canlılarla birlikte sütlü yeşile ya da kahverengiye, hatta kırmızıya döner.</p>
	<p class="block_12" lang="tr">Bunun hemen ardından ikinci bir patlama gerçekleşir: Zooplankton (Yunanca “gezgin hayvanlar”) fitoplanktonlara saldırarak çoğalırlar. Bu saldırganlar fitoplanktonları tüketirken, DMSP’yi de kısaca DMS olarak bilinen dimetil sülfata çevirirler: bu kıyım sürerken dimetil sülfat da denize yayılır. Fitoplankton nüfusundaki patlamanın zirveye ulaşmasından bir ya da iki gün sonra, sudaki DMS yoğunluğu da zirveye vurur. Fitoplanktonlar güneş ışığına muhtaç olduklarından, bütün bu dram denizin en üst tabakasını oluşturan birkaç metre içinde yaşanır. Nüfus çoğalması sona erdiğinde DMS’nin kaldığı bölge de burasıdır.</p>
	<p class="block_12" lang="tr">Denizin rüzgârlı yüzeyindeki kabarcıklar patladıklarında, atmosfere hem toz hem DMS gazı salacaklardır. Havanın yukarı kesimlerinde DMS başka gazlarla karışır, bunların bazıları yoğuşarak parçacık haline gelirler. Bugün bilim insanları atmosferde belki de yılda yarım milyon tona ulaşan sülfür parçacığı zenginliğinin planktonlar tarafından beslendiğini biliyorlar.</p>
	<p class="block_12" lang="tr">Fakat bu tür küçük çaplı süreçleri suçüstü yakalamak kolay değildir. Bazen havadaki yeni bir parçacık kaynağını keşfetmek bir şans işidir. Hawaii Üniversitesi okyanus bilimcilerinden Barry Huebert, sıcak bir tebessümü olan, sakin bir insan. Huebert “penguen parçacıklarıyla” tesadüfen karşılaşmasını hatırlıyor. Bilimsel alıcılarla yüklü bir uçaktaymış, Tazmanya ile Antarktika arasında, temiz olduğu bildirilen okyanus havasından numuneler topluyormuş. Uçak ıssız Macquarie adasının üzerinden geçerken, Huebert’in kulaklığından sesler gelmeye başlamış. Arkadaki araç gereç yığını arasından seslenen bir meslektaşı “Hey, bir yerleşim bölgesinden mi geçtik?” diye sormuş. “Demin amonyak göstergesinde şiddetli bir yükseleme oldu!” diye bağırmış.</p>
	<p class="block_12" lang="tr">Aynı anda parçacık sayımı yapan bir cihaz da hareketlenmiş ve gerçekte büyücek atom yumağına benzeyen, bir bulut yoğunluğunda, çok küçük parçacıkların varlığını göstermeye başlamış. Uçak yol almaya devam ederken, sayaçtan geçen parçacıklar giderek daha büyümeye başlamış. Amonyak gazı küçük loplar halinde yoğuşuyormuş. Peki, bu amonyağın kaynağı neymiş dersiniz? Amonyak bulutları genellikle insan ve hayvan nefesinden, gübresinden ve bayat yiyeceklerden çıkar. Ama Macquarie Adasında, Antarktika’nın 1600 kilometre kuzeyinde, Tazmanya’nın 1600 kilometre güneyinde pek insan bulunmaz.</p>
	<p class="block_12" lang="tr">Huebert, gülerek "Penguenler,” diyor. "O zamanlar penguenlerin üredikleri yerlerdeki amonyak kokusunun burada çalışan insanları kelimenin tam anlamıyla boğduğunu bilmiyorduk. Zoologların bu dışkının içinde yürümek zorunda kaldıklarında uzun lastik çizmeler giydiğinden de haberimiz yoktu.”</p>
	<p class="block_12" lang="tr">Penguen dışkısının toza dönüştüğü bir ortamın üzerinden tesadüfen uçan Huebert ve arkadaşları gazın parçacık haline geldiği o büyülü dönüşümü tam oluşurken yakalamışlar. Galiba Güneş’in altındaki her şey geçekten başınızın üstünde dolanıyor. Plankton sıvıları, deniz tuzu ve penguen dışkısı; havada uçuşan tuhaflıklar deyince bu kadarı da fazla gelebilir artık. Ama Dünya’nın her köşesinin yapacağı bir katkı vardır. Ve bu katkıların bazıları da canlıdır.</p>
	<p class="block_22"><span class="text_2" lang="tr">Tulsa Üniversitesi’nde “aerobiyolog” olarak görev yapan Esir İle Levetin yukarı doğru yükselen ancak ne mineral, ne de kimyasal olan tozların oluşturduğu bir yağmuru inceliyor. Bunlar bitkisel, gezegenin yüzeyinde bir noktadan diğerine gitmek için havayı kullanan yaşam parçaları. Levetin, "İki büyük kategori bulunuyor,” diyor. “Küf ve polen.” Bunların her biri yüz binlerce, muhtemelen milyonlarca çeşit içeriyor. "Sonra bakteriler</span><span class="text_3" lang="tr"> </span><span class="text_2" lang="tr">var. Virüsler. Ben alglerden ve diatomlardan yakalamıştım. Sonra böcek parçaları; kanatlar, kıllar, bazen bütün bir bacak yakaladığım oldu,” diyor neşeyle. "Böcek parçaları çok yaygındır.” Mantar olarak da bilinen küf, gezegenin nemli yüzeyinin büyük bir bölümünü kaplar. Yaprakları düşünün. Ağaçlar yapraklarının üstüne her türlü madde salgılar, mantarlar da hiç itirazsız bunları temizler; bunu yaparken de yüzeyde köke benzer mikroskobik bir ağ örüyorlar. Mantarlar üremeye hazır olduklarında bir parti spor hazırlayıp bunları rüzgâra bırakıyorlar. Levetin’in tahminlerine göre, mantarla ilgilenen bilim insanları bir gün dünyada bir milyon farklı mantar türü belirleyecek olsa, bunların 950.000’inin sporlarını yaymak için rüzgârı kullandığı görülecektir. “Bazıları bunu edilgin bir biçimde yapar,’’ diyor Levetin. "Rüzgâr yaprakların ya da toprağın üzerinden eserken, küflerden sporlar alır ve havaya karıştırır.” Diğerleri işlerini şansa bırakmaz. Bu minicik organizmalar sporlarını basbayağı havaya fırlatırlar. “Bu işlem genellikle nem ister, bu yüzden de genellikle sabahları gerçekleşen bir işlemdir,” diyor Levetin. "Üreme organı biraz nem çeker. Sonra şişer ki bu da baskı yaratır. Bu baskı da sporları dışarı fışkırtır. Bilirsiniz, insanlar yağmurdan sonra havanın gerçekten temizlendiğini söyler ya? Ama aslında hava sporlarla doludur. Yağmurdan sonra binlerce ve binlerce sporla dolar hava.”</span></p>
	<p class="block_12" lang="tr">Havada polen olduğunda hapşıran insanların artık şikâyetleri önemsendiği için, artık pek çok kurum havadaki polen miktarını izlemektedir. Fakat Levetin, bir insanın mantar sporlarına alerjik olup olmadığını belirlemeye yönelik testler hazırlamanın çok daha zor olduğunu söylüyor. Bu yüzden , "biyoaerosoller” grubu, reddedilemeyecek iki kanıt bulunmasına rağmen göz ardı edilmiş. Kimi zaman 15 santimetreküp başına 5000 mantar sporundan fazlasını içeren bir havayı soluyoruz. Bu sporların birçoğu gerçekten öyle ufak ki, polenden bile, yani akciğerlerimize girebilecek kadar küçük.</p>
	<p class="block_22"><span class="text_2" lang="tr">Levetin, "Sanki çorbayı solumak gibi,” diyor. “Kimse bana biyoaerosol yükünün ne kadar zengin olduğundan söz etmemişti,</span><span class="text_3" lang="tr"> </span><span class="text_2" lang="tr">diye hayretle anlatıyor. "Şimdi ders verirken bu konuyu özellikle vurguluyorum. Öğrencilerin mantarlar ve kurt mantarlarından örnekler toplayıp getirmesi gerekiyor. Ama artık beş tane de küf kültürü hazırlamaları gerekiyor. Bir tabağı havaya tutarak kampüste dolaşıyorlar. Sonra da kolayca kültürünü hazırlıyorlar.</span></p>
	<p class="block_12" lang="tr">Fakat polenler aerobiyolojinin altın sembolü olmayı sürdürüyor. Polenlerini dağıtmak için böceklere ve kuşlara ihtiyaç duyan bitkiler, genellikle büyük dikenli ya da oyuklu taneler üretiyor. Ama rüzgârdan yararlanan bitkiler daha hafif, daha düz taneler üretiyor. Bir çiçeğin stamenleri olgunlaşmış poleni rüzgâra bırakıyor, rüzgâr da onu uzaklara taşıyor.</p>
	<p class="block_12" lang="tr">Saman nezlesine sebep olan yaygın üzüm otunu ele alalım. Uzun ve sevimsiz bu ot en sert, en verimsiz topraklarda yetişebilir; yani genelde insan yerleşimlerinin yarattığı türden topraklarda. Amerika Birleşik Devletlerinde ağustos ayı bu otun çiçek açma dönemini başlatır; ama sevgi dolu botanikçilerden başka kimse bu küçük, yabani ot yeşili çiçekleri takdir etmez. Bu çiçekler her sabah yeni polenler salarlar. Çiçeklerden her biri bir milyon küçük tane çıkarabilir. Bu polenler son derece küçük ve hafif olduğundan, rüzgârda yüzlerce kilometre yol alabilirler, Levetin Tulsa’da hapşırmaya yol açmasıyla meşhur bir tür olan ve kent insanlarının ciğerlerine ulaşabilmek için 600 kilometreyi aşkın yol yapan dağ sediri polenlerinin oluşturduğu yoğun bulutlar yakalıyor. NASA’nın kozmik tozlar toplayan uçaklarının stratosferden getirdiği polenler, bu tür tozların ne denli hareketli olabileceğinin göstergesi.</p>
	<p class="block_12" lang="tr">Yukarıya doğru polen yağışı belki artık çok daha yoğunlaşmıştır. İnsanların toprağı kullanma biçimleri, özellikle Batı’da polen hacmini artırmış olabilir. ABD Tarım Bakanlığı’nın çiftlik arazisi ekolojistlerinden Dennis Thompson, “Batı'da yüz yıldım bu yana polen hacminde muhtemelen bir artış oldu,” diyor.</p>
	<p class="block_12" lang="tr">Hayvancılar bu süre zarfında, hızla artmakta olan insan nüfusunu doyurmak için batıda yetiştirilen hayvan sayısını aşırı artırdılar. İnekler gördükleri her şeyi, ya da hemen hemen her şeyi yiyordu. "Eğer izin verirseniz, hayvanlar en sevdikleri bitkileri tüketene kadar yerler.” diyor Thompson. “Ve tükenen bitkinin yerini de, o kadar tercih edilmeyen başka bir bitki alacaktır.” Hayvanların aşırı otladığı bir tarlayı işgal eden bitkiler de kökleri kışa da dayanıklı olan çok yıllık bitkiler yerine genellikle yıllık olanlardır.</p>
	<p class="block_12" lang="tr">Thompson, "Bir bitki yıllıksa, çok tohuma ihtiyacı vardır,” diyor. "Bu yüzden de çok fazla polen üretmesi gerekir. Örneğin altınbaşak ve üzüm otu bitkileri gibi.” Thompson, sığırların otların büyüme aşamalarına göre bir otlaktan diğerine taşınmalarının, polen üreten bitkilere zarar verip verimliliklerini azaltabileceğini ileri sürüyor. Hayvan yetiştirenler toz kontrolüyle ilgili bu yöntemi henüz denemiyorlar.</p>
	<p class="block_12" lang="tr">Denemiş olsalardı dahi, küresel iklim değişikliği, polen fazlası yaratan çok daha güçlü bir etken olabilir. ABD Tarım Bakanlığı kısa süre önce fazladan karbon dioksit (küresel ısınmaya neden olan baskın gaz) püskürtülen bir serada üzümotu yetiştirmeyi denedi ve bitkinin daha fazla polen ürettiği görüldü. Bakanlıktaki araştırmacılar tüm dünyada üzümotu bitkisinin polen üretiminin geçen yüzyılda iki katına çıktığından kuşkulanıyorlar ve karbon dioksit fazlasının atmosferde değişime yol açması sürdükçe, bunun gelecek yüzyılda da devam etmesinin muhtemel olduğunu düşünüyorlar.</p>
	<p class="block_12" lang="tr">Mantar sporları ve polenler havaya ne kadar ağırlık katar? Bunu kimse bilmiyor. Fakat başka bir tuhaf bitkinin, çıkardığı tozlarla her yıl yüz milyonlarca ton katkıda bulunduğu biliniyor. Bu parçacıklardaki bazı kimyasal bileşenler Başkan Reagan yönetiminde, çevre konusunu ciddiye alan bazı yetkililerin dikkatlerini yeşil alanlara yöneltmesine neden olmuştu. Gerçekten de ormanlardan ve çayırlık arazilerden yükselen küçük kimyasal damlaları bir fabrikadan çıkıyor olsaydılar, birçoğu havayı kirleten madde olarak tanımlanırdı. Fakat bilim insanları Reagan döneminde üstünde durulan "katil ağaçların” neden izopren, doygunlaşmamış hidrokarbonlar, alkol ve formaldehit gibi kimyasallar saldığından hâlâ emin değildir.</p>
	<p class="block_12" lang="tr">Washington Eyalet Üniversitesi’nde görevli kimyager Brian Lamb, "İzopren temelde yaprak döken ağaçlar tarafından salınır, ’ diyor. “Yalnızca gün ışığının bulunduğu zamanlarda, gündüzleri salınır. Bu yüzden belki de ısının yarattığı baskıya verilmiş bir tepkidir. Terpen denilen doymamış hidrokarbonların ise kozalaklı ağaçlardan çıktığı biliniyor; bu da ısıya bağlı olabilir. Heksanol, bildiğimiz yeni kesilmiş çimen kokusu ise bitkinin kesilerek yaralanmış olmasına verdiği bir tepki olabilir."</p>
	<p class="block_12" lang="tr">Bu kimyasalların sebebi ne olursa olsun, yarattıkları etki aynıdır: Dünya üzerindeki tüm bitkiler, bu kimyasalları gerçeğinden farksız bir sis gibi havaya salar. Bu buharın yalnızca bir par- çasıyoğuşarak küçük damlacıklar oluşturur ya da havadaki başka toz tanelerine yapışır. Çam, limon ve nanenin kendilerine özgü buharları, havada katı parçacıklar oluşturması en muhtemel olanlar arasında yer alır. Ve bu parçacıklar birikir. Büyük Dumanlı Dağlar denilen Great Smokey Dağlarının adı, yangınlar yüzünden dumanlıya çıkmamıştır. Buralarda görülen o ünlü pusun bir bölümü gerçekten de kirlenme yaratan damlacıklardan kaynaklanmaktadır. Fakat “dumanlı” halinin en büyük nedeni ağaçların doğal damlacıklarıdır. Sahra Çölü her dört saniyede bir, bir vagon yükü toz salıyorsa, dünyadaki bitkiler her sekiz ilâ yirmi dört saniyede, bir vagon dolusu parçacık salıyor olabilir.</p>
	<p class="block_12" lang="tr">Katil ağaçlar demek doğru mudur? Ağaç tozunu, yanardağ tozu ve başka doğal parçacıkları değerlendirdiğimiz gibi görmek herhalde daha gerçekçi olacaktır. Bunlar kaçınılmazdır. Bunun da ötesinde, dünyada yaşayan insan toplumu, bu karmaşık bitki parçacıklarından yararlanmak için bazı yaratıcı yöntemler bulmuştur. Lamb ile meslektaşlarının ilgilendiği soru, insanların kuru temizleme, gemi yapımı ve elektroliz gibi faaliyetlerinin havaya büyük miktarlarda kattığı benzer kimyasallara dünyanın nasıl uyum gösterdiğidir.</p>
	<p class="block_12" lang="tr">Bazı biyoaerosoller bütün halinde ya canlı ya da ölüdürler. Uçan diatomlar havadaki bitki maddesine, sadece ağırlık açısından ciddi bir katkıda bulunmaz. Ama diatomlar yani cam kabuklu mikroskobik büyüklükteki algler atmosfere çıktıklarında, ilginç sorular doğuyor. Örneğin bunlar tozların uzaklara uçması için uygun büyüklük ölçülerine meydan okuyorlar sanki. Üstelik bazen de belli bir amaçla uçuyor olabilirler.</p>
	<p class="block_12" lang="tr">Buffalo Üniversitesi’nde fizik profesörü olan Michael Ram, Antarktika ve Grönland’daki buzların içinden bu minik organizmaları ayıklamakta uzmanlaşmış. Derin buzullar, her biri bir yıla denk gelen binlerce ince tabaka barındırır. Her tabakanın içinde, yere inmiş çöl tozu, yıldız tozu, volkanik kül, polen, böcek parçacıkları ve diatomlar bulunur. Ram bir parça buz eritiyor, sonra ortaya çıkan çökeltiyi mikroskobun altına yerleştiriyor. Diatomların kusursuz geometrilerinden dolayı hemen göze çarptıklarını söylüyor. Çöl tozuysa mikroskop altında parçalanmış kayayı andırıyormuş. Fakat diatomlar genellikle üzerinde ince çizikler bulunan ve kısa boylu silindir biçimlerine ya da böyle bir biçimin kırılmış parçalarına benziyormuş.</p>
	<p class="block_12" lang="tr">Diatomların çoğu kısa süren ömürlerini nehirlerde, göletlerde, göllerde ve okyanuslarda sürüklenerek geçirir. Öldüklerinde de minik kabukları dibe batar. Ram, diatom tozu için ideal kaynağın, kurak mevsimlerde suyu çekilen ve kıyısında oluşan çökeltiyi rüzgâra açık bırakan sığ göller olduğunu söylüyor; Afrika ile ABD’nin batısı bu tür göllerin en uygun örnekleriyle doluymuş.</p>
	<p class="block_12" lang="tr">Ram, ilk başta bulduğu diatomları, her örnekteki tozun ve di- atomun kaynağını izlemek için kullanmayı düşünmüş: Bir yüzyıla ait buz Kuzey Amerika kökenli diatom bakımından zenginse ve bir sonraki yüzyıla ait buz Afrika kökenli diatomlar taşıyorsa, sürekli esen rüzgârın yön değiştirdiği sonucuna varabilecekmiş. Bu sonuç, iklim değişiminin dinamiklerine dair bir şeyler açıklayabilecekmiş. Fakat Ram’in diatomları kökenlerini açıklama konusunda pek ipucu vermemişler. Bunların birçoğu birbirine benziyor. Ancak diatom konusunda daha uzman olan bilim insanları bu yöndeki araştırmaları sürdürüyorlar.</p>
	<p class="block_12" lang="tr">Ram’in diatomları başka konularda da kafasını karıştırmış. Genelde bilim insanları bir kılın birkaç yüzde birinden daha büyük nesnelerin uzun mesafelere uçmasını beklemez. Fakat Ram, 100 hatta 200 mikron genişliğinde diskler görmüş ki bu çaplar, iki kıl genişliğine eşittir. Ram, "Bu diatomlar büyük ama yüzey alanları geniş ve ağırlıkları da az” diyor. Mısır’da yetişmesinden kalan bir aksanla konuşurken şu saptamayı yapıyor: "Frizbiye benziyorlar ve çok aerodinamikler.”</p>
	<p class="block_12" lang="tr">Diatomların büyüklüğü, onları kaldıran rüzgârın gücüyle de ilişkili olabilir. Dolu tanelerine ilişkin araştırmaların düşündürdüğü gibi, olağanüstü güçlü bir rüzgâr, olağanüstü boyutta toz kaldırabilir. Bir fırtına bulutuna kapılıp ardından yere düşmeden önce buzla kaplanmış bu tür tozlar arasında küçük böcekler, kuşlar, hatta en az bir tane de kara kaplumbağası görülmüştür. Büyük de olsa, bir diatomun kaldırılması herhalde pek zor olmasa gerek.</p>
	<p class="block_12" lang="tr">Dört yüz yıl önce Grönland buzulunun tepesinde yaşadığı anlaşılan ve eksiksiz bir koloni olduğu düşünülen bir diatom grubu da üçüncü bir merak konusu olmuştur. Canlı diatomların buzulların kenarında eriyen suların oluşturduğu göletlere düşmeleri ve burada bir aile kurmaları olağandır. Fakat Ram’in bulduğu bu küçük klanın kurucusu olan diatom, koskoca Grönland Adasının merkezinden uçup gelmiş ve bir su birikintisine düşmüştü. Ve bu lider diatom hala, orta büyüklükte bir hanedan kuracak kadar sağlam durumdaydı.</p>
	<p class="block_12" lang="tr">Ram, Genellikle diatomların öldükten donra rüzgârlarla uçtukları kabul edilir, diyor. Çoğunlukla kırılmış, parçalanmış olurlar. Ama bu diatomlara baktığımızda tıpkı bir aileye benzediklerini görüyoruz; aynı tür, aynı büyüklük, her şey aynı. Büyüklükleri, hepsinin yaşadığı sürenin aynı olduğunu anlatıyor. Demek ki, burada hala canlı bir diatom olması gerekiyor, değil mi?”</p>
	<p class="block_12" lang="tr">Tamam, bir iğne başı büyüklüğünde, birbirinin eşi diatomların bir buzulun tepesinde bulunması bilimsel olarak hiçbir şeyi kanıtlamaz. Ama bazı diatomların, "uçurulabilir” olma özelliklerinden en fazla yararı sağlayacak biçimde evrimleştiklerini de düşündürüyor.</p>
	<p class="block_12" lang="tr">Elbette ki, diatomlar rüzgâra kapılıp oradan oraya uçuşan ilk bütün, canlı organizmalar değildir. Hatta bu organizmaların en büyükleri bile değildir. Dünya üzerindeki en sert, en kuru çöller olan Antarktika’nın McMurdo Kuru Vadileri yaşamdan yoksun değildir. Doğrudur, buranın “en büyük yırtıcıları ” bakterilerin peşinden gidip onları öldüren nematod adlı yuvarlak solucanlardır. Sıcak günlerde bu muhteşem ama gözle zor görülebilen solucanlar toprak parçacıklarını kaplayan su tabakasının içinde çevrelerini araştırırlar. Bu kurtçuklar ıssız Kuru Vadilere nasıl mı gelebilmişler? Öyle görünüyor ki rüzgârlarla gelmişler. Bir araştırmacı, geçen buz devrinde buzullar Antarktika’yı baştan aşağı temizlediği için, kıtadaki küçük hayvancıkların birçoğunun buzun geri çekilmesinin ardından başka kıtalardan uçup gelmiş olması gerektiğini ileri sürmüştür. Canlıların uçarak bir yerden bir yere taşınması için geçerli olan boyutların sınırları henüz araştırılmamıştır.</p>
	<p class="block_12" lang="tr">Doğanın virüsler ve bakterilere getirdiği uçuş kısıtlamaları çok daha iyi bilinmektedir. Talihliyiz ki, öldürücü derecede tehlikeli ve saldırgan mikroplar genellikle hastalıkları çok uzaklara taşımadan önce yanarlar. Maryland Üniversitesi’nde Uluslararası Araştırmalar ve Güvenlik Araştırmaları Merkezi’nde silah denetçisi olan Milton Leitenberg, “Etkisiz hale gelmeleri çok kolay oluyor,” diyor. "Neden sadece mor ötesi ve oksijen değil. Kuruyuveriyorlar da. Bazı durumlarda bu birkaç dakika, hatta saniye içinde gerçekleşiveriyor. Ama şarbon bir istisnadır.”</p>
	<p class="block_22"><span class="text_2" lang="tr">Şarbon, sporları sert, koruyucu mantolar içinde dolaşan yaygın bir toprak bakterisidir. Doğal döngüsü içinde şarbon, genellikle enfeksiyon kapmış hayvanlarla doğrudan temas halinde çalışan insanları tehdit eder. Doğal olmayan yöntemlerle bir silah olarak kullanıldığında, bir grup bakteri sporu düşmanın üzerine fırlatılır. Fakat yine de, yalnızca o yöredeki insanlar bu sporları soluyacaktır. 1979'da Rusya’da bir şarbon tesisinde meydana gelen sızıntıyla, şarbon sporları bir duman halinde serbest kaldı. Fabrikanın yakınlarında 96 kişi enfeksiyona yakalandı ve bu insanların üçte ikisi öldü. Rüzgârın estiği yönde yaklaşık 40 ki</span><span class="text_3" lang="tr">L</span><span class="text_2" lang="tr">ometre mesafede ise duman seyreldikçe yalnızca koyunlar ve inekler hastalandı. Ama bu dayanıklı mikrop bile haftalar ve aylarca gün ışığında kalırsa, rüzgârda sürüklenen cansız parçacıklardan biri olup çıkar.</span></p>
	<p class="block_12" lang="tr">Gerçekten havada yaşayan bir bakteri türü ise daha istisnai bir grup olarak görülebilir. Avusturyalı araştırmacılar kısa süre önce Alpler'de yakaladıkları bulut damlacıklarının içinde uçuş sırasında üredikleri anlaşılan canlı bir bakteri kaynadığını keşfettiler. Bakterilerin yaşadığı bulut damlacıklarının onları mor ötesi ışınlardan koruyacağını dikkate alan bilim insanları, Dünya’nın büyük bölümünün bulutlarla kaplı olduğu ve bu bulutların “yaşam alanı” olduğunun kabul edilmesi gerektiği sonucuna vardılar.</p>
	<p class="block_12" lang="tr">Sağlık uzmanları artık havanın hem canlı, hem cansız sakinleri, bunların insan akciğerlerini nasıl etkileyeceklerini giderek daha çok sorguluyorlar. Daha sonraki bir bölümde göreceğimiz gibi, astım oranlan tüm dünyada hızla artmakta ve bu hastalığın havadan gelen bir nedenine yönelik arayışlar giderek yoğunlaşmaktadır.</p>
	<p class="block_12" lang="tr">Estelle Levetin, bugün birçok bilim insanının “aerobiyoloji” teriminden bile haberi olmadığını söylüyor. Fakat aerobiyoloji büyüyen bir sektör. Levetin, uzun süre yalnız kalmayacak.</p>
	<p class="block_12" lang="tr">Genç bir bilim insanı, aerobiyoloji kadar bile gözde olmayan bir alanda ün yapmak hevesindeyse, unutmamalılardır ki dünyanın toz üreten en ilginç organizmalarından bazıları hâlâ aerobiyologların gözünden kaçmaktadır.</p>
	<p class="block_12" lang="tr">Örneğin algler ve mantarların bir araya gelmesiyle oluşan kırışık likenler, hayatlarını üzerinde yaşadıkları kayalardan yavaş yavaş çektikleri besinlerle sürdürürler. Hypha denilen lifli saçakları kayalardaki çatlaklara yerleşir ve burada mineralleri eriterek çıkarmak için asit salgılarlar. Kaya zayıfladıkça toz salar. Kullandıkları kimyasal silahların yanı sıra likenler kayaları kırmak için kaba kuvvete de başvururlar. Bir çatlağın içine toplanan saçakları kurak dönemlerde küçülür, nemli dönemlerde genişler, tıpkı tuz ve buz kristallerinin yaptığı gibi çatlakları yarmak için zorlar.</p>
	<p class="block_12" lang="tr">Kayaları “yiyen” mikroskobik bakteriler ve mantarların değeri ise bu kadar bile bilinmemektedir. Likenler ve mikroplar birlikte el değmemiş kayaların içine girerek tarım işçileri gibi çalışırlar; kendileri için mineral toparlarken yavaş yavaş kayayı da başkalarının yararlanması için parçalarlar.</p>
	<p class="block_12" lang="tr">Fakat en ilginç canlı toz üreticiler herhalde dinozorların torunları olan kuşlardır. Dünyadaki kuş tozunun kesin ağırlığı hâlâ, bir öğrenci tarafından doktora tezi olarak seçilmeyi beklemektedir. Fakat Amerika Birleşik Devletleri Jeolojik Araştırmalar Kurumu’ndaki (USGS) araştırmacıların da zor yoldan öğrendiği gibi, kuş tozları konusu bir deneyi pekâlâ mahvedebilir.</p>
	<p class="block_12" lang="tr">USGS araştırmacıları 1980’lerde ABD’nin batısında bir dizi "toz tuzağı” kurduklarında her şeyi hesap ettiklerini sanıyorlardı. Niyetleri gökyüzünden ne kadar toz düştüğünü ölçmekti. Deneyin yürütüldüğü yerlere yerleştirilen teflondan yapılmış yuvarlak kek kalıpları toprağa saplanan kazıkların ucuna sabitlendi, yağmur suyunun buharlaşmasını hızlandırmak için siyaha boyandı; ayrıca konan tozları süpürüp götürecek rüzgârdan korumak için kalıpların içine bir sıra da bilye yerleştirilmişti.</p>
	<p class="block_12" lang="tr">Fakat araştırmacılar, ağaçtan yoksun bir arazide bu toz tuzaklarının kuşlar için ne kadar cazip tünekler olacağım düşünmemişlerdi. “Değirmen taşı” denilen ve kuşların yedikleri besini öğütmek için yuttukları çakılları da unutmuşlardı. Besinlerin öğütülmesi sırasında bu değirmen taşları da yavaş yavaş toza dönüşüyor ve sindirim sisteminden geçiyordu. Sonuçta ortaya çıkan “kuş kaynaklı çökelti” kek kalıplarının ortaya koyduğu tabloyu karmakarışık etmişti; Küçülmekte olan değirmen taşlarının tozu iki katma çıkmış, toplanan toz oranı da böylece üç katma yükselmişti.</p>
	<p class="block_12" lang="tr">Denver’da USGS araştırmacılarından deneyimli bir toz tuzakçısı olan Marith Reheis “Kuşların yaptığı sadece bu değil,” diyor. “Kuzgunların açıkça takas yaptığına inanıyorum. Benim bilyelerimi alıp onların yerine bir şeyler bırakıyorlar. Genellikle bilyelerle aynı büyüklükte kayalar bırakıyorlar. Aldığım hediyeler arasında kopmuş bir kertenkele kafası, bir kanguru fare- si kuyruğu, haa, bir de eşek dışkısı vardı.” Elbette deneyi kuşlardan korumak için gerekli değişiklikler daha sonra yapılmış. Gökyüzü çöl tozlarının, volkanik küllerin, deniz tuzunun, ağaç sızıntılarının, sinek bacaklarının, diatomların ve benzeri şeylerin uçuştuğu, doğal olarak tozlu bir yerse, aynı zamanda doğal olmayan tozları da barındıran bir yerdir.</p>
	<p class="block_12" lang="tr">Ateş her zaman gökyüzüne siyah toz bırakan bir kaynak olmuştur. Primatlar ağaçlardan inip kayaları birbirine sürtmeye başlamadan önce, ateş yakma gücü yalnızca şimşeklerde ve kendiliklerinden çarpışan kayalardaydı. Güney Afrika’da yuvarlanan kayaların kıvılcımlar çıkarması ve büyük çayır yangınları başlatması hâlâ son derece olağandır. Fakat kayaları birbirine sürtmeyi öğrendiğimizden bu yana, ateşi, hayatımızı sürdürmemizi sağlayan bitkileri ve havanları denetlemek için kullanıyoruz. Artık ateş tozunun başlıca nedeni biz insanlarız.</p>
	<p class="block_12" lang="tr">Panamanın başkenti Panama City deki Smithsonian Tropikal Araştırma Enstitüsü’nde arkeobotanikçi olarak görev yapan Dolores Pipero, eski devirlerde kasten çıkarılan yangınları inceliyor. Kısa sarı saçları, köşeli çenesiyle ciddi görünüşlü bir kadın olan Piperno, eski devirlerdeki çevre ortamını yeniden kurmak için göl yataklarındaki çamurun ince tabakalarından yararlanıyor. Bir de, Panamada paleolitik dönemlerde yaşamış yerlilerinin çevre koruma açısından davranışları hakkında hiç de olumlu düşünmüyor.</p>
	<p class="block_12" lang="tr">Piperno 11.000 yıl önce Orta ve Güney Amerika’da yaşamış olan bu halk hakkında “Bunlar gayet yetkin avcı-toplayıcılardı,” diyor. “Ateşi denetlemeyi biliyorlardı. Buraya geldiler ve her yeri tutuşturmaya başladılar. Kanıtları laboratuvar masasının üzerine sertçe koyduğu plastikle kaplanıp bantlanmış, soğuk, siyah bir çamur silindiri. Katmanlarının arasında fitolit denilen ve yapısında pek çok bilgi taşıyan bir toz bulunuyor. Fitolitler kelimenin tam anlamıyla bitki taşlarıdır. Birçok bitki yapraklarının, meyve ve tohum kabuklarının hücrelerinde mikroskobik boyutta taşlar üretir. Bu camsı taşlar muhtemelen saldırgan tırtıllar ve benzerlerine karşı bir caydırıcı görevi görmektedir. Piperno’nun söylediğine göre yediğiniz kepekli tahıllar gırtlağınızı tahriş ederse anlayın ki, bir fitolit etkisi yaşıyorsunuz.</p>
	<p class="block_12" lang="tr">Bu tozlar insanı hayrete düşürecek kadar çok çeşitli biçimlerde bulunur; basit kelebek ve çiçek biçimlerinden küçük halterlere, golf toplarına, mısır tanelerine, hatta kenarları tırtıllı lazan- ya hamurlarına kadar değişen biçimlere benzerler. Birçokları bir kılın onda biri büyüklüğünde olsa da, bazı “lazanya hamurları ’’ bu uzunluğun on katına ulaşabilir; bu da kemirici bir böcek için olsa olsa bir tabaka pencere camı kadar iştah açıcı olabilir. Bu küçük taşlardan her biri, birer bilgi kaynağıdır. Her biçim, farklı bir bitki türü tarafından üretilir. Fitolitler bir organik madde parçacığının etrafında oluştukları için, radyokarbon yöntemiyle yaşları belirlenebilir. Yandıklarında ise renkleri siyaha döner.</p>
	<p class="block_12" lang="tr">Dolayısıyla Piperno eski devirlerden kalma göl çamurundaki fitolitleri yalıttığında, eski çağ insanlarının toprağı nasıl değiştirdiğine dair belirgin bir tablo çizebiliyor. 11.000 yıl öncesine kadar çamurda ağaçlar ve çalılar gibi orman bitkilerinin fitolitleri daha baskın olarak bulunuyordu. Sonra, yavaş yavaş azalmaya başlamışlar. 4000 yıl içinde bu orman fitolitlerinin pek çoğu tümüyle kaybolmuş; yani ormanlar yok edilmiş.</p>
	<p class="block_12" lang="tr">Peki, onların yerini ne almıştır? Ormanlar gerilerken onların yerine ayak otları ve çayır gibi açık arazi bitkilerinin fitolitleri gelir. Genellikle bu minik taşlar kararırlar. Piperno, 4000 yıl önce bugün mısır olarak bilinen otun, fitolitlerini düzenli olarak döktüğünü anlatıyor. Mısır fitolitleri ve balkabağı fitolitleri de sayı bakımından hızla artmış ve giderek büyümüştür ki, bu ehlileşmeye işaret etmektedir. Piperno bu yeni tozlardan hareket ederek, tarımın yaygınlaşmış olduğunu söylüyor. Ve bu çiftçiler, toprağı temiz tutmak ve besin maddelerinin toprağa geçmesini sağlamak için birkaç yılda bir arazilerini ateşe veriyorlardı.</p>
	<p class="block_12" lang="tr">Derken, birkaç yüzyıl ortada görünmeyen orman fitolitleri, beş yüz yıl önceden kalan çamurda yeniden belirir; bu tarih İspanyolların Orta Amerika’yı işgal ettiği döneme denk gelmektedir; Piperno üzgün bir tebessümle, bu kez ateş yakan çiftçilerin kendilerinin yok edildiği sonucuna vardığını söylüyor. Gelgelelim yangınlar, tropikal bölgelerde tarım açısından temel önemdedir. Afrika savanalarından Güney Amerika ormanlarına kadar, çiftçiler tarım arazilerini temizlemek, sığırlar için otlaklar ve yeni yollar açmak ve yerleşimler kurmak için düzenli olarak ateşe başvururlar.</p>
	<p class="block_12" lang="tr">Fakat ateşe verilmiş yeşilliklerin ne kadarının gaz, ne kadarının kurum olarak taşındığı ise tartışmalıdır, çünkü bilim insanları bu konuya henüz yeni el atmaktadırlar. Örneğin Afrika savanalarındaki çayır yangınları çok sıcaktır ve bu yüzden de nispeten temizdir. Ağaçların sık olduğu, rutubetli ormanlarda çıkan daha serin yangınlarsa daha fazla duman ve küçük kurum parçacıklarını kaplayan daha çok sayıda karmaşık kimyasallar üretir. Hayvan dışkısının yakılması da kara bir duman oluşmasına katkı yapar; sadece Asya’da yemek pişirmek ve ısınmak için her yıl 118 milyon ton hayvan dışkısı kullanılmaktadır.</p>
	<p class="block_12" lang="tr">Duman üretimiyle ilgili genel bir tahmine göre, yanmakta olan 2,5 kilometre karelik bir arazi her saat bir buçuk ton duman parçacığı üretecektir. Buna karşı çıkan bir başka tahminse, bu miktarın saatte 20 ton olmasını daha muhtemel görüyor. Her iki miktar da çok büyüktür. Uzaydan bakıldığında, duman sütunları, uçakların arkalarında bıraktığı geniş gri izler gibi, yüzlerce kilometre genişliğinde kara ve denizin üzerinde kolaylıkla görülebilir.</p>
	<p class="block_12" lang="tr">Tropik bölgelerin dışındaki bitkiler de insanların yakıp kül etme arzularından kesinlikle yakayı sıyırmış değildir. Yangın tarihçisi Stephen Pyne’ın deyişiyle “kabahatli olduğunu bile kabul etmeyen bir alışkanlıkla”, ABD’li çiftçilerin birçoğu yeni ekim yapmadan önce bir önceki yılın anızlarının yakılması biçimindeki eski uygulamayı ısrarla sürdürmektedir. Giderek daha ciddi bir kaygıyla dile getirilen sağlık uyarıları sayesinde, nihayet bu ülkedeki yakma hevesi yatışmaya başlamıştır.</p>
	<p class="block_12" lang="tr">En kuzeydeki ormanlar da şaşırtıcı bir başka kurum kaynağıdır. Kanada ile Rusya dünya ormanlarının neredeyse beşte birine sahiptir. Tropik bölgelerde olduğu gibi, kuzeydeki yangınların birçoğu, hatta yarısı Kanada’da olmak üzere, insanlar tarafından çıkartılıyor. Bu uzak ve kuru ormanlarda başlayan yangınları genellikle kontrol altına almak mümkün değildir.</p>
	<p class="block_12" lang="tr">Kanada’da, muhtemelen Rusya’da da neredeyse bütün yangınlar “taç yangınıdır.” Bu yangınlar, topraktan başlayarak ağaçların en tepedeki taçlarına kadar her şeyi yakan son derece yüksek ısılı yangınlardır; yerden yayılan bir yangına göre çok daha fazla duman çıkarırlar ve bu dumanı daha yükseklere yayarlar. Özellikle yağışsız geçmiş bir yılda yangın orman zemininin bir metre aşağısına kadar inebilir ki, bu da özellikle çok yoğun bir duman yaratır. Görünüşe göre iklim değişimi kuzeydeki bölgelerin daha hızlı bir biçimde ısınmasına sebep olduğundan bu ormanların giderek daha fazla kuruması ve giderek artan miktarlarda duman salması gibi bir ihtimal de mevcuttur.</p>
	<p class="block_12" lang="tr">Savana yangınları, tarımsal yangınlar ve orman yangınlarıyla birlikte NASA’nın tahminlerine göre her yıl bir ilâ 12 Texas büyüklüğünde arazi yanmakta, sonuçta 2 ilâ 11 milyar ton bitki tahrip olmakta, milyonlarca ton kurum gökyüzüne fışkırmaktadır. Bir yangının sıcaklığı dumanı troposfere kadar gönderir ama kurumlar da büyük mesafeler kat edebilir. Örneğin Meksika’dan kaynaklanan dumanın Kuzey Dakota’da, Wisconsin’de ve Florida’da yaşayanların genizlerini yaktığı bilinmektedir. Kanada’da çıkan yangınlar güneye New England, hatta Lousiana eyaletlerine kalın duman bulutları taşır.</p>
	<p class="block_12" lang="tr">İnsanların yoğun etkisine rağmen, orman ve çayır yangınlarının tozları hâlâ aynı doğal kurum parçacıkları ve organik bileşenlerden oluşmaktadır. Yanabilecek bitkilerin ilk ortaya çıktığı çağlardan beri, şimşekler, bu tozların bulutlar halinde oluşmasına yol açıyor.</p>
	<p class="block_12" lang="tr">Savaş yangınları ise, kesinlikle insan kaynaklı ve doğal olmayan kurum parçaları üretir. Saddam Hüseyin in ordusu Kuveyt’ten çekilirken 613 petrol kuyusunu ateşe vererek, savaşın etiği sorununu yeniden canlandırmıştı. Bu yangınlar, büyük petrol göllerini açıkta bırakmanın yanı sıra, ölçülemeyecek miktarlarda kurum ve başka kimyasalları gökyüzüne salmıştı. Kapkara bir yağmur yağdıran, koyu bir bulut Kuveyt’in üzerine yayılmış, sonra komşu ülkeleri de içine alacak şekilde genişlemişti. Yangınlar devam ederken, kurum bulutunun altında ısı 18 derece kadar düşüş göstermişti.</p>
	<p class="block_12" lang="tr">Bu amansız orman yangınları ve acımasız savaş yangınları çok büyük yangınlardır. Fakat her gün çıkardığımız kontrollü yangınlar bile havaya toz bırakır. Çaktığımız her kibritten kurum çıkar. Izgaraya attığımız her hamburger, yaktığımız her kamp ateşi çok daha fazla miktarlarda ince siyah toz salmaktadır.</p>
	<p class="block_12" lang="tr">İnsanlığın tozlu tarihi ateşle başlamıştır. Fakat artık hiçbir şey dünya üzerindeki tozlu etkimizi bir otomobil gibi simgeleyemez. İlk akla gelen otomobil tozu, benzin ya da dizel yakıtı yakılmasıyla oluşur. Fosil yakıtların yakılması genelde hiç sağlıklı bir işlem değildir. Fosil yakıtlar, karmaşık bileşiklerle doludur ve ancak çok yüksek ısılarda tam olarak yanabilirler. Bu yüzden de otomobil ve kamyonların motorları, egzoz borularından çok miktarda kısmen yanmış yakıt atmaktadır.</p>
	<p class="block_12" lang="tr">Genellikle uzun mesafe ve nakliyat kamyonlarında, inşaat ve tarım makinelerinde, otobüslerde ve trenlerde bulunan dizel motorları, özellikle fazla toz üretirler. Kentlerin havası, çoğu zaman yan yanmış yakıt parçacıkları yüzünden, mavi bir ton alır ve bu kurum kentin pencerelerinde genellikle siyah bir kurum olarak pervazlara yerleşir. Federal Çevre Koruma Ajansının (EPA) tahminlerine göre, eski bir dizel kamyonu bir yılda sekiz ton kurum ve yanmış yakıt dumanı üretebilir. Hafif güçte bir dizel motor bile normal bir benzin motoruna kıyasla 30 ilâ 100 kat daha fazla parçacık çıkarır.</p>
	<p class="block_12" lang="tr">İster benzin, ister dizel olsun bir egzoz parçacığının kalbini oluşturan bir karbon kurumu çekirdeğidir. Fakat dizel kurumu, yanma sonucu ortaya çıkan başka yüzlerce yan ürünle kaplanmış ve kirlenmiştir. Sağlık araştırmaları yapan uzmanlar, bu küçük tanelerin, kanserden, akciğer ve kalp hastalıklarına kadar bir dizi sağlık sorununa yol açtığı konusunda her geçen gün biraz daha kaygılanmaktadır.</p>
	<p class="block_12" lang="tr">Benzin motorları bu kadar tozlu olmayabilir, ama sayı bakımından çok daha fazladırlar. Yalnızca Amerika Birleşik Devletlerinde, benzinle çalışan motorlar her yıl havayı kirleten milyonlarca ton madde salmaktadır; bu maddeler cıva ve kurşundan, benzen ve arseniğe kadar varan bir çeşitlilik göstermektedir. Bu dumanın büyük bir bölümü buhar halinde ortaya çıksa da, yeni oluşmuş kurumun ve havadaki başka tozların üstünde yoğuşup son derece küçük zehirli bombalar oluşturabilir.</p>
	<p class="block_12" lang="tr">Bu motorların hepsi ayrıca sülfür ve azot gazlarından oluşan bulutlar da salabilir. Ve tıpkı bir yanardağdan çıkan sülfür gazının bir bölümünün yoğuşarak parçacıklar oluşturması gibi, otomobilinizin motorundan çıkan gazlar da aynısını yapar. Amerika Birleşik Devletlerinde otomobiller, kamyonlar ve arazi araçları her yıl göğe bir milyon ton sülfür gazı bırakır; bu miktar dünyanın bütün yanardağlarının saldığı miktarın yaklaşık onda biridir. Motorlu araçlar ayrıca Amerika Birleşik Devletleri nde azot gazı saliminin sanayiden doğan başlıca kaynaklarıdır.</p>
	<p class="block_12" lang="tr">Dumanlar çıkaran bir egzozun zararlı olduğu hemen anlaşılabilir. Ama otomobilinize biraz daha yakından bakın. Lastikleriniz aşındıkça kauçuk nereye gidiyor? Küçücük kauçuk parçaları, otomobiliniz ilerledikçe arkasında görünmez bir bulut oluşturur. EPA, bu tozun yalnızca en küçük parçacıklarını, bir kılın onda birinden daha ince taneleri saymakla ilgileniyor. Bu büyüklükte lastik tozuna gelince; ABD’deki otomobiller aynı büyüklükteki kauçuk tozundan her yıl havaya 25.000 tondan fazla salıyor. Bu da toz haline getirilmiş iki milyon lastik demektir.</p>
	<p class="block_22"><span class="text_2" lang="tr">Lastik ile yol arasındaki sürtünme otomobilinizin ileri doğru gitmesini sağlar. Tekerlekler ile fren balataları arasındaki sürtünme sizi durdurur. Frene basmak, yalnızca Amerika Birleşik Devletlerinde, eskiyip dağılan lastiklerin ürettiğinden çok daha fazla toz üretmektedir: Her yıl yaklaşık 35.000 ton fren balatası tozu havaya karışmaktadır. Eskiden asbestten üretilen balatalar artık çok çeşitli malzemelerden yapıldığından, fren balatası tozu giderek daha renkli bir hal almaktadır. Bu tozda seramik, karbon, sentetik elyaf ve fiberglasın yanı sıra bir dizi metal de</span><span class="text_3" lang="tr"> </span><span class="text_2" lang="tr">bulunabilir. Kamyonlara ve otomobillere, özellikle asfaltlanmamış yollarda giderken biraz uzaktan bakın, başka bir büyük toz kaynağı göreceksiniz. Amerika Birleşik Devletlerinin batı bölgelerindeki kuru yollarda giden araçlar, genellikle önce yuvarlanan bir toprak tozu bulutu olarak görünür. Toprak yollar, kırsal sadeliği gösterdikleri için beğenilse de, temiz hava uzmanları bunları giderek daha fazla kötülemektedirler. Bu yollar çok büyük bir toz kaynağıdır. EPA her yıl ABD’de trenler, uçaklar, orman yangınları ve odun sobaları, kömür madenleri, çimento yapımı gibi onlarca kaynağın çıkardığı tozun toplamını hesaplar. Bu kaynaklar hep birlikte havaya her yıl 33 milyon ton toz bırakır. Ve toprak yollar, bu toz dağının oluşumunda, üçte bir paya sahiptir.</span></p>
	<p class="block_12" lang="tr">Eski zamanlarda tozlu yollar için en fazla tutulan çözüm, üzerlerine kullanılmış makine yağı püskürtmekti. Kulağa biraz Exxon Valdezvari gelse de, bu yöntem gelişmekte olan ülkelerde hâlâ uygulanmaktadır. Fakat tozlu yolları yağlamanın sakıncalarını en iyi bilenler herhalde, Missouri eyaletinde, St. Louis’nin yaklaşık 30 kilometre güneybatısında kalan Times Beach'in eski sakinleridir.</p>
	<p class="block_12" lang="tr">1970 ile 1972 arasında yolları yağlama işinde çalışan bir yüklenici, her zamanki kullanılmış makine yağı bileşimine bir ilaç şirketinin diyoksin taşıyan tehlikeli atıklarını ekledi. Bu karışım Times Beach’deki döşenmemiş yollarda ve park yerlerinde bol bol uygulandı. On yıl sonra EPA Times Beach’teki yolların, banketlerin ve şarampollerin çok güçlü bir kanserojen olan diyoksine batmış olduğunu fark etti. Kasaba sakinleri tahliye edildi ve kendilerine tazminat ödendi. Evler yıkıldı, döşenmemiş yolların toprağı, kürek kürek bu iş için getirilen tehlikeli atık imha edicisinden geçirildi. Bu örneğe bakıldığında, toprak yollarda biraz da toz bulunmasının o kadar da kötü olmadığı söylenebilir herhalde. Missouri, tozun bastırılması için yağ kullanılmasını derhal yasakladı.</p>
	<p class="block_12" lang="tr">Yol yapma seferberliği giderek daha yaygınlaşıyor. Fakat yolların kaplanması da 1.6 kilometre başına 500.000 dolara mal olabilir ki, bu da yolların yapımından sorumlu olan kasabalarda bir itiraz yaratıyor. Örneğin tozlu Phoenix kentinin bulunduğu Ari- zona eyaletindeki Maricopa County, döşenmemiş 1.100 kilometrelik kamuya açık yolu döşemekten sorumlu. Bütün bu yollar yarın döşenecek olsa bile, kırsal kesimdeki 4.800 kilometrelik döşenmemiş özel yollardan toz kalkmaya devam edecek. Üstelik yolları döşemek bile otomobillerin toprak tozu kaldırmasını engelleyemeyecek. Döşenmiş yollar her yıl ABD’de havaya 2,5 milyon ton toz salıyor.</p>
	<p class="block_12" lang="tr">Bütün kurum ve sülfür damlaları, fren balataları ve lastik parçacıkları, bildiğimiz toprak tozu; bunların hepsi otomobiller ve kamyonların kabahatini ortaya koyuyor. Üstelik Tayvan da bir atmosfer bilimci de bir otomobilin kendi başına hiç toz üretmese bile, havadaki toz miktarına muazzam bir katkıda bulunacağını kanıtladı. Otomobil motorları, önceden mevcut tozları çektiklerinde, bunları korkunç bir biçimde değiştiriyor.</p>
	<p class="block_12" lang="tr">Jen-Ping Chen, sıcak bir motorun içinde tozların buharlaştığını söylüyor. Bu buhar egzoz borusundan çıkarken, yeniden yoğuşuyor ve insanların kolayca soluyabileceği küçük parçacıklar haline geliyor. Bu, tıpkı bir çim biçme makinesiyle cam bir şişenin üzerinden geçmeye benziyor: Otomobil kullanmak, nispeten zararsız tozları, ürkütücü birçok küçük parçaya ayırıyor.</p>
	<p class="block_12" lang="tr">Chen’in araştırması, bu yeni parçacıkların bir otomobilin ardından nasıl ışık hızıyla oluştuğunu ortaya koyuyor. Bir otomobilin egzoz borusunun yalnızca 10 santimetre uzağındaki parçacıkların yoğunluğunu ölçen Chen, 15,5 santimetreküp havada yaklaşık 200.000 parçacık bulunduğunu görmüş. Egzoz gazı, egzoz borusundan 40 santimetre uzaklaştırıldığında 15,5 santimetreküplük havadaki sayı 6 milyonu aşkın yeni oluşmuş parçacığa ulaşıyormuş. Chen rutubetli havada bu parçacıkların da nemleneceğini, hatta sıvılaşacağını söylüyor. Kuru havadaysa otomobilden çıkan egzoz gazı, toz kadar kuru oluyor. Her iki durumda da bu dönüşmüş tozlar son derece küçük ve kolay solunabilir parçacıklar.</p>
	<p class="block_12" lang="tr">Elektrikli bir otomobil bile dolaylı olarak, kirlenmeye yol açan tozlar üretiyor. Aslına bakarsanız, standart elektrik şebekesine bağlanan her türlü elektrikli alet havadaki fosil yakıt tozunu artırıyor. Kahve makinesini her açtığınızda, elektriği üretebilmek için uzaklarda bir yerlerde fosil yakıtlar tüketiliyor olabilir. Fosil yakıtlar yandığında da toz kaçınılmaz oluyor.</p>
	<p class="block_12" lang="tr">Kömür, en tozlu yakıttır ve zengin ülkeler de bolca kömür yakıyor. İnsanların yakarak ürettiği sülfür damlacıklarının yüzde 90 ı kuzey yarıküredeki sanayileşmiş ülkelerin üstünde yükseliyor. Gökyüzünde, insanların ürettiği bu sülfür damlacıkları, doğal yollarla oluşan damlacıkların sayısının iki katıdır. Ve bu yoğunluk, dünyanın birçok bölgesinde, asit yağmurunu doğal bir gereklilik olmaktan çıkarıp çürütücü bir lanete dönüştürmüş durumdadır. Yanan kömürden, parçacık üreten nitrojen oksit gazları da büyük miktarlarda çıkıyor. Kömür dumanı zehirli cıva ve başka metaller bakımından zengin olduğu gibi, yanan kömürden çıkan radyoaktif radyum ve toryum da bir nükleer santralin atığıyla kıyaslanabilecek düzeydedir.</p>
	<p class="block_12" lang="tr">Fakat fosil yakıtların yanması konusunda ne yaparsak yapalım, hepsi havaya toz salacaktır. Uçaklar göğü yarıp geçerlerken arkalarında tozdan bir iz ve daha fazla parçacık üretilmesine yol açan hızlı yoğuşan türden gazlar bırakırlar. Gemiler okyanuslarda yol alırken, bilinmeyen nedenlerle bazen günlerce gökyüzünde kalan toz bulutları bırakırlar. Roketler ise görkemlerine yakışır bir biçimde, atmosfere alüminyum yakıtı yakmanın bir ürünü olan safir tozu dökerler.</p>
	<p class="block_12" lang="tr">İnsan faaliyetlerinden çıkan bu tozlar, ömür boyu sürecek bir yolculuğu, doğanın ürettiği küçücük parçacıklarla birlikte sürdürürler.</p>
	<p class="block_14">&nbsp;</p>
</body>
</html>