<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>VAL McDERMID</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_27" id="calibre_pb_35">***</p>

  <p class="block_29"> </p>

  <p class="block_25">Doğrusu şu ki, cinayetle ilgili her konuda ayrıntılara karşı hassas bir insanım ve belki inceliğimi bu noktaya kadar taşıyabilirim.</p>

  <p class="block_4"> </p>

  <p class="block_2">Don Merrick, HOLMES odasına duble peynirli ve beykınlı burgerle girdi. Dave Woolcott, “Bunu nasıl yapabiliyorsun?” diye sordu. “Şu pasaklı Alice’leri yenilebilecek bir şey pişirmeye nasıl ikna ediyorsun? Bir fincan çayı bile yakabilirler ama sen her zaman onları parmağının ucunda oynatıyorsun.”</p>

  <p class="block_2">Merrick yüzünü buruşturdu. “Bu benim doğal taşralı çekiciliğim” dedi. “En çirkinini seçiyor ve bana gençlik yıllarındaki annemi hatırlattığını söylüyorum.” Oturup uzun bacaklarını uzattı. “Çavuşunun bana verdiği yarım düzine Discovery’yi kontrol ettim. Hepsi temiz. İkisini kadın kullanıyor, ikisinin söz konusu iki gece için güçlü kanıtları var, biri multiple sclerosis hastalığına yakalanmış yani bu işi yapamaz, altıncısı da üç hafta önce otomobilini Midlands’da bir bayiye satmış.”</p>

  <p class="block_2">Dave, “Harika” dedi somurtarak. “Listeyi operatörlerden birine ver de dosyayı güncelleştirsin.”</p>

  <p class="block_2">“Amir nerede?”</p>

  <p class="block_2">“Carol mı, Kevin mı?”</p>

  <p class="block_2">Merrick omzunu silkti. “Detektif Jordan’ı hâlâ amirim olarak görüyorum.”</p>

  <p class="block_2">Dave, “İş peşinde” dedi.</p>

  <p class="block_2">Merrick, “Peki bir sonuç almış mı?” diye sordu.</p>

  <p class="block_2">“İki çapraz eşleme.”</p>

  <p class="block_2">Merrick, “Haydi bir bakalım” dedi.</p>

  <p class="block_2">Dave sayfaları karıştırarak birbirine zımbalanmış üç sayfayı buldu. Birincisinde iki korelasyon vardı. Merrick kaşlar çatarak öbür sayfayı çevirdi. İkincisi, Philip Crozier hakkında sabıka kaydının sonuçlarıydı. Bilinen bir şey yok. Merrick aceleyle üçüncü sayfayı çevirdi, burada iki Christopher Thorne vardı. Birinin en son adresi Devon’daydı, hırsızlıktan çeşitli kereler hüküm giymişti. İkincisinin bilinen son adresi Seaford’daydı. Bir dizi çocuk suçlarından hüküm giymişti: Bir futbol hakemine saldırı, okulun pencerelerini kırmak, mağazadan mal çalmak. Yarım düzine yetişkin suçu vardı, hepsi de fahişelikten. Merrick soluğunu tutarak ön sayfaya döndü. “Allah kahretsin” dedi.</p>

  <p class="block_2">Dave birden dikkat kesilerek, “Ne oldu?” diye sordu.</p>

  <p class="block_2">“Şu Christopher Thorpe, Seaford’lu olan.”</p>

  <p class="block_2">“Ne var. Carol aynı insan olmadığını düşünüyor. Yani adam erkek fahişeliğinden hüküm giymiş ama Bradfield’daki evli görünüyor, çünkü aynı adreste onun soyadını taşıyan bir kadın var. Düşünsene, Discovery gibi pahalı otomobilleri doklarda kiralık oğlanlık yaparak alamazsın.”</p>

  <p class="block_2">Merrick başını iki yana salladı. “Hayır, yanlış anlamışsın. Bu Christopher Thorpe’u Seaford’dan tanıyorum, buraya gelmeden önce Seaford’da Asayiş Şubesi’nde çalışıyordum, hatırlasana. Christopher Thorpe o sırada cinsiyet değiştirme işlemlerinin yarısındaydı. Memeleri falan çıkmıştı, ameliyat olmak için para kazanmaya çalışıyordu. İşte kullandığı adı neydi tahmin et. Dave, Christopher Thorpe, Angelica Thorpe ile evli değil, Angelica Thorpe’un ta kendisi.”</p>

  <p class="block_2">Dave, “Allah kahretsin” diye Merrick’in sözünü tekrar etti.</p>

  <p class="block_2">“Dave, Carol hangi cehennemde?”</p>

  <p class="block_12">*</p>

  <p class="block_2">Angelica, Tony’nin önünde duruyordu, elleri kalçalarındaydı, dudağını ısırıyordu. “Yapamazsın, değil mi? Kanıtlayamazsın, çünkü hayatım hakkında hiçbir şey bilmiyorsun.”</p>

  <p class="block_2">Tony, “Bir anlamda kesinlikle haklısın, Angelica. Hayatinin gerçeklerini bilmiyorum” dedi dikkatle, “ama az çok biçicini biliyorum sanırım. Annen seni sevme konusunda çok iyi değildi Belki içki ya da uyuşturucu sorunu vardı ya da belki de küçük bir çocuğun ihtiyaçlarını anlamıyordu yalnızca. Her iki durumda da küçükken sevildiğini hissettirmedi sana. Haklı mıyım? “</p>

  <p class="block_2">Angelica dudak büktü. “Devam et. Kendine bir çukur kaz. “</p>

  <p class="block_2">Tony ensesinde bir korku ürpertisi hissetti. Ya yanlış bir şey söylerse? Ya bu kadın, Tony’nin soruşturma boyunca aklında tuttuğu bütün istatistiksel kesinliğin bir istisnasıysa? Ya mutlu, sevgi dolu bir aileden gelen bir dizi cinayet katiliyse? Şüphelerini şu anda kaldıramayacağı bir lüks olarak gören Tony devam etti. “Sen büyürken baban pek yanında değildi ve gurur duymasını sağlamak için elinden gelen her şeyi yapmana rağmen oğlundan gurur duyduğunu hiç göstermedi. Annen senden çok şey bekledi, sürekli sana evin erkeği sensin diyor, istediği erkek olman yerine çocuk gibi davrandığın zaman seni cezalandırıyordu.” Angelica’nın yüzü bunları bildiğini belli eden bir acıyla çarpıldı. Tony sustu.</p>

  <p class="block_2">Angelica dişlerinin arasından, “Devam et” dedi.</p>

  <p class="block_2">“Böyle iki büklüm dururken konuşmam kolay değil. İpi biraz gevşetip dik durmamı sağlayabilir misin?”</p>

  <p class="block_2">Angelica başını iki yana salladı, yüzü bir çocuğunki gibi somurtkandı.</p>

  <p class="block_2">Tony, “Böyle sana doğru dürüst bakamıyorum” diye denedi. “Muhteşem bir vücudun var, bunu biliyor olmalısın. Gördüğüm en son şey bu olacaksa, hiç değilse tadını çıkarayım.”</p>

  <p class="block_2">Angelica, Tony’nin doğru mu söyleyip söylemediğini düşünüyormuş gibi başını yana yatırdı. “Tamam” dedi sonunda. “Ama bu bir şeyler değişecek anlamına gelmez” diye ekleyerek vincin yanına gidip ipi gevşetti.</p>

  <p class="block_2">Kasları sınıra dayanmış gerginlikten kurtulurken Tony omuzlarında hissettiği acıdan dolayı çığlık atmayı önleyemedi. Angelica kameranın yanına dönerken, “Birazdan geçer” dedi. “Konuşmaya devam et” diye ona emretti. “Fantezilerden her zaman hoşlanmışımdır.”</p>

  <p class="block_2">Tony acıya karşı direnerek vücudunu doğrulttu. “Akıllı bir çocuktun” dedi. “Hepsinden daha akıllı. Bu kadar akıllıyken arkadaşlık kurmak hiç kolay olmaz. Belki çok fazla taşındınız. Farklı çevreler, hatta belki farklı okullar.”</p>

  <p class="block_2">Angelica denetimini tekrar kurmuştu, Tony konuşurken yüzü ifadesizdi. “Arkadaş edinmek kolay değildi. Başkalarından farklı olduğunu biliyordun, özeldin ama başta bunun nedenini anlayamamıştın. Sonra büyürken nedenini keşfettin. Öbür oğlanlarla aynı değildin, çünkü sen oğlan değildin. Kızlara cinsel bir ilgi duymuyordun ama eşcinsel olduğun için değil. Hiç değil. Çünkü sen kendin kızdın. Kadın giysileri giymenin seni rahatlattığını keşfettin.” Tony sustu ve ona çarpık bir gülümsemeyle baktı. “Buraya kadar nasılım?”</p>

  <p class="block_2">Angelica soğuk bir sesle, “Çok etkileyici, Doktor” dedi. “Büyülendim. Devam et.”</p>

  <p class="block_2">Tony omuz kaslarını gevşetti, şimdiye kadarki hasarın kalıcı olmadığını keşfedince rahatladı. Sırtına batan iğneler yaşadıklarından sonra çok küçük rahatsızlıklardı artık. Derin bir soluk alarak konuşmaya devam etti. “İçindeki insanı yaşamaya karar verdin, gerçekten olduğunu bildiğini kadın olmaya. Allahım, Angelica, bütün bunları yaşadığın için sana o kadar çok saygı duyuyorum ki. Doktorları bu fikri ciddiye almaya ikna etmenin ne kadar zor olduğunu biliyorum. Bütün o hormon tedavisi, elektroliz, ameliyatı beklerken yarı erkek yarı kadın olarak yaşamak, sonra ameliyatın acısı.” Başını iki yana salladı. “Bütün bunları yapacak cesareti ben bulamazdım.”</p>

  <p class="block_2">“Kolay değildi.” Bu sözler Angelica’nın ağzından neredeyse istemeden kaçmıştı.</p>

  <p class="block_2">Tony sempatiyle, “Sana inanıyorum” dedi. “Ve bütün bunlardan sonra, kadın olduğunda erkeklerdeki aptallık, duyarsızlık ve içgörü eksikliğinin kaybolmadığını kavradığın zaman değer miydi diye düşünür insan. Erkekler eskisi gibi bir avuç orospu çocuğuydu, sevgi ve ilgisini onlara sunan özel bir kadını fark etmiyorlardı.” Tony sustu ve onun yüzünü inceleyerek büyük kumar için zamanın gelip gelmediğini düşündü. Angelica’nın gözlerindeki soğukluğun yerini neredeyse zavallı bir bakış almıştı. Tony sesini yumuşattı ve alçaktı. Lütfen Allahım, işe yarasın.</p>

  <p class="block_2">“Seni reddettiler, değil mi? Adam Scott, Paul Gibbs, Gareth Finnegan, Damien Connolly. Seni geri çevirdiler.”</p>

  <p class="block_2">Angelica geçmişi silmek istermiş gibi başını şiddetle iki yana salladı. “Beni bıraktılar. Beni bıraktılar, geri çevirmediler. Bana ihanet ettiler.”</p>

  <p class="block_2">Tony yumuşak bir sesle, zor öğrendiği tekniklerin ona ihanet etmemesi için dua ederek, “Anlatsana” dedi. “Bundan söz et bana.”</p>

  <p class="block_2">Angelica “Neden anlatacakmışım?” diyerek ona doğru geldi ve öyle sert bir tokat attı ki Tony dudaklarından akan kanı hissetti. “Sen de onlardan daha iyi değilsin. O sürtüğe ne demeli? O sarışın orospuya, pis fahişeye?”</p>

  <p class="block_2">Tony ağzının içine dolan ılık tuzlu kanı yuttu. “Carol Jordan’ı mı kastediyorsun?” diye sorarak oyalandı. Bunu nasıl oynaması gerekiyordu? Yalan mı söyleyecekti, yoksa doğruyu mu?</p>

  <p class="block_2">“Kimi kastettiğimi çok iyi biliyorsun. Onunla birlikte olduğunu biliyorum, bana yalan söylemeye sakın kalkma” dedi tıslar gibi, elini tekrar kaldırmıştı. “Seni hain, inançsız orospu çocuğu.” Eli tekrar yüzüne indi, o kadar sertti ki Tony boynunun şiddetle çatırdadığını duydu.</p>

  <p class="block_2">İstemeden gözleri yaşla doldu. Gerçek, işe yaramayacaktı. Kendisine yalnızca bir cezalandırma daha kazandırırdı. İnandırıcı bir yalan söylemesi için dua ederek yalvardı. “Angelica, o yalnızca bir düzüşme, duvarlara tırmanmamı önlemek için. Beni telefonlarınla öyle uyandırdın ki. Ne zaman telefon edeceğini, hatta edip etmeyeceğini bile bilmiyordum.” Sesin bir öfke tınısı kattı. “Seni istiyordum, sen de bana seni nasıl elde edebileceğimi söylemedin. Angelica, ben de senin gibiyim. Zaman dolduruyor, eşitimi arıyorum. Yalnızca bir polisin benim fantezilerime cevap verebileceğine inanabiliyor musun, ha? Bunu bilmen gerekir, sen de benim gibisin.”</p>

  <p class="block_2">Angelica geri çekildi, yüzünde şok geçiren bir insanın ifadesi vardı. Bir tür başarı kazandığını sezen Tony konuşmaya devam etti. “Biz farklıyız, senle ben. Onlar sana lâyık değildi. Ama biz özeliz. Telefon konuşmalarımızdan bunu anlamış olman gerekirdi. Olağanüstü bir şeye sahip olduğumuzu görmedin mi? Bu kez farklı olacağını? Gerçekten istediğin bu değil mi? Öldürmek istemiyorsun. Aslında istemiyorsun. Onlar değersiz oldukları, seni bıraktıkları için öldürdün yalnızca. Gerçekten istediğin şey, sana lâyık bir eş. İstediğin şey aşk. Angelica, istediğin şey benim.”</p>

  <p class="block_2">Angelica uzun uzun onun gözlerine, açık ağzına baktı. Sonra kafası karıştı. “O sözü söyleme, seni değersiz bok torbası” diye kekeledi. “Sakın söyleme” Sesi kısık, boğuk bir çığlıktı. Birden topukları üzerinde dönerek odadan koşa koşa çıktı, yüksek topukları merdivenleri dövüyordu.</p>

  <p class="block_2">Tony onun uzaklaşan ayak sesinin ardından umutsuzca, “Seni seviyorum, Angelica” diye bağırdı. “Seni seviyorum.”</p>

  <p class="block_12">*</p>

  <p class="block_2">Carol ve memur Morris, Gregory Sokağı’ndaki küçük bir evin önünde duruyorlardı. Polis memurunun vücut dilini okumak için Carol’ın psikolog olmasına gerek yoktu. Morris, Carol’ın sezgisinin peşinde koşmaktan bıkıp usanmıştı. Kapı zilini dördüncü kez çaldıktan sonra, “İşte olmalılar” yorumunu yaptı.</p>

  <p class="block_2">Carol da aynı fikirdeydi. “Öyle görünüyor.”</p>

  <p class="block_2">“Daha sonra gelelim mi?”</p>

  <p class="block_2">Carol, “Öbür kapılara bakalım” önerisinde bulundu. “Bakalım komşular evde mi? Belki bize Thorpe’ların işten ne zaman döndüğünü söyleyebilirler.”</p>

  <p class="block_2">Morris bir öğrenci gösterisinde kalabalığı kontrol altında tutmayı tercih edermiş gibi görünüyordu. “Evet, efendim” dedi bıkkın bir sesle.</p>

  <p class="block_2">“Sen sokağın karşısına geç, ben bu yana gideceğim.” Carol onun sokakta vardiya birimindeki bir madenci gibi yürüyüşünü izledi. İç çekerek başını iki yana salladı ve dikkatini on iki numaraya yöneltti. Burası Tony’nin katil için öne sürdüğü türde bir bölgeydi. Tony’yi düşünmek Carol’ı tekrar tedirgin etti. Hangi cehennemdeydi? Herkesin zaman kaybı olarak gördüğü bir düşünceye vereceği destek bir yana, bugün onun bilgilerine gerçekten ihtiyacı vardı. Tony kayıp listesine girmek için en kötü zamanı seçmişti. Bağışlanamaz bir şeydi bu. En azından sekreterine telefon ederek onun için mazeretler uydurmasını önleyebilirdi.</p>

  <p class="block_2">On iki numaranın kapısında zil yoktu, bu yüzden Carol tahta kapıya vurdu. Kapıyı açan kadın bir pembe diziden fırlamış bir karikatür gibiydi. Kırk yaşlarındaydı, makyajı Los Angeles’ta bir akşam yemeğine davetliymiş gibi ağırdı, Bradfield’ın bir arka sokağında öğleden sonra olmasına rağmen. Platin sarısına boyalı saçları arkada topuz yapılmıştı. Göğüs yarığı görünecek kadar açık yakalı dar bir siyah süveter, parlak mavi dapdaracık tayt, beyaz topuklu ayakkabı giymiş ve ince bir altın bileklik takmıştı. Ağzının köşesinden bir sigara sarkıyordu. “Ne var, tatlım?” diye sordu.</p>

  <p class="block_2">Carol kimlik kartını göstererek, “Sizi rahatsız ettiğim için özür dilerim” dedi. “Detektif Carol Jordan, Bradfield polisi. On dört numaradaki komşularınızı bulmaya çalışıyorum, Thorpe’ları ama evde kimse yok galiba. İşten ne zaman döndüklerini biliyor musunuz acaba?”</p>

  <p class="block_2">Kadın omzunu silkti. “Bilemem, tatlım. O inek herhangi bir saatte gelip gidebilir.”</p>

  <p class="block_2">Carol, “Ya Bay Thorpe?” diye sordu.</p>

  <p class="block_2">“Hangi Bay Thorpe? Yan kapıda hiç Bay Thorpe yok canım.” Çatlak sesle kahkaha attı. “Onu hiç görmediğin anlaşılıyor. O çirkin inekle evlenen her erkek ancak kör olabilir Onunla ne işin var?”</p>

  <p class="block_2">Carol, “Yalnızca rutin bir soruşturma” dedi.</p>

  <p class="block_2">Kadın somurttu. “Bana sakın böyle söyleme” dedi. “Rutin soruşturmalara detektif göndermeyeceklerini öğrenecek kadar çok <span class="text_">The Bill</span> dizisi izledim. O ineği parmaklıkların ardına koymanın zamanı geldi bana sorarsan.”</p>

  <p class="block_2">“Neden, Bayan?”</p>

  <p class="block_2">“Goodison, Bette Goodison. Bette Davis’deki gibi. Çünkü o çirkin, antisosyal bir inek, nedeni bu.”</p>

  <p class="block_2">Carol gülümsedi. “Korkarım bu bir suç değil, Bayan Goodison.”</p>

  <p class="block_2">“Hayır ama cinayet suçtur, değil mi?” Bette Goodison zafer kazanmış gibi güldü.</p>

  <p class="block_2">Carol yutkundu. “Bu çok ciddi bir suçlama.”</p>

  <p class="block_2">Bette Goodison sigarasından son nefesini çekti ve izmaritini ustalıkla uzağa fırlattı. “Sizin de böyle düşündüğünüze memnun oldum. Moorside’daki arkadaşlarınız pek böyle düşünmüyor.”</p>

  <p class="block_2">Carol kaygılı bir ses tonuyla, “Meslektaşlarım hakkında iyi duygular beslememenize üzüldüm” dedi. “Belki bana neden söz ettiğinizi açıklayabilirsiniz?” Lütfen Allahım, bu Yorkshire Canavarı’nın tekrarı olmasın. Bu olayda katilin en yakın arkadaşı polise Canavar’dan şüphelendiğini söylemiş ama polis buna hiç önem vermemişti.</p>

  <p class="block_2">“Prens, ondan söz ediyoruz.”</p>

  <p class="block_2">Carol’ın zihninde bir an, Bir Bradfield evinin arka bahçesine gömülmüş bir Amerikan rock yıldızının görüntüsü canlandı. Kendini toplayarak, “Prens mi?” diye sordu.</p>

  <p class="block_2">“Alman çoban köpeğimiz. Ondan hep şikâyet ederdi, yani Angelica Thorpe. Hiç de hakkı yoktu. O köpek ona hizmet ediyordu. Biri sokaktan geçse köpek hemen haber verirdi. Köpek kadar etkili bir hırsız alarmı için bir servet yatırması gerekirdi. Her neyse, birkaç ay önce... Ağustos ayında, Banka Tatili’nden önceki hafta sonu işten eve geldik, Col’la ben, Prens yoktu. O bahçeden çıkmasının imkânı yok, yanına gelen kimseyle gitmezdi. Ortadan kaybolmasının tek bir yolu var, öldürüldü.” Bayan Goodison vurguyu artırmak için Carol’ın göğsüne parmağını uzattı. “Onu zehirledi ve hiç kanıt olmasın diye cesedini ortadan kaldırdı. O bir katil”</p>

  <p class="block_2">Normal olarak Carol bu konuşmadan kaçmak için yalınayak bir mil koşardı ama Becerikli Andy’yi takip ediyordu ve her tür tuhaflık dikkatle izlenmesi gereken bir şeydi. “Bayan Thorpe olduğundan nasıl bu kadar emin olabiliyorsunuz?” diye sordu.</p>

  <p class="block_2">“Nedenlerim var. Köpekten şikâyet eden tek kişi oydu. Kaybolduğu gün benle Col işteydik ama o bütün gün evdeydi. Bunu çok iyi biliyorum, çünkü o hafta geceleri hep ayaktaydı. Köpeğin kaybolması konusunda bir şey bilip bilmediğini sormak için kapısını çaldığımızda yalnızca o çirkin gülümsemesiyle güldü. Suratına bir tane indirebilirdim. Peki bu konuda ne yapacaksınız?”</p>

  <p class="block_2">Carol, “Korkarım kanıt olmadan yapabileceğimiz fazla bir şey yok” dedi sempatik bir tavırla. “Bayan Thorpe’un yalnız yaşadığından eminsiniz, değil mi?”</p>

  <p class="block_2">“Kimse onun gibi çirkin bir inekle yaşamak istemez. Hiç ziyaretçisi yoktur. Kadın elbisesi giymiş bok çukuru gibi durduğundan buna şaşmamalı.”</p>

  <p class="block_2">Carol, “Ne tür bir otomobil kullandığını biliyor musunuz?” diye sordu.</p>

  <p class="block_2">“Şu lanet yuppie ciplerden. Size soruyorum, Bradfield’ın ortasında kim kocaman bir cip kullanmaya ihtiyaç duyar? Bir tür çiftlikte yaşamıyoruz, değil mi?”</p>

  <p class="block_2">“Peki nerede çalıştığını biliyor musunuz?”</p>

  <p class="block_2">“Bilmiyorum ve ilgilenmiyorum.” Kadın saatine baktı “Şimdi sakıncası yoksa dizim başlıyor.”</p>

  <p class="block_2">Carol kapının Bette Goodison’ın arkasından kapanmasını izledi. Kafasında hoş olmayan bir kuşku oluşmaya başlıyordu. Ona kadar sayamadan çağrı cihazı ısrarla bipledi. “Scargill Sokağı’nda Don’u ara. Çok acil” yazısını okudu.</p>

  <p class="block_2">“Morris” diye bağırdı Carol. “Beni bir telefona götür. <span class="text_">Pronto monto”</span> Gregory Sokağı’nda olup bitenler her neyse bekleyebilirdi. Belli ki Don bekleyemezdi.</p>

  <p class="block_12">*</p>

  <p class="block_2">Gücü tükenen Tony bir kâbusa daldı. Yüzüne çarpan buz gibi su onu hemen doğrulttu, başı geriye çarptı. “Ahhh” diye inledi.</p>

  <p class="block_2">Angelica kaba bir sesle, “Uyan, uyan” dedi.</p>

  <p class="block_2">Tony, “Haklıydım, değil mi?” dedi şişmiş dudaklarının arasından. “Bunu düşünecek zamanın oldu, haklı olduğumu biliyorsun. Cinayetlere son vermek istiyorsun. Onların ölmesi gerekiyordu, ölmeyi hak etmişlerdi. Seni bıraktılar, sana ihanet ettiler, seni hak etmediler. Ama artık bütün bunlar değişebilir. Benimle farklı olabilir, çünkü ben seni seviyorum.”</p>

  <p class="block_2">Angelica’nın yüzündeki sert maske gözlerinin önünde parçalanarak yumuşadı. Angelica, Tony’ye gülümsedi. “Seksle ilgili değildi, biliyorsun. Her zaman sevişecek insan bulabilirim. Erkekler seks karşılığında bana para öder. Seks için çok para ödediler. Ameliyatın parasını böyle buldum, biliyorsun. Beni her zaman istediler.” Sesi tuhaf bir gurur ve öfke karışımıyla doluydu.</p>

  <p class="block_2">Tony yüzüne açlık ve hayranlık olduğunu umduğu bir ifade yerleştirerek, “Bunun nedenini anlayabiliyorum” diye yalan söyledi. “Ama senin asıl istediğin aşktı, değil mi? Sokaklardaki sevgisiz seks ya da telefonda olan seksten daha fazlasını istiyordun. Bunu hak ediyorsun. Allahım, bunu hak ediyorsun. Ben sana bunu verebilirim, Angelica. Aşk fiziksel çekim değildir yalnızca, ama Allah biliyor ya çekicisin. Ama aşk saygı, hayranlık, büyülenmedir, ben de bütün bunları senin için hissediyorum. Angelica, istediğin şeyi elde edebilirsin. Benimle elde edebilirsin.”</p>

  <p class="block_2">Angelica’nın karışık duyguları yüzünden açıkça okunuyordu. Tony onun bir parçasının ona umutsuzca inanmak istediğini, normal ilişki dünyasına girmek istediğini görebiliyordu. Ama özsaygısı o kadar düşüktü ki, onu sevmek isteyen biri olabileceğine inanamıyordu. Hepsinden önemlisi de Tony’nin onu tuzağa düşürmeye çalıştığı kuşkusu vardı. Sert bir sesle, “Nasıl olabilir?” diye sordu. “Beni yakalamaya çalışıyordun. Polisle birlikte çalışıyorsun. Onların tarafındasın.”</p>

  <p class="block_2">Tony başını iki yana salladı. “Bu telefonda âşık olduğum kadın olduğunu anlamadan önceydi. Angelica, aşk görevden önce gelen bir duygudur. Evet, polisle birlikte çalıştım ama onlardan biri değilim.”</p>

  <p class="block_2">Angelica, “Tavşana kaç, tazıya tut” diyerek dudak büktü. “Beni yakalamaya çalışıyordun, Anthony. Sana inanmamı nasıl beklersin. Gerçekten aptal olduğumu düşünmüş olmalısın.”</p>

  <p class="block_2">“Tam tersi. Aptallıktan söz etmek istiyorsan, polisi anlat. Bir psikoloğun ilgisini beş dakikadan fazla çekemeyen yüzeysel, sıkıcı aptallardır. Onlarla ortak bir yanım yok.”</p>

  <p class="block_2">Angelica başını öfkeden çok üzüntüyle iki yana salladı. “İçişleri’nde çalışıyorsun. Kariyerin boyunca dizi suçların saldırganlarını yakaladın ve onları tedavi ettin. Şimdi de birden taraf değiştirip bana sadık kalacağına inanmamı mı bekliyorsun? Kendine gel, Anthony, böyle bir tuzağa düşecek değilim.”.</p>

  <p class="block_2">Tony gücünün azaldığını hissetti. Beyni onu oyalayacak kadar hızlı çalışmıyordu. Perişan bir halde, “Ben kariyerimi insanları yakalamakla yapmadım, onları yalnızca tedavi ettim. Bunu yapmak zorundaydım, anlamıyor musun? Çalıştığım yerlerde, ilginç olacak kadar karmaşık zihinleri ancak böyle bulabilirdim. Hayvanat bahçesinde hayvanları görmeye gitmek gibi. Onları doğal ortamlarında gözlemek istiyorsun ama görebilmenin tek yolu hayvanat bahçesine gitmek ise gidiyorsun. Onlar incelemeden önce yakalanmalarını beklemem gerekiyordu Ama sen, sen hâlâ vahşi ortamdasın, hâlâ olmak istediğin tarzdasın, mükemmele doğru gidiyorsun. Onlarla kıyaslandığında sen kaymak tabakasın. İstisnasın. Hayatımın geri kalanını zihninle heyecanlanarak geçirmek isterim. Seni asla sıkıcı bulmam.” Dehşete düşürücü belki ama asla sıkıcı değil.</p>

  <p class="block_2">Angelica’nın alt dudağı büküldü, yüzüne düşünceli bir ifade yerleşti. Penisinin sallandığı kasıklarına doğru başını salladı. “Peki beni çekici buluyorsan nasıl oluyor da hiç belli olmuyor?”</p>

  <p class="block_2">Bu Tony’nin cevap veremeyeceği bir soruydu.</p>

  <p class="block_12">*</p>

  <p class="block_2">Brandon, “Elimizde tam olarak ne var, Carol?” diye sordu.</p>

  <p class="block_2">Carol, Brandon’ın bürosunu arşınlıyor, parmaklarını çıtlatıyordu. “Elimizde bir transseksüel var. Denetimli Ulusal Sağlık Hizmeti sürecinden geçmemiş ama Don’a göre burada cinsiyet değiştirme ameliyatı reddedilmiş ve fahişelik yaparak yurtdışında ameliyat olmak için para biriktirmek zorunda kalmış bir transseksüel. Yani baştan itibaren psikiyatrlar tarafından incelenmiş ve dengesiz bulunmuş biri olduğunu biliyoruz. Bu transseksüel, Damien Connolly cinayetinde zanlının kullandığı aracın aynını kullanıyor. Angelica Thorpe’un köpeğini zehirlediğine inanan bir komşu var. Köpek birinci cinayetten on beş gün önce öldürülmüş. Angelica Thorpe, video kasetleri bilgisayar sistemine aktarmasını sağlayacak yazılımı satın almış ki bu da psikolojik profilcimizin geliştirdiği katil davranışı teorisine uyuyor.” Carol öfkeyle, “Hatta Tony’nin söylediği tarzda bir evde oturuyor” diye ekledi.</p>

  <p class="block_2">Don araya girdi. “Christopher iken kesinlikle zorluk çıkaran bir tipti.”</p>

  <p class="block_2">Brandon, “Keşke Tony’ye sorabilseydik” dedi.</p>

  <p class="block_2">Carol sıkılı dişlerinin arasından, “Keşke” karşılığını verdi. “Ama anlaşılan bugün yapacak daha önemli bir işi var.” Carol’ın aklına gelen fikir ensesine kum torbası yemek gibi çarpıcıydı. Dizleri titremeye başladı ve en yakındaki iskemleye çöktü. “Ah, aman Allahım” dedi zorlukla.</p>

  <p class="block_2">Brandon kaygılı bir ifadeyle, “Ne oldu?” diye sordu.</p>

  <p class="block_2">“Tony. Dün buradan ayrıldığından beri kimseyle bağlantı kurmadı. Sekreterine göre bugün için iki önemli toplantısı vardı ama ne işe gitmiş ne de telefon etmiş. Dün gece evinde değildi, şimdi de burada değil.” Carol’ın sözleri zehirli bir gaz bulutu gibi havada asılı kaldı. Midesinde bir yanma hissetti. Brandon’ın bakışı altında kendini kaybetmemeyi nasılsa başardı.</p>

  <p class="block_2">Carol titreyen parmaklarla masasından Brandon’ın profil kopyasını aldı. Aradığını bulana kadar hızlı hızlı sayfaları çevirdi. “‘Bir sonraki hedefinin gene bir polis memuru, hatta belki soruşturmada çalışan bir polis olması mümkün. Katil için bu tek başına yeterli olmaz, aynı zamanda cinayetin anlamlı olabilmesi için kendi kafasında belirlediği kurban ölçütlerine de uymalı. Kurban profiline uyan bütün polislerin sürekli tetikte olmalarını, evlerinin yakınında park etmiş her tür şüpheli araca dikkat etmelerini ve işle ev arasında ya da sosyal faaliyetlere katılırken takip edilip edilmediklerini kontrol etmelerini öneririm. Bunu bir düşünün, efendim. Kurban profilini düşünün. Efendim, Tony bu profile tam olarak uyuyor.”</p>

  <p class="block_2">Carol’ın söylediğine inanmak istemeyen Brandon, “Ama sekiz hafta dolmadı. Zaman gelmedi” dedi.</p>

  <p class="block_2">“Ama Pazartesi. Unutmayın, Tony onu rahatsız eden bir şey olursa zaman aralığının azalabileceğim de belirtmişti. Stevie McConnell, efendim. Bütün o popülerliği düşünün. Onun işlediği suçların kaymağını başka biri yiyor. Bakın, işte burada efendim: ‘Diğer bir olası senaryo da masum bir insanın cinayetle suçlanmasıdır. Bu onun kendisi hakkındaki fikrine öyle büyük bir hakaret olur ki, bir sonraki cinayeti programlanan zamandan önce işleyebilir. Efendim, şimdi hareket geçmek zorundayız”</p>

  <p class="block_2">Carol daha son cümlesini bitirmeden Brandon’ın eli telefona uzanmıştı bile.</p>

  <p class="block_12">*</p>

  <p class="block_2">Ön kapı doğrudan eve açılıyordu. Alt kat çok normal görünüyordu. Küçük oturma odası ucuz ama rahat mobilyalarla döşenmişti: İki kişilik bir kanepe, yeşil kumaş kaplı iskemleler. Bir televizyon, video, iyi bir müzik seti ve üzerinde Elle dergisi bulunan bir sehpa. Duvarlarda asılı iki çerçeveli balina posteri. Bilimkurgu klasikleri, birkaç Stephen King romanı ve üçlü Jackie Collins dizisi bulunan bir raf. Carol, Merrick ve Brandon odada dikkatle ilerleyip merdivenin yanından mutfağa geçtiler. Mutfak bir teşhir salonu kadar tertipliydi, tezgâh tertemizdi. Bulaşık kurutma yerinde bir kupa, bir tabak, bir çatal ve bir bıçak vardı.</p>

  <p class="block_2">Brandon önde, iki oda arasındaki dar merdivenden çıktılar. Öndeki yatak odası çilekli sütlü içecekler gibi pembe ve köpüklüydü. Eteğinde dantel olan böbrek biçimli tuvalet masası bile pembeydi. Merrick, “Barbara Cartland, hasedinden çatla” diye mırıldandı. Brandon gardırobu açtı ve kadın giysilerini inceledi. Carol pembe şifonyeri açtı ve çoğu kırmızı renkli saten iç çamaşırlarından daha rahatsız edici bir şey bulamadı.</p>

  <p class="block_2">Arkadaki yatak odasına ilk giren Merrick oldu. Kapıyı açar açmaz, kimsenin gazeteleri var olmayan kanıtlar için arama emri çıkaran savcılar hakkında demeç vermeyeceğini anladı. “Efendim” diye bağırdı. “Sanırım çözdük.”</p>

  <p class="block_2">Oda bir büro olarak döşenmişti. Büyük bir masada bilgisayar ve hiçbirini anlayamadıkları yan bilgisayar ürünleri vardı. Yanda karmaşık bir teybe bağlı bir telefon duruyordu. Küçük bir video edit masası bir duvarda, dosya dolabının yanındaydı.</p>

  <p class="block_2">Tekerlekli sehpada bir televizyon ve video duruyordu, her ikisi de çok lükstü. İki duvara dizili raflar bilgisayar oyunları, video kasetleri ve bilgisayar disketleriyle doluydu. Her kutunun üzerine düzgün harflerle etiketler yapıştırılmıştı. Odadaki tek yabancı eşya deri bir arkalıktı.</p>

  <p class="block_2">Brandon, “Tam isabet” dedi soluksuzca. “İyi iş yaptın, Carol.”</p>

  <p class="block_2">Merrick, “Nereden başlayacağız?” diye sordu.</p>

  <p class="block_2">Brandon, “Bilgisayarın nasıl çalıştığını biliyor musunuz?” diye sordu.</p>

  <p class="block_2">Carol, “Bu işi uzmanlara bırakmamız gerekir” dedi. “Başka biri şifreyi çözmeye çalışırsa bozulacak biçimde programlanmış olabilir.”</p>

  <p class="block_2">“Tamam. Don, sen dosya dolabına bak, ben video kasetleri alacağım. Carol sen de kasetlere bak.”</p>

  <p class="block_2">Carol kaset raflarının yanına gitti. İlk birkaç düzine müzik kasetiymiş gibi duruyordu, Liza Minelli’den U2’ya kadar çeşitli sanatçılar vardı. Sonrakiler birden on ikiye kadar “AS” işaretiyle sıralanmıştı. Onların ardından “PG” yazılı on dört, “GF” yazılı on beş, “DC” yazılı sekiz ve “AH” yazılı altı kaset geliyordu. Baş harfler rastlantı sınırlarının çok ötesindeydi. Carol ilk “AH” kasetini aldı ve yüreği ağırlaşarak teybe koydu. Kulaklığın fişini müzik setine, kulakları da kulağına taktı. Bir telefon sesi, ardından da ağlayabileceği kadar tanıdık bir ses duydu. Tony “Alo” dedi, sesi telefon hattı nedeniyle kısık geliyordu.</p>

  <p class="block_2">Carol’a pek de yabancı gelmeyen bir ses, “Alo, Anthony” dedi.</p>

  <p class="block_2">Tony, “Kimsiniz?” diye sordu.</p>

  <p class="block_2">Alçak sesli ve seksi bir kıkırdama. “Asla tahmin edemezsin. Milyonlarca yıl geçse tahmin edemezsin.” Carol, anladım, diye düşündü, acı önsezi içini kemiriyordu. Telesekreterdeki sesti bu.</p>

  <p class="block_2">Tony, “Tamam, öyleyse sen söyle” dedi. Sesi tuhaf, dostçaydı, oyuna katılıyordu.</p>

  <p class="block_2">“Kim olmamı isterdin? Dünyadaki herhangi biri olsam?” Tony, “Bu bir tür işletme mi?” diye sordu.</p>

  <p class="block_2">“Hayatımda hiç bu kadar ciddi olmamıştım. Hayallerini gerçekleştirmek için arıyorum. Fantezilerinin kadınıyım, Anthony. Telefon sevgilinim.”</p>

  <p class="block_2">Bir anlık bir suskunluk oldu, sonra Tony’nin tarafında telefon kapandı. Sinyal sesi başlarken Carol yabancı kadının, <span class="text_">“Hasta la vista,</span> Anthony” dediğini duydu.</p>

  <p class="block_2">Stop düğmesine bastı ve kulaklıkları sert bir hareketle çekti. Adam Scott’un çıplak ve anlaşılan baygın halde işkence tezgâhına uzanmış görüntüsüne sabit gözlerle bakan Brandon’a döndü. Aklının bir parçası gördüklerini kavrayamıyordu. Şeytan kanla boğulmalı, bir televizyon ekranında bayağı bir biçimde sergilenmemek diye düşündü.</p>

  <p class="block_2">“Efendim” demeye zorladı kendini. “Kasetler. Tony’nin peşindeymiş.”</p>

  <p class="block_12">*</p>

  <p class="block_2">Tony kahkaha atmaya çalıştı. Daha çok bir hıçkırık gibi çıktı sesi ama o buna aldırmadan devam etti. “Ereksiyon olmamı mı bekliyorsun? Bu halde mi? Angelica, beni kloroformla bayılttın, kaçırdın ve bir işkence odasında tek başına bıraktın. Seni hayal kırıklığına uğrattığım için üzgünüm ama böyle bağlanarak sevişme deneyi yaşamamıştım. Ereksiyon olmayacak kadar çok korkuyorum.”</p>

  <p class="block_2">“Seni bırakmayacağım, bunu biliyorsun. Hemen onlara koşarsın yoksa.”</p>

  <p class="block_2">“Beni bırakmanı söylemiyorum. İnan bana, seninle birlikte olmanın tek yolu buysa esirin olmaktan mutluluk duyarım. Seni tanımak istiyorum Angelica. Sana duygularımı kanıtlamak istiyorum. Aşkın nasıl bir şey olduğunu sana göstermek istiyorum. Gerçekten kimin tarafında olduğumu öğrenmeni istiyorum.” Tony kadınları etkilediğini öğrendiği biçimde gülümsemeyi denedi.</p>

  <p class="block_2">Angelica bir eliyle vücudunu okşayarak, “Öyleyse göster” diye kışkırttı. Elleri göğüs başlarında oyalanarak kasığına doğru ilerledi.</p>

  <p class="block_2">“Yardımına ihtiyacım olacak. Tıpkı telefonda sana ihtiyacım olduğu gibi. Kendimi gerçek bir erkek gibi hissetmemi sağladın. Lütfen, şimdi de bana yardım et.” Tony yalvarıyordu.</p>

  <p class="block_2">Angelica ona doğru bir adım atarak bir striptizci gibi vücudunu yılanvari kıvırdı. Kötü bir baştan çıkarma pozuyla, sözcükleri yayarak, “Seni uyarmamı mı istiyorsun?” dedi.</p>

  <p class="block_2">Tony, “Bu durumda uyarılacağımı sanmam” dedi. “Kollarım böyle arkadan bağlıyken olmaz.”</p>

  <p class="block_2">Angelica birden durup dudak büktü. “Sana söyledim, seni bırakmayacağım.”</p>

  <p class="block_2">“Ben de bırakmanı istemediğimi söyledim. Tek istediğim kelepçeyi öne getirmen. Böylece sana dokunabilirim.” Gene yumuşak bir gülümseme denedi.</p>

  <p class="block_2">Angelica ona düşünceli bir tavırla baktı. “Sana güvenebileceğimi nereden bileceğim? Kelepçeyi öne getirmek için ellerini serbest bırakmak zorunda kalacağım. Belki beni kandırmaya çalışıyorsun.”</p>

  <p class="block_2">“Çalışmıyorum. Söz veriyorum sana. Emin olmak istiyorsan bana tekrar kloroform ver. Ben baygınken kelepçeyi öne getir.” Tony tekrar kumar oynuyordu. Angelica’nın tepkisi sahip olduğu şans hakkında bilmek istediği her şeyi anlatacaktı ona.</p>

  <p class="block_2">Angelica, Tony’nin arkasına geçti. Tony’nin kafasının içinde heyecanlı bir ses, “Evet” diye bağırdı. Kelepçeyi tutup acı vererek yukarıya çekerken ellerinin sıcaklığını kendi ellerinde hissetti. Kol ve omuzlarına yeni acı okları saplanırken Tony, “Kahretsin” diye bağırdı. Kelepçe açılırken metalin çıkardığı sesi duydu. Angelica kelepçeyi çıkarınca Tony dizleri üstüne çöktü, bacakları titriyordu. Yüzükoyun yere düşerken, “Aman Allahım” diye bağırdı, taşın yanağına çarptığını hissetti.</p>

  <p class="block_2">Hızla hareket eden Angelica kelepçenin bir tarafının kilidini açtı, Tony’nin saçını tuttu ve yukarıya doğru çekti. Kelepçenin takıldığı kolu tutarak onun önüne geçti ve öbür kolunu üst tarafından tutarak vücuduna doğru yaklaştırdı. Birkaç saniye sonra Tony tekrar kelepçeliydi ama bu kez kelepçe öndeydi. Dua eder gibi dizüstü çöktü, bileklerindeki sıkı deri kayışlar rahatsızlığını daha da artırmıştı. “Görüyor musun?” dedi soluk soluğa. “Sana bir şey yapmaya kalkışmayacağımı söylemiştim.”</p>

  <p class="block_2">Biraz soluk soluğa kalmış olan Angelica onun önünde duruyordu, bacaklarını iki yana açmıştı. “Öyleyse göster” dedi.</p>

  <p class="block_2">Tony, “Bana yardım etmen gerekir. Kendi başıma yapamam” diye karşı çıktı zayıf bir sesle.</p>

  <p class="block_2">Angelica eğilip tekrar Tony’nin saçlarını tuttu, dimdik durma çabasından kasları titreyen bacaklarını yukarıya çekti. Birbirlerinden ancak birkaç santim ötede durdular, kimononun ipek kumaşı Tony’nin ellerine sürtünüyordu. Yanağında taşa sürtünmeden oluşan yaranın üzerinde soluğunun sıcaklığını hissediyordu. Yumuşak bir sesle, “Öp beni” dedi. İçinden, “Fahişeler öpüşmez” diye geçirdi. Bu işi farklılaştırır.</p>

  <p class="block_2">Angelica’nın gözlerinden bir parıltı geçti ama onun üzerine eğilerek saçlarını bıraktı ve yüzünü yüzüne yaklaştırdı. Dudakları birleşirken geri çekilmemek için bütün gücünü kullanması gerekiyordu. Angelica’nın dili ağzının içine girmiş, dişleriyle dilini keşfediyordu. Hayatın buna bağlı, dedi kendine. Bir planın var. Onu öpmek için kendini zorladı, dilini ağzına soktu. Dünyada bundan daha kötü şeyler olduğunu, bu kadının daha önceki kurbanlarını bu kötülüklere maruz bıraktığını söyledi kendine.</p>

  <p class="block_2">Hayatının en uzun öpücüğü gibi hissettiği öpücükten sonra Angelica geri çekildi, kasıklarına eleştirel gözlerle baktı. Tony, “Senin yardımına ihtiyacım var” dedi. “Kolay bir gün değildi.”</p>

  <p class="block_2">Angelica aralık dudaklarının arasından soluk soluğa, “Ne tür bir yardım?” diye sordu. Cinsel uyarılma konusunda fazla zorluk çekmediği açıktı.</p>

  <p class="block_2">“Ağzını kullan. Sorun yaşadığım zaman hep işe yaramıştır. Şimdi dudaklarının tadını aldım, muhteşem olacağını biliyorum. Lütfen, seninle gerçekten sevişmek istiyorum.”</p>

  <p class="block_2">Daha sözünü bitirmeden Angelica dizüstü çökerek elleriyle penisini okşadı. Yavaşça Tony’nin penisini kaldırıp ağzına soktu, gözlerini Tony’nin yüzünden ayırmıyordu. Tony uzanıp onun saçını okşamaya başladı. Sonra sonsuz bir yavaşlıkla Angelica’nın başını öne doğru çekti, başını eğmeye zorlayarak gözlerini kendisinden uzaklaştırdı.</p>

  <p class="block_2">Sonra bütün gücünü toplayarak ellerini kaldırdı ve kelepçeyi Angelica’nın başının arkasına bütün gücüyle indirdi.</p>

  <p class="block_2">Darbe Angelica’yı hazırlıksız yakalamıştı, iki büklüm oldu, dişleri şiddetle birbirine çarptı. Tony gerisin geri düştü, hiç yapılmaması gereken bu hareketi protesto eden ayak bileklerindeki yırtılmayı hissetti. Yere düşerken o da iki büklüm oldu ve Angelica’yı başından tutarak taş zemine vurdu.</p>

  <p class="block_2">Uyuşuk parmakları ayak bileklerindeki kayışlara uzanana kadar Angelica’nın üzerinden eğildi. Çıldırtıcı bir beceriksizlikle kendisini taşa bağlayan tokaları açmaya çalıştı. Ona saatler gibi gelen bir süreden sonra en nihayet serbest kalmıştı. Ayağa kalkmaya çalışırken ayak bilekleri ona ihanet etti, bükülerek tekrar yere düşmesine neden oldu ve bacaklarına acıdan bıçaklar batırdı. Tony inleyerek merdivene doğru yerde sürünerek ilerledi. Birkaç metre ancak gitmişti ki bir homurtu duydu. Angelica başını kaldırdı, kan ve sümük yüzünü uğursuz bir Cadılar Bayramı maskesine çevirmişti. Tony’yi görünce yaralı bir hayvan gibi kükreyerek sendeleye sendeleye ayağa kalkmaya başladı.</p>

  <p class="block_2">Angelica’nın kurbanlarını öldürdüğü yere ilişkin bir ipucu bulma arayışı, Tony için duydukları korku ve kaygı arttıkça daha umutsuz bir hale dönüştü. Dosya dolabının içindekileri yere boşaltmışlardı. Her kâğıt parçasını, videoda görünen kilerin yerine dair bir ipucu buluruz diye inceliyorlardı. Faturalar, garantiler, alındı belgeleri ve makbuzlar, hepsi işlemden geçti. Carol bir kira sözleşmesi ya da ipotek ayrıntısı, başka bir mülkle ilgili herhangi bir bilgi bulurum umuduyla resmi yazışmalar dosyasını inceliyordu. Merrick, Thorpe’un cinsiyet değişimi ameliyatıyla ilgili dosyaları ele almıştı. Brandon çoktan yanlış alarm almış, Seaford’daki bir mülkle ilgili bir yığın avukat mektubuna bakıyordu. Ama çok geçmeden bunun Thorpe’un ölü annesinin evinin satışıyla ilgili olduğunu anladı.</p>

  <p class="block_2">Anahtarı bulan Merrick oldu. Ameliyatla ilgili dosyaları bitirmiş, “Vergi” başlığı altında toplanan mektupları incelemeye başlamıştı. Mektubu bulunca hayal görmediğini umut ederek emin olmak için iki kez okudu.</p>

  <p class="block_2">Mektubu Brandon’a verdi, o da Pennant, Taylor, Bailey ve Co. Solicitors antetli mektubu okudu. “Sevgili Christopher Thorpe” yazıyordu mektupta. “Yeni Zelanda’daki teyzeniz Bayan Doris Makins’den Start Hill Çiftliği’nin (Upper Tontine Moor, Bradfield, W. Yorkshire) anahtarlarını size vermemizi belirten bir mektup aldık. Teyzenizin avukatı olarak bakım ve güvenlik amacıyla söz konusu mülke girebilmenizi sağlama yetkisine sahibiz. Lütfen uygun bir zamanda anahtarları almak için büromuzla bağlantı kurun...”</p>

  <p class="block_2">Carol, Brandon’ın omzunun üstünden bakarak, “Issız bir kır evine giriş” dedi. “Tony katilin elinde böyle bir yer olabileceğini söylemişti. Demek onu oraya götürmüş.” İçinde bir öfke dalgası yükselerek normal görünen bu büronun korkunç sırlarını açtıkları andan itibaren içini yiyip bitiren korkunun yerini aldı.</p>

  <p class="block_2">Brandon bir an gözlerini kapattıktan sonra sıkılı dişlerinin ardından, “Bunu bilmiyorum, Carol” dedi.</p>

  <p class="block_2">Don araya girdi. “Onu ele geçirmişse bile herif akıllı. Kendisini beladan uzak tutacak biri varsa o da Tony Hill’dir.”</p>

  <p class="block_2">Carol sert bir sesle, “Lanet karanlıkta ıslık çalmayı bırak” dedi. “Bu Start Hill Çiftliği hangi cehennemde? Oraya en kısa zamanda nasıl gidebiliriz?”</p>

  <p class="block_12">*</p>

  <p class="block_2">Tony umutsuzlukla çevresine bakındı. Bıçak seti solunda, ulaşılamayacak kadar yukarıdaydı. Angelica dizlerinin üzerinde doğrulurken Tony taş banka tutunarak kendini ayağa kaldırdı. Angelica sendeleyerek ayağa kalkar ve yavrusunu kaybetmiş bir ineğin böğürtüsüyle üstüne atılırken Tony’nin eli bıçağı kavradı.</p>

  <p class="block_2">Angelica’nın ağırlığı ve üstüne atlamasının şiddetiyle Tony’nin vücudu geriye doğru büküldü. Angelica’nın elleri onun boğazına uzandı, o kadar sıkı sarıldı ki, Tony’nin gözlerinin önünde beyaz ışıklar dans etmeye başladı. Tam artık dayanamayacağını hissederken midesinde sıcak, yapışkan kanı hissetti ve Angelica’nın boğazındaki elleri ıslak bir gazete gibi gevşedi.</p>

  <p class="block_2">Tony tam olarak neler olup bittiğini anlayamadan taş basamakları döven ayak seslerini duydu. Don Merrick çılgın bir cennet görüntüsü gibi içeriye daldı. Hemen arkasında önündeki manzaradan dolayı ağzı açık kalan John Brandon vardı.</p>

  <p class="block_2">Brandon, “Aman Allahım” dedi soluk soluğa.</p>

  <p class="block_2">Carol iki erkeği geçerek önündeki görüntüye inanamıyormuş gibi bakakaldı.</p>

  <p class="block_2">Tony zorlukla, “Tam zamanında geldiniz” dedi. Kendinden geçerken son duyduğu şey kendi isterik kahkahasıydı.</p>

  <p class="block_4"> </p>

  <p class="block_4"> </p>

  <p class="block_4"> </p>

  <p class="block_38">SONSÖZ</p>

  <p class="block_2">Carol yan koğuşun kapısını iterek açtı. Tony yastık yığınlarıyla desteklenerek oturtulmuştu, yüzünün sol tarafı şişmişti ve çürük içindeydi.</p>

  <p class="block_2">Fazla acı duymadan yapabileceği en iyi gülümsemeyle, “Merhaba” dedi Tony. “İçeriye girsene.”</p>

  <p class="block_2">Carol kapıyı arkasından kapatarak yatağın yanındaki bir iskemleye oturdu. Yatak örtüsünün üzerine plastik bir torba ve bir zarf bırakarak, “Sana bazı şeyler getirdim” dedi.</p>

  <p class="block_2">Tony torbaya uzandı. Bileklerindeki çürüklerden yapılma bileziği görünce Carol yüzünü buruşturdu. Tony bir Esquire, bir kutu Aqua Libra, bir teneke kutu fıstık ve bir Dashiel Hammett antolojisi çıkardı. “Teşekkür ederim” dedi. Carol’ın seçiminden etkilenmesine şaşırmıştı.</p>

  <p class="block_2">Carol savunmaya geçerek, “Ne sevdiğinden emin değildim” karşılığını verdi.</p>

  <p class="block_2">“Öyleyse iyi bir tahmincisin. Mükemmel bir polis memuru.” Carol acı dolu bir sesle, “Anlayışı biraz kıt olsa da” dedi.</p>

  <p class="block_2">Tony başını iki yana salladı. “Biraz önce John Brandon buradaydı. Nasıl olduğunu bana anlattı. Oraya daha hızlı gelemezdiniz.”</p>

  <p class="block_2">“Böyle kritik bir zamanda ortadan kaybolmayacağını daha erken anlamış olmam gerekirdi. Hazır bundan söz etmişken, senin bir hedef olabileceğini o profili okur okumaz görmeli ve buna yönelik önlemler almalıydım.”</p>

  <p class="block_2">“Saçmalama, Carol. Bunu anlaması gereken biri varsa o da bendim. Sen gerçekten çok iyi bir iş çıkardın.”</p>

  <p class="block_2">“Hayır. Anlamış olsaydın, seni... yaptığını yapmak zorunda bırakmadan oraya varırdık.”</p>

  <p class="block_2">Tony içini çekti. “Yani demek istiyorsun ki Angelica’nın hayatını kurtarırdın. Ne için? Yıllarca güvenli bir akıl hastanesinde olması için mi? İşin parlak yanına bak Carol. Devleti bir servetten kurtardın. Pahalı duruşmalar yok, yıllar boyu tedavi yok. Saçma, herhalde sana bir madalya verirler.”</p>

  <p class="block_2">Carol, “Kastettiğim bu değildi, Tony” dedi. “Ben demek istiyorum ki, birini öldürdüğün duygusuyla yaşamak zorunda kalmazdın.”</p>

  <p class="block_2">“Evet, tabii, bunun mükemmel bir sonuç olduğunu iddia edemem ama bununla birlikte yaşamayı öğreneceğim.” Zoraki gülümsedi. “Bunu yanlış anlama ama tekrar yürüdüğüm zaman yapacağım ilk şey gidip sana yeni bir manto almak olacak. Ne zaman mantona baksam haykırmak geliyor içimden.”</p>

  <p class="block_2">Carol, “Niye?” diye sordu şaşkınlıkla.</p>

  <p class="block_2">“Bilmiyor muydun? Kapıma geldiğinde seninkinin aynı bir manto giyiyordu. Böylece olay yerinde bir kanıt bıraksa bile, adli tıp bunun senden geldiğini sanacaktı.”</p>

  <p class="block_2">Carol alaylı bir sesle, “Müthiş” dedi. “Bu arada bileklerin nasıl?”</p>

  <p class="block_2">Tony suratını astı. “Bir daha keman çalabileceğimi sanmam. Koltuk değnekleriyle tuvalete gitmeyi başardım ama banyonun kenarına oturarak işemek zorunda kaldım. Büyük ihtimalle kalıcı bir hasar olmayacağını söylüyorlar ama yırtılan bağların iyileşmesi biraz zaman alacak. Senin günün nasıldı?”</p>

  <p class="block_2">Carol suratını astı. “Tüyler ürpertici. Fanteziyi canlı tutma konusunda haklıydın. Kurbanlarıyla yaptığı telefonda seks konuşmalarının bütün kasetleri vardı, telesekreteri olanlardan mesaj kasetlerini çalmış.</p>

  <p class="block_2">Bilgisayarın içindekileri keşfetmek biraz zaman aldı. Gerçekten ne yapacağını bilen biri yoktu aramızda ama kardeşim Michael gelip işi çözdü.”</p>

  <p class="block_2">Tony’nin yüzünde çarpık bir gülümseme belirdi. “O sırada söylemek istememiştim ama şimdi söylüyorum, aslında kardeşinden kuşkulanmıştım.”</p>

  <p class="block_2">“Michael’dan mı? Dalga mı geçiyorsun?”</p>

  <p class="block_2">Tony utanarak başını salladı. “Bilgisayarla video kasetler üzerinde değişiklikler yapılması fikrini ortaya attığın zaman başladı. Michael’ın bu konuda deneyimi olması gerekiyordu. Doğru yaş grubunda, bir kadınla oturuyor ama cinsel ilişki içinde değil, katilin polis ve adli tıp çalışması için ihtiyaç duyduğu bütün bilgilere sahip olabilir, işi katilin çalışmasını beklediğim genel alan içinde ve polisin soruşturmada hangi noktada olduğunu tam olarak bilecek bir konumda. Angelica’yı yakalamamış olsaydık, bir bakmak için Michael’ı akşam yemeğine davet etmeyi düşünüyordum.”</p>

  <p class="block_2">Carol başını iki yana salladı. “Kavrayışımın zayıf olduğunu söylerken ne demek istediğimi anladın mı? Seninle aynı bilgi benim de elimdeydi ve Michael kafamdan bir olasılık olarak bile geçmedi.”</p>

  <p class="block_2">“Hiç de şaşırtıcı değil. Psikopat olmadığını bilecek kadar iyi tanıyorsun onu.”</p>

  <p class="block_2">Carol omzunu silkti. “Ama tanıyor muyum? Yakın bir aile üyesinin, hatta bir eşin aynı hatayı yapması ilk kez olmayacaktı.”</p>

  <p class="block_2">“Genellikle ya kendilerini kandırırlar ya da bir açıdan duygusal olarak istikrarsız ve katile bağımlıdırlar. Bunların hiçbiri sana uymuyor.” Yorgunca gülümsedi. “Her neyse, Michael’ın ne bulduğunu anlat.”</p>

  <p class="block_2">“Bilgisayar tam bir altın madeniydi. Adamları izleme ve cinayetlerle ilgili günlük tutmuş. Hatta ölümünden sonra yayımlanmasını bile istediği yazılı. Buna inanabiliyor musun?”</p>

  <p class="block_2">Tony, “Çok kolaylıkla” dedi. “Bana hatırlat da sana dizi cinayetler katilleriyle ilgili akademik yazıları göstereyim.”</p>

  <p class="block_2">Carol ürperdi. “Sağol ama ben almayayım. Senin içir günlüğün bir çıkışını aldım. İlgileneceğini tahmin etmiştim.” Zarfı işaret etti. “Bu zarfın içinde. Ayrıca tahmin ettiğin gibi cinayetleri videoya da almış ve benim öne sürdüğüm gibi bilgisayarına aktararak fanteziyi canlı tutmak için görüntülerle oynamış. Çok tüyler ürpertici, Tony. Kâbusun bile ötesinde.”</p>

  <p class="block_2">Tony başını salladı. “Buna alıştığımı söyleyemem, çünkü bu işte bir yararın olacaksa asla alışmazsın. Ama bir anda dışarıya fırlamaması için zihninin bir köşesine kilitleyebileceğin bir aşamaya ulaşır insan.”</p>

  <p class="block_2">“Ya, öyle mi?”</p>

  <p class="block_2">“Teori böyle. Birkaç hafta sonra bana tekrar sor” dedi Tony. “Kurbanlarını nasıl seçtiği hakkında bir bilgi var mıydı?”</p>

  <p class="block_2">Carol acı acı, “Kahrolası birkaç şey” dedi. “İlk kurbanını seçmeden bile önce aylarca bunun üzerinde durdu. Telefon şirketinde bilgisayar sistem müdürü olarak çalışıyordu. Anlaşılan Seaford’da küçük bir özel telefon şirketinde çalışıyormuş eskiden ve buradaki deneyimiyle Bradfield’daki işe girebilmiş. Bilgisayar sistemini müthiş iyi bildiği için oradaki her veriye ulaşması mümkün. Son bir yılda seks hatlarını düzenli olarak arayanların adreslerini almak için telefon şirketinin bilgisayarını kullanmış.” Carol susarak çok açık soruyu havada asılı bıraktı.</p>

  <p class="block_2">Tony bıkkın bir tavırla, “Bir araştırmaydı” dedi. “Dizi saldırganlar arasında fantezilerin gelişmesinde seks hatlarının rolüyle ilgili bir araştırma yayınlamıştım. Biri Angelica’ya hemen karar vermemesini söylemeliydi.”</p>

  <p class="block_2">Onun yorumunu örtülü bir kınama olarak alan Carol devam etti. “Bununla seçmen listesini karşılaştırmış ve yalnız yaşayan erkeklerin listesini çıkarmış. Sonra evlerini gözleyerek ikinci bir denetim yapmış. Kafasında istediği kişinin fiziksel özellikleri hakkında net bir fikir varmış ve kendi evi olan, geliri iyi ve kariyer geleceği parlak birini arıyormuş. Buna inanabiliyor musun?”</p>

  <p class="block_2">Tony acı acı, “Hem de nasıl” dedi. “Onun mantığına göre adamları öldürmeyi asla istemiyordu, yalnızca onları sevmek istiyordu. Ama adamlar ona ihanet ettiği için öldürmek zorundaydı. Kendisine sürekli onu sevecek ve onunla birlikte yaşayacak bir erkek istediğini söylüyordu.”</p>

  <p class="block_2">Carol, hepimiz bunu istemez miyiz, diye düşündü ama bunu söylemedi. “Her neyse, olası adaya karar verir vermez, telefon konuşmalarına başlıyordu. Hiçbir erkeğin anonim sekse karşı koyamayacağına güvenerek bu yolla adamlara kancaya taktı.”</p>

  <p class="block_2">Tony yüzünü buruşturarak, “Iıhhh” dedi. “Ben savunma olarak ilgimin büyük kısmının akademik olduğunu söylemek zorundayım. Telefonda bu işi yapan bir kadının psikolojisiyle ilgileniyordum.”</p>

  <p class="block_2">Carol dudaklarını kısarak gülümsedi. “Telesekreterine seksi mesajlar bırakan kadını tanımadığını söylediğin zaman artık doğruyu söylediğini biliyorum hiç değilse.”</p>

  <p class="block_2">Tony başını çevirdi. “Çekici bulduğun bir erkeğin bir yabancıyla telefonda seks yaptığını keşfetmek senin için çok keyifli olmuş olmalı.”</p>

  <p class="block_2">Carol sustu, ne diyeceğini bilemiyordu. “Kasetleri dinledim” diye itiraf etti. “Seninki öbürlerinden farklıydı. Çoğunlukla rahatsız olduğun belliydi. Bu benim üstüme vazife değil tabii.”</p>

  <p class="block_2">Hâlâ onun gözlerine bakamayan Tony alaycı bir sesle konuştu. “Cinsellikte sorun yaşıyorum. Açık konuşursam, ereksiyon sağlamakta ve korumakta sorunlarım var. En doğrusu, yalnızca bir parçam telefonlara mesleki bir ilgi gösteriyordu. Öbür parçam bunları bir tür terapi olarak kullanmaya çalışıyordu. Sapık gibi görünebilirim ama benim yaptığım işi yapmanın yarattığı bir sorun da, güvenebileceğim ve saygı duyabileceğim, bir biçimde çalıştığım dünyayla bağlantılı olmayan bir terapist bulmanın neredeyse olanaksız olmasıdır. Sözlü olarak müşteri gizliliğinden bahsetseler de her zaman kendimi bu riske sokmalı konusunda isteksiz olmuşumdur.”</p>

  <p class="block_2">Tony’nin bu itirafı yapmasının zorluğunu kavrayan Carol uzanıp elini tuttu ve hafifçe sıktı. “Bunu bana anlattığın için teşekkür ederim. Daha ileriye gitmeyeceğim. Kendini daha iyi hissetmene neden olacaksa, kasetleri yalnızca benim ve John Brandon’ın dinlediğini söyleyebilirim. Teşkilat içinde arkandan neler konuşulduğunu merak etmene gerek yok.”</p>

  <p class="block_2">“Bu da bir şey. Her neyse, devam et. Angelica’nın öbür kurbanlarla konuşmalarını anlat.”</p>

  <p class="block_2">“Erkeklerin bunun hiçbir taahhüdü olmayan seks olduğunu düşündükleri çok belli. Angelica’nın çözümlemesi tümüyle farklıydı. Adamların verdikleri tepkiyle ona âşık olduklarını anlattıklarına kendini inandırmıştı. Adamlar için ne yazık ki, onlar başka türlü düşünüyorlardı. Adamlar başka bir kadına ilgi gösterir göstermez Angelica ölüm fermanını verdi. Damien dışında tabii. Damien’ı bize ders vermek için öldürdü. Sen de başka bir ders olacaktın.”</p>

  <p class="block_2">Tony ürperdi. “Cinsiyet değiştirme ameliyatı için başka bir ülkeye gitmek zorunda kalmasına şaşmamak gerek. Göründüğü psikologlar onun tavrı ve istekleriyle tam bir bayram yaşamış olmalılar.”</p>

  <p class="block_2">“Anlaşılan kendi cinsiyetine ilgisizliği nedeniyle doktorlar cinsiyet değişimi için Angelica’nın uygun bir aday olmadığına karar vermişler. Kültürel ve ailevi şartlanma yüzünden kendi cinsiyetiyle uyum sağlayamayan bir gay erkek olduğu sonucuna varmışlar. Cinsiyet değişimi yerine bir seks terapistine gitmesini tavsiye etmişler. Kötü bir sahne yaşanmış. Angelica psikologlardan birini cam bir kapıdan dışarıya fırlatmış.”</p>

  <p class="block_2">Tony, “Tazminat davası açmamış olmaları ne kötü” dedi.</p>

  <p class="block_2">“Evet. Sana karşı da dava açmayacak olmalarına sevinmelisin.”</p>

  <p class="block_2">Tony, “Hiç sanmıyorum Dediğim gibi, kurtardığım vergi mükellefleri parasını düşün. Belki buradan çıktığımda bunu kutlamak için bir yemeğe gitmeliyiz” dedi tereddütle.</p>

  <p class="block_2">“Hoşuma gider doğrusu. Bütün bunlardan çıkan bir iyi şey daha var” dedi Carol.</p>

  <p class="block_2">“Neymiş?”</p>

  <p class="block_2">“Penny Burgess dün izin gününde kıra çıkmış. Anlaşılan otomobili bozulmuş ve bütün gece ormanın ortasında kalmış. Bütün sahneyi kaçırmış. <span class="text_">Sentinel Times’da</span> bu gece bir düzine yazı var ama biri bile Penny’ninki değil”</p>

  <p class="block_2">Tony sırt üstü yatarak tavana baktı. Asıl meseleyi konuşmamak için çene çalıyorlardı. Carol’ın da bunu bildiğinden şüphelendi ve onun harcadığı çabaya üzülmedi. Ama bu kadar yeterdi. Gözlerini kapatarak içini çekti.</p>

  <p class="block_2">Carol ayağa kalkarken, “Ah Allahım, özür dilerim” dedi. “Düşünmemiştim. Hâlâ çok yorgun olmalısın. Bak, ben gidiyorum. Kendini iyi hissettiğin zaman okuman için dosyayı sana bırakacağım. İstersen yarın uğrarım...”</p>

  <p class="block_2">Tony bıkkın bir tavırla, “Sanırım iyi olur” dedi. “Bazen böyle üstüme yorgunluk çöküyor.”</p>

  <p class="block_2">Carol’ın ayak seslerini ve kapının açılma sesini duydu. Carol, “Kendine iyi bak” dedi.</p>

  <p class="block_2">Kapı arkasından kapandı. Tony kendini yukarıya çekerek yastıklara yaslandı. Kalın zarfa uzandı. Gerçi konuşmayı becerememişti ama merakı Angelica’nın günlüğünü göz ardı edemeyecek kadar büyüktü. A4 kâğıtlardan oluşan kalın dosyayı zarftan çıkardı. Hafifçe, “Bakalım gerçekten nasılmışsın” dedi. “Hikâyen ne? Nasıl gerekçelerdi, arkanda sakladığın ne?” Açgözlülükle okumaya başladı.</p>

  <p class="block_2">Psikolojik bozuklukları olan kişilerin içlerini dökmeleri Tony için rutin bir keşif deneyimiydi. Ama bu farklıydı, birkaç paragraftan sonra bunu anladı. Başta ne olduğunu kavrayamadı. Diğer hastaların konudan konuya atlayışından daha bilgili, daha denetimli ve daha yakındı ama bu, kendi tepkisinin neden bu kadar farklı olduğunu açıklamıyordu. Aynı anda hem büyülenip hem tiksinerek birkaç sayfa okudu. Okuduğu öbür şeylerle az çok aynı öztakıntıyı gösteriyordu ama burada alışılmadık, tüyler ürperten bir tat vardı. Yazılarını okuduğu birçok katil kanlı rollerini çok daha yükseğe çıkarır, kurbanlarına yaptıklarını ve bunların etkilerini daha az anlatırdı ama burada kendini onlarla özdeşleştiren biri vardı. Ama bu bile Tony’nin okuduklarından duyduğu tedirginliği tam olarak açıklamıyordu. Bu her ne ise, ne kadar çok okursa devam etmeye o kadar isteksiz hale getiriyordu onu, normal tepkisinin tam tersi yani. Becerikli Andy adını taktığı katilin zihninin içine girmeye saplantı derecesinde ilgi duymuştu ama şimdi her şey önündeyken bilmek istemiyordu sanki.</p>

  <p class="block_2">Kendini okumaya zorladıkça, profilinde doğru varsayımlarda bulunduğunu düşündükçe, kişisel duygular hissettiği kafasına dank etti. Bu sözcükler onu daha önce hiç yaşamadığı bir biçimde etkiliyordu, çünkü bu sayfalarda anlatılan yaşam daha önce hiç bilmediği bir dolaysızlıkla ona değiyordu. Peşinden koştuğu kendi özel intikam tanrıçasının ayak sesleriydi bunlar ve rahatsız edici bir yolculuktu.</p>

  <p class="block_2">Okumayı sürdüremeyerek kâğıtları bir kenara fırlattı. Angelica’nın ayrıntıyla anlattığı vücutlarda kendi yazgısını görmüştü. Bir psikolog olmanın kötülüğü, başına geleni tam olarak bilmesiydi. Hâlâ şokta olduğunu, derin bir reddediş içinde olduğunu biliyordu. Kilerdeki olayları kafasından atamamasına karşın onunla bu anı arasında hâlâ bir mesafe vardı, sanki olayları uzaktan izliyormuş gibi. Bir gün önceki gecenin dehşeti kükreyerek iç gözünde tekrar canlanacaktı. Bunu bildiği için şu anki hissizliği bir nimetti. Telesekreterinin avcının nasıl katile dönüştüğünün hikâyesi için şimdiden kârlı önerilerle dolu olduğunu biliyordu. Bir gün bu hikâyeyi anlatmak zorunda kalacaktı. Bunu bir psikiyatra saklama gücünü koruyacağını umut etti.</p>

  <p class="block_2">Bir dizi cinayetler katilinin hedefi olarak istatistiksel açıdan kendini tekrar aynı konumda bulmayacağını düşünmek bir rahatlık sağlamadı. Düşünebildiği tek şey kilerdeki saatler, özgürlüğünün anahtarını elde etmek için ona birkaç dakika daha kazandıracak sihirli sözcüklere bütün deneyim ve bilgisini katmasıydı.</p>

  <p class="block_2">Sonra o öpücük. Fahişenin öpüşü, katilin öpüşü, sevgilinin öpüşü, kurtarıcının öpüşü, hepsi tek bir öpücükte birleşmiş. Haftalardır onu baştan çıkaran ağızdan gelen bir öpüş, ona gelecek için umut veren sözleri söyleyen ama sonunda onu ortada bırakan ağızdan gelen bir öpüş. Tony hayatını cinayet işleyenlerin zihinlerine sızmakla geçirmişti ve bir ihanet öpücüğü yüzünden onlardan biri olmuştu.</p>

  <p class="block_2">Yumuşak bir sesle, “Sen kazandın, değil mi, Angelica?” dedi. “Beni istiyordun, işte elde ettin.”</p>
</body>
</html>
