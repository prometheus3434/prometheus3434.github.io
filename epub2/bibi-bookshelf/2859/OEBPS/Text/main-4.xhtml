<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><a id="bookmark0"></a><span class="calibre3">Ermenistan, II</span></p>

  <p class="calibre1"><a id="bookmark1"></a><span class="calibre3">Soykırım</span></p>

  <p class="calibre1"><a id="bookmark2"></a>Soykırım sayı ve niyet gerektirir. 1915’i takip eden yıllarda öldürülen Ermenilerin tam sayısını bilmiyoruz -hattâ Türkiye’de yaşayanların tam sayısını bile bilmiyoruz.<a id="footnote1"></a><sup class="calibre4"><a href="#bookmark3">1</a></sup>1915-16’da 1.2-1.4 milyon kişinin öldüğü tahmini makul olabilir. Ama İngiliz ve Fransız işgal kuvvetleri gittikten sonra da yer yer katliamlar yaşanmış ve bu rakama binlerce kişi eklenmiştir. Ermenilerin üçte ikisi ölmüş olabilir. Pek çok kişi yurtdışma kaçarak kurtuldu ve 1914’te Türkiye’de yaşayan Ermenilerin yaklaşık olarak sadece yüzde 10’u 1922’de hâlâ ülke içindeydi. Kadın ve çocuklardan çok daha fazla erkek öldürüldü. 1916 Mayısı’nda Deyr-ez Zor kampında hayatta olan 180.000 Ermemden sadece yüzde 10’u erkekti (çoğu da yaşlıydı), yüzde 30’u kadındı ve yüzde 60’ı çocuktu (Kevorkian, 1998: 224). Ama çok sayıda erkek, kadın ve çocuk öldürüldüğü, hayatta kalan kadın ve çocuklardan pek çoğu zorla Müslüman kimliğine asimile edildiği için Ermeni ulusunu silip atma yönünde bir girişimdi bu. <span class="calibre2">Soykırım</span> kelimesi henüz mevcut değildi. Ama sayılar bu eyleme tekabül ediyordu.</p>

  <p class="calibre1">Peki soykırıma niyet edilmiş miydi? Soykırım önceden hükümet tarafından planlanmış mıydı? Yazarların çoğu planlanmış olduğunu söyler (örn. Dadrian, 1995; Melson, 1992). Az sayıda karşıt görüşlü yazar vardır (Adanır, 2001; Suny, 1998). Ben karşıt görüşü benimsiyorum: En sonunda bir organizasyon ve planlama olsa da, soykırım beklenmedik krizlere verilen ani tepkilerden düzensiz bir şekilde doğmuştur. Elimizde tartışmasız deliller, tepeden gelen kesin soykırım emirleri yoktur (bu kitapta tartışılan vakaların hiçbirinde yoktur).<sup class="calibre4">12</sup> Gel gelelim, 1914’te yönetimde olan İTC radikalleşmekteydi ve bu radikalleşme daha sonra soykırıma doğru ilerledi. Kimileri Ermenileri ortadan kaldırmak için savaşın eşsiz bir fırsat yarattığım ve Ermeni sorununa kesin bir çözüm sağladığını belirtiyordu. Bununla ne kastettikleri açık değildi. Henüz çoğunluğu temsil etmiyorlardı ve rejimin iki güç merkezi olan Enver ve Talat’ın açık desteğini almamışlardı. Enver Kafkaslarda Ruslara yenilip İstanbul’a döndüğünde onların görüşlerine yaklaşmaya başlamış görünüyor. 22 Ocak 1915’te Ermeni cemaatini ve askerlerini sadakatlerinden dolayı övüyordu, ama bir ay sonra kendi stratejik hataları için onları suçlamaya başlamıştı. Bazı Alman askeri danışmanları, Ermenilerin işgalci Ruslarla işbirliği yapmalarını önlemek için stratejik bölgelerden uzaklaştırılmasını teşvik ediyordu (Dadrian, 1995: 34-42). Talat daha sonra Amerikan büyükelçisine, tehcirin, “alelacele verilmiş bir karar olmadığını... uzun ve dikkatli hesaplamaların sonucu olduğunu” söylemişti (Morgenthau, 1918: 333).</p>

  <p class="calibre1">1915 başlarında “tehcir” planı yapılmıştı, peki ama bunun anlamı neydi? Bazı Türkler bu sözcüğü çok daha kötü bir şeyi tanımlamak için kullanıyordu, ama büyük ihtimalle büyük bir kısmının akimda böyle bir şey yoktu. Ortak düşmana karşı Ermeni milliyetçileriyle anlaşma yönündeki A planı en sonunda suya düşünce, tehcir B planı olarak hayata geçirilmişti. İlk başta B planı sadakatsizlik potansiyeli taşıyan Ermenileri savaş sahnesinden uzaklaştırarak savaşa müdahil olmalarını engellemeye yönelikti. Ama bu hareket taktik cazibe dediğim bir unsuru barındırıyordu: Askeri bir taktik olarak taktikçileri çok daha kötü bir yere çekebilirdi. Şiddetin tırmanması neticesinde C planına dönüşmesi işten bile değildi: Ermenileri tüm savunmasız iletişim hatlarından ve cephe bölgesinden uzaklaştırma fikri tüm Anadolu’yu ve neredeyse tüm Ermenileri kapsayabilirdi. Güneydeki “daha güvenli” marjinal çöl alanlarına gitmeye zorlanmaları mümkündü. Bu tırmanış 1915 başındaki askeri felaketler yüzünden hız kazandı. Ocak sonunda Doğu Cephesi Rus baskısı altında çökmeye başlamıştı. Ingilizler şubatta Süveyş Kanalı’nda ve nisanda Mezopotamya’da zaferler kazanmıştı. İngiliz deniz kuvvetlerinin kısa süre içinde Suriye sahil-</p>

  <div class="calibre5">
    <div class="calibre5"><img alt="" class="calibre12" src="../Images/main-3.png" /></div>
  </div>

  <p class="calibre1">lerine asker çıkartması bekleniyordu. Onun yerine İtilaf Devletleri donanması 18 Mart’ta doğrudan İstanbul’a yönelerek Çanakkale Boğazı’nı geçmeye çalıştı. Bunu başaramayınca 25 Nisan’da Gelibolu’da karaya çıkmaya kalktılar. Bu hamlenin amacı Türkiye’yi savaş dışı bırakmaktı. İstanbul’da panik başladı ve Anadolu’yu son savunma kalesi yapmak için planlar yapıldı. Ayakta kalabilmek için bu son kalenin güvenli olması gerekiyordu.</p>

  <p class="calibre1">Osmanlı împaratorluğu’nun nasıl eşiği geçip Ermenilere cinai temizlik yaptığını anlamak için Harita 6.1’e bakın. Cepheler ile Ermeni tehciri arasındaki ilişkiye dikkat edilmelidir. Ayrıca Türk liderler arasında Ermenilerin düşmanla işbirliği yapabileceğine dair genel bir inanış ve Anadolu’da “saf’ bir Türk anayurdu yaratma arzusu vardı. Kitlesel tehcirler çoğunluk tarafından kısa vadeli krizin çözümü olarak, radikaller tarafından da Osmanlı Türkiye’sinin uzun vadeli güvenliğinin yolu olarak görülüyordu.</p>

  <p class="calibre1">B planı Türklerin geniş kesimleri tarafından, Ermenilerin Ruslarla işbirliği yapması karşısında akılcı bir politika olarak görülüyordu (hâlâ da öyle görülüyor) (örn. İzzet Paşa, 1992: 200-9; Yalman, 1970: 326-32). C planını gerek-çelendirmek daha zordur, ama Halil Berktay (M<span class="calibre2">illiyet, 20</span> Ekim 2000) durumu savaş dönemi bağlamında açıklar:</p>

  <p class="calibre1">Türklerin kovalanmışlığı, köşeye sıkıştınlmışlığı... Çanakkale zorlanırken, İstanbul’un da yitirileceği ve ricat edilecek Anadolu’dan başka hiçbir yerin kalmadığı hissinin yerleşmesi... Ve tam bu sırada, Doğu Cephesi’nde, Ermeni milliyetçi çetelerinin, Rus ordusunun harekatına paralel olarak tırmanan faaliyetleri... Dolayısıyla Anadolu’nun dahi artık güvende olmadığı kâbusunun, insanların üstüne çökmesi...</p>

  <p class="calibre1">C planı aynı zamanda Osmanlı’nm isyancı halkları zorla dağıtma uygulamasıyla da tutarlıydı. 1913’te doğu Trakya’daki Hıristiyan köyleri, tüm yerli Hı-ristiyanları korkutup kaçırmak için Teşkilat-ı Mahsusa kuvvetlerince (ileride adlarını daha çok duyacağız) yakılıp yıkıldı. 1914 ortasında Ege kıyısındaki bazı Rum köyleri ve çiftlikleri de benzer şekilde saldırıya uğradı. Sonbaharda Filistin’deki Siyonist cemaatler radikal Yafa valisinin emriyle polis saldırısına uğradı (Kaiser, 2000b, 2001a; Karsh &amp; Karsh, 1999: 166-7). Bu saldırılar 1990’Iarda Yugoslavya’da görülen cinai etnik temizlik tipindeydi: Geri kalanları terörize etme amaçlı katliamlar, yakmalar ve tecavüzler -ama soykırım değildi. Bunlar bütün olarak rejimin politikası mıydı, yoksa kriz döneminde baskı kaynaklarını kontrol eden radikal bir İTC hizbinin işi miydi? Bunu bilemiyoruz, ama ben ikinci yorumu benimseme eğilimindeyim. Enver ve Talat’ı bu radikal politikaya iten büyük ihtimalle 1915 başındaki askeri felaketler olmuştu. Ama savaş zamanı C planı bile istikrarsızdı ve benim kontrollü tehcir kategorimin sınırları dışına taşıyordu. Savaş halindeki bu viran olmuş imparatorluk kendi askerlerinin erzakını sağlama mücadelesi veriyordu. Diğer büyük devletlere nazaran toplam ekonomik artının çok daha fazlası savaşa gidiyordu ve bunun da büyük bir kısmı zor kullanarak elde ediliyordu. Çarpışmalarda ölen 325.000 askerin yanı sıra yaklaşık 240.000 Türk hastalıktan ölmüştü (Ahmad, 1993; McCarthy, 1983). Demek ki korkunç acılar çekilmiştir.<a id="footnote2"></a><sup class="calibre4"><a href="#bookmark4">2</a></sup> Fakat ülkenin çektiği bu acıları gören hiç kimse yüzbinlerce Ermeninin kitlesel ölümler olmadan tehcir edilebileceğine inanamaz. Yeniden yerleştirilmeleri konusunda yapılmış planlar konusunda bilgimiz yok. Sadece yaşanması güç çöllere gönderilmişlerdi. Ermenilerin mallarını almalarına izin verilmemişti, çölde yaşama becerileri yoktu ve hiçbir devlet yardımı almamışlardı. Büyük çoğunluğu ölecekti. Olaylar konusunda resmi Türk görüşünü kabul etsek bile, siyasi bir varlığı yok etme unsurları barındıran şiddet yoluyla tehcirden ve kurbanlara yönelik aşırı duyarsızlıktan söz edebiliriz, ki ikisi de etnikkırıma tekabül eder.</p>

  <p class="calibre1">Bu planları yapan kimdi? Hüseyin Cahit’in (Yalçın) güvenilmez hatıralarında, Merkez Komite’nin soykırıma 1915 Şubatı ortasında onay verdiği iddia edilir. Hüseyin Cahit, mevcut on üyeden üçünün (Gökalp, Kara Kemal ve Mithat Şükrü) bu karara karşı çıktığını, ama muhalefetlerini saklı tutmayı kabul ettiğini ileri sürer. Ona göre Komite’de radikaller ağırlıktadır. Enver Paşa, Talat Paşa ve halihazırda Balkan mezalimine katılmış ve daha sonra soykırım cinayetlerinin büyük bir kısmını gerçekleştiren Teşkilat-ı Mahsusa’nm üç lideri, yani Dr. Bahattin Şakir, Dr. Nazım ve Atıf Rıza bu komitededir (Astourian, 1995: 33-41). Üçlüye dahil olan Cemal Paşa orada değildi, ama bu ilk günlerde gözlemciler onun zorla Türkleştirmeyi savunduğunu belirtiyordu (Morgent-hau, 1918: 172-4).</p>

  <p class="calibre1">Yalçm’m anlatısı abartılı olabilir, ama genelde doğru görünmektedir. Selanik’te doğmuş ve mesleğinde yükselmiş olan muhasebeci Şükrü ılımlıydı, ama entelektüel Gökalp’m muhalefeti konusunda kanıtımız yoktur. Enver ve Talat’ın radikalliği 1915 başlarından itibaren belgelenmiştir. Nispeten ilk zamanlarda Rıza ve iki doktorun radikalliği de belgelenmiştir. Dr. Nazım, önceki Osmanlı siyasetçilerinin “hüküm sürdükleri ülkenin tamamını Hıristiyan unsurlardan temizleyecek kadar ileri görüşlü olmadığını” beyan etmişti (Bryce, 1972: 8).<a id="footnote3"></a><sup class="calibre4"><a href="#bookmark5">3</a></sup> Bir Alman generali, 1915 Nisam’nda Erzurum’da yapılan katliamlardan Dr. Şakir’i sorumlu tutmuştu. Ayrıca Türk kaynakları da onun tehcirle ilgili şu sözlerini alıntılar: “[tehcir] milli ve insani kurallara ters düşebilir. Bunun ‘sorumluluğunu’ almak ve bedelini ödemek için kendi hayatımı ortaya koymaya hazır ve gönüllüyüm.” Gelecekte, “ülkeme hizmet için kendimi feda ettiğim” anlaşılacaktır, diyordu Dr. Şakir (aktaran Yalman, 1970). Yine de Türkler arasında insancıl bir kişi olarak tanınıyordu. 1916’da İstanbul’da doktorların, sosyo-politika uzmanlarının ve siyasetçilerin bir dizi kamuya açık konferanslar vermesini örgütlemişti. Bu derslerde frengi, sıtma ve başka hastalıkların Anadolu’da yarattığı yıkım ve Anadolu köylülerinin umutsuz ölçüde yoksulluğu, sömürülmesi ve eğitilmesi ele alınıyordu. Kendi konferansında yarattığı baskı sayesinde, Anadolu’daki yetkililerin toplumsal reform ve hijyen reformu konusunda yeni adımlar atmasını sağlamıştı (Stürmer, 1917: 172-3).</p>

  <p class="calibre1">Tüm bunlar İTC içinde üç konum arasında tartışmalar yürüdüğünü gösteriyor. Küçük bir hizip hâlâ uzlaşmak istiyordu -A planı. Merkezciler cephe alanlarından zor yoluyla tehcirden yanaydı. Ama Ingilizler ve Rusların saldırıları neticesinde tehcir bütün Anadolu’ya yayıldı. Tehcir içeren B ve C planlarının ikisi de istikrarsızdı. Cepheler içlere doğru gerileyince B planı istikrarsızlaştı. C planı ise ister istemez toplu ölümlere yol açacağı için zaten istikrarsızdı. Üçüncü ve en radikal hizip D planı, yani toptan imha yanlısıydı. En sonunda tartışmayı kazanan onlar oldu. Son Balkan savaşı tartışmayı başlatmıştı. Dünya Savaşı da tehcire doğru savrulmasına yol açtı. Ermenilerin Rusya’ya karşı isyan başlatmayı resmen reddetmesi Türk mağlubiyetlerini pekiştirdi ve tehciri genişleterek C planına geçilmesine, sonra da olayların tırmanması neticesinde D planına, yani soykırıma varılmasına yol açan radikal bir zafer getirdi. Bu son iki tırmanış yukarıdan, Dahiliye Nazırı Talat’ın ve Harp Nazırı Enver’in makamından koordine edilmişti. Bu politikanın bazı sonuçları enine boyuna düşünülmüş değildi. İnsanlar savaş bölgesinden, hattâ Anadolu’dan sürülecek, her türlü direniş ezilecekti -ama baskı ne kadar güçlü olmalıydı, tehcir nasıl tamamlanacaktı, tehcir edilenler güneye varınca ne olacaktı? Çok az kişi tüm bunları önceden düşünmüş olabilir. Herhalde sadece en radikaller düşünmüştü, çünkü onların D planı en basit ve tutarlı plandı.<a id="footnote4"></a><sup class="calibre4"><a href="#bookmark6">4</a></sup> En muhtemel senaryo buymuş gibi görünüyor. Olayların hızla şiddetlenerek soykırıma dönüşmesine rağmen, çok iyi planlanmış bir soykırıma benzemiyor. Evet, bu bir soykırımdı, ama çok alelacele gerçekleştirilmiş ve başlangıçta düzensiz bir soykırımdı.</p>

  <p class="calibre1">SOYKIRIM SÜRECİ</p>

  <p class="calibre1">Demek ki soykırım gelişen bir süreçti. İzlediği sıra Kaiser (2001a) tarafından tartışılmıştır ve Harita 6.1’de coğrafi olarak takip edilebilir, ilk olay şubat sonunda, Suriye kıyısına uzak olmayan büyük bir Ermeni köyü olan Dörtyol’da gerçekleşmişti. İki Ingiliz-Ermeni casus karaya çıkmış, konukseverce karşılanmış, sonra da yakalanmıştı. Burası Ermeni milliyetçiliğinin kalesi olarak biliniyordu. Yetkililer casusların görevinin, Ingiliz bahriyelileri yakındaki sahilden karaya çıkarken oyalayıcı bir ayaklanma örgütlemek olduğunu düşünüyordu. Ingilizler bir yandan Ermenilerin kendilerini ne kadar destekleyeceğini anlamak istiyorlardı, diğer yandan burayı işgal edeceklerine Türkleri inandırmaya çalışıyorlardı, çünkü böyle bir şey yapmayacaklardı. Pek çok yerli Ermeni bu plana dahil olmayı reddetti. Hükümet haklı olarak çok gergindi. Geniş çaplı bir bölgesel ayaklanma planlandığı söylentilerine inanmış ve ibretlik baskıyla bu ihtimalin önüne geçmeyi daha emniyetli bulmuş olabilir. Adana valisi Dörtyol’a büyük bir askeri kuvvet gönderdi, Ermeni erkeklerinin büyük çoğunluğu tutuklandı ve başka yerlerdeki zorunlu çalışma kamplarına gönderildi.</p>

  <p class="calibre1">Bu olay daha sonra Enver’in 27 Şubat’ta verdiği, ordudaki 200.000’i aşkın Ermeni askerin tamamını silahsızlandırma emrini meşrulaştırmak için kullanıldı. Bu askerler de amele taburlarına alındılar. Bu politika diğer gayrimüslimleri de kapsadı. Aaronsohn (1916), Filistin’deki diğer Siyonist askerlerle birlikte amele taburuna atanmış ve orada korkunç ağır koşullarda çalışmaya zorlanmıştı. Fakat Yahudilerin tehcirinden ya da öldürülmesinden bahsetmez. Açıkça görülüyor ki bu politika stratejik alanlardaki tehlikeli Ermeni işbirlikçileri ve silah taşıyan tüm Ermenileri silahsızlandırmaya yönelikti. Peki ama bunun sebebi gerçekten tehdit olarak görülmeleri miydi, yoksa çoktan planlanmış kötülüklere direnemesinler diye mi silahsızlandırılıyorlardı? Bunu anlamak için hangi senaryonun sonraki olaylarla daha tutarlı olduğuna bakmak gerek.</p>

  <p class="calibre1">Şimdi diğer olaydan önce bir durgunluk yaşanıyordu, ki bu da planlı bir tepkiden ziyade koşullara bağlı bir tepkinin göstergesiydi. Yerli sivil halkın ilk toptan tehciri bir ay sonra, 26 Mart’ta Kilikya’nın Maraş eyaletindeki Zeytun kasabasında yaşandı. Harita 6.1 bu kasabanın cephe hattına hiç de yakın olmadığını gösteriyor, ama ana ordu ikmal hatlarından birinin üzerindeydi. Ayrıca kendi içinde bağımsız olan ve pek çok silahlı milliyetçiyi barındıran en güçlü Ermeni kasabası olarak nam salmıştı. Yakındaki tepelerde Ermeni eşkiya çeteleri vardı ve asker kaçaklarının katılımıyla bu çeteler genişlemişti. Çeteler mart ortasında ordu ikmal konvoylarına saldırmaya başlayınca, onları yakalamakta işbirliği yapmaları için yerel Ermeni liderlere baskı yapıldı. Bu baskı işe yaradı; eşkiyaların çoğu öldürüldü, yakalandı ya da dağıtıldı ve yetkililer de baskıyı azalttılar. Eşkıya faaliyetleri tekrar artınca, yetkililer (biraz da haklı olarak) yerlilerin artık işbirliği yapmadığı sonucuna vardı. Orada konuşlanmış bir Alman subay karısına gönderdiği mektupta, yerli Ermenilerin şiddet düşkünü ve beceriksiz jandarma komutanından nefret ettiğini yazıyordu. Bu yüzden çıkan çatışmalarda on kadar jandarma vurularak öldürülmüştü. Alman subaya göre yerliler arada kalmıştı. “Artık hükümete güvenmiyorlar” dı ve soygunculara ihanet ederlerse misillemeyle karşılaşmaktan korkuyorlardı. Ne kadar tehlikeli bir durumda olduklarının farkında değildiler, çünkü bu bölge yetkililerin risk alamayacağı kadar stratejik öneme sahipti (Kaiser, 2001b: 13).</p>

  <p class="calibre1">Böylece hükümet sorunu kökünden çözmeye ve bu bağımsız dağlıların gelecekte yaratabileceği tüm tehlikeleri ortadan kaldırmaya karar verdi. Büyük bir askeri kuvvet Zeytun’a saldırdı ve 8 Nisan’dan başlayarak üç gün boyunca Ermeni erkeklerini öldürdü. Birkaç silahlı Ermeni tepelere kaçtı ve çok daha kötü bir misillemeden korkan cemaat liderlerinin itirazına rağmen orada savaşmaya devam etti. Fakat karar zaten verilmiş görünüyordu; çünkü tehcir derhal başladı. Yerli erkeklerin çoğu güneye, Suriye çölündeki Deyr-ez Zor’a gönderildi. Ama kadınlar, çocuklar ve yaşlılar farklı bir yöne, kuzeybatıdaki Sultaniye ve Konya’ya gönderildi, ki bu durum sonraki tüm tehcirlerden farklıdır. Yolda cinayetler olmadı ve her iki grup da menzile ulaştı -yine bu durum da sonraki tehcirlerdekinden farklıydı. Hayatta kalan sürgünler yetkililerin onlara ne yapacaklarını bilemediğini söyler. Dörtyol ve Zeytun’daki eylemleri, aralarındaki süreyi ve sonraki tehcirlere nazaran farklı muamele yapılmasını bir araya getirdiğimizde görüyoruz ki bu büyük ihtimalle koşullara bağlı olarak gerçekleşen bir ibretlik baskıydı -o kadar korkunç bir baskıydı ki tüm diğer Ermeniler için ibret olmuştu. Ermeni askerlerin silahsızlandırılması yetkililerin daha genel bir Ermeni ihanetinden korktuğunu gösterir, ama bu adamlar da hâlâ inşaat işlerinde kullanılıyordu ve henüz ortada toplu katliamlar yoktu.</p>

  <p class="calibre1">Sonra ikinci bir durgunluk yaşandı, ama bu sefer sadece 10 gün sürdü ve akabinde iki ayrı ama neredeyse eşzamanlı tırmanış gerçekleşti. Birincisi yeni bir olaydı, ama bu sefer çok daha önemli bir şehirde olmuştu. Doğu Anadolu’daki Van şehri Rusya ve İran sınırına yakın, stratejik bir noktadaydı. Büyük bir Ermeni nüfusuna sahip olan en yüksek nüfuslu şehirdi. Şehrin ılımlı valisi Tahsin Paşa’nm yerine 1914 sonunda Enver’in kayınbiraderi olan radikal İttihatçı Cevdet Bey atandı. Cepheden mağlup ve öfkeli dönen Cevdet Bey mağlubiyetten Ermenileri sorumlu tutuyordu. 16 Nisan’da beş yerli Ermeni liderini toplantıya çağırdı ve geldiklerinde onları öldürttü. Telaşlanan Ermeni topluluğu barikatlar kurdu. İki taraf da mevzilere geçti. Gölün çevresindeki köylerde yaşayan tecrit edilmiş Ermeniler tek tük öldürülmeye başladı. Ayın yirmisinde bir Ermeni kadına tecavüze yeltenilmesi büyük bir çatışmaya dönüştü ve kanlı Ermeni mahallesi kuşatması başladı. Gönüllü Ermeni birliklerinin öncülüğündeki Ruslar şehre yaklaşınca bu çatışmalar savaşla iç içe geçti. Ruslar 19 Haziran’da şehri aldı, ama ağustosta Türk ordusu ve Kürt başıbozukları şehri yeniden ele geçirdi. Van, cephe ile cephe gerisinin birbirine karıştığı tam bir etnik iç savaş alanı oldu.</p>

  <p class="calibre1">Van’daki olaylar rejimin telaşa kapılmasına yol açtı. Hükümettekiler Ermenilerden ziyade yerli Türklere yakınlık duyuyordu ve radikal vali de merkeze kışkırtıcı raporlar gönderiyordu. 19 Nisan’da iki taraf mevzilerine yerleşirken hükümet Alman Büyükelçiliği’ne artık Ermenilere güvenemediğini bildirdi. Ondan sonra Van Ermenilerinin düşmanla işbirliği, tehcir yoluyla misilleme yapmanın gerekçesi olarak kullanıldı <span class="calibre2">(Documents on Ottoman-Armenians,</span> 1983). Mecliste birkaç vekil yetkililerin olayları abartmasını eleştirdi. Bazı Türk subayları da olayları kışkırtanın Üçüncü Ordu Grubu Komutanı General Kamil olduğunu ve Ermenilerin savaşta tehdit yarattığı için ortadan kaldırılması gerektiğini göstermek amacıyla olayları abarttığını iddia ettiler (Dadrian, 1994b: 93). Fakat ılımlı bir vekil olan Ahmet İzzet Paşa Türklerin aşırı tepkisi karşısında dehşete kapılmasına rağmen, Doğu Cephesi Komutanı olduğunda Ermeni zulmünün kesinlikle gerçek olduğunu fark ettiğini söyler (1992: 2009). Van’daki Türk topçu birliğinin komutanı olan, nispeten güvenilir Venezue-lalı paralı asker De Nogales her iki tarafın da amansızca savaştığını bildirmiştir. İki taraf da taviz vermiyor, savaş esirlerini ve işbirlikçileri öldürüyordu. Şehir haziranda kurtulduktan sonra Ermeni zulmü yaşanmıştı. Ağustosta Türkler ve Kürtler şehri geri aldığında ise işi yerel bir soykırıma kadar götürmüşlerdi (Van’a dair çeşitli anlatılar için bkz. Bryce, 1972: 32-77; Dadrian, 1996: 31-4; de Nogales, 1926; McCarthy, 1995: 188-92, 223-30; Morgenthau, 1918: 296300).</p>

  <p class="calibre1">Van’da bu patlama yaşanırken başkent de tehdit altındaydı. Hükümet yakında gerçekleşecek İtilaf Devletleri saldırısından haberdardı ve gerçekten de Gelibolu’da karaya çıkma girişimi neredeyse başarılı oluyordu. Başkentte hızlı siyasi gelişmeler yaşandı. 20 Nisan’da Avrupa’dan gelen Müslüman mültecileri Zeytun’a yerleştirme emri verildi: Ermeniler oraya dönmeyecekti. Fakat kaderleri hâlâ meçhuldü. 22 ya da 23 Nisan’da İTC ve askeri liderler bazı önemli kararlar verdiler. İstanbul’un ta kendisinde gerilla savaşı vermek için hazırlıklar başladı. Bu hazırlıklar arasında İstanbul ve bazı başka yerlerdeki 200’den fazla Ermeni önderinin, ayrıca ele geçirilebilen tüm devrimci milliyetçilerin yoldan çekilmesi de vardı. 25 Nisan’da ülke içindeki toplama kamplarına gönderildiler. İki gün sonra, İtilaf Devletleri’nin karaya çıkmasının ardından ikinci bir Ermeni önderleri tehcir dalgası yaşandı.</p>

  <p class="calibre1">Ayın 24’ünde, daha önce kuzeydoğudaki Konya’ya doğru gönderilen Zeytun sürgünlerinin rotası Deyr-ez Zor’a çevrildi. Bu tayin edici bir değişimdi. Konya’da hayatta kalmaları beklenebilirdi, ama Suriye çölünde büyük ihtimalle öleceklerdi. 27 Nisan’da Talat, Alman Büyükelçiliği’ne tüm dini cemaatlerin siyasi özerkliğinin kaldırıldığını söyledi. Ayın 25’i ile 30’u arasında Kilikya’da-ki başka kasaba ve köyler (Ermenilerin kaleleri ya da askeri ikmal hatları üzerinde olanlar) boşaltıldı ve sürgünler güneye gönderildi. Nisan sonunda doğu Ermeni platosundaki karlar erirken, Osmanlı birlikleri ve Teşkilat-ı Mahsusa kuvvetleri Van, Muş ve Rus sınırı boyunca katliamlara başladılar. Tehcir edilen siyasi önderlerin ilk olarak ne zaman öldürülmeye başladığı açık değildir. Devrimci milliyetçiler büyük ihtimalle bilgi almak için işkence edildikten sonra öldürülmüşlerdi, ama önderlerin çoğunluğu mayıs sonu ya da hazirana kadar öldürülmemiş olabilir. Ayrıca Ermeni amele taburlarının ne zaman öldürülmeye başladığı da belirsizdir, ama mayıs sonunda bunun hazırlıkları başlamıştır. Temmuzda yaklaşık 200.000 Ermeni askeri öldürülmüştü. Halbuki çok az Ermeni askerden kaçmıştı ve büyük çoğunluğu itaatkar görünüyordu. İtilaf Devletleri artık hem daha az sayıda Osmanlı askeriyle karşı karşıyaydı hem de kaçak Ermenileri de saflarına dahil edebiliyordu. Fransız Ermeni Lejyonu 4.500 kişiye ulaştı. Radikaller 1. Bölüm’de belirtilen güvenlik ikilemine sıkıştıklarını hissediyorlardı. Ermeni askerlerin isyan etme ihtimali düşükse de, böyle bir isyanın bedeli son derecek yüksek olacaktı. İşi garantiye almak için önceden saldırıya geçmeyi daha uygun bulmuş olabilirler. Ama çok az Ermeni topluluğu Türklerin savaş gücünü gerçekten tehdit ediyordu. Rejim gerçekten tehditkar bir harekete saldırmıyor, gelecekte tehditkarlaşması kaçınılmaz bir harekete karşı önalıcı bir harekat yürütüyordu. Talat da bunu az çok kabul etmiştir.</p>

  <p class="calibre1">Demek ki 23-5 Nisan’dan önce, tutarlı bir plan yerine en tehlikeli durumlara verilen bir dizi ibretlik baskı tepkisinden söz edebiliriz büyük ihtimalle. Bu üç günde Ermeni önderler, askerler, Ermeni kaleleri ile stratejik kasaba ve köylere odaklanan bir plan yapılmıştı. Artık koşullara bağlı ibretlik baskının ve sınırlı tehcirin ötesine, siyasikırıma geçiliyordu: Düşmanla işbirliği yapmasını önlemek için bütün potansiyel Ermeni siyasi ve askeri liderliği ortadan kaldırılmaya çalışılacaktı. Polisler Ermeni topluluklarında teröristlerin silahlarını aramaya başladı. Bazı silahlar buldular. Silah bulundurmak yasaldı ve pek çok Ermeni kendisini korumak için silah edinmişti. Polis silah bulamasa da kendisi yerleştiriyor ya da ev sahibine önce silah satıp sonra da evinde bu silahları “buluyordu”. Silah bulunduranlar tutuklandı. Bu süreçte kaç kişinin öldürüldüğü belirsizdir.</p>

  <p class="calibre1">Cinayetler ve tehcirler yayılmaya devam etti. Mayısta Kilikya’nın büyük bir kısmı temizlenmiş ve Ermeni nüfusu tüm daha sonraki sürgünler gibi güneye gönderilmişti (Bryce, 1972: 465-91, 646-8). Katliamlar ve tehcirler Van’dan batıya doğru yayıldı. Tek tük direnişler daha da büyük katliamlara yol açtı, ama Ermeni topluluklarının çoğu hazırlıksız yakalandı. Daha sonra milliyetçi çetelerin ve dağlardaki asker kaçaklarının dağınık ama ciddi bir direnişiyle karşılaşıldı. Ama bu direnişin nadiren başarılı olması Ermenilerin önceden çok az hazırlık yaptığını gösteriyor (Bryce, 1972: 84-95; <span class="calibre2">U. S. Documents:</span> I, 24-5, 49-50; II, 108; Barton, 1998: 100-3, 108-12; Kaiser, 2001b: 20-8; Kevorkian, 1998: 323; krş. Miller &amp; Miller, 1993: 74-5). Artık Ermenilerin çoğu düşmana sempati duyuyordu; çünkü hayatta kalmak için en büyük umutları Türklerin yenilmesiydi. Yapılan plan ne olursa olsun, mayıs ayında olayların fiili tırmanışı neticesinde D planına doğru ilerledi: Soykırım.</p>

  <p class="calibre1">Mayısın son haftasında bir dizi resmi gelişme yaşandı. 24 Mayısta İtilaf Devletleri cinayetlere karışanların savaş sonrasında hukuken sorumlu tutulacağı konusunda Osmanlı hükümetini uyardı. Bundan sonra verilen idari emirlerin ya cinai tehciri sistemlileştirmeye ya da tehcire hukuki bahane yaratıp düzenlilik izlenimi yaratmaya yönelik olduğu yorumunu yapmak mümkün. Ya bu emirler artık sistematik soykırımı hayata geçiriyordu ya da rejim savaşı kaybederse misillemeden kurtulmaya çalışıyordu. Emirlerde cinayetlerden bahsedilmez. Talat 26 Mayıs’ta, Doğu Cephesi’ne yakın olan ya da Adana ve Maraş bölgesinde bulunan Ermeni topluluklarının tehcirini emretti. Ertesi gün hükümet daha genel bir “Tehcir Emri” çıkartarak düşmanla işbirliğini önlemeye yönelik adımlara izin verdi, ki bu izin zorla yerinden etmeyi ve yeniden yerleştirmeyi de kapsıyordu. Bölgelerden ya da belli etnik veya dini gruplardan söz edilmiyordu. Ama üç gün sonra kabine Müslüman mültecilerin boş evlere yerleştirilmesine ve tüm Ermeni mülklerinin kamulaştınlıp satılmasına izin verdi. 9-10 Haziran’da tüm eyalet yetkililerine yeni tehcir ve mülke el koyma emirleri gönderildi (Kaiser, 2001a; Institut für Armenische Fragen’deki metinler, 1998: 12-13).</p>

  <p class="calibre1">Bunun sadece B planı, yani savaşın zorunlu kıldığı tehcirler olduğu bahanesinden vazgeçilmemişti. Oysa fiilen soykırım yapılıyordu. Eylül başında büyük ve göz önündeki İstanbul, İzmir ve Halep şehirleri dışında hiç Ermeni topluluğu kalmamıştı. Talat, 12 Temmuz 1915 tarihinde Diyarbakır valisine gönderdiği telgrafta soykırımı kabule yaklaşıyordu:</p>

  <p class="calibre1">Son zamanlarda vilayet dahilindeki Ermeniler ile bi-la tefrik-i mezheb Hıristiyanlar hakkında katliamlar tertip olunduğu... Mardin’de murahhasa ile Ermenilerden ve diğer Hıristiyan ahaliden yedi yüz kişinin geceleri şehirden harice çıkarılarak koyun gibi boğazlattırıldığı ve şimdiye kadar bu katliamlarda maktul olanların iki bin kişi tahmin olunduğu ve buna seri ve kati bir netice verilmezse civar vilayattaki ahali-i îslamiyenin de kıyam ederek bi’l-umum Hıristiyanları katletmelerinden korkulduğu istihbar edilmiştir. Ermeniler hakkında ittihaz edilen tedabir-i inzibatiye ve siya-siyenin diğer Hıristiyanlara teşmili katiyen gayr-i caiz olduğundan ... bi’l-hassa alelıtlak Hıristiyanların hayatını tehdid edecek bu kabil vekayia derhal hitam verilmesi [gerekmektedir], (Aktaran: Berktay, <span class="calibre2">Milliyet</span>, 20 Ekim 2000)</p>

  <p class="calibre1">Diğer Hıristiyanların katledilmesini durdurmaya çalışıyordu, Ermenilerin değil.</p>

  <p class="calibre1">Protestan misyoner öğretmen Bertha Morley’in günlüğü sayesinde, Kaiser (1999a) orta büyüklükteki bir kasaba olan Merzifon’daki sürecin ayrıntılı bir anlatısını verir. Morley’in anlatısına, Bryce Raporu’nun bölgeyle ilgili bölümü de eklenebilir (1972: 331-77). Burası stratejik bir alan değildi ve Morley’in Ermeni toplumundan hepsi erkek olan 13 önderin tutuklandığını kaydettiği ilk tarih 29 Nisan 1915’ti. 10 Mayıs’ta 21 tutuklama daha olmuştu. Morley mayısta ve haziran başında polislerin asker kaçağı ve gizlenmiş silahlarla ilgilendiğini belirtir. Bir bağda bulunan bombalarla dolu sandık için Ermeniler suçlanmıştı. Bryce Raporu’nda (s. 332), Morley’in çalıştığı okulun müdürü nispeten eski silahlar bulunduğunu, ama “Türklerin öfkeden köpürmesine yol açtığını” söyler. Morley’e göre bu silahların sahipleri tutuklanmış ve tifüs salgım olan yerlere gönderilmişti. Silah bulunduğu haberinin gerçek olup olmadığını sorgulamaz, ama günlüğünde Ermeni direnişine dair bir kayıt yoktur. 10 Haziran’da vali “katılık” istemediğini, “ama dışarıdan ona çok baskı yapıldığını” söylemişti. 23 Haziran’da daha genel tehcirler için hazırlık yapılıyordu. Başka yerlerde doğanlara doğdukları yere dönme emri verildi. 26 Haziran’da bütün erkekler toplandı ve gruplar halinde kırsal alana gönderildi.</p>

  <p class="calibre1">Pek çok Merzifonlu erkeğin yolda öldürüldüğüne dair ilk söylenti 1 Temmuz’da duyuldu. 3 Temmuz’da misyonun Türk avukatı, sürgünlerden “yolda kurtulunacağı” bilgisini sızdırdı. Morley bunu şöyle yorumlar: “Sanki niyetleri o ırkı ezmek ya da imha etmekti.” Ertesi gün bütün Ermeni nüfusuna gitmelerinin söylendiğini belirtir. Yolda yemek için birkaç ekmek alan Ermeni bir kadına, fırıncının “o kadar ekmeğe ihtiyacın olmayacak,” dedikten sonra, “kahkaha attığını” duyar. Bu sözler sürgünlerin kaderinin yerli Türkler arasında yaygın olarak bilindiğini gösteriyor. 5 Temmuz’da Ermeniler umutsuzca mülklerini satmaya çalışıyordu, ama bazı Türkler, “Bunları almamıza gerek yok. Zaten yakında bizim olacak,” diyordu. 6 Temmuz’da onlara ulaşan “güvenilir bilgiye” göre sürgünlerin hemen hepsi yolda öldürülmüştü. Ertesi gün Merzifon’un ta kendisinde “gerçek” bir katliam “tehlikesi” ortaya çıktı. Ama belediye reisi ITC üyelerini bir araya topladı ve düzeni sağladılar. Kasabada çok az ciddi şiddet olayı yaşandı. Okul müdürüne göre kadınlar iki hafta içinde tehcir edilmiş, 12.000 Ermeni nüfusundan geriye sadece birkaç yüz kişi kalmıştı. Artık insanlar “hükümetin Ermeni ırkını imha etmeye kararlı olduğunu hissediyordu ve direnecek güçleri de yoktu” (Bryce, 1972: 334).</p>

  <p class="calibre1">Bayan Morley Türklerin vahşetine dair imgeler aktarmaz. Cinayetler başka yerlerde, onun görüş alanının dışında işlenmiştir. Düşman yerlilerin çoğu sürgünlerin malına mülküne göz dikerken, dost Türkler de Ermenilere hayatta kalmak için Müslüman olmalarını öneriyordu. Ama bu tür fırsatçı ihtidalar nadiren işe yarıyordu; çünkü yetkilileri aldatmak mümkün olmuyordu. Morley bundan memnun görünüyor; çünkü ruhları selamete erdirme peşindeki bu kadını ihtida da en az cinayetler kadar kaygılandırıyordu anlaşılan! 12 Temmuz’da bazı Türklerin bu vahşet karşısında hayrete düştüğünü ve “kendilerinin ya da dinlerinin asla bu kadar canice şeylerde parmağı olamayacağını, Almanların ve Hıristiyanların” suçlanması gerektiğini söylediğini belirtir. Bryce (1972: 348) iki Türkün, Ermeni dostlarını barındırdıkları ya da barındırmayı teklif ettikleri için asıldığını söyler. 14 Temmuz’da Morley kasabada ölümler yaşandığını bildirir. İnsaflı bir asker Ermeni Protestan papazı saklamaya kalkmıştır. Ama arkadaşları onu da öldüreceklerini söyleyince kaçar ve papazı kaderine terk eder. Askerler kendi aralarında tartışırlar. Bazıları hâlâ papazı öldürmeye gönülsüzdür ve Islami kabul etmesi için tekrar tekrar yalvarırlar. Papaz reddeder ve hem onu hem de ihtidayı reddeden yardımcısını öldürürler.</p>

  <p class="calibre1">17 Temmuz’da belediye reisi olayları meşrulaştırmak için “[Ermenilerin] başka yerlerdeki Türklere yaptıklarının yanında” bunun solda sıfır kaldığını, “Van’da beşikteki Türk çocuklarının bile canlı bırakılmadığını” söyler. Morley 20 Temmuz’da Ermeni kadınlarının, yağmacı Çerkezleri kovan refakatçi Türk askerlerine minnettar olduğunu söyler. Yetkililerin baskısı amansız ama disiplinliydi. Misyona Protestan Ermenilerden daha fazlasını teslim etmesi için baskı yapıldı (tıpkı Katolikler gibi bu Ermeniler de ilk başta çoğunlukla hayatta bırakılmıştı). 18 Temmuz’da yerel yetkililer Ermeni topluluğunun mülklerini kamulaştırmaya başladı. 15 Ağustos’ta bir yetkili, seyahatleri sırasında idamlar gördüğünü ve Fırat kıyılarında pek çok cesetle karşılaştığını söylüyordu. Morley iç karartıcı günlüğüne bir ay daha devam eder. O zamana kadar Merzifon’daki Ermeni topluluğu gitmiştir.</p>

  <p class="calibre1">Buna benzer çeşitli raporlardan, 1915 Haziranı başında (ya da biraz daha önce) bir planın koordineli olarak hayata geçirildiğini gösteren ortak bir olaylar dizisi çıkıyor. İlk önce siyasi ve entelektüel liderler ile güya silah bulunduranlar ani baskınlarla tutuklandı. Bazıları hapse atıldı, çoğunluğu yürüyerek götürüldü bir daha onlardan hiç haber alınamadı. Ardından geride kalan askerlik çağındaki Ermeni erkekler toplandı, birbirine bağlandı ve yürütülerek götürüldü, iddiaya göre ülkenin tehdit altında olmayan güneyindeki çöl alanlarına yerleştirileceklerdi. Kilikya’nm ve Rus cephesi bölgesinin köy ve kasabalarında yerel düzeyde katliamlar oldu, fakat başka yerlere pek yayılmadı. Bu toplumlarda ilk başta durum tehcir gibi algılanmış olabilir -iyi ama niye önce erkekler gidiyordu? Aslında tehcir edilen erkeklerin çoğu en yakın ıssız bölgeye gelince öldürülüyordu. Geride kalan Ermenilerin ise silahı yoktu, liderleri yoktu, hattâ aralarında pek fazla erkek de yoktu. Birkaç hafta sonra kadınlar, çocuklar ve yaşlılar da toplanıp çöle doğru yürüyerek yola çıkarıldı. Tehdit oluşturmadıkları için hemen öldürülmediler ama günler boyunca yürütüldüler. Pek çoğu açlıktan ya da hastalıktan öldü veya aşiret ya da çetelerin düzensiz dalgalar halindeki saldırılarında öldürüldüler. Avrupa eyaletleri bu bakımdan farklıydı. Avrupalı Ermeni muhacirlerin çoğu trenlere doldurulmuş ve güneydeki menzile görece zarar görmeden ulaşmıştı -ama bu da uzun sürmedi. Anadolu ve kuzeydeki diğer bölgelerin neredeyse tamamı -cinai yollarla- Ermenilerden temizlendi.</p>

  <p class="calibre1">Amerikan Konsolosu Davies, “mezbaha eyaleti” diye tanımladığı Mamuret-ül-Aziz’de ve Harput’ta meydana gelen olaylara tanıklık etmiştir. Mesleği gereği yaptığı seyahatlerde çöllere ve vadilere dağılmış yaklaşık 10.000 Ermeni cesedini görmüş (ve fotoğraflamıştır). Cesetlerin çoğu çıplak ya da yarı çıplaktı, son bir onursuzluğa maruz kalmış, eyaletin en yoksullarına da giysilerini kaptırmışlardı (Davies, 1989: özellikle 86-7; <span class="calibre2">United States Official Documents:</span> 1995, c. III). Tüm o “muhacir” yürüyüş kollarından sağ kurtulanlar bir-iki cömertçe davranışla kesilen korkunç zalimlik sahneleri anlatıyorlardı. Genç kadınlar tekrar tekrar tecavüze uğramış, bazıları fahişe ya da cariye olarak alı-konmuştu ve başlarına ne geldiği belirsizdi.</p>

  <p class="calibre1">Türk yetkililerin eşleri sık sık tehcirlere müdahale etmiş, sağlıklı görünen genç kadınları kendilerine hizmetçi almışlardı. Yoksul Türkler ve Kürtler genç kadınları alıkoyup oğullarıyla evlendirerek fahiş başlık parasından kurtulmuşlardı. Bu genç kadınlardan bazıları nispeten kötü koşullarda yaşadı, ama en azından hayatta kaldılar. Büyük çoğunluğu eninde sonunda asimile oldu ve Ermenilik duygusunu kaybetti. Soy babadan geldiği için çocuklar da babanın kimliğini alıyordu. Kaç Ermeni kadının bu şekilde hayatta kaldığını bilmiyoruz. Ölümlerin sayısıyla ilgili genel tahminlerimizi aşağı çekmemizi gerektirecek kadar çok olabilir. Bu tip uygulamalar ırkçı etnisite görüşlerinin yaygın olmadığının göstergesidir. Faydalı, zararsız Ermeniler zorla asimile edilebiliyordu. Korkunç bir cinsiyet ve yaş ayrımı vardı elbette; çünkü erkekler ve yaşlılar öldürülürken genç kadınlar sağ bırakılıyordu.</p>

  <p class="calibre1">İlk olayların tırmanması sonucu soykırıma geçilmesi üç ay sürdü. Olaylar Hitler’in Yahudilere saldırısındakinden çok daha hızlı bir şekilde gelişmişti. Harita 6.1 katliamların ve tehcirlerin Kilikya’daki en büyük Ermeni yoğunluğunun olduğu alanlarda ve kuzeydoğu sınırlarında başladığını, sonra da bu sınırlardan içeriye doğru, Karadeniz bölgesinden batıya ve Bağdat demiryolu boyunca güneydoğuya uzandığını gösteriyor. Çoğunluğu erkek olan 600.000 ila 800.000 Ermeni, Anadolu’da yoğunlaşan bu ilk dalgada öldürüldü. 1915 sonunda Avrupa eyaletlerinden güneye doğru ayrı bir akış başladı. Hemen öldürülmeyen ve çoğunluğu kadın, çocuk ve yaşlı erkeklerden oluşan Ermeniler güneye doğru, Suriye ve Mezopotamya çöllerine sürüldüler. Zeytun’dan ilk tehcir dışında ters yönde çok az akış görülüyor.</p>

  <p class="calibre1">İkinci büyük nihai imha dalgasında yaklaşık 630.000 kişi daha Suriye ve Mezopotamya’daki ölüm kamplarına geldi. Bu kamplar Harita 6.1’de O simgesiyle gösterilmiştir. Buradaki ölümlerin çoğunun sebebi açlık ve hastalıktı (Kevorkian, 1998). 1916 Nisam’ndan Eylül’e kadar bu kampların çevresinde tekrar cinayetler oldu ve başka yerlerde de tasfiye operasyonları yapıldı. O zamana kadar Ermeni mahalleleri neredeyse tamamen boşaltılmıştı. Sadece İstanbul, İzmir ve Halep’te yaşayanlar, büyük ihtimalle çok göz önünde olduklarından büyük ölçüde hayatta kaldılar. 1917 başında Suriye’ye İngiliz askerlerinin gelmesiyle güney bölgelerinde hâlâ hayatta olanların çoğu kurtuldu. Ama 1923’e kadar cinayetler daha küçük dalgalar halinde devam etti, İngiliz ve Fransız birliklerinin bölgeden çekilmesiyle ve bazı cani Türk subaylarının İngiliz hapishanelerinden salınmasıyla yoğunlaştı (Marashlian, 1999).</p>

  <p class="calibre1">Tüm bunlara dair elimizde bol miktarda belge vardır. Lord Bryce daha 1916’da, İngiliz dışişleri bakanlığına Ermenilerin ve yabancıların -misyonerler, hemşireler, seyyahlar, konsoloslar ve diğerleri- görgü tanıklığı raporlarından oluşan hacimli bir rapor sunmuştu.<a id="footnote5"></a><sup class="calibre4"><a href="#bookmark7">5</a></sup> Bu rapor, soykırım sürecinin başları konusunda, sağ kalan Ermenilerin anılarıyla (Kazanjian, 1989; Kevorkian, 1998; Miller &amp; Miller, 1993) ve önyargılı olmakla suçlanamayacak kaynaklarca desteklenen en iyi kaynaktır. Tarafsız Amerikan konsoloslarının, işadamlarının ve misyonerlerin raporları aleyhtedir (Barton, 1998; <span class="calibre2">U. S. Official Documents,</span> 1993-5’te derlenmiştir). Kuzeyde bulunanlar esasen tutuklamaları ve tehcirleri görüyor, az sayıda cinayete şahit oluyordu. Toplu katliamlara ve ölüm yürüyüşlerine dair güvenilir bilgiler almış ama bizzat şahit olmamışlardı. Güney çöllerinde, yani ölüm yürüyüşlerinin menzilinde bulunanlar -Konsoloslar Davies ve Jackson ile önceki bölümün başında alıntı yaptığım Bay Bernau gibileri- için durum farklıdır.</p>

  <p class="calibre1">Rejime erişme imkânı bulunan yüksek rütbeli Alman ve AvusturyalI askerler, diplomatlar ve demiryolu yetkilileri gibi müttefiklerin raporları ise daha da zarar vericidir. Müttefikleri hakkında iyi hisler beslemiş, ilk başta olanlara inanmadıklarını ifade etmiş, ama sonra “Ermeni ırkının” “imhası”, “toptan yok edilmesi”, “yeryüzünden silinmesi”, “sistematik kıyımı” olarak adlandırdıkları olaylar karşısında şaşkınlık ve dehşete düşmüşlerdi. Çoğu bunun ya “Jön Türk hükümetinin... ya da İttihatçı Parti’nin... kasıtlı bir politikası”olduğunu düşünmüştü.<a id="footnote6"></a><sup class="calibre4"><a href="#bookmark8">6</a></sup> Bağdat demiryolunun Alman çalışanları olup biten her şeyi izleyecek konumdaydılar. Trenleri binlerce muhacir taşımıştı; bu hatlar ölüm yürüyüşlerinin güzergahıydı ve istasyonlar bazen toplama bazen ölüm kampları haline gelmişti. Kaiser (1999b) demiryolu çalışanlarının korkunç anlatılarını aktarır. Daha üst düzey demiryolu yetkilileri Talat’ın imhayı yakından denetlediğini de fark etmişlerdi. Zaman zaman itirazlara tepki olarak vahşeti alenen kmasa da, bu sözlerini gizlice geri alıp yetkilileri soykırımı sürdürmeye teşvik ettiği onların gözünde çok açıktı.</p>

  <p class="calibre1">Van kuşatması sırasında Venezuelalı paralı asker Binbaşı Rafael de Nogales Türk jandarma birliklerinin kurmay başkanıydı. Ama bu görevden ayrılmak istemişti:</p>

  <p class="calibre1">Hıristiyanlara yönelik sayısız ve son derece haksız katliamlardan tiksinmiş ve cesaretimi yitirmiştim. Bu cinayetler Sefer Ordusu Başkomutanı Halil Bey’in doğrudan emriyle değilse bile göz yummasıyla işleniyordu.</p>

  <p class="calibre1">Yeni görev yerine doğru at sürerken, refakatçisi heyecanı kaçırmak istemiyorsa acele etmesini söylemişti. Siirt’in şirin beyaz evlerine ve minarelerine yaklaştığında ise nefesi kesilmişti:</p>

  <p class="calibre1">Dehşet verici yamacın tepesinde yığınlar halinde yatan ya da ölümün son kucaklayışında birbirine geçmiş binlerce yarıçıplak ve yaralarından hâlâ kanlar akan ceset vardı. Babalar, kardeşler, oğullar ve torunlar katillerin kurşunları ve yatağanlarına hedef olup düştükleri yerde kalmışlardı. Birçok kesilmiş boğazdan yudum yudum ılık kan, kanla beraber yaşam akıp gidiyordu. Akbaba sürüleri yığınların üstüne tünemiş, ölülerin ve can çekişenlerin gözlerini oyuyor... başıboş köpekler hâlâ yaşam gücüyle titreyen iç organlara keskin dişlerini geçiriyorlardı. (De Nogales, 1926: 122-4)</p>

  <p class="calibre1">1919’da bazı Türkler suçun büyüklüğünü kabul ettiler. Yeni Osmanlı hükümeti savaş suçu mahkemeleri düzenledi ve dahiliye nazırı açıkça şöyle yazdı:</p>

  <p class="calibre1">Dört beş yıl önce bu ülkede tarihte eşi olmayan, tüm dünyanın tüylerini ürperten bir suç işlendi. Suçun muazzam büyüklüğüne bakıldığında, faillerin beş on kişi değil, yüzler ya da binler olduğu anlaşılmaktadır... Bu trajedinin İttihatçı Merkez Komite’nin kararlan ve emirleriyle planlandığı şimdiden kanıtlanmıştır. (Andonian, 1920: 167-8; çeviri bana ait)</p>

  <p class="calibre1">Ne yazık ki kısa süre sonra bu rejim daha milliyetçi bir rejim tarafından devrildi ve duruşmalar durduruldu. O zamandan beri Türk hükümetleri ya inkar ya da sessizlik politikası izledi, ama birkaç cesur Türk tarihçi ve gazetecinin aykırı görüşleri de ulusal gazetelerde yayımlandı. Taner Akçam Yeni <span class="calibre2">Biny</span>ı/’da (8 Ekim 2000) şöyle der: “1915 olaylarının BM 1948 tanımlarına göre soykırım sınıfına girdiği tartışma götürmez.” Ayrıca Atatürk’ün kendisinin de bu olaylara <span class="calibre2">katliam</span> dediğini belirtir, ki <span class="calibre2">soykırım</span> kelimesi icat edilmeden önce bu kelime aynı şeye tekabül ediyordu. Halil Berktay da <span class="calibre2">Radikal</span>’de (9 Ekim 2000) aynı dürüstlüğü göstermiştir. “Yerel şiddet” yaratabilecek ve “bir ya da iki bin” Müs-lümanın ölmesine yol açabilecek “Ermeni çeteleri” ile rejimin “en az 600.000” kişi öldüren cani Teşkilat-ı Mahsusa aracılığıyla sistematik bir şekilde tehciri örgütlemesi arasında bir ayrım yapar.</p>

  <p class="calibre1">Bu sırada Türkiyeli liderler sadece Ermenilerin ağır koşullarda tehcir edildiğini kabul ediyor, soykırımın, hattâ kasıtlı katliamların söz konusu olmadığını iddia ediyordu. Talat, Amerikan Büyükelçisi Morgenthau’ya ufak bir nutuk atmıştı:</p>

  <p class="calibre1">Ermenilere karşıtlığımızı üç ayrı zemine dayandırıyoruz. Bir kere Türkleri yoksullaştırarak kendileri zenginleştiler. İkincisi, bize zorbalık etmeye ve ayrı bir devlet kurmaya kararlıydılar. Üçüncüsü, düşmanlarımızı açıkça yüreklendirmişlerdi. Kaf-kaslarda Ruslara yardım etmişlerdi ve başarısızlığımız büyük ölçüde onların eylemlerinden kaynaklanmıştı. Bu yüzden savaş bitmeden onları güçsüz kılmak gibi geri dönüşsüz bir karar almamız gerekti.</p>

  <p class="calibre1">Morgenthau kitlesel tehcirlerin yarattığı ekonomik felaketleri göz önüne almasını önermişti. Talat açıksözlülükle yanıt verdi:</p>

  <p class="calibre1">Ticari kayıp umurumuzda değil... Bu konuda kaygılanmıyoruz... Ermenileri Anadolu’nun hiçbir yerinde bırakmayacağız. Çölde yaşayabilirler, ama başka hiçbir yerde yaşayamazlar.</p>

  <p class="calibre1">Bu malsız mülksüz kadın ve çocuklar çölde yaşayamazdı elbette. Talat Alman bir gazeteciye, bu politikanın niçin bütün Ermenileri kapsaması gerektiğini şöyle açıklamıştı:</p>

  <p class="calibre1">Masum Ermenilerle suçlular arasında bir ayrım yapmadığımız için bizi suçluyorlar; ama böyle bir şey yapmak kesinlikle imkânsızdı; çünkü bugün masum olanlar yann suçlu olabilir... Eylemlerimiz milli ve tarihsel bir zorunluluktan kaynaklanıyordu. Türkiye’nin varlığını güvenceye almak tüm diğer kaygılara ağır basmalıdır.</p>

  <p class="calibre1">Tehcirlerin bugünkü tehdidin yanı sıra gelecekteki tehdide karşı da yapıldığını kabul ediyordu. Burada önleyici saldırıyı tarihsel zorunlulukla haklı çıkarıyordu. Daha sonra Himmler’den de aynı mantığı duyacağız. Enver Paşa da benzer şekilde Morgenthau’ya açılmıştı:</p>

  <p class="calibre1">Ermenilerin en büyük sorunu ayrılıkçı olmaları... Ermenilerden korkmamızın sebebi devrimlerle ilgili kendi deneyimlerimiz. Bu yüzden onları dağıtarak bize zarar vermelerini engellemek için bir plan yaptık... Ekonomik kaygıların bu sefer hiçbir önemi yok. Önemli olan tek şey kazanmak. Aklımızda kazanmaktan başka bir şey yok. Kazanırsak her şey iyi olacak, kaybedersek zaten her şey kötü gidecek. Durumumuz umutsuz, bunu kabul ediyorum, ki biz de umutsuz insanlar gibi dövüşüyoruz.</p>

  <p class="calibre1">Sonra Morgenthau ona suçu başkalarına atma şansı tanır. Büyükelçi astlann Komite’nin niyet ettiğinden çok daha ileri gittiğini kabul ettiğini söyler. Ama bu teklif Enver’in gücüne gitmiştir. Şu cevabı verir:</p>

  <p class="calibre1">Çok yanılıyorsunuz. Bu ülke tamamen kontrolümüz altında. Suçu astlarıma atmayı kesinlikle istemem ve yaşanan her şey için şahsen sorumlululuğu üstlenmeye sonuna kadar hazırım. Tehcir emirlerini veren kabinenin ta kendisiydi. (Morgenthau, 1918: 336-8, 347-52; krş. Bryce, 1972: 633, 636)</p>

  <p class="calibre1">Sadece tehcir kelimesini kılıf olarak kullanmaktan vazgeçmediler. Ülkeyi savunmak için en uç önlemleri almak gerekiyordu. Ülke kurtulana kadar hem ahlak hem de ekonominin cehenneme kadar yolu vardı.</p>

  <p class="calibre1">Kendilerini itilaf Devletleri’nin istilasıyla karşı karşıya gelmiş, ezilen, aşağılanmış bir kurban olarak gören Türklere savaş bölgelerinden tehcir makul bir</p>

  <p class="calibre1">tepki gibi gelebilirdi. Ermeniler düşmanla işbirliği yapamayacakları ve başlarında Türk birliklerinin durmasını gerektirmeyecek yerlere yerleştirileceklerdi. Tehcirler Osmanlı geleneğiydi ve zorla yer değiştirme yirminci yüzyılda standart bir savaş politikası haline gelmişti. Tehcirin gerçekten samimi bir politika olup olmadığını -samimiyse de tam olarak hangi noktada toplu katliama dönüştüğünü- bilemiyoruz. Ama tehcirde parmağı olanlar, 1915 ortasında artık sistematik cinayet işlediklerinin farkındaydılar. Pek çoğu soykırıma giriştiklerini anlamış olmalılar. Süreç daha sonraki Nazi soykırımları gibi sıkı sıkıya örgütlü değildi ve daha fazla yerel farklılık söz konusuydu. İleride göreceğimiz üzere, ılımlı yetkililer süreci yavaşlatabildiği gibi, İslam’ı kabul eden Ermenileri de kurtarabiliyordu. Pek çok yerde Protestan ya da Katolik Ermenilere (yani Ermeni Ortodoks Kilisesi’ne ait olmayanlara) dokunulmadı, ama bu da her yerel yetkili için geçerli değildi (Barton, 1998 ve Bryce, 1972’de bu farklılıkların ayrıntısı verilmektedir). Yine de tehcir edilenlerin gidiş yönündeki tutarlılık, safhaların art arda dizilişi ve sürecin iki nisan-eylül “sezonuna” bölünmesi, tutarlı olarak hayata geçirilen genel bir plana işaret ediyor (Kevorkian, 1998).</p>

  <p class="calibre1">SORUMLU ELİTLER</p>

  <p class="calibre1">Birbiriyle örtüşen dört ana kurumsal sorumlu ağı tespit etmemiz mümkün. Bu sorumluların kim olduklarına dair bir şeyler bilsek de, güdülerine dair elimizde çok az kanıt bulunuyor.</p>

  <p class="calibre1">Ana İdareci Elitler</p>

  <p class="calibre1">Hükümetin en üst kademelerinde başlatılan ve çeşitli sivil devlet amillerince gerçekleştirilen katiyetle devletçi bir soykırım söz konusuydu. Devlet idaresinin tamamını kapsamıyordu, ama çekirdeğini kapsıyordu. Bu devlet, geri bir ekonomiyle işleyen eski bir imparatorluk devletiydi. Ülkeye nüfuz etmiş eğitim, sağlık, iletişim vs. türünden pek fazla sivil bürokrasiye sahip değildi. Çekirdeğinde hâlâ dahiliye ve harbiye nezaretleri vardı. Dahiliye Nezareti silahlı büyük polis ve jandarma güçlerini idare ederken, Harbiye Nezareti de artık hemen bütün sınırlarında dört cephe savaşma girmiş devasa bir orduyu idare ediyordu. Ordu birimleri sürekli olarak ülke içinde Çanakkale, Kafkaslar, Mezopotamya ve Suriye arasında gidip geldiği için yer yer cinai faaliyetlerde de yer alabiliyordu. Ayrıca iki nezaret ülkenin iletişim sisteminin daha gelişmiş araçlarını, özellikle telgrafı ve sınırlı demiryolu ağını da kontrol ediyordu.</p>

  <p class="calibre1">Bu iki nezaret Jön Türk rejimine hakim durumdaydı; çünkü rejimin siyasi dayanağı bu nezaretlerdi. İktidardaki üçlü dahiliye, harbiye ve bahriye nazırlarıydı (Bahriye Nazırı Cemal, aynı zamanda Suriye valisi ve ordu kumandanı olarak yetkilerini ikiye katlamıştı). Soykırımı dahiliye ve harbiye nezaretleri koordine ediyordu. Talat’ın ve Dahiliye Nezareti’ndeki yardımcılarının çıkardığı emirler, bir bütün olarak hükümetin çıkardığı düzenleme ve yasalardan çok daha önemliydi (Kaiser, 2000b). Teşkilat-ı Mahsusa cinayet süreçlerinde biraz özerkliğe sahip olsa da, hareketlerinin koordinasyonunu sağlayan telgraflar Dahiliye Nezareti yoluyla gönderiliyordu. Telgraf çok etkili bir koordinasyon aracıydı. Soykırıma karışan bütün belediye reisleri ve valiler İstanbul’dan düzenli olarak telgrafla emir alıyorlardı. Ne yapacaklarım çok erken öğrenmişlerdi. Amerikan misyoneri Stella Soughridge, Nisan-Mayıs 1915’te Kayseri’deki yetkililerle bazı sohbetler yapmıştı. Bu yetkililer de ona benzer uyarılar yapıyorlardı: Bölgede “tek bir Ermeni bile bırakılmayacaktı”, “okullu kızlarımıza ve oğlanlarımıza korkunç bir şey olacaktı”, “Ermeniler için hiç umut kalmamıştı” ve bu kaderden kurtulmak için hepsi Müslüman olmalıydı (Barton 1998: 116; krş. Bryce, 1972). Bu durum ilk aşamalarda resmi koordinasyon olduğunu göstermektedir.</p>

  <p class="calibre1">Yan ürün niteliğinde iki daire daha sürece dahil olmuştu. Halep merkezli Tehcir Dairesi sürgünlerin güneye akışını denetliyordu. Dahiliye Nezareti’ne bağlıydı, ama genel müdürü hem İTC hem de Teşkilat-ı Mahsusa’nm çekirdek üyelerinden biri olan Şükrü’ydü, yani bu dairenin hem belli bir kurumsal özerkliği hem de radikal eğilimleri vardı. Dahiliye Nezareti’nin “Aşiret ve Muhacirleri İskan Müdürlüğü”, son iki yıldaki yeniden yerleştirme programlarında uzmanlık edinmiş daha bağımlı bir kuruluştu. Ermenilerin mallarının listesini çıkarıyor, bu malları depoluyor ve satıyor, ayrıca Ermenilerin boşalttığı yerlere mülteci Müslümanları yerleştiriyordu. Direktörlük halk desteğine sahipti; çünkü mülteci ve yerli Müslümanlar mülkleri ve ticarethaneleri neredeyse bedavaya alıyordu. Gayrimüslimlerin Ermeni mülkü edinmesine izin yoktu (Kaiser, 2000b). Güya zararsız “Yeniden Yerleştirme” bürosunun sağladığı ideolojik kılıf da sürecin meşrulaştırılmasmda önemliydi.</p>

  <p class="calibre1">Jön Türkler ile bu kurumlar arasındaki bağlantı kalıcıydı. 1918’den sonra ilk savaş suçu mahkemeleri sivil hizmet veren, özellikle de Harbiye Nezareti’nde, Dahiliye Nezareti’nde ve polis teşkilatındaki sanıklara duyulan sempati sebebiyle sekteye uğradı. Suçlamaları düşürmek için pek çok belge yok edildi, tanıkların gözü korkutuldu. Ama 1913 tasfiyeleriyle birlikte ilişkiler iyice sıkı-laşmış ve soykırım için önemli bir ön şart yaratmıştı -gerçi niyetin soykırım olmadığını varsayabiliriz. Devlet parti-devlet haline gelirken, ordu da parti mensuplarının komutasına geçmişti. Memur ve subayların ancak azınlığı İttihatçı olabilirdi; çünkü devlet büyüktü ama parti küçüktü. İleride göreceğimiz gibi, sadece bazı subaylar ve memurlar olayların failiydi. Yine de görgü tanıklarının anlattığı en kötü faillerin hemen hepsi katı İttihatçılardı. Dolayısıyla, bu radikalleşmiş memur ve subayları tespit etmek için devletin daha derinini araştırmamız gerek.</p>

  <p class="calibre1">Memurlar Arasında Hizip Mücadeleleri</p>

  <p class="calibre1">Radikal elit tüm sivil memurların aktif desteğine ihtiyaç duymuyordu. İTC parti dışı idari kanalları atlamak ve karşı çıkanların yerine başkalarını geçirmek için savaş zamanındaki olağanüstü yetkilerini kullanabilirdi. Tehcir emri kabineden hızla geçirildi ve meclis askıya alınarak kamusal tartışma kısa kesildi. Üst düzeylerde biraz direniş oldu, ama kaynaklar önde gelen direnişçinin kimliği konusunda ihtilaflıdır. Trumpener (1968), Sadrazam Said Halim’in (ve hizbinin) bu duruma içerlediğini iddia eder. Halim koltuğundan edilemeyecek kadar güçlüydü, ama 1915 Ekimi’nde Hariciye Nezareti’ndeki görevi elinden alındı. Onun yerine geçen kişi daha güvenilir olan Adliye Nazırı Halil Bey’dir, der Trumpener. Toprak sahibi bir ailede doğan Halil Bey Paris’te eğitim görmüştü ve hiç değilse 1908’den beri Jön Türkler arasındaydı. Halbuki Büyükelçi Morgenthau’nun iddiası tam ters yöndedir -Halim’le konuşmalarından yola çıkarak onun radikal olduğunu, fakat Halil’in kendisine “hükümetin Ermeni-lere müdahalesinde ciddi hatalar yapıldığına katılıyorum” dediğini belirtir (fakat Halil henüz arı kovanına çomak sokmaya hazır olmadığını da eklemişti). Yönetimin önde gelen din adamlarından Şeyhülislam Hayri 1916 Mayısı’nda görevinden ayrıldı ve onun yerine dini vakıflar nezaretinin başına tanınmış radikal Musa Kâzım getirildi (<a href="http://www.armenian-genocide.org/chronology/1916">www.armenian-genocide.org/chronology/1916</a>). Her halükarda kabine giderek daha fazla atlanmaya, eyalet memurları da emirlerini lTC’den almaya başlamışlardı.</p>

  <p class="calibre1">1916 Mayısı’na gelindiğinde en tepedeki üçlüden biri olan Cemal Paşa’da bağımsızlık işaretleri görülmeye başladı. Hatıralarında Ermenilerin tüm cephelerden uzağa, Anadolu’nun içlerine yerleştirilmesi için büyük çaba harcadığını söyler. Onları güneye sürmek savaş kabiliyetini engellemekten başka işe yaramayacaktı. Sözlerinin ağırlık kazanamadığını ve hiçbir rol oynamadığı sivil kanallardan tehcirlerin hayata geçirildiğini belirtir. Ayrıca 150.000 güneyli sürgünü Beyrut ve Halep’e getirerek hayatlarını kurtardığım da iddia eder (Cemal Paşa, 1922: 277-9). Başkaları da onun zengin Ermenileri (para için) kurtardığım, Ermeni zanaatkarların savaş için çalışmasına izin verdiğini ve nihayet Suriye’deki tüm Ermenilere Müslümanlığa geçmeyi önerdiğini söylemişlerdir. Çerkez subay Haşan Amca’nın ayrıntılı delilleri, Cemal’in 1916 yazında ılımlı bir politika izlediğini tasdikler. Kevorkian bu ılımlılığın insanseverlikten ziyade jeopolitik kaygılardan kaynaklandığını düşünür. Rusya’yla uzlaşma girişimlerinde Ermeniler faydalı olabilir, aracılık edebilirlerdi. Cemal Suriye ve Filistin’de vali ve ordu komutanı sıfatıyla kendi yetki alanında epeyce özerk durumdaydı. Şimdi de Ruslar sultan olmasına izin verirse barış yapmaya hazırdı (Hartunian, 1986: 115, 358-61; Kevorkian, 1998: 53-9, 228-37; MacFie, 1998: 137-9, Morgenthau, 1918: 174; Trumpener, 1968: 124-5, 230-1, 247). Yine de tüm bunlar Cemal’in Arap milliyetçilerine karşı katılığına ve Filistin Yahudi-leriyle uğraşırken gösterdiği zalimliğe ters düşer. İTC Osmanlı tebası olmayan tüm Yahudileri kovmaya niyetli olan Yafa’nm sert valisini Alman ve Amerikan büyükelçilerinin baskısı sonucu görevden aldı. Yine de Cemal İstanbul’dan gelen bu talimatı değiştirdi ve adamı kendi ekibine alarak bu politikayı devam ettirmesini mümkün kıldı. Siyonist bir resmi görevliye şöyle demişti: “Biz Jön Türkler Siyonistlerin asılmayı hak ettiğini düşünüyoruz, ama artık adam asmaktan bıktım. Sizi Türk devletinin her yanına dağıtacağız ve herhangi bir yerde toplaşmanıza müsaade etmeyeceğiz. Böylece Yafa ve Tel Aviv’den 9.000 Yahudi kuzeye gönderildi ve pek çoğu yolda öldü. Aynı şeyi Kudüs Yahudile-rine de yapmaya kalkınca İstanbul tarafından (yine Alman baskısıyla) durduruldu. Sonra 1917’deki Ingiliz ilerleyişi Filistin Yahudilerini daha kötü bir şey yaşamaktan kurtardı (Karsh &amp; Karsh, 1999: 166-70). Cemal’in ılımlı olduğunu düşünmek zordur, ama epeyce bağımsız davranmıştır.</p>

  <p class="calibre1">Hiyerarşinin alt kademelerinde daha fazla direniş vardı. Morgenthau iTC’nin imparatorluktaki otoritesinin “son derece zayıf’ olduğunu düşünüyordu (1918: 227). Yalman (1972: 326-32) batı bölgelerindeki idarecilerden “çoğunun” tehciri hayata geçirmeye direndiğini belirtir. Buna eyaletinden hiçbir Ermeninin gönderilmesine müsaade etmeyen İzmir valisi Rahmi Bey’i örnek verir, ayrıca başka bir valinin de emri “kâğıt üstünde bıraktığını” ve hayata geçirmek için kılım bile kıpırdatmadığını ekler. Berktay’a göre “valiler ve komutanlar” önde gelen faillerden olan “Bahattin Şakir için tutuklama emri” çıkartmıştır (<span class="calibre2">Radikal,</span> 9 Ekim 2000). Yerel idarecilerle sürekli temas halinde olan yabancı konsoloslar ve misyonerler bu idarecilerin ılımlı mı yoksa şertlik yanlısı mı olduğunu muhakkak belirtirler. Harput, Bursa, Urfa, Maraş, Zeytun ve Antep’in başındaki idareciler özellikle acımasızdı; Trabzon, Adana ve Konya’daki idareciler arasında ciddi hizip çatışmaları yaşanıyordu (Bryce, 1972).</p>

  <p class="calibre1">Ama muhalif idarecileri yerinden etmek kolaydı. Çatışmanın sonucu normalde Dahiliye Nezareti’nin ılımlı idareciyi görevden alması (kimi zaman tutuklaması) oluyor, onun yerine daha sert biri atanıyordu. Bu her zaman işe yaramıyordu, çünkü rejim yeni kişinin karakterini yanlış değerlendirebiliyor ya da yeni idareci tehcirin gerçeklikleri karşısında dehşete kapılıyordu. Bu durumda ikinci kez atama yapılıyor ve bu sefer işe yarıyordu (herhalde rejim ikinci seferde yeni adamı çok dikkatli seçiyordu). Yani neticede soykırım iptal edilmiyor, erteleniyordu. Böylece Ankara, Diyarbakır, Van, Everek, Trabzon, Mersin, Konya, Tarsus, Meskene, Marat, Sebka, Deyr-ez Zor ve Resülayn’da valiler ya da belediye reisleri değiştirildi (Ankara’da polis müdürü de değiştirildi) ve Halep ile Yozgat’ta iki kez atama yapılması gerekti. O kadar iyi belgelenmemiş yerlerde büyük ihtimalle daha fazla yer değiştirme olmuştu. Bu görev değişimleri, en fazla Ermeninin öldürüldüğü yerlerde büyük ihtimalle kıdemli subayların üçte birini kapsıyordu. Ermenilerin sadece yola çıkarıldığı yerlerde subayların emirlere uyması ve başka yerlerde doğan sonuçlara gözlerini kapaması daha kolaydı. Yozgat Valisi Cemal Bey cinayetlere müsaade etmeyen ikinci vali oldu. Bir Türk tanık onun biraz acı bir alayla şöyle dediğini belirtmiştir: “Jandarmalarımın muhacirleri öldürmesine asla müsaade etmem. Bütün mahkûmları serbest bırakıp Ermenileri öldürmeleri için onlara dört gün verseniz daha iyi olur. Sonra ben de jandarmalarımla birlikte gidip bütün mahkûmları yakalar ve hepsini jandarmalarıma öldürtürüm.” Ama yerel İTC, orada bulunan bir Dahiliye Nezareti müsteşarının yardımıyla onu görevden alıp daha itaatkar birini getirmeyi başardı. İstanbul yeni idarecileri radikal görüşlere sahip olanlardan, akraba ya da himaye bağlarına sahip olanlardan seçiyordu. Sadece Maraş’ta ve yalıtılmış Musul’da ılımlı valiler tüm süreç boyunca makamlarını koruyabilmiş görünüyorlar. Ama ılımlıların gücü de önlemeye değil ancak geciktirmeye yetiyordü; çünkü bu şehirler de cinai yollar kullanılarak Ermenilerden temizlenmiştir.<a id="footnote7"></a><sup class="calibre4"><a href="#bookmark9">7</a></sup></p>

  <p class="calibre1">İTC’nin ayrıca ikinci bir kontrol kolu daha vardı. Konsoloslar, misyonerler ve İngiliz kaynakları İTC “vekillerinin” yerel idarecileri kontrol etmek için yaygın olarak kullanıldığını açığa çıkartıyor. Dr. Şakir’in ta kendisi Diyarbakır ve Erzurum’da işleri başlatmaya gönderilmişti. İkinci bir yabancı, “en kötüsünden bir fanatik olan” Cemal Efendi de ona yardım ediyordu. Deyr-ez Zor’da ılımlı vali Ali Suad Halep Tehcir Dairesi’ne ve başka bir seferinde de İstanbul’a rapor vermeyi ihmal etmişti. Üç İttihat vekili şehri habersiz ziyaret ettikten sonra Ali Suad Bağdat’a gönderildi -Deyr-ez Zor’da koruduğu Ermeniler de buradan sürülmüştü! Onun yerini Everek vali muavini olarak zalimliğini kanıtlamış olan Salih Zeki aldı. Terfiler bu şekilde alınıyordu. Avrupa mültecisi vahşi bir Türk olarak tanımlanan Kerim Refi, Resülayn’da vali muavini olarak fiilen katliamları örgütlemiş, bu işte pek çok çeteyi, özellikle de Çerkezleri kullanmıştı. Divan-ı Harp Hakimi Alai Bey tehciri başlatmak üzere Haçin’e (Saimbeyli) gönderilmişti. Yabancılara karşı nezaketli ama katıydı ve “Türk hükümetinin Ermeni milliyetçilere karşı zorunlu önlemlerini” hayata geçireceğini beyan etmişti. İki hafta içinde tehcirleri başlattı; sonra da organizasyonu güvenilir yerel idarecilere bırakıp gitti (Bryce, 1972: 236, 492-4).</p>

  <p class="calibre1">Vekiller ideolog olmalarına rağmen pek çoğu yağma ve mesleki yükselme imkânlarından açıkça yararlanmıştı. Tutkulu bir İttihatçı vekil, ılımlı valinin durumunu incelemek üzere Ankara’ya gönderilmişti. Sonra onun yerine geçti ve yerli encümen üyeleri ile imamlara, sokak başlarında ve camilerde “tüm bu Ermeni parazitlerden kurtulalım” çağrılarım okumalarını emretti. Enver’in kayınbiraderi Tahir Cevdet ilk önce Van’daki zulmü süratlendirmeye gönderilmişti. Sonra da aynı şeyi yapmak üzere Adana genel valiliğine atandı. 1913’ten beri Talat’ın şahsi müsteşarı ve karanlık “Terörizm Kurulu” üyesi olan Ali Mü-nif Bey Adana ve Yozgat’taki fiili tehcirleri yürütmeye gönderilmişti. Yozgat’ın ilk iki valisi emirlere ayak diremişti, Adana’da ise ılımlı davranma yönünde bir Alman baskısı vardı. Ali Münif Bey “düzenli tehciri” savunuyormuş ve daha fanatik yerel İTC lideri İsmail Safa’yı dizginlemeye çalışıyormuş görüntüsü vererek Almanları yatıştırdı (Kaiser, 2000a).</p>

  <p class="calibre1">Halep’in durumu farklıydı. Şehirde yaşayan Ermeni azdı, ama tehcir edilenlerin toplandığı merkezlerden biriydi ve ülkenin Tehcir Dairesi de burada bulunuyordu. Genel müdür Şükrü Bey ile vekili Nuri Bey idari sınırları yeniden çizdirerek iki ılımlı valiye karşı iktidar mücadelesini kazandılar ve eyaletin büyük bir bölümünü emin ellere teslim ettiler (Bryce, 1972: 469). Üçüncü vali Bekir Sami Bey sertlik yanlısı bir İttihatçı ve Talat’ın akrabası olduğundan iki kat daha güvenilirdi. Ayrıca cinayetlere bizzat karıştığı söyleniyordu. Nuri Bey görevini büyük bir şevkle yerine getirerek 10 Ocak 1916’da İstanbul’a şu telgrafı gönderdi:</p>

  <p class="calibre1">Yapılan araştırma neticesinde, tehcir edilen Ermenilerden en fazla <span class="calibre2">%</span> 10’unun menzile ulaştığı tespit edildi. Diğerleri yollarda açlıktan, hastalıktan ve başka benzer doğal sebeplerden öldü. Hayatta kalanlara da sert muamele göstererek aynı sonucu elde etmeyi ümid ediyorum.</p>

  <p class="calibre1">Teşkilat-ı Mahsusa’yı örgütleyen gizli “Umumi Asayiş Müdürlüğü”nün İstihbarat Dairesi müdür yardımcısı Esat Bey de bu adamlara yardım ediyordu. Bağdat demiryolunun Ermeni çalışanlarının işini bitirmek üzere bölgeden gönderilen imha birimleri de yerel İTC’nin komutasmdaydı (Andonian, 1920: 116-17; Kaiser, 1999b: 91-102; Kaiser, 2000a). Türk savaş suçluları üzerine İngiliz dosyalarında yerel İTC liderlerinin örgütlediği bir düzine yerel tehcirin ayrıntıları verilmiştir.<a id="footnote8"></a><sup class="calibre4"><a href="#bookmark10">8</a></sup></p>

  <p class="calibre1">Bazı idareciler aile ya da başka himaye bağlantıları yüzünden daha ateşliydi. Bu durum ikinci bir gerekçeyle örtüşüyordu: Terfi etmenin yolu da buydu (Bryce, 1972: 23). Başkaları geçmişteki aykırılıklarını silme yönünde kariye-rist bir hevese kapılmıştı. Hilmi Abdülkadir 1914’te emekli bir kurmay albaydı. Daha önce İTC’ye karşı padişahın ve Osmanlı liberallerinin tarafını tutmuş olmak gibi bir sorunu vardı. 1914’te yalıtılmış güneydoğu şehri Musul’a mühendis olarak gönderilip kızağa çekilmişti. Ama İttihatçıların kalesi olan Kastamonu’dan övgü almayı becerdi. Hilmi, Kastamonulu İTC Maarif Nazırı Şükrü Bey’i tanıyordu. Hilmi’yi “iyi tanıyan” Şükrü “onu himayesine aldı” ve İTC’ndeki meslektaşlarına tavsiye etti. “İTC şefleriyle arasını düzeltmiş, aynı zamanda da onlara sadakatini göstermiş olduğundan, kendisine verilecek her türlü alçakça ya da zalimce görevi yerine getirecek kadar olgunlaşmıştı,” diyordu bir tanık. Musul İTC liderleriyle birlikte ılımlı valiyi çiğneyerek Musul’a gelen binlerce sürgünün öldürülmesini örgütledi. Bu süreçte zenginleştiği gibi Ermeni oğlan ve kızlarına da tecavüz etti (Bryce, 1972: 95; Yeghiayan, 1991: 251-7). Hemen her şeyi yapmaya hazırdı -kendini adamış bir İttihatçı değildi ama kendini adamış bir kariyeristti. Adapazarı’nda da benzer bir adam vardı. Belediye reisi ve polis şefi ılımlı kimselerdi, ama büyük ihtimalle bir İTC vekili olan ve “hayvan” lakabıyla bilinen yabancı bir kişi işlerini baltalıyordu. Siyasi suçlardan girdiği hapisten salıverilmişti ve “bu şeytani işi özgürlüğü karşılığında yapıyordu”. Ermenilerle şöyle alay ediyordu: “Belediye reisiniz niye umurumda olsun?... Sizin iyi insanlar olduğunuzu söylüyor, ama kendisi iyi değil... Ben emirlerimi Talat Bey’den alırım” (Bryce, 1972: 105). Rejimin gönülsüz vali ve belediye reislerinin yerine geçirecek çok fazla fanatiğe ihtiyacı yoktu. Himaye ve terfiyle genişleyen bir radikaller çekirdeği gereken adamları sağlıyordu.</p>

  <p class="calibre1">Eyalet valileri itibarlı kimselerdi ve onları ürkütmek kolay değildi. Açıkça direnen alt kademeden idarecilerin sayısı ise azdı. Ödün verme ve idare etme mekanizmalarını tercih ediyorlardı. Bir muhtarın karısı, “gördüğü korkunç şeyler yüzünden nasıl ağladığını ve kocasını bunlardan uzak tutmak için ne kadar çok uğraştığını anlattı hanımlarımıza”. Pek çoğu tasvip etmediğini ama üstlerine boyun eğdiklerini söylüyorlardı. Konsolos Davies’e göre, Mamuret'ül-Aziz valisi pek çok Ermeninin Rus sınırından kaçmasına izin vermişti. Ama en sonunda o da “emirlere uymak zorunda olduğunu” söyleyerek hükümet poli-tikalarmı uyguladı <span class="calibre2">(U. S. Documents,</span> 1995: III: 45-6). Bir idareci şöyle diyordu: “Yirminci yüzyılda yaşıyoruz. Artık esas kuvvet ahlak ya da ilkeler değil, iktidardır” (Davidson, 1985: 177). Ayrıca son çare olarak başkent, radikallere yönelik özel emirler yoluyla resmi emirleri baltalayabiliyordu (Bryce, 1972: 353,362,376,442).</p>

  <p class="calibre1">Muhalifler bazı önemli mevkileri ellerinde tutuyorlardı. Ama 1913 tasfiyesinden beri iktidarın dışında kaldıklarından, Talat’tan gelen genel politikayı değiştirecek bir toplu örgütlenmeleri yoktu. Bireysel muhalefetin sonuçlarından korkuyorlardı ve sansür yüzünden de başka yerlerdeki muhalifler hakkında pek bilgi edinemiyorlardı. Bir Amerikan misyoneri, Türkiye çapında yüzlerce kişinin muhalefet ettiği için hapishanede çürüdüğünü düşünüyordu (Barton, 1998: 191). Memurların çoğu, tıpkı bizim gibi, o kadar cesur değildi.</p>

  <p class="calibre1">Ahlaklı davranmaya korkmak ve kariyerizm itaatin sıradan sebepleriydi. Savaş zamanı vatanseverliği de öyle. Misyoner Harriet Fisher, 1917 Mayısı’nda önde gelen kadın İttihatçılardan Halide Edip’le birlikte mültecilere yardım için çalışırken aralarında geçen bir konuşmayı aktarır:</p>

  <p class="calibre1">Sadık bir Türktü. Bir seferinde şöyle dedi: “Kimse bu ülkeyi benim kadar sevip, benim kadar sert eleştiremez... Hiçbir şey bu katliamların lekesini ülkemden silemez.”</p>

  <p class="calibre1">Bu kadar canavarca sürdürülmesini liderlerin mi istediğini sorduğumda, “Kimisi istiyordu ve hâlâ istiyor. Daha bitmedi...” Ama sonra ekledi: “Bazıları istemiyordu. Ama o kadar becerikli değillerdi ve yürütme gücünden yoksundular. Üstelik mevzu önümüze böyle konmuştu. Savaştayız. Dört bir yanda düşman var. Bölünmüş görünürsek her şeyi kaybederiz. Ya bizim milletimiz ayakta kalacak ya da Ermeniler.” (Barton, 1998: 164)</p>

  <p class="calibre1">Parti-devletin zorlama, kariyerizm ve ülkeyi karıştırma yeteneği memurlar için tayin ediciydi -yirminci yüzyıldaki soykırımlarda bu durum çok yaygındır. Tüm muhalefete rağmen kontrol devletin radikal ittihatçı kısmmdaydı. Emirler partinin kontrolündeki makamlardan aşağı aktarılıyordu ve rejim bu kontrolün kapsamını çabucak genişletebilmişti. Soykırıma girişen birleşik bir devlet değildi bu. Ama radikal çekirdeği iradesini dayatmak için idare ve parti güçlerinin bir karışımını kullanabiliyordu. Soykırımın sorumlusunun bütün bir devlet olması gerekmez.</p>

  <p class="calibre1">Askerler Arasındaki Hizip Kavgaları</p>

  <p class="calibre1">Orduda gerçekleşen kritik 1913 tasfiyesi radikallerin daha da güçlenmesini sağlamıştı. Artık radikal subaylar ülkenin meşru hükümeti adına emir veriyorlardı. Savaş durumu da ikinci bir meşruiyet sağlıyordu. Savaşın “karanlığı ve karmaşası -Divan-ı Harp, bazı Ermeni yerleşimlerini içine alan bir cephe ve düşmanı öldürme zorunluluğu- ordunun radikal kesiminin toplu katliamlara yardım etmesinin ve bir bütün olarak ordunun bunu engellememesinin koşullarını yaratmıştı. Kilikya’daki ve Rus sınırı yakınlarındaki Ermeni kalelerinde işlenen ilk cinayetlerde askerlerin büyük katkısı olmuştu. Bağdat demiryolu boyunca da daha düzensiz olarak cinayetlerde rol almışlardı. Ordü en ölümcül güçtü; çünkü en iyi silahlanmış gruptu. Ama kullanılan ana kuvvet ordu değildi. Subayların ya da askerlerin sadece azınlığı mezalimin yakınına gelmiş, ancak birkaç bini cinayet işlemiş olabilirdi.</p>

  <p class="calibre1">De Nogales daha dar bir kesimi suçlar. Bir bütün olarak orduyu, özellikle de erleri mazur görür. Genellikle büyük saygı duyduğu profesyonel Türk subayları ile şahsi tutkuları ve siyasi bağlantıları yüzünden karakterlerindeki kusurlar ortaya çıkmış subayları birbirinden ayırır. Kendisi gibi savaş kurallarına saygı duyan “profesyonel askerler” ile böyle bir saygı duymayan “siyasi askerleri” karşı karşıya koyar. Bu tip siyasi askerler tarafından mezalimde kullanılan birliklerin düzensiz birlikler -özellikle Kürtler ve bazı jandarma birlikleri- olduğunu da ekler. Bu sorumlular şebekesi (daha sonra Nazilerin de söyleyeceği gibi) siyasi askerlerden oluşmuştu. Üst kademedekiler dışında az sayıda İttihatçı vardı, ama zaten çok kişiye ihtiyaç yoktu. Askerlerin çoğu soykırıma hiç denk gelmeden savaşı atlattı, ki büyük ihtimalle General Mustafa Kemal de bunlardan biriydi. İTC ile ilişkileri nispeten zayıf görünmektedir. Ama tıpkı pek çok kavga arkadaşı gibi savaşa odaklanmış ve tehcirler hakkında alenen hiçbir şey söylememişti. Tıpkı sivil memurlar gibi, nispeten daha fazla siyasi bağlılık duyan askerlerin çoğunun da bağlantıları vardı (cani General Halil, Enver’in amcasıydı). Diğerleri daha önce benzer şiddet olaylarında yükselmişti. Örneğin Balkanlarda gerilla kuvvetlerini ve cezalandırma baskınlarını örgütlemiş, bu amaçla cezaevinden bırakılmış 4.000 suçlunun bulunduğu birimlere komuta etmişlerdi. Onların deneyimleri vesilesiyle burada bahsi geçen Teşkilat-ı Mahsusa’nın çekirdeği oluşmuştu.</p>

  <p class="calibre1">Ordunun disiplini sağlamdı. Yabancılar erlerin cesaretini ve şaşmaz itaatkarlığını sık sık övmüştür. Görevlerini toplu olarak reddeden hiçbir birlik bilmiyoruz. Saflardaki itaatkarlığa, sert disiplin ve muhalefete karşı acımasız önlemler de ekleniyordu. Askerler tehcir emirlerini yerine getirmeyi reddetse vurulurdu. Hayatta kalanların anlatılarında yer yer askerlerin onlara yardım ettiğinden bahsedilir, ama bu yardım hep gizli saklıdır. Subaylar vurulmuyordu, ama onların da düşünmeleri gereken bir kariyerleri vardı. Bazıları emirleri uygulamayı reddetmişti, ki bunların arasında Doğu’daki en yüksek rütbeli iki ordu grubu komutam da vardı. Bunlardan biri Ermenilerin sadece dağıtılması-m ve başka yere yerleştirilmesini tercih ettiğini söylemişti.</p>

  <p class="calibre1">Ordu subaylarım görevden atmak kolay değildi. Bazıları görevi bıraktı, bazıları da kenara itildi, ama diğerleri soykırımı engellemeye devam etti. Bazı subaylar katilleri divan-ı harbe verip idam etti. Çaresiz kalan bir binbaşı, “Türk olarak yaşamaktan utandığını” açıklayarak intihar etti. Rejim kilit görevlere güvenilir subayları atamaya çalıştı ve İTC üyeleri hızla terfi ederek kritik tehcir işlerine atandılar. Soykırımın ikinci aşaftıasında pek çok subay siyasi imha ile Ermeni emeğinin kullanıldığı meslekleri korumak arasında bir seçim yapmak zorunda kaldı. Ermeniler zanaatkar olarak faydalıydı, üniforma dikiyor, başka askeri malzemeleri imal ediyor; hastanelerde, yol, demiryolu ve tünel inşaatlarında çalışıyorlardı. Cemal Paşa ve General Galip Bey komutasındaki subaylar faydalı Ermenileri korudular (Bryce, 1972: 242; Dadrian, 1994b: 956; Kevorkian, 1998: 151,191, 228-37; Yalman, 1970: 326-32; Yeghiayan, 1991: 258, 279). Ordu soykırımı engellemek için toplu olarak çok az şey yaptı, ama rejim rutin katliamlar için -tıpkı Nazilerde olduğu gibi- ordu subaylarına ve erlere rutin olarak güvenemeyeceğini hissederek yüzünü başka yere döndü.</p>

  <p class="calibre1">Paramiliter Katiller</p>

  <p class="calibre1">Gerek elleri kollan bağlı erkekleri, gerekse kadın, çocuk ve yaşlı gruplarını katletmekte uzmanlaşmış esas katiller, Teşkilat-ı Mahsusa’nm örgütlediği 20.00030.000 kişilik paramiliter kuvvetlerdi. Bu özel kuvvetler, burada ele alman katil paramiliterleri içinde eşsizdir. Nazi SA’lan ya da Ruanda Interahamwe’si gibi bağımsız parti milisleri değillerdi, ama Nazi SS’leri gibi yukarıdan aşağı sıkı bir biçimde de örgütlenmemişlerdi. Parti-devletin içinden örgütlenmişlerdi, ama özel bir şekilde. Bu kuvvetlerin kökeninde, önceki bölümde sözü edilen 190711 dönemindeki İTC fedaileri vardı. Bunlar ilk önce Enver Paşa’mn ordu içindeki şahsi örgütlenmesiydi ve gizli gerilla operasyonlarında kullanılıyorlardı. 1913’te ya da 1914 başında tekrar örgütlenerek Teşkilat-ı Mahsusa adım almış, Dahiliye Nezareti içindeki gizli bir örgütlenme olan ama sadece kendi bütçesine sahip İTC üyelerince yürütülen Umumi Asayiş Müdürlüğü’nün emrine verilmişti. Bu yüzden örgütü ne kabine ne de başka bir kolektif anayasal yapı kontrol ediyordu. Anlaşıldığı kadarıyla, en azından 1913’ten itibaren radikal hizbin çekirdeği bu örgütlenmeydi.</p>

  <p class="calibre1">Bu örgütlenmenin iki amacı vardı: Birincisi örtülü ama meşru bir savaş biçimiydi, diğeri ise tamamen gizli ve tümden gayrimeşruydu. Birinci amaç düşman hatları ardında gerilla savaşı yürütmekti. Bu yöndeki faaliyetler 1907’de Balkanlarda başlamış ve sonraki yedi yıl boyunca kesintilerle sürüp gitmişti. 191 l’de Italyanlara karşı Kuzey Afrika seferinde çok etkili bir şekilde kullanıldılar. 1914’te ilk fikir Arabistan ve Rusya’daki Müslümanlar arasında ayaklanma çıkarmak için aynı gerilla tekniklerine başvurmaktı. Arabistan’da örgütün görevi, ArabistanlI Lawrence’m görevinin muadiliydi. Hem Lawrence hem de Türk özel kuvvetleri rüşvet, silah hediye etmek ve düzmece özgürlük vaatlerinde bulunmak gibi yollarla Arap aşiretlerini kendi saflarına çekmeye çalışıyorlardı. Müşterilerinin kullandığı yöntemler konusunda pek seçici değillerdi. Bu bir kirli savaştı, ama toplu katliamlar ya da etnik temizlik gibi yollara genellikle başvurulmuyordu. Özel kuvvetler esasen eski ordu subaylarının yanı sıra birkaç sivil maceracıyı da saflarına katmıştı. Bunların hemen hepsi Türktü. Yüksek rütbeli subaylar ittihatçıydı, ama örgüt aynı zamanda -diğer ülkelerin özel kuvvetlerinde de muadilleri bulunan- salt vatanseverliğin çekiciliğine kapılmış, macera isteyen ya da meritokratik ilerlemeyi hızlandırma özlemi çeken pek çok kişiyi de içine almıştı. 1914’te Türkler önceki kirli savaşlarda deneyim kazanmış pek çok unsura sahipti (Stoddart, 1964).</p>

  <p class="calibre1">Ama Ruslara karşı aynı fırsatları yakalayamadılar. Enver’in ordusunun güzergahı Türk birliklerinin Rusya’da kargaşa yaratmak üzere sınırı geçmesini önledi. Onun yerine Türkiye’nin içinde gizli bir kirli savaş başlattılar ve güya sadakatsiz etnik azınlıkları ortadan kaldırmak için 1913 ve 1914’te MakedonyalI ve Rum Hıristiyan köylerine saldırılarını artırdılar. 1914’te özel kuvvetler subayları, Osmanlı subaylarıyla işbirliği yaparak Filistin’deki küçük Siyonist cemaatleri yok etmek için cinayete ve tehcire başvurdular (Aaronsohn, 1917: 47-56). Ertesi yıl sayısı çok daha fazla olan, güya Ruslara sempatizan ve sabotajcı temin eden Ermenilere yöneldiler. Alman irtibat subayı Albay Stange açıkça şöyle diyordu: “Ermenilerin tehcirinde askeri sebepler tali önemdeydi... Dışarıdan bir müdahale beklenmiyordu... Askeri gerekçeler ve ülkenin bazı kesimlerindeki başkaldırı eğilimleri istenen bahaneleri yaratmaya yetti.” Teşkilat-ı Mahsusa’nm faaliyetleri kısmen Komite’den bağımsızdı, bu yüzden rejim tarafından inkar edilebiliyordu, ama onlara kasten serbestlik tanınmıştı. Teşkilat-ı Mahsusa Ermeni cinayetlerinin -“hayvani bir canavarlıkla” diye ekliyordu Stange- çoğunun faili olabilir. Bu kuvvetlerin rolü arttıkça, subayların kendini adamış İttihatçılardan seçilmesine daha çok özen gösteriliyordu (Dadrian, 1993: 68; 1994b: 110-11; 1996: 43-9).</p>

  <p class="calibre1">Savaş sonrasındaki İngiliz dosyalarında bazı yerel komutan tipleri görülebilir. Halil Bey (daha sonra Paşa) tüm kariyerini Teşkilat-ı Mahsusa’da geçirmişti. Tahsili çok kısıtlıydı, ama Balkanlardaki bir başıbozuk çetesinde onbaşılığa yükselmişti. 1915’te İran içinde özel kuvvetlerin başında katliamlar örgütlü-yordu. Yozgat Teşkilat-ı Mahsusa bir nevi aile işletmesiydi, çetelerin başında dört kardeş vardı. Bunlardan ikisi küçük deri ve ayakkabı tüccarı, ikisi de sertlikleriyle tanınan -biri cinayetten hapis yatmıştı- daha kaba saba tiplerdi. İki tüccar 1908’den beri İTC’ye bağlıydı, ama liderlik konumuna gelemeyecek kadar küçük mevkilerdeydiler. Anlaşılan yerel Ermeni tüccarların daha zengin olmasını kıskanıyorlardı -hazır bekleyen “milli burjuvazi”nin bir parça-sıydılar. Daha önce sözü edilen ılımlı Yozgat valisi ÎTC baskısıyla görevinden uzaklaştırılınca, dört kardeşin Teşkilat-ı Mahsusa güçlerinin başına geçmeye uygun ve hevesli olduğuna karar verildi. Herhalde ikisinin yağmaya, ikisinin cinayetlere ilgi göstereceği düşünülmüştü. Daha üst düzey İTC görevlilerinin talimatıyla 10.000 yerli Ermemden 8.000’inin öldürülmesini örgütlediler ve mülklerini gönüllerince yağmaladılar. Üçüncü bir güdü de İTC Maraş vekili llyas Hoca’nın durumunda görülür, llyas Hoca aynı zamanda Hıristiyanlara karşı kin dolu risaleler yazan bir din adamıdır. Hıristiyan kızlara tecavüz ettiği için “Müslümanlar arasında rezalete” yol açmıştı, ama cihat ilanını destekleyen propagandası sayesinde göreve uygun bulunmuştu. Yerel İTC liderleriyle suç ortaklığı yaparak Kürt aşiret reislerini güneydoğudaki katliam baskınlarına yönlendirdi (Yeghiayan, 1991: 325-7, 342-56, 387-90).</p>

  <p class="calibre1">Ama alt düzeydekiler farklıydı. Bazıları ünformalı jandarmalardı; fakat düzenli jandarmaların çoğu orduya alındığından, jandarma teşkilatı askeri hizmete uygun olmayan çok sayıda kişiyi saflarına almak zorunda kalmıştı. Tüm tarafların çeteler olarak tanımladığı iki tip düzensiz birim de bu teşkilatı destekliyordu. Birinci türden çeteler suçlulardan oluşuyordu. Fermanlar, duruşma tutanakları, Stange’nin raporları ve sağ kalanlar bu alt düzeyden çete üyelerinin hapishaneden çıkarılmış suçlular olduğu ve bu cinai görevi üstlenmeleri karşılığında suçlarının affedildiği noktasında birleşirler. Uygun adamları bulabilmek için hapishaneler boşaltılmıştı. Önlerindeki görevin tam kapsamının farkında olmasalar bile, büyük ihtimalle kaçınmaları için bir sebep yoktu, çünkü hem özgürlüklerini kazanacak hem de maddi kazanç elde edeceklerdi. Yağma imkânları çoktu, ama bazı yerlerde resmen yerli Ermenilerin kamulaştırılmış zenginliğinin yarısını alıyorlardı. İkinci çete türü Kürt, Çeçen ve Çerkez reislerin öncülüğündeki aşiretlerden oluşuyordu. Gezici özel kuvvet subayları zaman zaman reislere para da teklif ediyordu, ama yine burada da yağma imkânları normal olarak teşvik ediciydi. Kürt aşiretleri bazı doğu bölgelerinde, Çeçenler güney kesimlerde, Çerkezler ise her iki yerde birden katliamların büyük bir kısmını gerçekleştirmişti. Bu aşiret gruplan nadiren tehcir planına destek oluyordu, ama yalıtılmış Ermeni köylerine ve yürüyen mülteci gruplarına tekrar tekrar saldırıp katliam yapıyorlardı. Konsolos Davies’e göre Harput’ta, cinayetlerin neredeyse tamamı jandarmalar ve mahkûmlar tarafından işlenmiş, Kürtler karışmamıştı. Fakat Kürdistan bölgesinde durum genellikle tam tersiydi (Davies, 1989; 156; Kevorkian, 1998; <span class="calibre2">U. S. Documents,</span> 1994: 143-52). Tüm katillerin erkek olduğunu da eklemeliyim, ama genellikle normal bir yaş grubu dağılımı vardı -bu kitapta bahsi geçen pek çok diğer paramiliter gruplardaki gibi genç erkeklerin orantısızca fazla olması söz konusu değildi. Bunun sebebi genç erkeklerden büyük çoğunluğunun cephede olmasıydı. Kadınlar hiçbir şeye karışmamıştı; çünkü bu toplumda kadınlar ellerine hemen hiç silah almıyorlardı.</p>

  <p class="calibre1">ideolojik gerekçelerle cinayet işleyen Kürtlerin ve erlerin sayısı az olmalı -gerçi suçlular ve Kürtler büyük ihtimalle nispeten imtiyazlı Ermenileri pek sevmiyordu, Kafkas aşiretleri (kendilerini Rusya’dan kovan) Hıristiyanlardan hoşlanmıyordu, ayrıca toprakları Rus işgaline uğrayan Kürtler de Hıristiyanla-rı sevmiyordu. Bu misilleme ve intikam güdüleri çaresiz insanları öldürmeye karşı normal yasakların bastırılmasında etkili oldu. Reisler maddi kazanç ile jeopolitik sakınganlık arasında bir denge kurmak zorundaysa da -aşiretin çıkarı Türklerle mi yoksa İtilaf Devletleriyle mi ittifak yapmaktan geçiyordu, yoksa en iyisi tarafsızlık mıydı- maddi amaçlı cinayetler büyük ihtimalle ağırlıktaydı. Bir ömür boyu suç ve aşiret çatışmaları da çete askerlerinin şiddetten zevk almasını sağlamış olabilir. Hayatta kalanların çoğu onların keyifle cinayet işleyip tecavüz ettiğini aktarmıştır. Bunlar nispeten vahşice aşiretsel ya da canice şiddeti beceriyle uyguluyorlardı ve bazıları şiddetten zevk alıyordu. Bunlar kötülük ordusunun gönüllü askerleriydi.</p>

  <p class="calibre1">Sıradan Türkler</p>

  <p class="calibre1">Sıradan Türkler soykırıma ne kadar karışmış, ne kadar destek vermişlerdi ve güdüleri nelerdi? Kesin konuşmak zordur, çünkü ana kaynaklarımız sağ kalan Ermeniler ve Ermeni cemaatlerinde faaliyet gösteren misyonerlerdir. Bunlar yerli Türklerle özel sohbetler yapma imkânım hemen hiç bulamamıştı. Onların ilk izlenimleri güruhlar ve camilerden gelen tehdit edici gürültüler, ardından mülteci yürüyüş kollarım sessizce izleyen köylülerden ibaretti esasen. Çok sayıda Türkle yakınlaşmamız mümkün değil. Dadrian’ın (1996: 121-7) basite indirgeyici milliyetçi teoriye başvurmasını kabul etmiyorum. Türklerin savaşçılık değerleri ile Islamın hoşgörüsüzlüğünün birleşerek Hıristiyanları katletmeye kültürel bir yatkınlık yarattığını iddia eder. Ama ana ölüm araçları ne İslam ne de orduydu. Keza hiçbir halkın ya da kültürünün doğuştan cinayete yatkın olması mümkün değildir.</p>

  <p class="calibre1">Gel gelelim, bazı genellemeler yapmak makul görünüyor. Bütün soykırım sürecini rejim faal olarak örgütlediğinden, önceki Osmanlı kıyımlarına nazaran bu olaylar kitlelerin katılımını o kadar gerektirmemişti. Köylüler ve şehirlilerin genellikle pek az şey yapması gerekiyordu. Güruhlar faydalı olabilir, ama binlerce kişinin yaşadığı bir kasabada yüz ya da iki yüz kişinin ayaklanması</p>

  <p class="calibre1">I irmenilere baskı yapmak için yeterlidir. Amerikalı bir misyoner şöyle diyordu:</p>

  <p class="calibre1">Ayaktakımmın Ermenilere saldırdığı daha önceki vakalarda resmi görevliler daima ortalığı yatıştırmaya çalışıyor ve birkaç kişi öldürüldükten sonra gecikerek de olsa mağdurları kurtarmaya geliyordu; ama bu sefer Ermenilerin imhası hükümetin kendisinin desteklediği bir plandı ve tüm korkunç aşırılıklara kadar her yönüyle plana uyulması, emirlerine direnilemeyecek asker ekibinin amansız tesirliliği yüzünden ister gönüllü olsunlar ister olmasınlar tüm yerel görevlilere dayatılan bir şeydi... Hayatımız boyunca Türklerin arasında yaşamış ve onların usûllerini tanıyan kişiler olarak sık sık “Bu Türklerin çıkardığı bir olay değil” diyorduk. Fazlasıyla soğukkanlı, hesaplı ve fazlasıyla tesirliydi. Sıradan insanlar bundan hoşlanmıyordu. (Riggs, 1997: 96)</p>

  <p class="calibre1">Rahip Riggs burada soykırımı Kürtlerin, Çeçenlerin ve diğerlerinin yardımıyla Türklerin gerçekleştirdiği yolundaki milliyetçi bir failler kalıbına ters düşüyor. Diğerleri gibi Riggs de pek çok Türkün ilk başta Ermeni komşularına yardım ettiğini söylüyordu. Misyonlerler sık sık Ermenileri saklayan Türklerden bahsetmiştir (Barton, 1998: 45). Ama resmi görevliler kaçakları saklayan herkesi öldürme emri aldıklarını açıklayınca bu vakaların sayısı hızla düşmüştü. Yerli Türkler general Kamil’in duyurusundan korkmuşlardı:</p>

  <p class="calibre1">Bir Ermeniyi saklama cüreti gösteren her Müslüman evinin önünde asılacak, sonra da evi yakılacaktır. Suçlu resmi bir görevliyse işinden atılıp divan-ı harbe verilecektir. Ermenileri koruyan askerse, rütbeleri sökülecektir ve divan-ı harbe verileceklerdir. (Dadrian, 1995: 235-8; 1996: 39; 1997: 43-4; Merdjimekian, 1919: 6-10)</p>

  <p class="calibre1">Bu tip tehditlerin gücünü azımsamamak gerek. Pek çok Türk Ermeniler hakkında nispeten karışık duygulara sahip olduğundan, risk almaktan caymaları için biraz korkmaları yeterliydi.</p>

  <p class="calibre1">Bu Ermeni kadının anlattıkları Merzifon’daki “sıradan Türklere” dair daha soğuk bir bakış açısını yansıtır:</p>

  <p class="calibre1">Mayısta Ermeni topluluğu korkuya kapılmaya başladı; hükümetin bize karşı önlemler alacağı... hissedilmişti. Türk halkının bize karşı ayaklanması söz konusu bile değildi, her şey hükümetin emriyle yapıldı. Türk halkı da baştan sona memnuniyetle kayıtsızlığını korudu. Daha sonraki tehcirler ve katliamlar hükümet tarafından sadece kendi görevlileri yoluyla yapıldı, ama pek çok Türk de Hıristiyanları katletmek gibi resmi bir göreve gönüllü oldu. Kırsalda kadınlı erkekli Türk köylüleri katliamlarda ve işkencelerde aktif rol oynadılar, ama daima resmi onayla hareket ediyorlardı. Katliam döneminde Türk nüfus asla galeyana gelmedi; soğukkanlı cinayetler ya resmi emir doğrultusunda işlendi ya da resmi yetkililerin müsaadesiyle hareket edildi. (Yeghiayan, 1991: 94; krş. <span class="calibre2">Armenian Political Trials,</span> 1985: 6-10, 88-9)</p>

  <p class="calibre1">Türklerin farklı türde davranışlar gösterdiği barizdir. Sağ kalanlar polis ve jandarma refakatçilerinden çoğunun korkunç olduğunu söyleseler de, birkaç tanesinin de iyi yürekli olduğunu belirtiyorlardı (Davidson, 1985: 111-14, 120; Merdjimekian, 1919: 7; Sarafian, 1994: 136, 159). Çevrede bulunanların çoğunun yardım etmediği söylense de, bazı komşuların ve başka insanların yardım ettiği de eklenmiştir. Pek çok Türk onları, Müslüman olup canlarını kurtarmaya teşvik etmiş, pek çoğu onlara yardım etmek için rüşvet kabul etmişti. “Rüşvet sevmeyen Türk yoktur” sözü sağ kalanların hikâyelerinde sık sık geçer (Jafarian, 1989: 94, 99; Kazanjian, 1989: 6-8, 106, 128-9, 172, 174-5, 270, 366). Hareket, yağma ya da kan isteyen güruhların doğduğu şehirler hiç de fazla değildi; ancak Ermenilerin, Türklerin ve Kürtlerin uzun zamandır arazi kavgası verdiği Anadolu bölgelerinde böyle yerler vardı. Buralarda Türkler geçmişteki haksızlıkların misillemesi olarak şiddeti haklı görüyordu. Hayatta kalanlardan biri kalabalığın şöyle bağırdığını anlatmıştır: “Hıristiyanlara yer yok! Yaşasın milletimiz!” (Davidson, 1985: 76). Bir başkası “yerel güruhun önünde ve şen haykırışları arasında” insanların vurulduğunu, bir diğeri de kalabalığın sürgünlerle alay ettiğini “bu mübarek gün için peygamberine övgüler düzdüğünü” anlatır (Hartunian, 1986: 61, 101). Güruhlar çoğu durumda kasaba nüfusunun büyük bir kesiminden oluşmuyordu, ama kaynaklar tam sayıları vermemiz için yeterli değildir.</p>

  <p class="calibre1">Sağ kalanlardan birinin Türkiye’deki yolculuğu Türk tepkilerinin ne kadar çeşitli olduğunu gösteriyor. Bedoukian, sürgün kadın ve çocuklara acımasızca saldırıp onları öldürmeye çalışan bir köylü kalabalığıyla karşılaşır. Başka bir kalabalık “bizi küçümsüyor ve alay ediyordu, ama doğrudan bir canilik yapmadılar. Mültecilerden nefret etmek için çaba harcadıklarım, ama pek başarılı olamadıklarını düşündüm.” Türkler ile Ermenilerin iç içe yaşadıkları üçüncü bir yerde, Türkler onların halini görünce acıyarak “cık, cık, ne ayıp” demişler. Ama yine de “Ermeni-Türk gerilimlerinin farkında olduklarından onlara yaklaşmaya utanmışlar”. Aynı kasabada bir Türk genci Bedoukian’m güzel kız kardeşini ayartmak için bahçe duvarının üstünden ona parlak bir kumaş mendile sarılmış esanslı gelincik tohumları atmış. Ailesi bunun uygun bir eşleşme olmadığını düşünmüş (üstün toplumsal statüye sahip oldukları hissini tamamen kaybetmemişler) . Mendili dışkıya bulayarak geri atmışlar. Peki bu aşağılayıcı eylemin sonucu ne olmuş? “Komşularımız bizi bir daha asla rahatsız etmedi” -savunmasız sürgünler karşısında artık üstün olan Türklerden beklemeyeceğimiz bir tepki. Fırat kıyısında yerli ahaliden bir başka grup, tehcir edilen Ermenilerin evlerine yerleştirilen “tembel ve pis” Türk mülteciler ile çalışkan, haysiyetli mülteci Ermenileri kıyaslıyorlarmış (Bedoukian, 1978: 21, 27, 30, 59, 73-4, 93-4, 126). Bedoukian mümkün olan bütün Türk tepkileriyle karşılaşmıştı.</p>

  <p class="calibre1">Bryce Raporu’nda da farklı farklı görgü tanıklıkları vardır. Yabancı bir hekim soykırıma ideolojik desteğin artışından söz eder: “Sıradan insanlar tam da onların bu plana sempati duymasını sağlamak üzere uydurulmuş aşırı abartılı hikâyelere ve açık seçik yalanlara giderek daha çok inanıyor” (1972: 412). Rejimin sansürü bilgi akışını kontrol ediyordu. Türkler Van hakkmdaki gerçekleri başka nereden öğrenecekti ki? Rejim resmi görevliler üzerindeki denetimini pekiştirince alternatif bilgi kaynaklarını da kapattı. Sadece az sayıda Türk cinayet işlemiş, daha fazlası onaylamış, ama büyük çoğunluk suskun kalmıştı.</p>

  <p class="calibre1">Keza Kürtler de -bazı anlatılarda toplu olarak fail yerine konmalarına rağmen- soykırımın failleri değildi. Kürt aşiretlerinden oluşan çeteler pek çok katliamda rol almıştı. Ama Kürt köylüleri çile çeken insanlara sempati duyduklarından Ermeni mültecilerin yürüyüş kollarına yardım etmişlerdi (Barton, 1998: 100-4; Davies, 1989: 108; Jafarian, 1989: 108; Marashlian, 1999: 120). Soykırımın Suriye ve Mezopotamya’daki ikinci safhasında Çeçenler ve Çerkezler katliamlarda önplana çıkmıştı. Hayatta kalanlardan bazıları onların hepsinin korkunç olduğunu hatırlıyor ve bunu Rus mültecileri olmalarına bağlıyordu. Ya son derece yoksullardı ve Ermenilerin zenginliğine göz koymuşlardı ya da Rusya’da Hıristiyanlardan zulüm görmüşlerdi. Suriyeli bir Arap köyü galeyana gelerek Ermeni sürgünleri katletmeye girişmişti; çünkü İttihatçı propagandacıların yaydığı, “Zeytuni çetelerin” (Ermenilerin) yakındaki köylerde katliam yaptığı söylentisine inanmışlardı (Kevorkian, 1998: 78-90, 95, 107). Sağ kalanların çoğu Türklere ya da Çeçenlere nazaran Arapların daha iyi olduğunu, Kürtlerin ise arada bir yerlerde kaldığını belirtmiştir. Etnisite tavırları etkiliyordu. Fakat eylemleri ve güdüleri bütün olarak etnik gruplara atfetmek organik milliyetçiliğin dilidir, sosyal bilimin değil. Eylemleri gerçek-leştirenler daha küçük örgütlü ve hareketli gruplardı. Günümüzde Türkler ve Ermeniler bunu tam anlamıyla fark etse, çoğu bu soykırım konusunda o kadar savunmacı davranmayacaktır. Daha da önemlisi, iki toplum bir barışma sürecine girebilecektir.</p>

  <p class="calibre1">Ermeniler komşularından daha zengin olduklarından, sınıfsal kin ve açgözlülük de pek çok kişiyi harekete geçirmiş olabilir. Resmi görevliler Ermenilerin kıymetli neyi varsa yağmalamış, yörenin ileri gelenleri Ermenilerin işlerini neredeyse bedavaya ele geçirmiş, yoksul polisler ve Kürt ya da başka çeteler de geri kalana el koymuştu. Boşalttıkları evler çoğunlukla hükümetin yeniden yerleştirme planları doğrultusunda mültecilerin mülkiyetine geçmişti. Baghjian (1987: 75) el konulan Ermeni mülklerinin eksikli bir değerlendirmesinin bile bir milyar dolara ulaştığı tahmininde bulunur. Amerikan konsoloslarının ve misyonerlerinin bildirdiğine göre, Harput civarındaki köylülerin hemen hepsi yağmaya katılmıştı (Davies, 1989: 146-7, 170, 179; Sarafian, 1994: 144, 148). Bazıları katliamlara katılmış, bıçak ve baltalarla insanları öldürmüş, bazılarına tecavüz etmiş, kimilerini soymuş, saklanmış ya da yutulmuş altın veya mücevherleri bulmak için cesetleri parçalamışlardı. Ermeniler öldürülmese bile, yörenin en yoksulları giysilerini aldığı için çırılçıplak kalıyorlardı. Kaçmaya çalışan Ermeni bir Katolik rahibin giysileri iki kere alınmıştı (Merdjimekian, 1919: 8, 14). Hükümet yağmayı meşrulaştırırsa ve yabancı-pislik-smıf sömürücüsü olduğu düşünülen mağdura hınç duyuluyorsa -Türkiye’den başka yerlerde de- sonuç cinayet olabilir.</p>

  <p class="calibre1">Jön Türk liderleri bunun eksik olan milli burjuvaziyi, yani akabinde yükselişi için İTC’ye minnettar kalacak Müslüman bir ekonomik eliti yaratmanın kestirme yolu olduğunu iddia ediyordu (Adanır &amp; Kaiser, 2000: 14; Kaiser, 2000b; Keyder, 1987: 66). De Nogales şöyle diyordu: “Jön Türklerin hakkını vermek gerek. Savaşın başlangıcına kadar dürüst insanlardı. Ama coşkuyla akan altın seli onları körleştirdi ve yozlaştırdı” (1926: 169). Yağmacılar zorla el koymaları ideolojik olarak proleter ekonomik yeniden bölüşüm çerçevesinde meşrulaştırıyordu. İnsanlar açgözlülük ve yağmayı meşrulaştırırken bile doğruluk kaygısı taşıyabiliyor.</p>

  <p class="calibre1">Bu son derece bayağı türden bir insani kötülüktür. Bu kötülük daha azılı ama yine de açıkça insani bir kötülükle birleşmiştir. Rejim mağdurun milletin ve lslamın düşmanı olduğunu, Türk devletinin ta kendisini tehdit ettiğini, Van’da bebekleri yaktığını duyurursa, haklı bir öfkeyle cinayet işlenebilir. Kimliğini saklayan bir Ermeni olan Shiragian (1976: 24), izinli çete üyelerinin İstanbul kahvehanelerinde tüyler ürpertici şekilde Ermeni kadınlarının meme uçlarını kesip biriktirmekle ve kafirlerden edindikleri zenginlikle böbürlenmelerini dinlemiştir:</p>

  <p class="calibre1">Bu adamlardan hiçbirinde pişmanlıktan, iğrenmeden ya da suçluluktan eser yoklu. İttihat hükümeti ülkeye büyük bir hizmet veriyormuş gibi davranıyorlardı. Onları dinleyenler için de aynı şey söylenebilirdi... Diğer Türkler kıskançlıktan neredeyse ağlayacaktı. [Çetecilerin] şanslı olduğunu ve herkesin o kadar talihli olmadığını tekrarlayıp duruyorlardı.</p>

  <p class="calibre1">Bu kitaptaki tüm vakalarda ve başka bağlamlarda böyle durumlar yaygındır. Katz’m (1988) yakın tarihteki Amerikalı katillerle (yakın akrabalarını öldürenler) ilgili araştırmasının gösterdiği üzere, haklılık hissi ile cinayet karşıt değil, nedensel olarak bağlantılı insan nitelikleridir.</p>

  <p class="calibre1">Ekonomik rasyonellik bireysel failler düzeyinde önemli olabilir, ama genele bakıldığında bu ekonomik bakımdan rasyonel bir politika değildi, ki Talat Paşa’nm bunu kabul ettiğini daha önce görmüştük. Alman General Liman von Sanders, 1916-17 kışında Kafkas Cephesi’ndeki Türk Ordusu’nun hastalık ve açlıktan 60.000 asker kaybettiğini bildirmişti. Bunun sebebinin de Ermeni tehcirleri yüzünden yerel tarımın çökmesi olduğunu söylüyordu. Pek çok Türkün gözünde sonuçlar çok açıktı. Halep, Mersin ve Mamuret’ül-Aziz’deki Amerikan konsoloslarının hepsi, yerli Türklerin tehcir sonucu ekonomik felaket yaşanacağı görüşünde olduğunu bildirmişti. Davies, Mamuret’ül Aziz’de “altın yumurta yumurtlayan tavuğu kesmek anlamına geliyordu” der. Halep’te Jackson, iç bölgelerdeki ticaretin yüzde 90’ı Ermenilerin elinde olduğundan, onların ortadan kaldırılmasının bir felaket olduğunu belirtmiştir.</p>

  <p class="calibre1">Jön Türklerin pek azı çok dindar olmasına rağmen (1914 Kasımı’nda hükümetin ilan ettiği) cihad anlayışının insanları harekete geçirmekte faydalı olduğunu düşünüyorlardı. Rejim Birinci Dünya Savaşı’nda Rusların, Ingilizlerin ve Fransızların elindeki yerlerde Müslümanları ayaklandırmak için pan-lslamizmi teşvik etti -ama pek başarılı olamadı. Tüm Hıristiyanları, Ermenileri, Rumları, Nasturileri, Yakubileri ve Marunileri kovmayı savunuyorlardı. Bazı polisler ve köylüler cinayeti cihadla meşrulaştırmıştı (siyasi Ermeni duruşmalarında Piskopos Balakian’m tanıklığı, 1985: 88-9; Stoddart, 1963: 51-75). Yerel katliamların önceki kıyımlara benzer şekilde başladığı yerlerde, Islami sloganlar güruhları harekete geçiriyorlardı. Fakat Resülayn’da bir gözlemci cihad sloganını ilk atanların en dinden uzak Çeçenler olduğuna dikkat çekmişti. Onlara göre bu çok önceden öğrenilmiş bir ritüeldi -ayrıca yağmacılığı örtmeye yarıyordu (Kevorkian, 1998: 197).</p>

  <p class="calibre1">Asında bazı Müslümanlar Kuran’a aykırı olduğu için katliamlara karşı çıkmıştı. Miss Morley’in sözünü ettiği Merzifon Türkleri, bu korkunç işlerin ardında Müslümanların değil Hıristiyanların olduğuna inanıyordu. Bryce’m raporlarında Müslüman din adamlarına dair farklı farklı anlatılar vardır (1972: 250, 497-8). Erzincan’da bir hoca yerel katliamı şöyle gerekçelendiriyordu: “Ermeniler Van’da zulüm yaptılar. Bunun sebebi onların dininin daha adi olmasıdır. Müslümanlar onları örnek almamalı, daha insani katliamlar yapmalıdır.” İnsani katliamın nasıl bir şey olduğunu merak ediyorum! Yine de Saimbeyli müftüsü şehirde tehciri başlatmak üzere getirilen İTC vekilinin yaptıklarını onaylamayı reddetmişti -“bunda iyi bir yön göremiyordu” (bu şehirdeki ve çevre köylerdeki yerlilerin çoğu da göremiyordu). Hıristiyanlarla Müslümanlar arasında Avrupa’da uzun zamandır devam eden mücadele toplumdaki düşmanlıklarda derin izler bırakmış olsa da, bu soykırım öncelikle Islami değil, seküler bir milliyetçi soykırımdır.</p>

  <p class="calibre1">Türkiye’de çok sayıda vicdan azabı çeken insan vardı. Türkler, Ermenilerin sık sık tasvir ettiği gibi fanatik değillerdi. Ama soykırımın bütün halk tarafından desteklenmesi gerekmez. Suskun milyonların arasına yerleşmiş otuz bin katil yeterlidir.</p>

  <p class="calibre1">FAİLLERİN GEÇMİŞLERİ</p>

  <p class="calibre1">Tek tek faillerin geçmişlerine dair çok bilgim yok. İlk başta İngilizlerce suçlananlar arasmda orta yaşlılar ağırlıktaydı ve hiç kadın yoktu. Büyük ihtimalle bunun sebebi faillerden çoğunun yüksek kademede olmasıydı. Düşük kademeden İTC militanları arasmda alt kademe memurlar, öğretmenler ve öğretim üyeleri ağırlıktaydı. Önceki bölümde de gördüğümüz gibi, radikal Jön Türklerin kadro edindiği merkezi alan mesleklerdi. Yüksek kademelerin iç halkalarında ise eski ordu subaylarının, özellikle de askeri doktorların ağırlığı hissediliyordu. Merkez komitede birkaç doktor vardı ve önde gelen yaklaşık 100 failden en az 23’ü doktordu. Birkaç tanesi Ermeni mahkûmlar üzerinde korkunç deneyler yapmıştı (onlara hastalık mikrobu içeren iğneler yapmıştı) ve bazı raporlara göre (henüz gerçeklikleri ispatlanmamıştır) gaz da kullanılmıştı. Dr. Reşid şöyle diyordu:</p>

  <p class="calibre1">Doktor da olsam milletimi yok sayamam. Bu dünyaya Türk olarak geldim. Milli kimliğim diğer her şeyin üstündedir... Ermeni hainler anayurdun bağrında kendilerine bir oyuk bulmuştu; onlar tehlikeli mikroplardı. Bu mikropları yok etmek bir doktorun görevi değil midir? (Dadrian, 1.986b: 175)</p>

  <p class="calibre1">Türklerin kaybettiği topraklardan, esasen Balkanlardan ama aynı zamanda Kafkaslardan gelen mülteciler de bu olaylarda fazlasıyla etkindi. Tehcir emri mültecilerin tehcir edilenlerin evine yerleşmesine izin veriyordu. Stürmer, zalimliklerin ana sebebinin Müslüman muhacirler olduğunu düşünür (1917: 53, 166-8). Davidson (1985: 77-8), Adana polis şefinin “Balkanlardan gelmiş olduğunu ve bir Ermeni görünce kuduz köpek görmüş gibi davrandığım” anlatır. Hayatta kalanlardan biri, İttihatçıların sayısının “Balkan Savaşı sonunda müsait hale gelen resmi görevli kalabalığı” tarafından ciddi ölçüde şişirildiğini belirtmiştir (Merdjimekian, 1920: 5). Türkiyeli yazar Taner Akçam (1992: 77) Balkan savaşları sonucu Anadolu’ya gelen muhacirlerin intikam arzusuna vurgu yapar: “Çeşitli zulümlerin kurbanı olmanın ötesine geçerek, Anadolu’da kitleler halinde yok edilecek diğer azınlıkların, özellikle de Ermenilerin gönüllü cellatları haline gelmişlerdir.” Bu kitapta tartışılan hemen her etnik ve siyasi temizlik hareketinde mülteci milliyetçilerin ağırlığı görülmektedir. Ay-rica tehdit altındaki sınırlardan da çok sayıda Türk vardı -bu da tanıdık bir örüntüdür. Savaş sonrasında Türk hükümetinin başlattığı duruşmalarda ana savunmacılardan biri, yerel Ermenilerin yardımıyla gelen işgalci Ruslar elinde eziyet gören kayınpederinin intikamını aldığını söylemiştir (Bedrossyan, 1983: 161; Dadrian, 1996: 229; 1997b; Yeghiayan, 1990, 1991).</p>

  <p class="calibre1">Bunlar kıt bulunan verilerdir. Önde gelen faillerin -Teşkilat-ı Mahsusa’daki alt kademe askerler dışında- Türk organik milliyetçiliğinin merkezi yapılarından geldiğini gösteriyor olabilir. Fakat daha fazla araştırma gereklidir.</p>

  <p class="calibre1">YABANCILARIN SUÇ ORTAKLIĞI VE ALMAN BAĞLANTISI</p>

  <p class="calibre1">itilaf Devletleri’nin pek az ve dolaylı bir sorumluluğu vardır. Ermenilerin özgürlük taleplerini destekliyor ve savaş başladığı sırada bu talepleri Türkiye’ye dayatmaya çalışıyorlardı. Türklerin amansız tepkisi bir ölçüde Ermeniler ile Hıristiyan itilaf Devletleri arasındaki bağlantıya karşı bir tepkiydi. İtilaf Devletleri bu noktadan sonra müdahale gücünü bulamadı. Müttefikler için bu ikincil bir savaş alanıydı, daha sonra Rusların ve Ingilizlerin ilerlemeleri, çok sayıda Ermeniyi kaderinden kurtaracak kadar kuvvetli değildi. Ermeniler hevesle savaş haberlerini dinliyor, itilaf Devletleri’nin ilerlemesi, Ingilizlerin Gelibolu’da karaya çıkma girişiminin (bu savaşı bitirebilirdi) başarılı olması için dua ediyorlardı. itilaf Devletleri onları teşvik etmiş, sonra da kaderlerine terk etmişti. Cinai içerikli temizlikle karşı karşıya kalan Büyük Devletlerin bu konuda genellikle başarısız olduğunu ileride göreceğiz. Fakat İtilaf Devletleri’nin dikkatinin savaşta çok daha kritik olan başka cephelere yönelmesi sebebiyle bu nispeten küçük bir suçtur.</p>

  <p class="calibre1">Almanların ve AvusturyalIların daha doğrudan bir sorumluluğu vardı. Baskın müttefik olan Almanya Türkiye’yi yeterli ölçüde dizginleyebilecek tek yabancı güçtü. Türkiye’deki Alman ve Avusturya topluluğu üyelerinden çoğu 1915 sonunda tehcirlerin ne anlama geldiğinin farkındaydı. Misyonerlerin, subayların ve konsolosların pek çoğu katliamları lanetlemişti. Alman büyükelçiliği geç kalmış bir resmi protesto göndererek, tehcirlerin ancak askeri zorunluluk halinde kabul edilebilir olduğunu belirtti. Türk hükümeti de elbette böyle bir zorunluluk olduğu cevabını verdi ve elçilik ilk başta bununla yetindi. Fakat sonra Türkiye’deki Almanların protestoları doğrudan Berlin’e gitmeye başladı ve Wilhemstrasse’de, yani Alman Dışişleri Bakanlığı’nda büyük huzursuzluk yarattı. Şansöyle Bethman Hollweg, Wilhelmstrasse’nin müttefikinin yaptıklarım sansürleme planını bizzat bozdu, insaniyetten yoksun, ama yine de çürütülemez bir jeopolitik mantıkla şöyle dedi: “Mevcut savaş sırasında bir müttefiki alenen mahkûm etmek tarihte eşi olmayan bir hareket olacaktır. Ermeniler tümden silinip gitse bile, tek amacımız Türkiye’yi savaşın sonuna kadar tarafımızda tutmaktır” (Kaiser, 1996: 43-4). Alman gazeteci Stürmer, Almanların tavrının “sınırsız <span class="calibre2">korkaklık</span>” anlamına geldiğini yazıyordu (1917: 65; vurgu yazara ait). Yine de Alman diplomatların ve resmi görevlilerin çoğu, katliamların kapsamı ve askeri sebeplerden yoksunluğu açığa çıkınca kınamalarda bulundu (Dadrian, 1994a; Trumpener, 1968). Çok azı müttefikine sadık kalmayı sürdürdü. Kaiser (1999b), Bağdat demiryoluyla bağlantılı olanlar arasında da bir görüş birliği bulunmadığı sonucuna varmıştı. Bu durum bir bütün olarak Alman resmi görevli topluluğu için de geçerli görünüyor.</p>

  <p class="calibre1">Peki ya nedenselliği tersine çevirip Jön Türkleri kısmen Nazi soykırımından sorumlu tutabilir miyiz? İki soykırım arasmda benzerlikler vardı (Astou-rian, 1995 ve Melson, 1992 bu iddiada bulunmuştur). Ermenilerin tehlikeli siyasi-etnik millet düşmanları olarak görülmesi, savaş zamanındaki jeopolitik zayıflıkları ve göreli zenginlikleri Nazi Almanyası bağlamında Yahudilerin durumuna benzemektedir. Dadrian (1993: 80) aynı zamanda Jön Türklerde “siyasi militarizm ile militarist siyasetin” ölümcül bileşimine de dikkat çeker -SS’te ve Doğu Cephesi’nde savaşan Alman Wehrmacht’mda da, yani orduda bu durumun olduğu açıktır. Melson iki soykırım arasındaki farkları da kabul eder. Türkler kesinlikle Naziler kadar ırkçı değildi. Ayrıca Nazilerin tüm Yahudileri silip atacaklarını söylemeleri karşısında, Türkler tüm Ermenileri yeryüzünden silmek istemiyorlardı. Melson Türklerin sadece milli arılaşmayı engellediği varsayılan Ermenileri öldürdüğünü söyler; Türklere ait ama “tehlikede olmayan” Lübnan ve Filistin’deki daha küçük Ermeni topluluklarını katletmemişlerdir. Ermeni kadın ve çocukları, Nazi dönemindeki Yahudi kadın ve çocuklardan daha fazla hayatta kalmıştır ki bu gerçekten de ortada biyolojik ırkçılık olmadığının tayin edci bir göstergesidir. Failler ataerkil Türk toplumunun Ermeni kadın ve çocuklarını massetme ve asimile etme gücüne güveniyordu. Keza zengin büyük şehir Ermenilerinin hayatta kalma oranı daha yüksekti, çünkü pek çoğu rüşvet vererek beladan uzak durabilmişti. Gel gelelim, doktorların durumunda gördüğümüz üzere, Jön Türk ideolojisine de ırkçılık nüfuz etmişti ve Türk milliyetçileri daha sonra diğer Ermeni topluluklarına ve Rumlara da yönelmişti. Bu son katliamlarda yurtdışına kaçmayı başaran Ermeni ve Rumların sayısı öldürülenlerin sayısından fazlaydı, ama netice ülkenin neredeyse tümden temizlenmesiydi (Graber, 1996: 140-50; Rummel, 1994: 233-5). Fakat Jön Türklerin Nazi Partisi’ne benzediği ve Teşkilat-ı Mahsusa subaylarının SS’leri andırdığı düşünülebilse de, Türkler arasmda çok daha az ideolojik fail bulunuyordu. Alt kademedeki faillerden çok azı Ermeni/yabancı sömürüsüne karşı proleterce bir hıncın ötesine geçerek Jön Türk ideolojisini büyük ölçüde paylaşıyordu. Ayrıca Türklerin yöntemlerini SS’ler de vahşice bulup lanetlerdi herhalde -çünkü onların düzenli soykırımına benzemiyordu.</p>

  <p class="calibre1">Keza bu vakada soykırım teknikleri de pek modern sayılmaz. Telgrafın tehcir emirlerini iletmekte ve koordinasyonda rol oynadığı doğrudur, ama modern küçük silahların yanı sıra baltalar, bıçaklar kullanılmış, suda boğmaya da başvurulmuştu. Demiryolu kısıtlı olarak kullanılmışsa da motorlu taşıtlara hemen hiç başvurulmamıştı (ülkede zaten motorlu taşıt çok azdı). Tehcir edilenlerin büyük çoğunluğu, tıpkı onlara refakat eden jandarmalar gibi yürümüştü. Türk hükümeti Nazilerin aksine modern kaynaklarını savaşa ayırıyordu. Ayrıca tehcir organizasyonunda bürokrasi kadar rüşvet de rol oynamıştı. Nazilerin bundan daha modern yöntemler kullandığı açıktır, çünkü onların ülkesi bir nesil sonra cinayet işleyen daha ileri bir ülkeydi. Yine de Türklerin soykırımı önemli bir açıdan moderndir -daha sonra Nazilerin gerçek modernizminin de aynı olduğunu öne süreceğim. Jön Türkler modern organik milliyetçilik ideolojisine bağlı olduklarından soykırıma girişmişlerdi. Proleterden dönme-emperyal-revizyonist karışım halindeki bu milliyetçilik en uçtaki soykırıma kadar götürülmüştü. Bu soykırınıunodem bir parti-devlet olarak gerçekleştirmişlerdi. Yahudi sorununun Nihai Çözüm’ü eşsiz değildi. Fakat bu soykırım girişimleri çiftinin de eşsiz olmadığım göreceğiz. Çok daha geniş organik milliyetçi hareketlerin parçasıydılar. Kolektif aktörler arasmda bazı mikro-ilişki-lerin olduğu tehlikeli makro-durumlara yerleştirildiğinde bu hareketler cinai etnik temizliğe, hattâ soykırıma yol açabiliyordu.</p>

  <p class="calibre1">Türklerin soykırımının Nazi soykırımı üzerinde nedensel bir etkisi olmuş mudur? Bu pek mümkün görünmüyor. 1922’de Sovyetler Birliği’yle ve 1923’te Yunanistan’la yapılan savaşın ardından Atatürk’ün istikrarlı yönetimi gelmiş, bölgedeki gerilimleri hafifletmiş ve Türkleri soykırımı tamamlamak yerine inkar etmeye itmişti. Avrupa Jön Türkleri etkilemiş, sonra da Atatürk üzerinde etkili olmuşsa da, ters yönde bir etkilenme pek söz konusu değildir. AvrupalIların çoğu Ermeni trajedisinin farkında olmakla beraber, bunu siyasi modernlik çerçevesinde değil, Asyatik barbarlığın geriliğine bağlı “Şarkiyatçı” bir çerçevede değerlendirmişlerdir. Birinci Dünya Savaşı’nda Türkiye’de büyük bir Alman askeri misyonu vardı ve bu misyondaki askerlerden birkaçı sonradan inançlı Naziler olmuştu -bunların arasında daha sonra Auschwitz komutanı olan Rudolf Höss adlı genç bir asker de vardı (bu askerlerin listesi Dadrian, 1996: 199-204’te bulunabilir; bkz. Höss’ün 8. Bölüm’de verilen biyografisi). Fakat cinai Nazizme geçenlerin oranının, diğer savaş alanlarmdakinden fazla olduğu şüphelidir. Üstelik Nazizmin Ermeni soykırımı sırasında yapılan gözlemlerden etkilendiğine dair bir kanıt da yoktur. Bizi duraksatan tek bir doğrudan bağlantı biliyoruz. Hitler Polonya’yı istila etmeden önce komutanlarına yaptığı bir konuşmada, Polonyalı sivillerin (dikkatinizi çekerim, Yahudilerin değil) öldürülmesini şöyle meşrulaştırmıştı:</p>

  <p class="calibre1">Polonya kökeninden ve dilinden erkek, kadm ve çocukları aman vermeden ve acımasızca ölüme gönderme emri verdiğim ölüm birliklerini<a id="footnote9"></a><sup class="calibre4"><a href="#bookmark11">9</a></sup> hazır tutuyorum - şimdilik sadece Doğu’da. Ancak bu şekilde ihtiyacımız olan yaşam alanına kavuşabiliriz. Zaten Ermenilerin imhasından bugün kim bahsediyor ki? (Marrus, 1987: 20).</p>

  <p class="calibre1">Fakat Avrupalılarm çoğu için Ermenistan tam tersi bir anlamda trajik görünüyordu -organik milliyetçiliği benimseyen diğerlerine bir uyarı olarak <span class="calibre2">görünmemişti.</span> Çoğu insan tarafından Nazi soykırımı Almanları soykırım yapmaya götüren özel bir karakterin ya da <span class="calibre2">Sonderweg'</span>in<a id="footnote10"></a><sup class="calibre4"><a href="#bookmark12">10</a></sup> (özel yol) göstergesi olarak nasıl yorumlandıysa, Ermeni soykırımı da Türklerin özel bir niteliğinin neticesi olarak yorumlanmış ve korkunç Türke dair Şarkiyatçı imgeleri anımsatmıştır. Durum böyle değildi. Bu soykırımı daha genel toplumsal süreçler çerçevesinde açıkladım: Birbirine rakip siyasi egemenlik iddiaları, Büyük Devletlerin rekabeti, siyasi hizipçilik ve radikalleşme, toplumlarda askeri ve siyasi gücün eşitsiz bölüşümü, son olarak da açgözlülük, kariyerizm, korku ve nefret gibi bayağı güdüler.</p>

  <p class="calibre1">SONUÇ: SOYKIRIMIN AÇIKLANMASI</p>

  <p class="calibre1">Bu soykırım demokrasinin karanlık yüzü müydü? Yerleşimci demokrasilerinde bulunan doğrudan biçimde değildi; hattâ Yugoslav vakasında göreceğimiz sapmış demokratikleşme anlamında bile değildi. Nitekim ilk başta halkın idaresini isteyen bir hareketin otoriterliğe ve militarizme doğru ilerledikçe sapkınlaşması söz konusuydu. Ayrıca organik ve nihayetinde dışlayıcı bir ulus-devletçilik ortaya çıkıyordu. Fakat bu devlet Birinci Dünya Savaşı boyunca Osmanlı imparatorluğu olarak kaldı ve Jön Türkler devletin -Müslümanlar ile diğer milletler arasında böl ve yönet politikası uygulama, muhalefeti ibret olacak şekilde bastırma, sorun çıkaran azınlıkları tehcir etmeye başvurma-karanlık yüzlerini de radikalleştirdiler. Jön Türkler Birinci Dünya Savaşı’nm başında, modern ulus-devletin karanlık yüzü ile daha önceki çok-etnili imparatorluğun karanlık yüzünü eşsiz bir şekilde birleştirdiler. Soykırım ve Birinci</p>

  <p class="calibre1">Dünya Savaşı bitinceye kadar Jön Türklerin yandaşları tam bir organik milliyetçiliği benimsemedi. Ondan sonra gelen Atatürk yönetimi aydınlık ve ilerici olabilirdi; çünkü Türkiye azınlıklarından çoğunu kaybetmişti.</p>

  <p class="calibre1">Diğer etnik tezlerim bu soykırımı açıklamakta daha doğrudan kullanılabilir. Bu olay, aynı topraklar üzerinde ideolojik açıdan inandırıcı ve pratikte gerçekleştirilebilir bir egemenlik talebinde bulunan iki rakip ve ağırlıklı olarak etno-milliyetçi hareket arasmda asimetrik bir çarpışmaydı. Osmanlı Türkleri Ermenilerin yaşadığı topraklar üzerinde uzun zamandır meşru egemenliğe sahipti ve taleplerini gerçekleştirmek için siyasi ve askeri güç tekeli ellerindeydi. Ermeni milliyetçileri, geçmişteki Ermeni devletlerinden aldıkları tarihsel meşrulukla kendi devletlerini talep etmeye başlamışlardı. Kendilerine ait siyasi ve askeri kaynakları az olsa da, topraklarında milyonlarca Ermeni yaşayan istilacı bir büyük devletten yardım alıyorlardı. Rusya zayıf tarafın savaşma iradesini sertleştiren bir yarı-anayurttu. Şimdi zayıf olsalar da, modern dünyada siyasi milliyetçiliğin eninde sonunda önüne geçilemez olduğunu düşünüyorlardı. Türklerin bu son iki kaynaktan korkmakta hakkı vardı. Tüm Osmanlı hükümetleri Rusların Ermenileri desteklemesinden korkmuştu; çünkü bu durum imparatorluğun merkezindeki Anadolu topraklarını tehdit ediyordu. Ayrıca Türk milliyetçileri Ermeni milliyetçiliğinden korkuyorlardı; çünkü ulus-dev-letin önüne geçilemez bir ideal olduğuna onlar da inanıyorlardı.</p>

  <p class="calibre1">Bu yüzden, aynı topraklar üzerinde egemenlik talebinde bulunan iki etnik grubun lider kesimleri arasında bir çatışma vardı ve bu gruplardan biri ya-rı-anayurt niteliğindeki komşu büyük devletten yardım alıyordu. Daha sonra bu çatışma dördüncü tezimdeki karma senaryoya dönüştü: hâlâ baskın olan grubun tarihsel gidişatın aleyhine döndüğüne ve derhal radikal eylemde bulunması gerektiğine inananarak başlattığı önleyici soykırım. Bu nedensellik düzeyi soykırıma yol açan kökü derinde yapısal kuvvetlerin varlığını da gösteriyor olabilir.</p>

  <p class="calibre1">Fakat koşullara daha bağlı nedenler de vardı. Siyasi ve jeopolitik kuramların istikrarsızlaşması, beşinci tezimde gösterdiğim üzere, güçlü toplumsal aktörlerin hedeflerini değiştirmişti. Burada iyi tanımlanmış ve kemikleşmiş düşmanlar arasmda istikrarlı bir karşılaşma söz konusu değildi. Önceki bölümde vurgulandığı gibi, Osmanlı iktidarı Hıristiyan milliyetçiler ve Hıristiyan Büyük Devletler karşısında çöküşe geçmişti. Bir dizi felaket neticesinde peş peşe siyasi krizler yaşandı ve farklı hizipler çarpıştı, kimlikleri, güçleri ve hedefleri kriz tarafından dönüştürüldü. Avrupa’nın büyük bir kısmında olduğu gibi, burada da organik milliyetçilik dalgası vardı, ama bu istikrarsız bir dalgaydı. Jön Türkler 1908 ve 1913’teki iki darbeyle iktidara geldiler. Safları arasmda devleti güçlendiren merkezciler nüfuz kazandı. İttihatçılar merkezileşmeye bağlılıklarının bir yan ürünü olarak, ademimerkeziyetçi çeşitliliğe tahammül edemeyen daha organik bir milliyetçiliği benimsemeye başladı. Bu durum meşrutiyet rejimi savunucusu İttihatçıların, Ermeniler de dahil olmak üzere diğer etno-milliyetçilerle kurduğu ittifakı tehlikeye düşürdü. Son iki kriz Jön Türklerin hatalarından kaynaklandı: Aşırı bir kendine güvenle Birinci Dünya Savaşı’na girildi ve Enver Paşa’nm ordusu düşüncesizce Rusya’ya gönderildi. Yenilgiler krizi derinleştirdi, daha fazla Jön Türk’ü radikalleştirdi ve kilit siyasi ve askeri kuramların kontrolü radikallere geçti.</p>

  <p class="calibre1">Osmanlı toplumunun temel örgütleyici ilkelerinden biri olan etnisite çatışma ilişkilerini yapılandırıyor, sınıfsal kinlerin yerini alıyor ve genellikle din tarafından güçlendiriliyordu. Yine de etnisitenin sınıfa baskın çıkması sadece savaş sırasında meydana geldi. Savaş bazı Ermenileri haine çevirdi. Van ve Kilikya’daki şiddet olayları bir etnik iç savaşa dönüştü ve cephe ile cephe gerisi arasındaki farkı azalttı. Artık Ermeniler arasındaki sınıfsal farklar sadece hayatta kalmak için rüşvet verebilme bakımından anlam taşıyordu. Yaş ve cinsiyet farkları hayatta kalma şansını azaltıp çoğaltabiliyordu. Fakat genelde Osmanlı tebası hem geleneksel hem etnik savaş seferberlikleri nedeniyle tekil bir kimliğe itilmişti: Ermenilere karşı Türkler (ve Kürtler, Çerkezler vs.), ikinci tezimde gösterdiğim üzere, etnisite hem sınıf ayrımına hem de tüm diğer ayrımlara baskın çıkmıştı.</p>

  <p class="calibre1">Hem bu bölümde hem de öncekinde vurgulandığı gibi, soykırım geç ve ani bir siyasi tercih olarak ortaya çıktı -altıncı tezimde bunu gösteriyorum. Jön Türklerin, yirmi yıl boyunca ağırlıkta olan ve 1914 Ağustosu başında son bir kez denenen A planı, ortak hasımlara karşı Ermeni milliyetçisi partilerle ittifak kurmaktı. 1914 Ağustosu ile 1915 Şubatı arasmda A planı son iki yıldır ana rakibi olan B planına -zorla tehcire- yerini kaptırdı. Öncelikle askeri baskılar sadakatsiz bir azınlığın da yaşadığı Türk anayurduna çekilmeyi ve orada son savunmayı yapmayı gerektirdiği için bu istikrarsız bir plandı. Bu bakımdan 1915’te aynı zamanda her iki grup için de son derece önemli olan belli bir toprak parçası üzerinden mücadele verilmiştir. Ezici askeri güce sahip olanlar, bu durumun her yola başvurarak etnik temizlik yapmayı gerektirdiğine inanıyordu. Bunu başarmak için hem resmi hem de gizli askeri üstünlüklerini kullandılar ve tahmin edilebileceği gibi sonuç kitlesel ölümler oldu. 23 Nisan 1915 ile aynı yılın Mayıs sonu arasmda bilinmeyen bir noktada Osmanlı Türk hükümeti soykırım örgütlemeye başladı. Bu soykırımı son zamanlarda büyük ölçüde beklenmedik jeopolitik krizler yüzünden istikrarsızlaşmış, hiziplere bölünmüş ve radikalleşmiş ama ezici askeri üstünlüğe sahip bir devlet yapmıştır. Bu tür koşullara bağlı baskılar olmasa soykırım gerçekleşmezdi ve uzun zamandır da planlanmıyordu.</p>

  <p class="calibre1">Soykırımın nasıl gerçekleştirildiği daha bulanıktır. Ama bir kez başladıktan sonra esasen yukarıdan aşağı gerçekleştirilmişti. Aşağıdan kitlesel halk hareketlerinin sonucu değil küçük bir milliyetçi elitin ürünü olduğundan, bu iktidar ancak yarı parti-devletti. Çekirdek kadrosu imparatorluğun askeri ve siyasi orta sınıflarından, özellikle de mülteci ve göçmenlerden oluşuyordu. Bu radikalleşmiş milliyetçiler kilit devlet aygıtlarını, kırsal bölge idarecilerinin soykırım yapmaya direnen üçte birini görevden almaya yetecek kadar kontrol ediyorlardı ve onların yerine geçirecek kadar kendi saflarından ehliyetli idarecileri vardı. Ondan sonra devletin baskı güçlerini ele geçirdiler: Polis, özel olarak oluşturulmuş paramiliterler ve ordunun bazı kesimleri. Yedinci etnik tezimde belirttiğim gibi, bu çekirdek militanlar esasen yeni radikalleşmiş ideolojik katillerden oluşuyordu -gerçi kariyerizm de motivasyonlarını artırıyordu. Teşkilat-ı Mahsusa’nm subayları da önceki iki-üç yılda şiddet içeren suçlar işlemeye alışmışlardı.</p>

  <p class="calibre1">Bu şekilde silahlanan radikaller daha sıradan Türkler ile başkaları arasındaki alelade araçsal güdüleri sömürebildiler. Teşkilat-ı Mahsusa’ya alman suçlular özgürlüğün ve ganimetin çekiciliğine kapılmıştı. Kürt ve Çerkez reisleri daha fazla siyasi özerklik ve toprak edinmiş, takipçileri de ganimetlerden faydalanmıştı. Onlar ve olaylara karışan binlerce sıradan Türk son derece maddiyatçı katiller gibi görünmektedir. Gerçi her iki taraf da Ermenilere karşı belli bir düzeyde kıskançlık kaynaklı fanatikliği paylaşıyordu; ayrıca savaş zamanındaki vatanperverlik, onları verilen emirlere itaat eden daha disiplinli katiller haline getirmişti. Neticede sıradan Türkler, Kürtler, Çerkezler ve başkaları, sekizinci tezimde belirttiğim üzere, soykırıma katıldı, ama maddiyatçı açgözlülük güdüleri olağanüstü önplandaydı.</p>

  <p class="calibre1">Bu bileşim berbat ve akıldışı bir sonuç doğurdu. Suçlular (milliyetçi teorilerde iddia edildiği gibi) “Türkler” değildi. Daha ziyade bazı Türkler (ve başkaları) kararlı bir yukarıdan-aşağıya (devletçi teorilerin gösterdiği gibi) cinai temizlik sürecine sokulmuştu. Fakat devletçilik de, istikrarsız savaş jeopolitiğinden doğan mükerrer krizlerin getirdiği hizipçiliğin ve radikalleşmenin nihai ürünüydü. Soykırım ilkel, hattâ sürekli teorilerde iddia edildiği gibi kadim nefretlerin ürünü değildi, etnik hınç iki düzeyde işe karışmıştı. Hıristiyanlar ile Müslümanlar arasmda son derece eski (en az bir asırdan beri var olan) dini-etnik gerilimler vardı. Fakat bunlar modern bir organik milliyetçilik tarafından azdırılıp yönlendirilmiş ve ancak son iki yılda kitlesel etnik nefret üretmişti. Hedeflerine ulaşmak için akılcı bir şekilde (akılcı seçim teorisinde olduğu gibi) çaba harcayan aktörler soykırımı gerçekleştirdi, ama bunu kontrol edemedikleri ve akılcı kararlar veremedikleri bir durumda yaptılar. Diğer çözümler işlevsizleşmiş görününce soykırıma başvurdular. Nihai kararın çaresizce yapılan son bir girişim olduğuna inanıyorlardı.</p>

  <p class="calibre1">Sadece ahlaken değil, olgusal bakımdan da yanıldılar. Ermeniler böyle bir tehdit oluşturmuyordu ve ortadan kaldırılmaları Osmanlı’mn savaş gücünü azalttı. Yenilgide soykırımın da payı vardı. Ardından liderler kaçıp sürgün hayatı yaşamaya başladılar, ama Ermeni suikastçıların mermilerine hedef oldular. Soykırımın uzun vadede başarılı olduğunu iddia edebilirler; çünkü Ermenilerin yok oluşu savaş sonrasında Türkiye’yi birleştirip merkezileştirmeyi kolaylaştırmıştı. Fakat ülke Jön Türklerin iki mirasından hâlâ kurtulamadı: Şimdi Ermenileri değil Kürtleri ezen askeri otoriterlik ve organik milliyetçilik. Jön Türkler organik milliyetçilik peşinde koşarak ülkelerini büyük ölçüde zayıflatmışlardı; bugünkü halefleri de onların gölgesinde mücadeleyi sürdürüyor.</p>

  <p class="calibre1">YEDİ</p>

  <p class="calibre1"><a id="bookmark3"></a><a href="#footnote1">1</a></p>

  <p class="calibre1">Türk resmi kaynaklarında 200.000 ila 300.000 ölüm tahmini yapılıyor ki bu çok düşük. Mc-Carthy (1983: 112,130) rakamı yükselterek 600.000’e çıkarıyor ve Ermeni nüfusunun yüzde 40’ı olduğunu belirtiyor. Diğerlerinin çoğu 1.5 milyon kişinin öldüğünü tahmin ediyor ve bunun toplam 2.1-2.4 milyonluk toplam nüfusun yüzde 65-75’ine tekabül ettiğini hesaplıyor (Astourian, 1995: 50, fn. 17; Hovannisian, 1986, 1994; Kevorkian, 1998: 14-16, 60-1; Rum-mel, 1998: 81-5; Yalman, 1970: 326-32).</p>

  <p class="calibre1"><a id="bookmark4"></a><a href="#footnote2">2</a></p>

  <p class="calibre1">Bu rakamlar çoğunlukla Türk inkarcılar tarafından, en az Ermeniler kadar çok sayıda Türkün öldürüldüğünü iddia etmek üzere kullanılır. Bu dönemde Türk halkının çektiği acıları az göstermek istemesem de, gerçekten Ermeniler tarafından öldürülen (ya da ölümüne yol açılan) Türklerin sayısı toplam ölü sayısının çok küçük bir parçasıdır -aynı zamanda .Türkler tarafından öldürülen Ermeni sayısından da çok azdır.</p>

  <p class="calibre1"><a id="bookmark5"></a><a href="#footnote3">3</a></p>

  <p class="calibre1">Dönek İTC mensubu Mevlanazade Rıfat’ın, başka bir seferinde Nazım’ın Komite’ye imhanın bu kez toptan yapılması gerektiği yönündeki ifadesini güvenilmez sayıyorum (yapıldığı iddia edilen bu konuşma Chalabian, 1988: 226’da almtılanmıştır).</p>

  <p class="calibre1"><a id="bookmark6"></a><a href="#footnote4">4</a></p>

  <p class="calibre1">serpiştirir. Büyük ihtimalle durum böyle değildi; daha ziyade farklı Ermeni karşıtlığı ve savaş hazırlığı çizgileri çabucak bir araya gelmişti.</p>

  <p class="calibre1"><a id="bookmark7"></a><a href="#footnote5">5</a></p>

  <p class="calibre1">rin Osmanlı imparatorluğu hakkında nispeten olumsuz görüşlere sahip olmasıdır.</p>

  <p class="calibre1"><a id="bookmark8"></a><a href="#footnote6">6</a></p>

  <p class="calibre1">Institut für Armenische Frage’de (1988) bulunan Avusturya raporlarlarının 173, 209, 243 ve 265. sayfalarında “imhadan” bahsedilir; Avusturya ve Alman raporları Dadrian’da (1994a) özetlenmiştir ve Alman misyonerlerinin günlükleri Kevorkian’da (1998: 263-325; krş. Trumpener, 1968) yeniden basılmıştır.</p>

  <p class="calibre1"><a id="bookmark9"></a><a href="#footnote7">7</a></p>

  <p class="calibre1">Adı verilen bu şehirlere dair belgeler şuradadır: Barton (1998: 155-6), Bryce (1972: 223,329, 377, 382-3, 445-6, 474), Hartunian (1986: 62, 84), Kazanjian (1989: 7, 96, 260), Kevorkian (1998: 108-14, 128-9, 181, 191, 223-4), <span class="calibre2">U. S. Documents</span> (1993-5,1: 133, 148; II: 38, 78, 87, 96), Yeghiayan (1991: 196-7, 311, 354).</p>

  <p class="calibre1"><a id="bookmark10"></a><a href="#footnote8">8</a></p>

  <p class="calibre1">Ingilizler savaş suçu sanığı 118 Türkü Malta’ya götürmüştü. Yeghiayan (1991) bunlardan 60’ma yapılan suçlamaları kanıt parçalarıyla birlikte üstelemiştir. Ama İngiliz mahkeme hazırlıkları tamamlanmadan önce esirlerin yarısı Türklerin elindeki İngiliz esirlerle değiştokuş edilmiş, sonra da tüm suçlamalar düşmüştü.</p>

  <p class="calibre1"><a id="bookmark11"></a><a href="#footnote9">9</a></p>

  <p class="calibre1">SS-TV ya da SS Totenkopfverbânde: SS içerisinde özerk yapı ve komuta hiyerarşisi olan ve toplama kamplarının yönetiminde yer alan birim. <span class="calibre2">-rdn</span></p>

  <p class="calibre1"><a id="bookmark12"></a><a href="#footnote10">10</a></p>

  <p class="calibre1">Sondervveg: Almanya’da feodalizmden kapitalizme geçişin diğer Avrupa ilkelerinden çok farklı bir yol takip ettiğini öne süren tarih teorisi, <span class="calibre2">-rdn</span></p>
</body>
</html>
