<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><a id="bookmark0"></a><span class="calibre3"><a id="bookmark1"></a>Yeni Dünyada Soykırımcı Demokrasiler</span></p>

  <p class="calibre1">“Bir kabileye karşı baltalarımızı çıkarmak zorunda kalırsak, onları tamamen imha etmeden ya da Mississippi’nin öte yanma sürmeden durmamalıyız... Savaşta onlar bazılarımızı öldürecektir, biz ise hepsini yok etmeliyiz.” Bu adam gibi cinai etnik temizlik suçlularıyla karşılaşacağımız ilk bölüme geldik. Fakat burada bahsettiğimiz kişi gözü dönmüş bir sömürgeci değildir. ABD’nin üçüncü başkanı Thomas Jefferson’dır.</p>

  <p class="calibre1">Önceki iki bölüme göre, cinai etnik temizlik çok kısa süre öncesine kadar alışılmadık bir şeydi. Ondokuzuncu yüzyıl Doğu ve Güney Avrupası’nda tehlikeli organik demokrasi anlayışlarının doğuşuna kadar ilerledim ve onları Kuzeybatı Avrupa’nın daha hoşgörülü liberal demokratlarıyla kıyasladım. Fakat liberal ülkelerden çoğunun sömürgeleri de vardı. Sömürgelerde “biz, halk”m organik ve liberal kavrayışları yan yana duruyordu. Bir taraftan yerleşimciler kendilerini çok çeşitli çıkarlar ve sınıflar halinde ayrışmış görüyor, siyasi partilerinin de liberal kurumlar çerçevesinde bu çeşitliliği temsil ettiğini düşünüyorlardı. Diğer taraftan bu halkın tamamının taşıdığı tekil “uygarlaşmışlık” niteliği “yerlileri”, “vahşileri”, “Şarklıları” vs. kapsamıyordu. Aynı fark daha sonra ırksal olarak tasavvur <span class="calibre2">edildi.</span> “Alt ırklar” bizim, <span class="calibre2">yani</span> halkın parçası değildi.</p>

  <p class="calibre1">Bu yüzden daha önce liberal dediğim devletlerin aslında iki yüzü vardı, binlerce kilometre uzaktaki sömürgelerindeki yüzleri son derece karanlıktı. Sınıf uzlaşması, temsili yönetim ve Avrupalılar arası hoşgörü çok büyük dış gruplara karşı korkunç canavarlıkların üstüne bina edilmişti. ABD ve Avustralya’daki en feci vakalar, dünyanın görmüş olduğu en başarılı temizliğe tekabül ediyordu. Bu canavarlıkları yerleşimci demokrasiler ilk başta fiilen, sonra hukuken yapmıştı. Bu bölümün kederli öyküsü böyledir.</p>

  <p class="calibre1">GENEL SÖMÜRGE TEMİZLİĞİ MODELİ</p>

  <p class="calibre1">Neredeyse tüm Avrupa sömürgeleri şiddet yoluyla fethedilmiştir, ama sadece bazılarında cinai temizlik sonradan devam ettirilmiştir. Ispanyol Meksikası, Avustralya, ABD, Rus Kafkasları ve Alman Güneybatı Afrika örneklerini inceleyeceğim. Yerleşimci demokrasi ne kadar iyi oturmuşsa, fiili ya da hukuki Cinai temizliğin o kadar fazla olduğunu ileri sürüyorum. Gel gelelim (bu kadar basit bir nedensel analizin talihsizliği...), temizlik düzeyini etkileyen -ekonomi tarzı ya da yerlilere hükmetme tarzı gibi- başka faktörler bakımından da sömürgeler arasında farklar vardır. Bu yüzden sömürgeler arasındaki farklardan ziyade her bir sömürgedeki otoriter dönem ile demokratik dönem arasındaki farklara yoğunlaşacağım.</p>

  <p class="calibre1">Ekonomik iktidar</p>

  <p class="calibre1">Bu kitapta tartışılan başka vakaların aksine, etnik çatışmanın altında toprağın sahibinin yerliler mi, sömürgeciler mi olacağına dair doğrudan ekonomik bir çatışma vardı (Smith, 1997: 229, bunu <span class="calibre2">faydacı soykırım</span> diye adlandırır). Fakat yerleşimcilerin yerlilere karşı kullandığı şiddet düzeyini artıran beş ana sömürge ekonomisi tipi vardı.</p>

  <p class="calibre1">1. <span class="calibre2">Ticaret.</span> Avrupalılarm gelip yerleşmeden, yerlilerle sadece ticaret yaptığı yerlerde sayıları az olduğundan pek fazla kuvvet kullanamıyorlardı. Ticaretin fetihle sonuçlandığı yerlerde yine genellikle az sayıda kişi dolaylı egemenlik kuruyordu ve yerel elitler güçlerinden büyük bir kısmını koruyordu. Avrupa’nın lojistik dairesinin kenarında bulunan Asya’da durum genellikle böyleydi. Ticari yerleşimler ilk girişlerinden sonra çoğunlukla pek fazla etnik temizlik içermiyordu. En kötü ihtimalle bu düzen bozulup kısmi siyasikırıma, yani yerel yönetici sınıfın bir kısmının ortadan kaldırılmasına dönüşebiliyordu. Fakat ticaret ortağı ve bağımlı yönetici olarak diğer yerel elitlere hâlâ ihtiyaç vardı. Burada ticaret sömürgelerinin daha derinine inmeye gerek yok.</p>

  <p class="calibre1">2. <span class="calibre2">Yağma</span> ve <span class="calibre2">Haraç.</span> Sömürgeleştirmenin ilk evrelerinde bu önemliydi. İspanyolların Amerika’ya girişlerinde muazzam miktarda altın ve gümüş yağma-lanmıştı. Ganimet almak için katliamlar yapılabiliyordu, ama sonrasında etnik temizliğe girişilmiyordu. Fatihin haraç alabilmesi için tebaanın hayatta kalması gerekiyordu. Meksika’daki Ispanyol yağma ve haraç düzenini tartışacağım. Bu ilk iki tür, Fieldhouse (1965) ile Fredrickson’un (1988) tespit ettiği dört sömürge rejiminden ilkine <span class="calibre2">-işgal sömürgesi:</span> sömürge rejimi askeri ve siyasi kontrolü ele geçirme ve ekonomik haraç alma peşindedir, toprağı ya da emeği kontrol etme derdinde değildir- üç aşağı beş yukarı uygundur.</p>

  <p class="calibre1">3. <span class="calibre2">Seyrek emek gücü kullanan yerleşimcilik.</span> Yerleşimci çiftçiliğinin çoğunluğu küçük ölçekliydi, sömürgeye seyrek bir şekilde yayılmış yerli emeğini kullanıyordu. İlk başta toprakların ele geçirilmesi şiddet içerse de, daha sonra -ister özgür, ister sözleşmeli emek, hattâ köle emeği kullanılsın- sert baskı uygulamak pratik değildi ve temizlik amaçlanmıyordu. Bu tip bir ekonomi kabaca Fieldhouse ve Fredrickson’un <span class="calibre2">karışık</span> tipte sömürgesine tekabül eder, ki zaten onlar da bu rejimi umumiyetle İspanyol sömürgeleriyle ilişkilendirir. Bu bölümde seyrek emek gücü kullanan yerleşimcilik karşımıza fazla çıkmayacak.</p>

  <p class="calibre1">4. <span class="calibre2">Yoğun emek gücü kullanan yerleşimcilik.</span> Madencilik ve plantasyonlar genelde -sıkı bir şekilde ve çoğunlukla insanlıkdışı yollarla denetlenen- büyük, yoğun emek gücü gerektirir. Fieldhouse ve Fredrickson’a göre, bu <span class="calibre2">plantasyon</span> sömürgelerinin öncüsü Portekizlilerdir. Emek fazla olduğunda yerliler zalimce çalıştırılarak öldürülebilir. Emek kıt olduğunda sömürgeciler kendilerini daha fazla dizginleyebilirler. Bu yerleşim tipi tüm zalimliğine rağmen genellikle bilinçli cinai temizliğe yol açmaz. Yine de zaman zaman etnik bir grubun öldürülmesini, zalimce emek pratikleri yüzünden istenmeyen ölümleri içerebilir ve sömürgeciler başka yerden daha çok köle emeği ithal etmek zorunda kalabilirler. Bu tip üzerinde duracağım, fakat özellikle odaklanmayacağım.</p>

  <p class="calibre1">5. <span class="calibre2">Yerli emeğine ihtiyaç duymayan yerleşimcilik.</span> Yerleşimciler toprağı yerli emeğiyle değil kendi emekleriyle ya da başkalarının emeğiyle işler. Fieldhouse ve Fredrickson’a göre, lngilizlerin öncülük ettiği <span class="calibre2">saf yerleşimci</span> sömürgesidir bu. Max Weber, “fatih köylü toplumlarınm” tarih boyunca yerli nüfusu “yok etme” peşine düştüğünü belirtir (1958: 165). Avrupalılar verimli toprak istiyordu, ama bu toprak genellikle zaten sahipliydi. Yerliler seyrek şekilde dağılmış avcı-toplayıcılarsa geçinmek için geniş alanlara ihtiyaçları oluyordu. Kuzey Amerika gibi bölgelerin doğal bereketine rağmen, büyük yerleşimci kitleleri yaşam alanında baskı yaratarak yerlilere büyük güçlükler çıkartıyorlardı. Sömürge ekonomileri genellikle yerlilerin ekonomisinden çok daha üretken olduğundan, daha fazla fetih ve temizliği mümkün kılacak büyük ekonomik artık yaratabiliyorlardı. Bu bölümün esas odak noktası böyle sömürgelerdir. Toplu katliam suçu işleyenler bunlardır.</p>

  <p class="calibre1">Fakat buralarda bile nispeten zayıf temizlik biçimleri hâlâ mümkündü. Toprak bölünebiliyor, böylece iki toplum birbirinden ayrı yaşayabiliyordu. Büyük ihtimalle Avrupalılar iyi toprağın çoğunu alıyordu, ama iki tarafın da sağ kalması mümkün oluyordu. Yerleşimciler bu durumu <span class="calibre2">koruma</span> ya da <span class="calibre2">rezervasyon</span> diye adlandırıyordu. Öte yandan yerliler asimile olabiliyor, bir kısmı küçük mülk sahibi, çoğu da emekçi haline gelebiliyordu. Yerli toplum katmanlıysa yatay aristokratik asimilasyon yaşanabiliyor, kitleler değil elitler asimile oluyordu. Ana ekonomik türler bunlardı.</p>

  <p class="calibre1">Siyasi İktidar</p>

  <p class="calibre1">Yerlilere yapılan muamele siyasi iktidara göre de değişiyordu. Küçük yerleşimci ve ticaret grupları bazen toprak üzerinde hiçbir resmi siyasi iddiada bulunmuyordu. Fakat tekelcilik arzuları siyasi iddiada bulunmayı teşvik ediyordu ve yerleşimcilerin çoğu devletler adına gelmişlerdi. Avrupalılar karaya çıktıklarında bir bayrak dikiyor, yerlileri çevrelerine topluyor, kesinlikle anlamadıkları bir dilde uzun bir nutuk atarak toprağın ve halkının artık Kral’a (ya da cumhuriyete) ait olduğunu söylüyordu. Toprak ve halk üzerindeki bu siyasi tekelcilik iddiası kararlı bir direniş doğurabilir. Fakat Avrupalılar genellikle bu iddiayı hayata geçiremiyordu. Şiddet dozunu artıran üç tür siyasi dayatma vardı.</p>

  <p class="calibre1">1. <span class="calibre2">Ülke dişilik.</span> Avrupalılar dünyanın en güçlü rakip devletlerini, yani Çin, Japonya ya da Osmanlı İmparatorluğu’nu fethedemezdi. Fakat tüccarlarının yerel yasalara tabi olmadığı ve imtiyazlardan ya da tekelcilikten faydalanabileceği ülke dışı güçlere sahip olabilirlerdi. Bu durum, Çin’deki Afyon Savaşları’nda olduğu gibi yüksek dozda şiddet doğurabilirdi. Fakat temizliğe yol açmamıştı, çünkü yerlilere faydalı ticaret ortakları ve tüketiciler gözüyle bakılıyordu. Beşinci bölümde Osmanlı İmparatorluğu’nu ele aldığımda ülke dişilik meselesine döneceğim.</p>

  <p class="calibre1">2. <span class="calibre2">Dolaylı egemenlik.</span> Avrupalılar fethi gerçekleştirebilir -genellikle yerli müttefiklerin yardımıyla- ama kendi başına egemen olacak kudrette değildir. Dolaylı egemenlik ya da <span class="calibre2">protektoralaüa.</span> yetinmek, sömürge otoritesine biat etme ve haraç verme şartıyla yerli yöneticilerin devamına izin vermek zorunda kalırlar. Dolaylı egemenlik uzlaşmaya dayanıyordu ve ancak sınırlı düzeyde şiddet ve temizliğe müsaitti. Yine de yeni yerleşimci dalgalarının gelmesi sömürge idaresinin daha doğrudan egemenlik kurması yönünde bir baskı yaratıyordu.</p>

  <p class="calibre1">3. <span class="calibre2">Doğrudan egemenlik.</span> Avrupalılar üstünlük kazandıkları yerlerde doğrudan egemenlik kurmak, yerel yöneticileri ve kitleleri tamamen kendi iktidarlarına ve hukuklarına boyun eğdirmek istiyordu. Çok sayıda yerleşimcinin gelip yerleştiği, kendi devletini -“halk egemenliği”ni- talep ettiği ama buna yerlileri dahil etmediği her yerde böyle olmuştur. Sonuçta aynı topraklarda rakip egemenliklerin çatışması yaşanıyordu (3. ve 4. tezlerim).</p>

  <p class="calibre1">Fakat egemenlik tarzı hangisi olursa olsun, sömürge hükümetlerinin fetih için gerekenin ötesinde yerli öldürmeyi istediğine hemen hiç rastlanmaz. Yerlilerin vergi verip askerlik yapması için sağ kalması gerekir. Bu yüzden yerleşimciler yerli halkı yok etmek istediğinde hükümetler ikileme düşer. Daha uç yerleşimciler ile ılımlı kiliseler (bkz. daha sonra) arasında kalmış bocalayan aktörler olurlar. Fakat özellikle yeni yerleşilmiş hudut bölgelerinde toprakla rı kontrol edenler hükümet değil yerleşimcilerdir. Hukuki bir yapının oluşu mundan çok önce fiili yerleşimci demokrasisi ortaya çıkmış olur. Her ikisi d&lt; yerliler için kötü haber anlamına gelebilir.</p>

  <p class="calibre1">Avrupalılar genellikle yerel politik yapılara nazaran daha üstün siyasi kay naklardan faydalanabiliyordu. Aztekler ve İnkalar ancak gevşek ve kırılgar halk ve şehir-devleti federasyonları oluşturabilecek kudretteydi. Avrupalılaı böl ve yönet stratejisi izleyebiliyor, müttefik elitlere dolaylı egemenlik ve yata) aristokratik asimilasyon önerebiliyorlardı. Böylece kitleler değil elitler kültüre bakımdan medeni bir kimliğe asimile ediliyordu. Yine de Kuzey Amerika’da yerliler genelde pek çok kabileye, klana, millete bölünmüşlerdi ki bunlar <span class="calibre2">di</span> ikiye bölünmeye eğilimliydi. Şefler çok özerkti ama pek güçleri yoktu ve çol azı yatay aristokratik asimilasyon içeren anlaşmalar yapabilecek konumday dı, zira istikrarlı bir dolaylı egemenlik sağlayamıyorlardı. Ondokuzuncu yüzyılda ABD hükümet temsilcileri bu siyasi zayıflığı daha da fazla sömürdüler Cüzi bir bedel karşılığında geniş kabile topraklarını satmaya hazır çaresiz, aç kalmış, küçük, temsiliyet niteliği taşımayan bir şefler grubuyla yaptıkları biı anlaşma temelinde Kızılderili milletiyle sözleşme imzaladıklarını iddia ettiler Sömürgeleşmenin ilk safhalarında görüldüğü üzere, Avrupalılarm birbiriyk savaşması yerlilerin sağ kalmasına yardımcı olmuştu. Fakat bir sömürge devleti Avrupalı rakipleri karşısında belli bir toprak parçasında tam bağımsızlık ilar ederse, yerliler kötü duruma düşüyordu, zira manevra yapma kabiliyetlerin yitiriyorlardı.</p>

  <p class="calibre1">Askeri iktidar</p>

  <p class="calibre1">Çatışmalar savaşla çözülüyordu. Avrupalılar fethetmek için silahlarıyla gelmişlerdi. Sayılara, teknik ve örgütsel yeteneklere göre askeri güç dengesi değişiyordu. Avrupalılar az sayıda olduklarında kolayca fethedemiyordu, ama sayısal yetersizliklerini daha güçlü askeri örgütlenme ve teknolojiyle telafi etmeyi giderek daha iyi öğrendiler. Yerliler uzun süre tehlikeli olmayı sürdürebildiği için bazı savaşlar masraflıydı, ama sömürge kaynaklarının yönlendirilebildiği çarpışmaların sonucu, özellikle de seri ateş eden silahların geliştirildiği ondokuzuncu yüzyıl sömürgelerinde, genelde belliydi. Avrupalılar cinai temizlik yapmak istediklerinde çok az risk alarak bunu yapma imkânım hızla artırdılar -hattâ belki de tarihteki hiçbir fatih grubunun işi bu kadar kolay olmamıştı (4b numaralı tezim). Fakat askeri güç taktik meselelerle de ilgilidir. Birinci bölümde belirtildiği gibi, bazı savaş tipleri, sivilleri hedef alan hamleleri askerler için taktik bakımdan daha çekici kılar.</p>

  <p class="calibre1">İdeolojik İktidar</p>

  <p class="calibre1">Roma İmparatorluğu’nu istila eden barbarların aslında komşuları olduğunu gördük. Fakat Avrupalılar şimdi denizyolu devrimi sayesinde çok uzaklardan geliyordu ve ilk başta uzaylı gibi görülüyordu. Aztekler ilk fatihlerin tanrı olup olmadığını tartışıp ilk anda tepki vermemek gibi ölümcül bir hata yapmıştı; Hawaii’lilerin Kaptan Cook’un tanrı Lono olup olmadığını tartıştığı söylenir -gerçi tanrı Lono olduğuna karar verselerdi, onlar için değil Kaptan için hayati tehlike vardı. Bunlar, Avrupa’nın ekonomik, askeri, siyasi ve biyolojik güç bakımından <span class="calibre2">-ideolojik iktidarın</span> ana dayanakları bakımından- büyük farklılığının ve üstünlüğünün yerliler nazarındaki ideolojik açıklamalarının örnekleridir. Toplumsal düzeyde etnisitenin inşası için çok çaba harcamak gerekmiyordu. Avrupalılarm hiçbiri kimin yerli kimin Avrupalı olduğu konusunda kuşkuya düşmüyordu, fakat yerliler kendi kimlik anlayışlarını değiştirmek zorunda kaldılar. Daha önce toptan yerliler olarak görülmemişlerdi -onlar farklı klanlara, soylara, milletlere ve devletlere aitlerdi. Artık kendilerine beyaz AvrupalIlardan farklı bir toptan kimlik inşa etmeleri gerekiyordu. Gel gelelim, sömürgelerdeki etnik çatışmalarda birinci bölümde tartışılan inşacı teorilerin pek uygun düşmediği bir gerçeklik düzeyi söz konusudur.</p>

  <p class="calibre1">Üstünlük tümden nesnel değildi, çünkü sömürgeciler vahşice ve haince davranıyordu. Trigger’in (1994) dediği gibi, bu davranışları yüzünden tanrı olmadıkları çabuk anlaşıldı. Fakat ekonomik, askeri ve siyasi kaynaklar bakımından üstündüler. Sömürgeciler bunu kendi tarihlerinden çıkardıkları modeller çerçevesinde açıklıyordu: “Düşük” uygarlıkları yenen “yüksek” uygarlıklar, “barbarlığı” ya da “vahşiliği” yenen “uygarlık”. Tarih ve ilerlemenin anlamı tam da buydu. Tanrı’nm istediğiydi, kaçınılmazdı. Uygarlaşmak aynı zamanda kişisel hijyen, örtünme, davranış kuralları anlamına geliyordu. Bu yüzden de “pis”, örtünmemiş ve “tavırlarına dikkat etmeyen” yerlilerle kişisel temas mide bulandırıcı olabiliyordu. Yerliler genellikle karşılarında hastalıktan ölüyor, yüksek bir uygarlıkta yaşamaya fiziksel bakımdan uygun değilmiş gibi görünüyordu.</p>

  <p class="calibre1">Uygarlığa bağlı tarih ve ilerleme modelleri, yerleşimcilerin üstünlük ideolojileri geliştirmelerini kolaylaştırıyor, yerlilere yaptıkları muameleyi meşrulaştırıyor ve onları ahlaki riskten kurtarıyordu (4b numaralı tezimde bunu belirttim). Yerlileri hor görmelerine şaşırmamalıyız. Bu durum onlara son derece meşru görünüyordu.</p>

  <p class="calibre1">Tıpkı yerliler gibi Avrupalılar da hassas gözlemcilerdi ve farklılıklara dikkat ediyorlardı. Gelişmiş şehirler, anıtlar, sulamalı tarım, hattâ üstünlük taslayan halklarla karşılaşsalardı yargılan değişecekti. Pragmatik ihtiyaçları da ideolojilerini etkiliyordu. Yerli elitler yoluyla dolaylı egemenlik kurmaları gerektiğinde ya da düzenli cinsel partnerler olarak yerlilere ihtiyaç duyduklarında görüşlerini ılımlılaştırıyorlardı.</p>

  <p class="calibre1">Hıristiyanlık bu modellerde karmaşa yaratıyordu. Vahşi-uygar ikili karşıtlığını güçlendiriyordu; çünkü sadece Hıristiyanlar doğru yoldan gidiyordu. Hıristiyan kilisesi aynı zamanda <span class="calibre2">keşif hakkı</span> sayesinde Hıristiyan-olmayanlarm topraklarına el konabileceğini de söylüyordu. Yine de vahşilerin bile ruhları olduğuna inanılıyordu. Yerliler tam anlamıyla “doğa halindeydiler” (<span class="calibre2">natura-les),</span> ama doğru imana döndürülebilirlerdi -dolayısıyla uygarlığa kazanılabi-lirlerdi. Yerlileri Hıristiyanlaştırmak hayatların değil kültürün temizlenmesi, yani asimilasyon anlamına geliyordu. Hıristiyanlık mülksüzleştirmeyi artırdı ama cinai temizliği zayıflattı. Daha sonra Aydınlanma, liberalizm ve sosyalizm ılımlılaştırıcı seküler ideolojiler getirdi. Dolayısıyla dini/hümaniteryen grupların gücü ne kadar çoksa, cinai temizlik de o kadar azdı. Bu da bize üçüncü bir sömürge aktörünü gösteriyor: meslekten ideologlar -kiliseler, din kurumlan, misyonerler, hümaniteryen hareketler. îlk baştaki fetih <span class="calibre2">ve</span> toprak işgalinin ardından yerlilere muamelelerinde genellikle kendilerini kısıtlıyorlardı, fakat etnik klişelere ya da yerlileri mülksüzleştirmekteki kendi maddi çıkarlarına karşı bağışıklıkları yoktu.</p>

  <p class="calibre1">Biyoloji/Ekoloji</p>

  <p class="calibre1">Dört kısındı modelimin dışında bir başka iktidar biçimi daha bulunuyor. AvrupalIlar ılımlı yerleşim bölgelerinde <span class="calibre2">biyolojik iktidar</span> üstünlüğüne sahipti ve buraya istemeden ölümcül mikroplar getirmişlerdi. Avrupalılarla (özellikle de onların hayvanlarıyla) ilk temas eden yerliler, bağışıklık geliştirmemiş oldukları gündelik Avrupah hastalıklarına yakalandılar. Hastalıkların yerli kitlelerin en büyük katili olması işten bile değildi, fakat Avrupalılarm daha bilinçli olarak yarattığı gıda kıtlığı ve verimlilik düşüşleri de ona eklendi (Thornton, 1997). Avrupalılarm ilerleyişine salgın hastalıkların eşlik etmesi fethi çok kolaylaştırdı. New England sömürgecileri çalışamayan ya da dövüşemeyen, kollarını uzatıp yardım için yalvaran hasta ve can çekişen yerliler arasında gayet kolay yayıldılar. Ilıman bölgelerde etnik grup katlinin ana unsuru olan bu hastalıklar Avrupalılarm kendi güç üstünlüklerine inancını da pekiştirdi.</p>

  <p class="calibre1">Ekoloji önemliydi. Avrupalılarm yerleşimine uygun yeni kıtaların ılıman bölgelerinde temizlik çok daha büyük olmuştu. Bu bölgeler arasında öncelikle Amerika Kıtaları, Avustralya ve Afrika’daki küçük bölgeler vardı. Crosby’nin (1986) <span class="calibre2">ekolojik emperyalizm</span> diye adlandırdığı, Avrupalı insanların, otların, hayvanların ve hastalık mikroplarının egemenliğinin zorla kurulduğu yerler buralardı. Sonuçta bir felaket yaşandı, bugüne kadar kayda geçmiş en büyük nüfus imhası gerçekleşti.</p>

  <p class="calibre1">Avustralya’da İlk Filo’nun 1788’de varışından önce yerli nüfusu 300.000’in üzerindeydi. 1901’de sadece 93.000 kişi kalmıştı. Alt sınıra 1921’de ulaşıldı. Sadece 72.000 yerli vardı. Yüzyıldan birazcık daha uzun bir sürede yüzde 80 oranında bir azalma olmuştu. Sonra yerli nüfusu sabidendi. Hattâ 1961’den sonra artmaya başladı (Smith, 1980: 12, 69-70).</p>

  <p class="calibre1">Amerika kıtasında büyük yerleşimci nüfuslarının bulunduğu bölgelerde yerlilerin nüfusu yüzde 90 oranında azaldı. Kıtanın tamamında toplam Ko-lomb öncesi nüfus 60-100 milyon olarak tahmin ediliyor. Bunun yarısından fazlası öldü (Stannard, 1992: 74-5, 81-7, 118, 146, 266-8). Şu anda ABD’nin bulunduğu alanda Kolomb öncesi Kızılderili nüfusu tahminen 4-9 milyondu. 1900’deki ABD nüfus sayımında sadece 237.000 Kızılderili sayıldı, yani nüfusları en az yüzde 95 oranında düşmüştü. En son gerçekleşen ve en görünür olan imha California’da gerçekleşti. İspanyol misyonerlerinin tahminine göre, 1769’da oraya varışlarından önce bölgede 310.000 yerli vardı. 1849’da altına hücum başladığında nüfus yarıya düşmüştü. Daha sonra yerleşimciler genişledikçe bu sayı daha da hızlı azaldı. 1860’ta, on yıllık eyaletliğin ardından California Kızılderilileri sadece 31.000 kişi kalmıştı - son 12 yılda nüfuslarının yüzde 80’i yok olmuştu! Üçüncü Reich da 12 yıl sürmüş ve Avrupalı Yahudilerin yüzde 70’ini öldürmüştü. En sonunda düşüş yavaşladı. 1880’de California’da hâlâ 20.000 Kızılderili vardı. Yirminci yüzyılda sayıları biraz arttı (Almaguer, 1994: yaklaşık 107.000-130.000 oldu, ama tüm bu rakamlar kabaca tahminlerdir; Tohrnton, 1997). Bu felaket nasıl gerçekleşti, ne ölçüde maksatlıydı ve suçlular kimdi? Siyasi iktidar sahipleri (sömürge ve sömürge sonrası siyasi elitler), ideolojik iktidar sahipleri (esasen kiliseler) ve ekonomik iktidar sahipleri (yerleşimciler) arasında suçluluk bakımından çeşitli varyasyonlar olduğunu düşünüyorum. Askeri iktidar ya devletler tarafından kullanabilirdi ya da yerleşimciler tarafından. Biyolojik iktidara ise gayriihtiyari hepsi sahipti.</p>

  <p class="calibre1">MEKSİKA</p>

  <p class="calibre1">Ispanyollar ilk başta özel girişimcilerin gemileriyle Karayiplere ulaştılar ve karşılarına herhangi bir örgütlü devlet çıkmadı. Yerli elitleri öldürdüler, ele geçirdikleri mülklerde ve madenlerde de diğer yerlileri zorla aşırı şekilde çalıştırdılar. Yerli kadınları cinsel ilişkiye zorladıkları için yeni doğan çocuklardan giderek daha azı Kızılderili oldu. Sömürgecilerin domuzları ve koyunları yerlileri besleyen bitki örtüsünü mahvetti. Ama her şeyin ötesinde, Avrupa hayvan-larımn getirdiği hastalıklar, fatihleri hiç görmemiş olan yerli halkları bile kırıp geçirdi. Korkunç etnikkırımlarda yerli halklar silinip gitti -kasıtlı değildi, ama zaten aldırış ettikleri de yoktu.</p>

  <p class="calibre1">Ispanyollar anakarada daha ileri uygarlıklarla karşılaştılar. Cortes bu Kızılderililerin “diğer adalardakinden çok daha zeki” olduklarını belirtir. “Hattâ uygar bir ülkede sıradan bir yurttaşın yaşamasına yetecek kadar idrake sahip gibi göründüler gözümüze.” Azteklerin savaşa getirdiği orduların büyüklüğü karşısında gözü korksa da, aralarındaki bölünmüşlüğü fark ettiği için Aziz Mark’tan alıntı yapıyordu: “Kendi içinde bölünmüş her krallık yok olmaya mahkûmdur” (Thomas, 1993: 576, 245). Cortes, Aztek egemenliğinden rahatsız olan şehir devletleriyle ittifak yaptı. îlk baştaki A planı, egemenliği ele geçirmek, müttefiklerine kısmi siyasi özerklik tanımak, bulabildiği kadar altın ve gümüşü yağmalamak, ülkeye yerleşmek ve halkı Hıristiyanlaştırmaktı. Vakanüvisi Bemal Diaz del Castillo neşeyle kabul ediyordu: “Karanlıktakileri ışığa çıkarmak ve aynı zamanda zengin olmak, ki biz insanlar hep bunun pe-şindeyizdir” (aktaran Farris, 1984: 29).</p>

  <p class="calibre1">Fetih sırasında İspanyol vahşetinin en kötüsü ibretlik baskıya tekabül ediyordu. İhanet ettiğinden kuşku duyulan yaklaşık 20 Meksika kasabasında erkekler öldürüldü, kadın ve çocuklar köle edildi, binalar yakıldı. Zaman zaman kurbanlar köpeklere de parçalattırılmıştı. Daha yaygın olarak da yerli müttefikleri eski hükümdarlarını parçalayıp yerken Ispanyollar kenara çekiliyordu. Chiapas’taki San Cristobal Piskoposu Bartolome de las Casas’m suçlamaları bu minvaldeydi ve fatihler de sadece ayrıntılara itiraz etmişti. Bir tanesi Tepeaca’nın (12 Ispanyol kaptanın öldürülmesine misilleme olarak) yok edilişini şöyle savunuyordu: “Bölgenin yatışması için bu cezayı vermek gerekliydi... Üstelik <span class="calibre2">naturales</span>’in yüreklerine korku salmalıydık ki bir daha Ispanyoliara zarar vermesinler.” Fakat îspanyollar birinin altın sakladığına inanırlarsa kontrolü kaybediveriyorlardı. Zengin Azteklere zulalarınm yerini söylemeleri için işkence ediliyordu; mücevher yutmuş mu diye birkaç tanesinin karnı deşildi. Bunlar genelde araçsal akılcılığa sahip bir seferi lekeleyen duygusal taşkınlıklardı. Aztek başkenti Tenochtitlan düştükten sonra komutanların çoğu idam edildi. Fakat şehirde yaşayan başka insanlar yıkılmış şehri barış içinde terk etti (Thomas, 1995: 243-5, 262,434-9, 459, 527, 544).</p>

  <p class="calibre1">Cinai temizliğe başvurmaktan ziyade dost, tarafsız ve düşman yerliler arasında ayrım yapmak taktik bakımdan daha makuldü. Müttefiklere büyük ihtiyaç duyuluyordu. Seferdeki bir ordunun bu zorunluluğu onları ayrımsız cinayet yapmaktan alıkoyan ana etkenlerden biriydi. Fatihler geleneksel imparatorluk fatihleri gibi ibretlik baskıya başvuruyorlardı, yani A planı etnik temizlik değildi. Yerleşimcilik de tüm işleri yerlilere yaptırmak, gerekirse bunun için zor kullanmak anlamına geliyordu. Fakat Karayipler deneyiminden ders çıkardıkları için Meksika’da <span class="calibre2">encomienda</span> sistemini geliştirdiler. Saray İspanyol yerleşimcilere toprak verirken üstündeki halkı da köle olarak bağışlıyordu. Yerlileri sürüp çıkarma hakları yoktu ve onları korumaları gerekiyordu, ama çalışma koşulları çok sert olabiliyordu.</p>

  <p class="calibre1">Yerleşimcilerin büyük bir kısmı erkek olduğundan, kadına ihtiyaçları vardı. İspanyolların etnik çeşitliliğe yönelik hoşgörüsü sayesinde pek çok yerli partner yasal eş oldu ve istikrarlı karışık ırk evliliklerinden çocuk doğurdular. Sayıları karşılaştırdığımızda AvrupalIlardan çok daha fazla yerli doğduğunu görüyoruz, demek ki karışık ırk evliliklerinin yanı sıra yerli evlilikleri de devam ediyordu. Yerliler arasında geniş çaplı bir doğurganlık düşüşü yaşanmadı. Fetih ayrıca “En Katolik Majesteleri” tarafından dinsel meşruluk kılıfına uydurulmuştu ve daima ruhları kurtaran, yani yerlileri asimile eden din adamları da fatihlerin yanında oluyordu. Rahipler ve diğer din adamları kralların ve sömürge valilerinin saraylarında güçlüydü. İspanyol seçkinleri Yeni Ispanya’da makam elde etmek için çatışıyordu ve yerlilere kötü muamele suçlamaları rakiplerini koltuğundan edebiliyordu (Cortes’in ta kendisine bu suçlama yöneltilmişti). Din adamları karışık ırk evlilikleri ile yerli evliliklerine aynı ayinleri uyguluyor, rejimin ılımlılaşmasma yardımcı oluyorlardı.</p>

  <p class="calibre1">Ispanyol komutanlar, gücünü ve zenginliğini korumak için işbirliği yapan yerlileri bağımlı yönetici olarak kullanıyorlardı. Bu yerlilerin Hıristiyan olması gerekiyordu, ama bu değişiklik genelde görüntüden ibaret kalıyordu. Özel hayatlarında istedikleri ayini yapıyorlardı. Bir de Ispanyollar putları kırmaktan kaçınmayı öğrenmişti. Yerli elitler seferlere katıldı, <span class="calibre2">encomienda</span> aldı, İspanyol unvanları edindi ve kızlarını Ispanyol subaylarıyla evlendirdi. Yerliler rahip ve kilise çalgıcısı oldular; mahkemelere başvurabiliyorlardı ve genellikle de İspanyolları dava ediyorlardı. Torunları alışkanlık ve konuşma bakımından fatihlerden ayırt edilemez hale geldi (Thomas, 1995: 559-60, 577, 589-90). Bölgesel farklılıkları belirleyen genellikle İspanyolların yerli nüfusa oranı oluyordu. 1800’de Ispanyollar Mexico nüfusunun yarısını oluşturuyordu ve orada doğrudan egemenlik kurmuşlardı. Fakat orta plato ve Yucatan’da yüzde 4 oranmdaydılar. Orada kendi yerel iktidarını koruyabilmiş Maya idarecileri üzerinden dolaylı egemenlik kurmuşlardı. Mayalar kendilerinin İspanyolları asimile edeceğini, tersinin mümkün olmadığını söylüyordu (Farris, 1984: 1, 2. Bölümler). Yucatan’da gerçekten de bunu yaptılar.</p>

  <p class="calibre1">Demek ki İspanyolların uzun vadeli yerleşime dayalı B planı yatay aristokratik asimilasyon -elitlerin asimilasyonunu- içeriyordu. Güney ve orta Yuca-tan ondokuzuncu yüzyıl ortasına kadar fethedilemedi (Güney Amerika’ya yayılmış diğer yerli cumhuriyetleri <span class="calibre2">(republicas indias</span>) için de aynı şey geçerliydi). Bazı geri tepme dönemlerinde isyanlar çıktı, bastırıldı, kastların saflığına ırksal bir unsur da dahil oldu. Fakat uzun vadede <span class="calibre2">mestizo</span> (karışık ırktan) smıfı/kastı <span class="calibre2">indio</span>'lara baskın çıktı. Meksika, Guatemala ve Peru’daki etnik temizlik dönemlerinde indio’lar sert yöntemlerle sürgün edildi, hattâ beyaz ya da <span class="calibre2">mestizo</span> elitler tarafından imha edildi (Centeno, 2001). Fakat Kuzey Amerika’ya kıyasla yerli nüfusunun çok daha büyük bir oram hayatta kaldı. Etnisite ile smıf iç içe geçti. Meksika’da ve Latin Amerika’nın büyük kısmında durum hâlâ aynıdır.</p>

  <p class="calibre1">Acımasız ilk fetih, yağma ve emek sömürüsü İspanyolları tarihteki en ölümcül fatihler arasına sokmuştur. Meksika’nın Aztek Vadisi’nde, İspanyol egemenliğinin ilk yüzyılında nüfusun yüzde 90’ı hastalığın da etkisiyle yok olmuştur, ki bu da etnikkırıma tekabül eder. Yine de İspanyolların sayısı yerli-lerinkinden azdı, yerli elitler yoluyla egemenlik kurrtıak zorundaydılar ve yerli emekçiler istiyorlardı. İspanyol hükümeti ve Katolik Kilisesi baskının azalmasında etkili olmuştu. Ispanyol idaresinin sertliği azaldı. Avustralya ve ABD ise farklı bir yol izledi.</p>

  <p class="calibre1">AVUSTRALYA</p>

  <p class="calibre1">Avustralya’nın kolonileşmesi 1788’de başladı ve ondokuzuncu yüzyıl boyunca sürüp gitti. Ingiliz askeri ve siyasi gücü o dönemde yerlilerin gücünün çok ötesindeydi. Aborjinler ancak ilkel silahlara sahip küçük savaşçı grupları oluştu-rabiliyorlardı. İlk başta enteresan bir A planı vardı: Yerel çiftçilik gerektiren bir mahkûm kolonisi kurulacaktı. Yerlilerin yerleşimcilerle ticaret yapacağı, toprağı işlemelerine yardım edeceği ve uygarlığı zamanla öğreneceği varsayılmıştı. Biraz güç göstermek gerekebilirdi, ama ilk başta kimsenin aklında toptan imha yoktu. Bu politikalar devlet güdümündeydi, çünkü ceza kolonisinde Ingiliz silahlı kuvvetlerine de ihtiyaç vardı. Orada bulunan din adamları sadece askeri otoritelere itaat eden din adamlarıydı. Sonra hapisteki süresini dolduranların kolonide serbest bırakılması, ayrıca özgür yerleşimci dalgalarının gelmesi yerli emeğine olan ihtiyacın azalmasına sebep oldu. Arazi tarımdan ziyade hayvancılığa müsait geniş otlaklardan oluştuğu için yerleşimciler çok geniş alanlara yayıldılar. Aborjinler avcı-toplayıcıydı, bu yüzden onlann geçinmek için daha da geniş alanlara ihtiyacı vardı. Bu yüzden akarsular, su kaynakları, av alanları ve yenebilir otlar için toprak çatışmaları yaşanmaya başladı. Aborjinlerin savaşa girecek askeri ya da siyasi örgütlenmesi yoktu, ama yiyecek bulmak için baskınlar yapıyor, sığır ve koyunları kesiyor, un çuvallarını çalıyor, bazen de beyazları öldürüyorlardı.</p>

  <p class="calibre1">Avcı-toplayıcılar Avrupalılara son derece ilkel görünüyordu. Hem pis hem de neredeyse çıplaktılar; devletleri, tek bir tanrıları yoktu, yazıdan da habersizdiler. Yerleşimcilerden çoğu onlara akıllı hayvan gözüyle bakıyordu, diğerleri yetişkin bedeninde çocuk olduklarını, daha radikalleşmiş başkaları da kirlilik ve hastalık kaynağı mikrop olduklarını düşünüyordu. Darwin’in teorilerinin ondokuzuncu yüzyıl ortasından sonra çarpıtılarak sosyal Darvrâıci-liğe dönüşmesinin ardından, Avrupalılarm çoğu iki ayrı insan türü olduğunu düşünmeye başladı (Haebich, 1988: 54, 80; Markus, 1994: 1. Bölüm). Hiçbir sınıf farkları yokmuş gibi göründüğünden, hiçbirini diğerlerinden daha medeni saymak mümkün değildi -yani yatay aristokratik asimilasyonun zemini yoktu. Beyazlar arasında büyük sınıf farkları olmasına rağmen, bütün beyazlar bütün yerlilerden üstündü. Etnisite sınıfa baskın çıkmıştı. Kiliselerin zayıflığı yüzünden bu ideolojiye karşı hümaniteryen muhalefet çok cılız kaldı. Aborjinler emek vererek toprağı değerlendirmediğine göre toprak üzerinde hakları da yoktu. Tarıma alışkın olmadıkları için yerleşimcilerin çoğu yerli emeğini kullanamayacağını beyan etti. Ondokuzuncu yüzyıl sonuna kadar yerleşimciler emek kıtlığı yüzünden yerli emeği kullanmayı gerçekten denemişti. Bu süreçte Aborjinlere aylak ve miskin gözüyle bakılıyor, sabit bir zaman ya da mekân kavramından yoksun oldukları, emek disiplinini kabul edemeyecekleri düşünülüyordu. Bu yüzden Aborjinler kullanılamazdı, ancak sürüp çıkartıla-bilirlerdi. Böylece yerleşimciler B planına geçerek onları yerleşim alanlarından zorla uzaklaştırdılar -ilk başta buna <span class="calibre2">dağıtma</span> diyorlardı, yani yerliler kolluk kontrolünde göç ettiriliyordu.</p>

  <p class="calibre1">İlk başta bu politika çok zararlı görünmüyordu, çünkü geniş kıtada her iki ırka da yetecek kadar yer var gibiydi. Ama anayurttaki Sanayi Devrimi koyun otlaklarının genişlemesine yol açtı (yün için), sonra da onu sığır otlaklarının genişlemesi izledi (sanayileşmiş savaş, kötü otla beslenen sığırların bile silah yağlamak için gereken yağı üretebileceği anlamına geliyordu). Koyun ve sığırlar yenebilir otları tüketti, su kaynaklarını bitirdi ve av alanlarını yok etti. Aborjinler daha çorak iç kesimlere itildiler ve orada açlıkla karşı karşıya kaldılar. Toprağın kendilerinin olduğunu düşünüyorlardı, o zaman toprakta üretilen şeylerde de hakları vardı. Koyun, sığır, artık ne bulurlarsa çalmaya devam ettiler. Kimi zaman da onları sadece öldürüp bırakıyor, beyazları çekip gitmeye zorlamaya çalışıyorlardı. Kimi zaman beyazları öldürdükleri de oluyordu. Bu direniş beyazların şiddetli misillemesine yol açtı: “Kara şeytanları imha edelim.” 1920’lere kadar devam eden ve yer yer cinayet çılgınlığına dönüşen aralıklı hudut çatışmalarında 20.000’in üzerinde Aborjin yerleşimciler tarafından öldürüldü. Öldürülen beyazların sayısı da büyük ihtimalle 200’den azdı. Böylece bazı hudut yerleşimcileri C planına geçmişti. Göç ettirmeler de sertleşti ve yozlaşıp yerel soykırıma dönüştü. Yerleşimciler, Aborjinlerin direnişi ve ihlalleri yüzünden buna “mecbur” kaldıklarını düşünüyorlardı. Bu olaylar “nefsi müdafaa”ydı ve hudut alanlarında yerleşimciler yukarıdan siyasi meşrulaştırma beklemeden ve pek de risk almadan eyleme geçebiliyordu.</p>

  <p class="calibre1">Ayrıca bir nebze etnikkırım da gerçekleşmişti, fakat Ispanyol Amerikası’nda olduğu gibi başlıca ölüm nedeni hastalık değildi. Aborjinler daha ziyade uzun süreli temastan zarar gördü. En ölümcül hastalıklar sosyal olanlardı. Hudut alanlarında beyaz erkekler ağırlıktaydı ve yerleşimciler yerli kadınları cinsel ilişki kurmaya zorluyordu. Az sayıda evlilik ve nispeten istikrarlı geleneksel birleşme oldu, ama çok daha fazla sayıda kaçırma, tecavüz ve açlık kaynaklı fahişelik yaşandı. Çok geçmeden yerleşimcilerin sayısı yerlilerin sayısını aştı. Tüm bu unsurlar birleşince yerliler çoğalamadı. Genç Aborjin kadınlar erkeklerinden uzaklaştırıldı, tam yerliden ziyade karışık ırklı bebeklerin doğmasına dikkat edildi. Beyaz yerleşim yerlerinin kenarlarındaki Aborjin kamplarını cinsel yolla bulaşan hastalıklar Kasıp kavuruyordu. Alkolle baş edemeyen ve kötü beslenen bir nüfusta bunun anlamı, fiziki sakatlanma ve erken ölümdü. 1850’de beyazların çoğu Aborjin ırkının ölüp gideceğine inanıyordu.</p>

  <p class="calibre1">Yerleşimcilerin hareketleri sömürge idarecilerinin niyetleriyle çelişiyordu. Tüm valiler yerlilere karşı iyi niyetli beyanlarda bulunmuş, yerleşimcileri de “onların dostluğunu kazanmaya” teşvik etmiş, ayrıca yerli prolektoralarını (rezervasyonları) finanse etmişti. Yerlilere İngiliz yasaları çerçevesinde tam koruma sunuluyordu. Ingiliz devleti yüzyıl ortasına kadar ancak sınırlı ölçüde yerleşimci özyönetimine izin verdi, sonrasında da temizliği sınırlandırmak için sürekli çaba harcadı. İngiltere 1889’da batı Avustralya’ya özyönetim hakkı verdiğinde, yerlilerle ilgili meselelerde denetimini sürdürmeye çalıştı. Yine de dünyanın öte ucundaki YVestminster Parlamentosu<a id="footnote1"></a><sup class="calibre4"><a href="#bookmark2">1</a></sup> bu meseleye çok az ilgi gösterdi ve yeterince kaynak ayırmadı. Yerleşimciler bilhassa kıtanın orta kısımlarında yerel düzeyde fiili kontrole sahipti. Batı Avustralya eyaletindeki Aborjinlerin baş koruyucularından olan bir çiftlik ve altın madeni sahibi şöyle diyordu: “Hükümet altı aylığına gözlerini kapatıp yerleşimcilerin kendi yöntemlerini kullanarak yerlilerle hesaplaşmasına izin verse bu tahribat sona erecektir” (Haebrich, 1988: 97). Yönetimin müşfik davranacak kadar kaynağı ve yerel desteği yoktu. Pratikte bu davranıştan vazgeçmek zorunda kaldı (Mar-kus, 1994: 23-9; Rowley, 1970: 1. Kısım).</p>

  <p class="calibre1">Belli bir yerde yaşayan yerleşimciler ile yerliler arasında muazzam bir askeri fark vardı: Bir yanda silahlar diğer yanda mızraklar, bir yanda at üstünde genç beyaz erkekler diğer yanda onlardan kaçan her yaştan Aborjin aileleri söz konusuydu. Yerleşimcilerin hayvan hırsızlığına karşı standart misillemesi geceleyin Aborjin kampını kuşatmak, şafakta saldırmak ve erkek, kadın, çocuk demeden herkesi katletmekti. Tümüyle keyfi bir adaletti bu. Bir hırsızlık vakasında Aborjin kampı basılmış, “erkek, kadın, çocuk ayrımı gözetmeksizin herkes vurulmuştu. Bazı yerliler nehre kaçmış ve suda vurulmuşlardı. Cesetleri daha sonra yerleşim yerinin önünden yüzerek geçti”. Daha sonra hırsızlığı yapanın beyaz bir çalışan olduğu anlaşılmıştı (Rowley, 1970: 112-13). Aç kalan Aborjinler un çalmaya başlayınca yerleşimciler onların bulabileceği yerlere zehirli un çuvalları bıraktı. Yerleşimcilerin Aborjinlerden kurtulmak için nadiren asker çağırması gerekiyordu. Queensland’dan bir Aborjin meseleyi yerlilerin gözünden anlatmıştır:</p>

  <p class="calibre1">Topraklarımızdan alıldık, vurulduk, zehirlendik ve kızlarımız, kardeşlerimiz, karılarımız bizden alındı... Kilcoy’da zehirlenenlerin sayısı çok fazlaydı... Yiyecek bulmak için kullandığımız topraklan bizden çaldılar, karnımız acıkıp da bir parça un aldığımızda ya da yemek için bir sığır kestiğimizde bizi vurdular ya da zehirlediler. Şimdi toprağımız karşılığında bize sadece yılda bir battaniye veriyorlar. (Aktaran Rowlcy, 1970: 158)</p>

  <p class="calibre1"><span class="calibre2">Sorumlu devlet</span>'in ortaya çıkışından sonra yerleşimciler artık kendi yerel para-militer güçlerine, yani yöredeki beyazların yönettiği ve kabilesinden uzaklaştırılmış yerlilerden oluşturulan yerli polis kuvvetlerine başvurmaya başladılar. Böylece ahlaki suçun yükü Aborjinlere atılabiliyor, vahşet klişeleri doğrulanıyordu. Onların görevi yerlileri ateş ederek dağıtmaktı. Yapılan soruşturmalardan birinde subaya şöyle sorulmuştu: “‘Onları vurmaktan başka başa çıkma yolu olabileceğini düşünmüyor musunuz?’ Cevap şöyleydi: ‘Hayır, vurulmaktan başka bir şeyi anlayabileceklerini sanmıyorum’” (Rowley, 1970: 158-63). Bu seri cinayetlere “dağıtma”, hattâ “yerlilerle piknik yapma” gibi güzel isimler takılıyordu. Bu bakımdan genellikle “toptan imhayı” kabul edecek kadar dobra olan Kuzey Amerikan sömürgecilerine hiç benzemiyorlardı. Mahkemelerin de yerlilere bir faydası yoktu. 1840’lara kadar hukuku anlama kabiliyeti olmayan ilkeller sayıldılar. Sonra sömürge idaresi Aborjinlerin kanıtlarını hukuken tanıdı, ama yerleşimci jüriler bunu yine de hiçe saydı. Beyazların neredeyse hiçbiri cinayetlerden dolayı adalet önüne çıkarılamadı (Markus, 1994: 46-8).</p>

  <p class="calibre1">Yerleşimciler, misyonerler ve İngiliz hükümeti arasında, Rowley’in tabiriyle bir <span class="calibre2">gerilim üçgeni</span> oluştu. Yerleşimciler en sertlik yanlısı olanlardı, din adamları ihtidayı ve barıştırmayı öne çıkarıyordu ve hükümet de karşılıklı ödün verilmesinden yanaydı. Yerleşimciler anlaşmazlığa düştüğünde, genellikle “Abor-jinleri bilen... uzmanlar” sorunu çözüyordu, ki uzmanların da “sert davranması gerekliydi” gibi sonuçlara varıyorlardı. Sosyal Darvvincilik de onların yanındaydı. Aborjinlerin düşüşü dünya tarihsel bakımdan kaçınılmazdı: gelecekleri yoktu, o halde onlardan hemen kurtulmalıydık. Daha sonra başbakan olan B. D. Moorehead şu açıklamayı yapıyordu:</p>

  <p class="calibre1">Queensland’de yapılanlar her ülkede yapılıyor... Koloniciler buraya beyaz adam olarak geldi ve siyah adamı dışarı atacak... Alttaki ırk üstün ırka yerini terk etmeli... Bu zavallı yaratıkların varlıklarını uzatabilmelerini sağlayan davranışlarda bulunmak ya da bunlara kalkışmak... [hataydı]... ne de olsa Anglo-Sakson ilerleyişi karşısında yok olup gitmelerinden başka ihtimal yoktu... Siyah adamlar gitmeliydi, gitmek zorundaydılar... Aborjin ırk korunmaya değer [değildi]. Hiç Aborjin olmasa daha iyiydi. (Markus, 1994: 36-7)</p>

  <p class="calibre1">İçlerdeki ve kuzey uçtaki avcı-toplayıcılar yirminci yüzyılda en çok bozulmadan sağ kalabilenlerdi. Daha karışık ırktan Aborjinler beyaz yerleşimlerinin çeperlerinde oturuyorlardı. Bu insanlar kıt kanaat geçiniyor, hor görülüyor, sağlıksız koşullarla, hastalıklarla ve alkolizmle başa çıkmaya çalışıyorlardı. 1870’lerden sonra yoğun tarım ya da sanayinin geliştiği yerlerde bazı sağ kalmış Aborjin toplulukları düzenli iş imkânı bulabildi. 1900’den sonra “beyaz Avustralya” göç politikaları “ırkı saf tutma”yı icat ederek Asya emeğinin kökünü kuruttu. Bunun üzerine bazı işverenler, sendikaların ve İşçi Partisi’nin karşı çıkışlarına aldırmadan Aborjinleri işe almaya başladı. Yirminci yüzyıl başında bu politika ılımlılaşarak korumacılığa, yani segregasyona dönüşmüştü -bir tür D planına geçilmişti. Yasalara göre Aborjinler resmi izin olmadan köy ve kentlere giremiyorlardı. Bazı eyaletlerin evlilik yasalarına göre yerliler birbirleriyle ya da melezler beyazlarla evlenemiyordu. Ama yeniden nüfus artışı görülünce Aborjinlerin ölüp gitmeyeceği anlaşılmış oldu. Toplu katliam da söz konusu olmadığına göre, bu kalıcı bir sorundu.</p>

  <p class="calibre1">Bu yüzden 1940’lardan 1970’lere kadar küresel sömürgesizleşme ve ırksız-laşmanm ürünü olarak zorla asimilasyon (E planı) hakim oldu. Asimilasyonun mümkün olduğu düşünülüyordu, ama melezler daha kolay asimile oluyordu ve Aborjinler aneak kabile bağlarını ve kültürünü reddettikleri zaman yurttaş olabiliyorlardı. Victoria dışındaki eyaletlerde Aborjin çocuklar ailelerinden alınarak beyazların kurumlarında ya da evlerinde yetim olarak büyütülüyorlardı. 1972’de Gough Whitlam’m İşçi Partisi hükümetinin seçilmesiyle bu safha sona erdi. Yerlilere tam yurttaşlık verildi ve “Avustralya’nın Aborjin halkına ekonomik, toplumsal ve siyasi meselelerde ellerinden alman özyönetim hakları” geri verildi. Aborjinler artık hem tam yurttaş olmuşlardı, hem de kendi kültürlerinde ve örgütlenmelerinde özgürlerdi. Fakat pratikte bu çokkültürlülük ayrımcılıkla birleştirilmişti (Haebich, 1988; Hunter, 1993; Markus, 1994; Rowley, 1972). Bu durum eksiksiz değildi elbette, ama yerlilerin tarihine kıyasla çok iyiydi.</p>

  <p class="calibre1">Fakat güneydeki Tazmanya adasında bu iyileşmelerin hiçbir rolü olmadı. Adanın ekolojisi farklıydı. Avrupalılarm küçük çiftçiliğine tamamen açıktı ve bu yüzden çok erken sömürgeleşmişti. Yerleşimciler çok güçlü olduğu ve yerli emeği kullanmak istemediği zaman neler olduğunu bü adada görüyoruz. 1804’te yerleşimciler geldiğinde adada yaklaşık 4.500 Aborjin yaşıyordu. Saf yerlilerin tamamı 80 yıl içinde yok edildi. Son erkek 1869’da, son kadın 1876’da öldü. Melezlerden de çok azı sağ kaldı. Burada görür görmez ateş etmek, “av partileri düzenlemek” ve zehirli un kullanmak daha yaygındı. Adanın sömürge idaresi tarafları barıştırmaya çalışıyordu; fakat 183CPda vali yardımcısı Arthur, yerleşimcilerin Yasama Meclisi üzerindeki baskısına dayanamadı ve geriye kalan 2.000 Aborjinin toplanıp rezervasyonlara yerleştirilmesi için geniş bir “inisiyatif’ kurulduğunu açıkladı. Aborjinler kendilerini takip edenlerin eline geçmeyince bu çaba başarısız oldu. Bu sefer rezervasyon politikası George Robinson’a teslim edildi. “Uzlaştırıcı” olarak bilmen Robinson Aborjinler arasında silahsız yaşamıştı ve onların tehdit oluşturmadığını düşünüyordu. Aborjinler üzerindeki nüfuzu sayesinde onları toparlamayı başardı. Yerliler çiftliklerin ve koyun ağıllarının çevresinde kalsalardı yerleşimciler hepsini öldürecekti. Ama ne yazık ki Robinson’un kolluk kontrolünde göçlerinde de aynı sonuç yaşandı. Son kalan Aborjinler küçük bir adaya taşındı ve çok az yiyecekle orada bırakıldı. Sonraki yirmi yılda Aborjinler hastalıktan ve kötü beslenmeden teker teker ölürken beyazlar aldırış bile etmedi (Cocker, 1998: 7-11. Bölümler; Hughes, 1987: 414-24; Rowley, 1970: 43-53; Smith, 1980: 70). Tazmanya, yerleşimcilerin toprağa ihtiyaç duyduğu ama emeğe ihtiyaç duymadığı en uç örnektir. Kademe kademe gerçekleşen soykırımı kimse plan-lamamıştı, ama insanların çoğu katkıda bulunmuştu. Sömürge hükümetinin bıraktığı boşlukta fiili bir yerleşimci demokrasisi yaratmıştı bu durumu.</p>

  <p class="calibre1">Bütün Avustralya’da durum aynıydı. 1850lerden itibaren yerleşimci demokrasisi fiilen kontrolü ele geçirmişti. Rowley, “hiçbir yerli halk tipik yerleşimci demokrasilerinin insafına bu kadar kalmamıştır; burada parlamentonun standartları yerleşimcilerin standartlarıdır,” diyordu (1972: 23, 72, 132, 137). Yerlilerin yok oluşu kısa ömürlü dalgalar halinde yaşanan yerleşimci girişi, direniş ve göç ettirilmeyle gerçekleşti -kimi zaman dalganın sonunda aniden ve önceden hesaplanmamış soykırım tipi taşkınlıklar da oluyordu. Planlamanın dili -A, B, C, vs. planı- istikrarlı siyasi kurumların öncesinde taşranın akışkan koşullarına pek uygun düşmeyebilir. Küresel siyasi ve hümaniteryen iklimin değişmesinin ardından emek sıkıntısı baş gösterinceye kadar bu bileşim devam etmiş, sonra da daha asimilasyona yönelik, en nihayetinde daha çokkültürlü uygulamalara geçilmiştir.</p>

  <p class="calibre1">ABD</p>

  <p class="calibre1">Kuzey Amerika’nın kolonileşmesi pek çok açıdan Avustralya ve Meksika vakalarının ortasında durur. Kızılderililer orta düzeyde tehdit oluşturuyordu, çarpışmalarda çok çetindiler, kolay kolay vazgeçmiyorlardı, ama nispeten küçük gruplar halinde savaşıyorlardı. Ayrıca medeniyet düzeyleri Avrupalılarm düzeyinden aşağı görünüyordu. AvustralyalIlara nazaran Kızılderililer daha fazla ticaret yapıyordu, ama Meksika’da olduğu gibi Kızılderili imparatorlukları ya da yağma edilmeye değer mineraller yoktu. Ne ilk etapta şiddetli fetih ve köleleştirme olmuştu ne de daha sonra İspanyol İmparatorluğu’ndaki gibi geniş çaplı asimilasyon yaşanmıştı. Fakat yerleşimcilerin toprak üzerindeki baskısı en az Avustralya’daki kadar amansızdı.</p>

  <p class="calibre1">Burada ülkenin batısına doğru ilerleyen pek çok dalga sebebiyle yaşanan et-nikkırım/soykırım karışımı tedricen ve önceden uzun vadeli planlar yapılmadan gerçekleşti, ilk başta yerleşimciler az sayıdaydı ve pek fazla silahları yoktu. Irokua ve Huron gibi kavimler Ingilizlere karşı Fransızları kullanabiliyordu. Ama 1763’teki Ingiliz zaferi Doğu’daki bu jeopolitik boşluğu ortadan kaldırdı, Batı’da ise Amerikalıların California ve Texas’ta îspanyollara karşı kazandığı zafer aynı işlevi gördü. Ticaret nadiren korkunç sonuçlar yaratıyordu. Nash (1992), ticaret döneminde gelişen Kızılderili imajının kalıcı yerleşim dönemindekinden daha ılımlı olduğuna dikkat çeker. Ticaret döneminde ilkel ama neşeli, biraz cahil ve zaman zaman tehlikeli yerli klişeleri ortaya çıkmıştı; neticede Avrupalı fikirlere ve mallara açık görünüyorlardı. Üstelik ticaret yapan Kızılderililer faydalıydı, ortadan kaldırılmaları düşünülemezdi.</p>

  <p class="calibre1">Fakat eninde sonunda ağır basanlar tüccarlar değil, yerleşimci çiftçiler oldu. Emeğe ihtiyaçları vardı, ama ilk başlarda Kızılderilileri yakalayıp kendilerine bağlı olarak çalıştırma girişimleri boşa çıktı. Bu avcı-toplayıcılar toprağı işlemeyip boşa harcıyordu, hepsi aylak görünüyordu. John Locke’tan tutun da günümüzde Filistinlileri mülksüzleştiren İsraillilere kadar, Avrupalılar hep toprağın sahibinin onu işleyen olduğu görüşünü savunmuştur. Bu yüzden Yeni Dünya <span class="calibre2">vacuum domicilium</span> ya da <span class="calibre2">terra nullius’</span>tu, yani “boş” yurt ya da ülkeydi, Tanrı’mn medeni halklara bir armağanıydı. Yerlileri işe almak, Hıristiyanlığa döndürmek, onlarla evlenmek ya da kültürel olarak asimile etmek için daha az çaba gösterdiler. Püritenler teoride onları Hıristiyanlaştırmak istiyordu, ama bunun için kaynakları olmadığını düşünüyorlardı ve kendi korkunç kanlı eylemlerini -mesela ateşe verdikleri köylerde Kızılderili erkek, kadın ve çocukların kızarmasını- zaman zaman “Tanrı’nm düşmanlarına gülmesi” olarak tanımlıyorlardı (Nash, 1992: 84).</p>

  <p class="calibre1">İlk soykırım niteliğinde olaylar erken bir tarihte, 1622’de Virginia’da ve 1637’deki Pequot Savaşı sırasında New England’da yaşandı. Yerleşimciler yıllar boyu, dalga dalga gelmeye devam ettiler. Bazıları Kızılderili arazilerini sürdü, diğerleri sığır otlattı, kimileri de madencilik yaptı. Sırf yollar yapmaları, posta arabaları kullanmaları, daha sonra da demiryolu yapmaları bile av hayvanlarını kaçırmaya yeterliydi. Fakat aynı zamanda hayvanları da soyunu tüketinceye kadar avladılar, şehirlerin hiç azalmayan iştahını dindirmek için etlerini ve postlarını sattılar. Çevre koşulları kötüleşen Kızılderililer savaşmasalar dahi öldüler. Sağ kalanlar temel ihtiyaç malları için devlete bağımlı hale geldi. Bu mallar için kimi zaman farkında bile olmadan topraklarını satıyorlardı. Yerleşimciler çok fazla riske girmeden bu korkunç sonuçlara ulaşacak siyasi ve askeri güce sahipti. Öteden beri yaşadıkları topraklar dışında sağ kalma şansı çok düşük olan hasta ve aç yerliler zorla toplu olarak göç ettirildi. Kızılderililer giderek daha küçük av sahalarına ve rezervasyonlara dolduruldu. Pek çok Avrupalı bunun etnik bir grubu acımasızca katletmek anlamına geldiğini görmüştü, ama hiçbir şey yapmadılar. Bazı gözü kara savaşçılar açlıktan ve öfkeden yerleşimci çiftliklerine baskın düzenledi ve dönem dönem isyan etti. Kızılderililer direndiği zaman Avrupalılar misilleme yapıyorlardı -aslında korkunç düzeyde şiddete başvuruyorlardı. Bazıları soykırımı dürüstçe savunuyordu.</p>

  <p class="calibre1">Avrupalılar kendileri ile yerliler arasında muazzam bir medeniyet farkı olduğu kanaatindeydi. Yerliler ümmiydi, “puta tapıyordu”, “kafirdi”, “çıplaktı” ve “pisti”. Avrupalılar gelmeden önce bu topraklar “vahşi hayvanlar ve vahşi insanlarla” dolu “iğrenç ve ıssız bir yerdi”. Yerleşimciler mağrur duruşlu ve askeri bakımdan becerikli Plains Kızılderilileri ile California’nm ince giyimli avcı toplayıcılarını birbirinden ayırıyor, avcı toplayıcılara “hayvanlar”, “domuzlar”, “köpekler”, “kurtlar”, “yılanlar”, “babunlar” gibi adlar takıyorlardı. Ama neticede Kızılderililerin hepsi “vahşiydi”. Takdiri İlahi bunu salgın hastalıklarla herkese gösteriyordu. John Winthrop, 1617’deki çiçek salgınını Tanrı’nın “Pü-ritenlere yer açmak için” yerli nüfusu “azaltma” tarzı olarak görüyordu. Wil-liam Bradford şöyle der: “Bu Kızılderilileri büyük bir hastalıkla ziyaret etmek Tanrı’yı hoşnut etti ve ölüm oranı öyle yüksekti ki, bin kişiden dokuz yüz ellisi ölüp gitti.” Ona göre Tanrı’nın takipçileri, ancak “Tanrı’nm mucizevi iyiliği ve cömertliği” için şükredebilirdi (alıntılar şuradan: Nash, 1992: 136; Stannard, 1992: 238). Yerlilere yaptıkları her şeyi ideolojik bakımdan meşrulaştırabili-yorlardı. Bazıları Ingilizlerin “vahşi” İrlandalIlarla deneyimlerinden etkilendiklerini söyler, ama benim bundan şüphem var. ikinci bölümde gösterildiği üzere, Ingilizler Mandalıları yok etmek değil zorla asimile etmek istiyorlardı. Fakat Yeni Dünya yerlilerinin yanında yaşamak bile kirleticiydi -bu da Kızılderili kadın ve çocukların da tehlikede olduğunu gösteriyordu. İdeoloji soykırım unsurları barındırıyordu.</p>

  <p class="calibre1">Fakat onsekizinci yüzyılda ve ondokuzuncu yüzyıl başında ideolojinin biçimi değişti. Yerlilere yönelik tanımlamalar “vahşi”, “kafir” ya da gelişigüzel hayvan benzetmelerinden uzaklaştı ve onun yerini Afrika kölelerinden edinilen deneyimin etkisiyle ırksal tanımlamalar aldı. Irkların bilimsel olarak ayrı türler gibi sınıflandırılması ya da binlerce yıl boyunca iklime, ekolojiye, hastalıklara vs. adaptasyonun sonucu olarak görülmesi ayrımları katılaştırdı ve ırklar arasındaki hiyerarşiyi doğruladı. Irk gruplarının fiziksel ve ahlaki niteliklerinin, mizaçlarının doğal ve Tanrı vergisi olduğu görüşü yaygınlaştı (Smedley, 1993: 4-7. Bölümler). Uygarlık öğrenilebilirdi, ama ırk değişmezdi. Hem Tanrı hem de bilim Avrupalılar ile Kızılderililerin bir arada yaşamasını zorlaştırmak için ekonomik, askeri ve siyasi iktidarı güçlendiriyordu.</p>

  <p class="calibre1">Karşı akımlar Ispanyol sömürgelerindekinden daha zayıftı. Ingiliz sömürge devleti, biraz da rakip imparatorluğun varlığı yüzünden jeopolitik hesapları olduğu için, yerleşimci topluluklarından daha ılımlıydı. İngiliz, Fransız ve İspanyol otoriteleri Kızılderilileri birbirlerine karşı asker olarak kullanmak istediğinden, Kızılderililerle yaptıkları anlaşmalara uymaya yerleşimci sömürgelerinden daha yatkındı. Bu dönemde kuzeydeki Irokua ve güneydeki Cre-ek gibi Kızılderili halkları görece başarılı bir Avrupa devletiyle askeri ittifak yaparak güçlerini ve örgütlenmelerini artırabilmişlerdi. Ama savaşlar sona erince, muzaffer İngiliz Krallığı yerleşimciler üzerinde Ispanyol Krallığı kadar hakimiyet kuramadı. Keza Anglikan Kilisesi de hiçbir zaman tekel konumuna gelmemişti. Öbür kiliseler hizmet verdikleri beyaz yerleşimci cemaatlerine çok daha yakındı. Yerli rahipler ve din adamları cemaatten daha ılımlı olsalar da, cemaat üzerindeki etkileri fazla değildi. Avustralya’da olduğu gibi, yerlileri imha etmektense asimile etme yönündeki ilk baskı grubunu oluşturan misyoner hareketlerin hümaniteryen faaliyetlerinin yanında ikinci dereceden bir rolleri vardı.</p>

  <p class="calibre1">Bunun büyük bir istisnası vardı: Pennsylvania ve New Jersey’deki Quaker-lar. Kızılderililere karşı kararlı pasifist duruşları yerli Kızılderilileri nesiller boyu korumakla kalmamış, aynı zamanda başka yerlerde temizlikten kaçan Kızılderililerin de onların bulunduğu yerlere akm etmesine neden olmuştu.</p>

  <p class="calibre1">Quakerlar hastalıkların yayılmasını engelleyemiyordu. Üstelik uzun vadede bölgenin siyasi kontrolünü de elde tutamamışlardı. Sonunda bu bölgelerdeki Kızılderililerin de çoğu öldü. Kuzey Amerika aynı zamanda seküler Aydınlanmanın da etkisi altındaydı. Tıpkı misyoner hareketi gibi, bu hareket de yerlileri eğitim yoluyla uygarlaştırmayı vazediyordu. Kızılderililer vahşi olabilirdi, ama onlar da insan türündendi. Akıl sahibiydiler, üstelik büyük çoğunluğu soylu, haysiyetli, cesur, zeki ve çevresine uyum sağlayabilen insanlardı. Eğitildikleri zaman özel mülkiyet, çalışma, okuryazarlık ve din gibi kavramları anlayabilecek hale gelirlerdi muhakkak. Bunun için Kızılderililer avcı-savaşçı kültürünü, kabile düzenini ve toprağa ortak sahip olmayı bırakmalıydı. Irklararası evlilik ilkesel bakımdan kabul ediliyordu, ama kültürel bakımdan ödün verilmemeli, çok-etni durumu yaşanmamalıydı (Sheehan, 1973: 10; Wallace, 1999). Projeye göre asimilasyon gönüllü olacaktı -vahşiler uygarlaşmak isteyecekti. Başkan Washington ve Jefferson, birkaç savunma bakanı ve federal Kızılderili büroları bu asimilasyon projesinde misyonerler ve okullarla birlikte çalıştı. Herhangi bir direnişin kesin yenilgiyle karşılaşacağı uyarısında bulunmuşlardı, ama asimilasyonun zorla gerçekleşmesi akıllarında yoktu. Her türlü asimilasyona karşı olan yerleşimcilerin çoğu bu projeye muhalifti.</p>

  <p class="calibre1">Programa az sayıda Kızılderili katıldı, ama süregiden ekonomik, siyasi ve askeri baskının bu programla çeliştiği apaçık ortadaydı. Kızılderililerin yerleşimcilerle ilgili deneyimleri açgözlülük, sömürü ve ihanetten ibaret olduğundan, beyazlar onları ne kadar hor görüyorsa onlar da beyazları o kadar hor görüyordu. Üstelik tam da onları ayakta tutan kabile kolektivizmi kuramlarını terk etmedikleri sürece asimilasyonun getirebileceği maddi kazançlar da yoktu. Meksika’dakilerin tersine Kuzey Amerikan Kızılderili topluluklarının çoğu eşitlikçiydi. Şeflerin o kadar az ayrıcalığı ve mülkü vardı ki, yatay aristokratik asimilasyonla bunları elde tutma kaygıları hemen hiç yoktu. Irk sınıfa ağır basıyordu. Her iki toplum da ırklararası evliliğe pek ilgi göstermiyordu. Öne çıkan bazı koloniciler ve tüccarlar Kızılderili kadınlardan çocuk sahibi olmuştu, ama nadiren bu çocukları nüfuslarına geçirmişlerdi. Irklararası kalıcı birleşmeler, erkek fazlasının olduğu güney kolonilerinin hudutlarında yaşayan tüccarlar ve işçiler arasında daha yaygındı. Melezler Kızılderili topluluklarına kabul ediliyordu, ama beyazların toplumuna katılmak isteyen az sayıdaki Kızılderili ve melez reddedilmişti (Nash, 1992: 280-5). Özel mülk sahibi çiftçiler haline gelen Cherokeeler 1820’lerde dışlandılar. Cherokeeler kalıcı siyasi kurumlar edindiklerinde Georgia Eyaleti bu kurumlan tanımadı. Cherokeelerin göç ettirilmesi için elinden gelen lobi faaliyetini yaptı ve 1834’te amacına ulaştı (Champagnie, 1992: 133, 143-6).</p>

  <p class="calibre1">1820lere gelindiğinde insanseverler asimilasyonun başarısızlığım kabul etmişti. Bu yüzden <span class="calibre2">korumacılığı</span> savunmaya başladılar. Kızılderililer Mississippi’nin batısındaki yeni kabile topraklarına gönderilecekti. Topraklarına el konması, cinayet, çevre koşullarının kötüleşmesi gibi sebeplerle parça parça yok olmaktan çok daha iyi olduğunu düşünmüşlerdi bunun. Fakat 1830’larda başlayan göçlerin ölümcül olduğu anlaşıldı. Pek çok Kızılderili yollarda öldü ve sağ kalanlar da batıdaki Kızılderilileri daha fazla sıkıştırdıklarıyla kaldılar. Gerçek şuydu ki, yerel eyalet hükümetlerinin desteklediği sıradan yerleşimciler, Kızılderilileri asimile olsalar da olmasalar da istemiyorlardı. Zaten Kızılderililerin de çoğu sunulan şartlarda asimilasyona istekli değildi.</p>

  <p class="calibre1">En nihayetinde ondokuzuncu yüzyılın sonlarına doğru biraz yumuşama oldu ve kültürel bastırma ile segregasyonlu asimilasyonun bir bileşimine geçildi; bu politikayı zaman zaman “Kızılderiliyi öldür, insanı sağ bırak” diye de adlandırıyorlardı. Kızılderililer artık çeperlerdeki rezervasyonlarda marjinalleşmiş altsınıflar olarak asimile edilecekti. Yirminci yüzyıl başındaki bu ihmal politikasının ironik yanı, Hoxie’nin (1984: 243-4) de belirttiği gibi, Kızılderili kültürünün yoksulluk içinde de olsa canlı kalmasına müsaade etmesiydi. Mevcut yerli Amerikan canlanması bu kanaldan akabilirdi.</p>

  <p class="calibre1">California’da daha fazla Ispanyol etkisi vardı; çünkü 1848’de ABD taralından fethedilene kadar 80 yıl İspanyol hakimiyetinde kalmıştı. Fakat Ispanyol devleti zayıf bir varlık gösteriyordu; ancak bir avuç asker ve idareci az sayıdaki yerleşimciyi ve misyoneri koruyordu. Kızılderililerle ilgilenen merkezi kurum California Fransisken misyonları zinciriydi. Öncelikle ruhları kurtarmakla ilgileniyorlardı, ama aynı zamanda bu ruhları geçindirmek için koca koca tarım toplulukları kurmuşlardı. Son derece zorlayıcı araçlar kullanarak hayırlı bir hedefe ulaşmaya çalışıyorlardı.</p>

  <p class="calibre1">Basklı Peder Fermin Lasuen on beş yaşında din eğitimi almaya başlamıştı. Yirmi dört yaşındayken Meksika’da bir Fransisken misyoneriydi ve ondan sonra da otuz yıl boyunca California misyonlarında hizmet verip bunların ikinci yöneticisi oldu. İyi niyetle hareket ediyordu. Hıristiyanlaştırma ve asimilasyon yoluyla Kızılderilileri kurtarmak istiyordu. Bunun zor olduğunun farkındaydı. Kızılderililer, “eğitimsiz, hükümetsiz, dinsiz, otoriteye saygısız ve yabani beğenileri ne derse onu yapmakta en küçük bir sınır tanımayacak kadar utanmaz”lar. “Böyle vahşi bir ırkı... insani, Hıristiyan, medeni ve çalışkan bir toplum” haline nasıl getirecekti? “Bu ancak onları doğadan kopararak mümkün. Bunun ne kadar çetin bir görev olduğu ortada, çünkü onlara doğaya karşı bir şeyler yaptırmayı gerektiriyor. Fakat sabrederek ve amansızca çaba harcayarak başarıya ulaşmak mümkün.” Kızılderililer “doğa durumunda”ydı,</p>

  <p class="calibre1">Ispanyol <span class="calibre2">gente de razon,</span> yani akıl sahibi halktan farklıydılar. Tanrı’nm yarattığı doğa durumundayken özgür insanlar olarak iyi muamele görebilirlerdi. Vahşi de olsalar, sürgün edilmek ya da öldürülmek şöyle dursun, sömürülmeleri bile insanlığa aykırıydı.</p>

  <p class="calibre1">Fakat vaftiz edildiklerinde işler tamamen değişiyordu. Artık misyonun yetkisine giriyorlardı ve misyon bir hapishane haline geliyordu. Tarlalarda uzun saatler zorla çalıştırıldıktan sonra uzun saatler zorla, tek kelimesini bile anlamadıkları Latince dualar ettiriliyordu. Kızılderili kızları geceleyin kilit altında (utuluyordu. Kızılderililer herhangi bir bağımsız davranış gösterir, çalışmayı ya da dua etmeyi reddederlerse zincire vuruluyor, kırbaçlanıyor ve daha fazla Latince dua etmeye zorlanıyordu. Kaçarlarsa askerler onları zorla geri getiriyor, zincire vuruyor, daha fazla kırbaçlıyordu. Bazen bir kulağını kopardıkları ya da dudağını dağladıkları da oluyordu. Kızılderililerin kaçması da kolay değildi; çünkü bağımsız Kızılderili köyleri onları kabul etmiyordu. Misyonun içinde Kızılderililer ile Ispanyollar tıkış tıkış bir arada yaşıyordu. Kızılderililer zorla ağır işlerde çalışıyor ama yetersiz besleniyordu. Misyon Kızılderililerinin kemikleri, özgür California Kızılderililerinin kemiklerinden çok daha inceydi ve hastalıklardan çok daha zor kurtuluyorlardı (Stannard, 1992: 138-9). Bunlar Tablo 1.1'de devrimci hatalar dediğim kategoriye girer: Her şeyi bastıracak şekilde belli bir değere bağlı olunduğu için, yani VVeber’in tabiriyle değer-akıl-cılığı yüzünden başlatılan toplan sosyal dönüşüm sağlama girişimleri felaketle sonuçlanıyordu. Fransiskenler gayriihtiyari ama yıkıcı bir yerel etnikkırım suçu işlediler. California Kızılderililerinin yarısı misyon döneminde öldü. Ölenlerin hemen hepsi de zorla ağır koşullarda çalıştırılıp yetersiz beslendiği için zayıf düşmüş, topluluğa bulaşan hastalıklara yakalanmıştı.</p>

  <p class="calibre1">Avrupalı seyyahlar onların kayıtsız, amaçsız ve umutsuz olduğunu söylüyordu. Sir George Simpson daha önce Hudson’s Bay Şirketinin başı olarak yerli Kızılderililere iyi davranmış, çalışanları ile onlar arasında evlilikleri teşvik etmişti. Fakat 1841’de California’da şöyle yazıyordu: “Bu esaretin oğullan ve kızları -bazıları evlenmeyi bile düşünemeyecek kadar ruhsuzlaşmış durumda— o kadar hızla tükeniyorlar ki, çok geçmeden babalarının topraklarından göçüp gidecekler. Medeni failliğin tüm çatışan farklılıklarında değişmez biçimde görüldüğü üzere, bu sonuç da eninde sonunda Takdiri llahi’nin gizemli ve sual olunmaz bilgeliğine atfedilebilir” (La Perousse, 1989: 18-19; Paddison, 1999: 249-50). Bu ılımlı beyaz adam bile onların sonunu Takdiri İlahiye bağlıyordu. Aslında dünyayı iyileştirmek isterken yıkımına yol açan Fransiskenler, adeta onsekizinci yüzyılın Maocuları idiler.</p>

  <p class="calibre1">California’daki Ispanyol çiftlik sahipleri meseleye daha araçsal bakıyordu.</p>

  <p class="calibre1">Mülksüz Kızılderililer özgür emekçiler olarak çalışabiliyordu. Irklararası evlilikler daha fazla, cinayetler daha azdı. Buradaki plan zorla asimilasyon ve geri kalan Kızılderili topluluklarını sınırlı düzeyde ayrı tutmaktı. Meksika 1821’de Ispanya’dan bağımsızlığım kazanınca işler daha da iyiye gidiyormuş gibi göründü. Aydınlanma fikirlerinden etkilenen yeni Meksika hükümeti 1826’da misyon Kızılderililerinden çoğunu kurtardı ve 1833’te misyonlar sekülerleştiri-lerek topraklarının yarısı Kızılderililere bölüştürüldü. Fakat uzaktaki devletin iyi niyeti, toprağın büyük bir kısmını zimmetine geçiren yörenin açgözlü yerleşimci görevlilerince baltalandı -karşımızda yine yerleşimci demokrasisi (Phillips, 1975: 2. Bölüm). Fakat bu sırada yeni gelen yerleşimcilerin hemen hepsi Anglo’ydu'. 1848’de California’yı Meksika’dan kopardılar ve ABD eyaleti haline getirdiler. Bu durum kasıtlı ölüm oranının ciddi düzeyde yükselmesine yol açtı.</p>

  <p class="calibre1">Yine de yerli ölümlerinin çoğu cinayetten başka sebeplerden gerçekleşmişti. Kesin sayılar bulunmamakla birlikte, en büyük ölüm sebebi hastalıktı. California’da hastalık, kötü beslenme ve açlık gibi birbiriyle bağlantılı kategoriler yerlilerin yaklaşık yüzde 60-80’inin ölümünden sorumluydu; ancak yüzde 10’u doğrudan öldürülmüştü. Nüfus azalmasının geri kalanı da üreme yetersizliğine bağlanabilir. Kasıtlı ölümler genellikle soğukkanlılıkla gerçekleştiriliyor ya da öyle güç dengesizliği hallerinde gerçekleşiyordu ki, <span class="calibre2">cinayet diye</span> adlandırılması daha doğruydu. Fakat bu kategorilerin hiçbiri diğerlerinden tamamen ayrı değildir. Kötü beslenme, açlık ve düşük doğurganlık büyük ihtimalle yerleşimci politikalarından kaynaklıyken, hastalıklar da tamamen tesadüfi değildi. California misyonları ve ABD’deki marjinal topraklarda bulunan pek çok rezervasyonda olduğu gibi, kötü beslenen yerlilerin dar alanlara tıkıştınldığı yerlerde hastalıklar çok hızlı yayılıyordu. Yerleşimciler hastalıkların yayılma mekanizmalarından habersiz değildi, ama kendilerinin bağışık olduğu salgınların yayılmasına karşı nadiren önlem alıyorlardı. Üstelik sonuçların onları memnun etmediği de söylenemezdi. Nash (1992), beyazların Kızılderililer arasındaki salgınlara verdiği tepki ile siyah köleler arasındaki salgınlara verdiği tepkiyi kıyaslar. Köleler değerli olduğundan, beyazlar onlar arasındaki salgınlarla mücadele etmeye çalışmıştı. Köleler çiçeğe karşı aşılanmıştı. Kızılderililere ise aşı filan yapılmadı. Hattâ bazı yerleşimciler hastalığı azdırmaya çalıştı. Hastalık bulaştırılmış battaniyelerin Kızılderililere verilmesi vakaları azdır, ama çok meşhur olmuştur.</p>

  <p class="calibre1">Cinsel suistimal ve hastalıklar (tıpkı Avustralya’daki gibi) daha önemliydi. Kızılderili kadınlar tecavüze uğruyor ya da yoksulluktan fahişelik yapmak zo-ı unda kalıyordu. Bu yüzden cinsel yolla bulaşan hastalıkları yayıyorlardı, ki Kızılderililer için bunlar çok daha ölümcüldü. Hiçbir denetim girişimi olmadı. Alkolizm de Kızılderili erkeklerini ruhen çökertiyor ve öldürüyordu. Hükümet kurumlan ve misyonerlerin sınırlandırma çabalarına rağmen yerleşimciler, Kızılderili toprakları ve emeğinin ücreti olarak ısrarla alkol veriyordu. Burada aldırışsızlık çok açıktır. Ya Kızılderililer ölsün diye bunu yapıyorlardı ya da kendi eylemlerinden kaynaklanan ölümleri hoş karşılıyor veya kayıtsız kalıyorlardı. Kızılderililerin doğum oranındaki facia düzeyinde düşüşler de yerleşimcilerin cinsel uygulamalarından kaynaklanıyordu. 1848 ile 1860 arasında California’daki Kızılderili nüfusu 150.000’den 31.000’e düşerken, beyazların nüfusu 25.000’den 350.000’e çıktı. 1860’taki nüfus sayımına göre, Kızılderili nüfusundaki düşüş esasen Kızılderili erkek ve kadınlarının zorla ayrı tutulmasından kaynaklanıyordu. Sağ kalan genç Kızılderili erkekler çalışarak ancak geçimlerini sağlayabiliyorlardı, çok daha fazla sayıda olan genç kızlar ise üreyebiliyorlardı -ama beyazlarla. Genç Kızılderili erkek ve kadınları birlikte yaşayıp Kızılderili çocuk yapamıyordu. Üremelerine son büyük darbe 1850’lerdeki ve 1860’lardaki büyük dalgalarda Anglo madencilerin gelip bütün kadınları talep etmesiyle indi. Artık madencilik bölgesindeki Kızılderili erkekler çalıştırılmaktan ziyade imha ediliyordu (Hurtado, 1994).</p>

  <p class="calibre1">Bu ölümcül karışımın suçlusu kimdi? İlk önce siyasi elitleri değerlendirelim. İngiliz sömürge hükümeti ve daha sonra ABD federal hükümeti ilk başta A planına bağlı kalarak, sınırlı tehcir artı kısmi asimilasyon politikaları uygulamış, Kızılderililerin bir kısmını uzağa taşımış, bunların hepsini Hıristi-yanlaştırmış ve tam asimilasyon karşısındaki ırksal engelleri korumuştu. Daha kitlesel yerleşimci dalgaları karşısında ABD B planına geçerek zorla göç ettirme ve teoride Kızılderili yaşamı ve kültürünün devamına yeterli rezervasyonlarda ayrı tutma politikalarına başvurdu. Fakat federal hükümet ve Yüksek Mahkeme çoğu durumda uzlaşmacı ve insancıl davranırken, hudut bölgelerindeki eyalet/yerel yönetimleri yerleşimcilerin çıkarlarına karşı daha hassastı. Yüksek Mahkeme en sonunda, uygun bir şekilde kurulmuş Kızılderili hükümetlerinin, topraklarıyla ilgili anlaşma yapabilecek egemenlik gücüne sahip olabileceğini kabul etti. Doğudaki federal siyasetçiler, Kızılderilileri artık umursamayan oy bölgelerine bağımlı hale gelince aradaki farklar zamanla arttı. Doğudaki siyasetçiler tarafsız bir aydmlanmacı konumdan yerlilere bakabiliyordu. Federal hükümet daha ilk başlarda bir Kızılderili Bürosu kurmuştu. Büro görevlileri resmi politikaları hayata geçirmekten sorumluydu, ama genellikle bunu görece insani yollardan yapıyorlardı. Bazı yerel Kızılderili temsilcilikleri büronun gönderdiği para ve erzağa el koyuyor, yerleşimcilerle ve tüccarlarla yapılan anlaşmalara fesat karıştırıyor ve genellikle sorumlu oldukları Kızılderililerin aleyhine çalışıyorlardı (Nichols, 1978: 10-19). Ama üst düzeydeki temsilciliklerin çoğu ılımhlaşma için lobicilik yapıyordu.</p>

  <p class="calibre1">Hudut bölgelerindeki eyalet düzeyinde seçilmiş görevliler daha uç davranışlar sergiliyordu. Toprak gaspı ve direniş döngüsü onları daha tutarlı politikalar geliştirmeye itmişti. 1820’lerde ve 1830’ların başında güneydeki yasama meclisleri göç ettirme baskısı kurmakta başarılı oldu ve yolculuk sonunda Kızılderililerin başlarına ne geleceğine aldırış bile etmedi. Göç ettikten sonra rezervasyonlarda ayrı tutulan Kızılderililerin geçimlerini sağlamaları için toprak verilmesini ya da vergi indirimi yapılmasını çok az yerel politikacı destekledi. Tekrar seçilmek için hoşgörü ve koruyuculuk çağrısının değil, tehcirci ve imhacı retoriğin işe yarayacağını düşünüyorlardı. Hele rezervasyonlara vergi sübvansiyonu ya da Kızılderililere toprak verilmesi gibi talepleri ağızlarına bile alamazlardı. Yerleşimci demokrasisi yine yerlilerin zararınaydı.</p>

  <p class="calibre1">Bu durum California’da çok açıktı. 1850’deki anayasasında dönemin en ileri demokrasi biçimi tercih edilerek tüm beyaz erkeklere oy hakkı tanınmıştı. Fakat aynı zamanda rezervasyonlardan kaçan ya da dışarıda dolaşırken yakalanan Kızılderililerin zorla alıkonmasma ve çıraklık sözleşmesiyle daimi olarak bağlı kılınmasına da izin veriliyordu. Bu durum çocuklar için de geçerliydi. Bu yasa, Kızılderilileri toplaması karşılığında yerleşimci milislere 1850 ile 1851 arasında 1.1 milyon dolar ödemişti. Küçük ve marjinal topraklar üzerindeki rezervasyonlar, oraya göç ettirilen Kızılderili nüfusunu alamayacağı için milisler yolda öldürebildikleri kadar Kızılderiliyi öldürüyorlardı. Meclis bu olanlara hiç itiraz etmedi. California meclisi ile California Kongre delegasyonu, başkanlığın ya da Kızılderili Bürosu’nun pek çok girişimini engelledi. Bu girişimler arasında, California Kızılderililerine epeyce geniş topraklar verilmesi için eli yüzü düzgün sözleşmeler imzalamak, durumlarının iyileşmesi için sübvansiyon sağlamak ve teknik yardımda bulunmak da vardı. California meclisi eyalette fiilen Kızılderililerin toprakla ilgili <span class="calibre2">hiçbir</span> hakkını kabul etmedi. Fakat sonradan bu inatçılıklarının sonuçlarıyla yüzleşmek zorunda kaldılar, zira bu problemin gönderilebileceği daha batıda bir yer yoktu.</p>

  <p class="calibre1">Rezervasyonları yeterli hale getirerek uzlaşma yolunu reddeden Vali Burnett zor durumda kaldı. Yerleşimcilerin sayısı ve silahları azdı. Kızılderili topraklarını sürekli gasp etmeleri direnişi artırmıştı. O zamana kadar çok gevşek örgütlenmiş olan Kızılderili grupları savaş şefleri etrafında toplanıp onlara daha çok yetki vermeye başlamıştı (Phillips, 1975: 3-5. Bölümler). Kızılderili tehdidi büyüyormuş gibi görünüyordu. Burnett’m buna tepkisi uzlaşmak değil, işi soykırıma çevirmek oldu. “Kızılderililerin soyu tükenene dek iki ırk arasında bir imha savaşının süreceğini” ilan etti. Halefi olan Vali McDougall da ona hak veriyordu: savaş “zorunlu olarak çoğu kabilenin imhasıyla sonuçlanacaktı” (Hurtado, 1988: 134-6). Hitler’in asla bu iki California valisi kadar açıktan imhacı söylemler kullanmaya cesaret edemediği hatırlanmalıdır. Almanlardan çoğunun ona karşı çıkacağını biliyordu, oysa valiler (beyaz) Californialılardan çoğunun onları onaylayacağını düşünüyordu. Bu yüzden açık delil vermekten çekinmediler, oysa Hitler çekinmişti. Sonraki Vali Bigler de daha iyi değildi. Kızılderililer hakkmdaki görüşlerini orduya şöyle yazmıştı:</p>

  <p class="calibre1">Bu vahşilerin eylemleri bazen... yamyamlara... özgü bir zalimlik gösteriyor... beyaz ırka karşı içsel bir nefretle dolu görünüyorlar, üstelik bu doğalarının bir parçası ve ne zamanla ne de değişimle düzelebilir. Bu nefret ilkesi kalıtsal... Bu Kızılderililerin karakteri ve davranışları...[gösteriyor ki]... Beyazlar ile Kızılderililer barış içinde birbirine yakın yaşayamazlar.</p>

  <p class="calibre1">Bigler, bu mektubun sonunda, ordudan, <span class="calibre2">tüm</span> Kızılderilileri dört bölgeden çıkarmasını istiyordu. Nereye götürüleceklerini söylemiyordu. Ama bu konuda California milislerinin yardımını öneriyordu (Heizer, 1993: 189-91).</p>

  <p class="calibre1">Hudut eyaletlerde çok sayıda politikacı, yerleşimci ve onlara ait basın bu tip hisleri paylaşıyordu. Minnesota Valisi Ramsey şöyle diyordu: “Siyu Kızılderilileri ya imha edilmeli ya da bir daha dönmemek üzere eyalet sınırları dışına sürülmeli.” Bu popüler bir slogan haline geldi: “Ya imha ya Sürgün.” Milislerin komutam General Sibley, hem Kızılderilileri hem federal hükümeti kandıra-bilmesiyle tanınan eski bir kürk tüccarıydı. Santee Siyularına karşı başarılı bir imha savaşı yürütmüştü. Sağ kalan 770 Santee 1863’te St. Paul’den buharlı gemiyle çıkartıldı. Beyaz Minnesotalılar nehir kıyısına dizilip Kızılderilileri taşladılar ve küfür ettiler (Brovvn, 1970: 50-65). Az sonra göreceğimiz gibi, Colorado valisi de daha iyi değildi. Denver basını onu destekliyordu. 1863’te Kızılderililer hakkmdaki 27 hikâyesinden 10’unda açıkça imhayı savunmuştu (Churchill, 1997: 172). 1871’deki iki Kızılderili baskınında atların ve sığırların çalınmasına, ayrıca dört beyazın öldürülmesine misilleme olarak iki önde gelen Tucson yurttaşının öncülüğündeki bir grup baskınlarla alakası olmayan bir Apaçi köyüne saldırdı. Burada katlettikleri 144 Apaçi’den sadece 8’i erkekti. Kadın kurbanların çoğuna öldürmeden önce tecavüz etmişlerdi. <span class="calibre2">Denver News</span> katilleri tebrik ediyor ve “sadece sayının iki kat fazla olmamasından esef duyuyoruz” diye ekliyordu. Doğuda ortaya çıkan öfke Başkan Ulysses S. Grant’ı, bu katliamı “saf cinayet” diye tanımlamaya ve liderleri mahkeme önüne çıkarmak için baskı yapmaya zorladı. Mahkemeye pek çok sağlam delil sunuldu. Jüri sadece 19 dakikalık bir değerlendirmeden sonra suçluların hepsini beraat ettirdi (Brown, 1970: 202-5; Cocker, 1998: 220-1). Jüriler Kızılderili katillerini hemen hiç suçlu bulmuyordu, çünkü yerel yerleşimcilerden oluşuyorlardı ve eyaletlerin çoğunda Kızılderililerin beyazlara karşı tanıklığı kabul edilmiyordu (California için bkz. Heizer, 1993: 11-14).</p>

  <p class="calibre1">Federal hükümet ve ordu genellikle Kızılderilileri koruyordu ve misyonerler de şiddetle protestolarda bulunuyordu; keza bazı yerleşimciler, bazı yerel siyasetçiler ve gezeteler de muhalefet ediyordu. Ama Kızılderililer direnince ya da beyaz erkek veya kadınları öldürünce, beyazlar arasındaki tüm ayrılıklar sona eriyordu. Oregon-California’daki bazı Modoc Kızılderilileri, General Canby’yi görüşmeye çağırıp öldürdü. Bunun üzerine ulusal bir intikam çığlığı yükseldi ve General William Tecumseh Sherman da intikamı aldı. Sadece saldırıyı gerçekleştiren küçük grubun öldürülmesini değil, “Modoc adı silinip gitsin diye” bütün kabilenin öldürülmesini ve dağıtılmasını emretti. Lakota Si-yuları isyan edip bir çatışmada 80 ABD askerini öldürünce, Sherman yine aynı yönteme başvurdu. Şöyle yazıyordu. “Siyulara intikam duygusuyla yaklaşmalı... kadın, erkek, çocuk demeden imha etmeliyiz.” 1876’da, Little Bighorn’da George Armstrong Custer öldüğünde de benzer bir ulusal intikam çığlığı duyuldu. Amansız bir savaş neticesinde tüm Siyu toprakları alındı ve en nihayetinde 1881’de Oturan Boğa teslim oldu (Uttley, 1994).</p>

  <p class="calibre1">Kızılderili direnişinin sonucu, aydınlanmış başkanlarm dahi C planını kabule yönelmesi, tehcire karşı çıkanları soykırımla tehdit etmesi oldu. Yirminci yüzyıl öncesindeki en ünlü beş başkanın durumunu bir değerlendirelim. Kızılderililer Ingilizlerin tarafım tutunca, Washington ve Jefferson Aydınlanmayı filan unutmuştu. Washington generallerinden Irokua’lara saldırmalarını, “tüm yerleşim yerlerini yakıp yıkmalarını” istemişti. “Toprakları işgal edilmekle kalmayacak, yerleşim yerlerinin hepsi yok edilecek” ve “yerleşimlerin tamamı imha edilinceye kadar barış girişimlerine kulak asılmayacak”tı. Kızılderilileri kurtlara benzetiyordu: “Şeklen farklıdırlar, ama ikisi de avcı hayvanlardır”. Kızılderililerin zorla Mississippi’nin batısına gönderilmesi gerektiğini ve geride kalanlara kuvvet kullanılacağını ilan etti. Jefferson da Kızılderili savaşları sırasında çok değişik bir dil tutturmuştu. Düşman kabilelerin kökten yok edilmesini ya da Mississippi’nin ötesine sürülmesini tekrar tekrar tavsiye etmişti: “Bunların vahşice arsızlığının ve caniliklerinin toptan bastırılmasından daha çok istenen bir şey yoktur”; “o halde artık onları sürüp çıkarma vakti gelmiştir”; “zalimce barbarlıkları toptan imhayı haklı çıkarmaktadır”; “bir kabileye karşı baltalarımızı çıkarmak zorunda kalırsak, onları tamamen imha etmeden ya da Mississippi’nin öte yanma sürmeden durmamalıyız... Savaşta onlar bazılarımızı öldürecektir, biz ise hepsini yok etmeliyiz.” 1813’te, mağ-</p>

  <p class="calibre1">lup Creeklerin “tarafımızdan saptanacak Mississippi’nin ötesindeki yerleşim yerlerine taşınmaya boyun eğecekleri”ni düşünüyordu. Ne Washington ne de Jefferson uygar Ingiliz düşmanları hakkında böyle imhacı bir dil kullanmıştı. Ayrıca Jefferson beyazların toprak gaspını da destekliyordu. Onun başkanlığı sırasında Kızılderili topraklarının 200.000 mil karesi Jefferson’m ajanları tarafından ele geçirilmişti. Ajanlara önerdiği yöntem, Kızılderilileri hileyle borca sokup topraklarını satmak zorunda bırakmaktı. Avlanmak için yeterince toprak kalmayınca tarımı öğrenmek zorunda kalacak, sonra da asimile olacaklardı. Buna direnirlerse ezilmeleri gerekliydi. Salt güçsüzleşip açlıktan ölürlerse, bu da sonlarının kaçınılmazlığının bir göstergesi sayılacaktı. Jefferson’m tercih ettiği politika asimilasyon, ardından tehcir, bunlar başarısız olursa da toptan imhaydı. Ayrıca (siyahların aksine) Kızılderililer ile beyazlar arasında doğuştan gelen bir ırksal eşitlik olduğuna, ama ileri uygarlığın geri uygarlığa üstün gelmesi gerektiğine inandığı söylenir (Wallace, 1999: 78). Günümüzde pek çok Amerikalı bu iki başkanın köle sahibi olduğunu bilir; fakat Kızılderililere karşı canavarlıklarını bilen azdır.    .</p>

  <p class="calibre1">Andrew Jackson daha muğlak bir portre çizer. Onun başkanlığı sırasında siyasi haklar tüm beyaz erkeklere kadar genişletilmiştir. Fakat diğer yandan da Kızılderili düşmanı olarak ün salmıştır. Revizyonist görüş, Jackson’un sadece faydacı bir politikacı olduğu, güney eyalet meclislerinden gelen baskıya dayanamayarak tehciri başlattığı, beyaz işgalcilere ve diğer haksız mülksüzleş-tirmelere karşı Kızılderilileri savunmaya hazır olduğu, ama neticede Kızılderilileri beyaz adamdan korumanın göç ettirmekten başka yolunu bulamadığı yönündedir (Prucha, 1994). Bu onu aklamaktan başka anlama gelmez. Kızılderililer direnince Jackson canavarlaşıyordu. Creekler beyaz bir kadını tutsak ettiğinde Jackson şöyle demişti: “Tutsak ve onu tutsak edenler teslim edilene kadar Creek köylerine gireceğim ve kendimi gayet haklı görerek köylerini yıkacak, evlerini yakacak, savaşçılarını öldürecek ve karılarıyla çocuklarını esir edeceğim. Tutsak ve onu tutsak edenler teslim oluncaya dek devam edeceğim.” Prucha (s. 212) onun görüşlerini şöyle özetler: “Dobra ve sertti, düşman Kızılderililere karşı doğrudan bir politikayı benimsemişti.” Bu terminoloji bana daha yakın tarihli bir soykırımı büyük beceriyle gerçekleştiren SS’lerin dosyalarına üst düzey subayların yazdığı hüsnütabirleri hatırlatıyor. <span class="calibre2">Sert</span> sözcüğü onun yaptığı toplu katliamı anlatmaya yetmez. Jackson başka vesilelerle de “hilekar” ve “acımasız barbarlara” şiddetle saldırıyordu -“öldürülen yurttaşlarımızın kanı yerde kalmayacak. Haydut çetelerini yeryüzünden sileceğiz.” Bir de böbürleniyordu: “Hiçbir seferinde öldürdüklerimin kafa derisini almayı ihmal etmedim.” Prensipte “bir yerli söz konusuysa korkunun sevgiden iyi” olduğunu düşünüyordu. Askerlerini kadın ve çocukları öldürmeye teşvik ediyordu. Çünkü aksi takdirde, “ininin ve yavrularının yerini önceden bilmeden ormanda bir kurt” aramış olacaklardı. Tüm bu sözler Kızılderili savaşları döneminde zikredilmiş ve başkanlığa getirilmesinde etkili olmuştu. Jackson koltuğa oturduktan sonra Kızılderililerle yapılan anlaşmaları bozdu ve onları zorla göç ettirmeye başladı. 1830’daki Uzaklaştırma Yasası’mn cömertçe bir davranış olduğunu iddia ediyordu, ama meşhur Gözyaşı Yolu’nda 10.000 Creek, 4.000 Cherokee ve 4.000 Choctav öldü.</p>

  <p class="calibre1">Lincoln Kızılderili meselesine kesinlikle onlar kadar bulaşmadı (bu paragraf için bkz. Nichols, 1978: 3, 76-128, 187). Genç bir siyasetçiyken Kara Şahin Savaşı’nda askeri deneyimini kullanarak bir Kızılderili düşmanı imajı çizdi; ayrıca Zachary Taylor’m vahşice askeri başarılarını ve Winfield Scott’m Cherokeeleri göç ettirmesini methetti. Fakat başkan olduğunda Kızılderililer onun için ikincil bir sorun olarak kaldı. Sadece tek bir önemli karar vermesi gerekti. Minnesota’da askeri müdahalelere ve toprak gaspına izin vermişti. Bu yüzden Siyular ayaklanınca ordu gelip isyanı bastırdı ve isyancılardan 309’unu esir etti. Lincoln’un bu isyancıların idamını onaylayıp onaylamayacağına karar vermesi gerekiyordu. Yöredeki beyazlar ve Vali Ramsey 309’unun da idamını istiyordu, çünkü ayaklanma sırasında da beyazlar öldürülmüş ve tecavüze uğramamış mıydı? Hem toptan imhacılar hem de hümaniteryenler Lincoln’e baskı yaptılar. Görünüşe bakılırsa hümaniteryenlere daha yakındı, ama (tipik şekilde) uzlaşma yoluna giderek sadece 39 Kızılderilinin idam edilmesine karar verdi. Böylece iki tarafı da memnun edemedi, ama ortalığı yatıştırdı. “Can sıkıcı bir konu” diye tanımladığı bu meseleden uzaklaştığına memnun olmuştu. Yine de bu idamlar Amerikan tarihindeki en büyük toplu idamdır ve tekil esirler hakkmdaki deliller son derece gelişigüzeldir. Geri kalan esirlerin hemen hepsi hapishanedeki kötü koşullar yüzünden çok geçmeden öldü. Ama Kızılderililerin üstün beyaz uygarlık karşısında yok olacağı şeklindeki genel görüşü paylaşmasına rağmen, Lincoln’ün davranışları başkanlar arasında nispeten ılımlı bir yere oturmasını sağladı. Gerçi 1863’te Beyaz Saray’a gelen bir kabile delegasyonuna şunları söyleyecek arsızlığa da sahipti:</p>

  <p class="calibre1">Soluk yüzlüler sayısızdır ve zengindir çünkü toprağı işlerler, ekmek üretirler ve geçimleri için vahşi hayvanlardan ziyade toprağın ürünlerine bağımlıdırlar. Aradaki farkın ana sebebi budur; ama bir sebep daha var... Bizim ırkımız kızıl kardeşlerimiz kadar birbiriyle dövüşmeye ve birbirini öldürmeye yatkın değildir. (Nichols, 1978:187)</p>

  <p class="calibre1">1863’te bu beyazlar arasında Iç Savaş çıktı! Aslında soluk yüzlüler dövüşmeye ve birbirini öldürmeye kızıl kardeşlerinden çok daha yatkındı.</p>

  <p class="calibre1">Ondokuzuncu yüzyılın sonunda, dalga dalga gerçekleşen soykırımın neredeyse tamamlandığı bir dönemde, beşinci büyük Demokrat ve Başkan Theo-dore Roosevelt’in artık pek bir şey yapmasına gerek kalmamıştı. Kızılderililer neredeyse tamamen yok olmuştu. Ama yine de Roosevelt, toptan imhanın “neticede kaçınılmaz olduğu kadar da faydalı” olduğunu beyan ediyordu. Üstelik savaşların en soylusu vahşilere karşı yürütülen imha savaşıydı. “Tek iyi Kızılderilinin ölü Kızılderili olduğunu söyleyecek kadar ileri gidecek değilim, ama onda dokuzunun böyle olduğunu düşünüyorum ve onuncu vakayı da çok ince eleyip sık dokumazdım.”<a id="footnote2"></a><sup class="calibre4"><a href="#bookmark3">2</a></sup> Başkanlar, özellikle de daha demokratik olanlar oy kullananların ihtiyaçlarına karşı hassastı ve ibretlik baskının ötesine geçen politikaları besleyen kibirli bir emperyal ırkçılık gösterebiliyordu. Son derece faydacı olan bu politikalar da soykırıma gidebiliyordu. Zira Kızılderililerin direnişi ve toprak gaspının meşrulaştırılması onları bu tip hareketlere sürük-lüyordu. Bu başkanlardan kaçı günümüzde uluslararası bir savaş suçlan mahkemesi tarafından soykırımdan suçlu bulunur peki? Bana kalırsa dördü -sözleri ile eylemleri birbirini tutmayan Roosevelt hariç- ama herhalde Lincoln’un cezası daha hafif olacaktır.</p>

  <p class="calibre1">Peki ya hudutlardaki, fiili katillerin büyük bir kısmını oluşturan sıradan yerleşimciler? Temizlik yeni yerleşilen bölgelerde küçük ve aralıklı dalgalar halinde gerçekleştiğinden, her yerleşimci grubunun istedikleri toprağı alabilmeleri için birkaç yerlinin mülkünü gaspetmesi gerekmişti. Ondan sonraki yerel temizlik dalgası da başkaları tarafından gerçekleştirilmiş, en nihayetinde yerel temizlik tamamlanmıştı. Bu sürecin tamamı 5 ila 50 yıl sürüyordu ve beyazlarla Kızılderililerin sayısına, toprak gaspının hızına ve Kızılderililerin direniş kapasitesine bağlı olarak temizliğin şiddeti ve cinayetlerin sayısı çok değişiyordu. Her seferinde sadece birkaç Avrupalı toprak gasp ediyor ve daha da azı öldürülüyordu. Sonraki nesiller barışçıl bir ortamda yaşıyordu; çünkü Kızılderililer yenilmiş ve başka yere gönderilmiş oluyordu. Böyle bağlamlarda yerleşimcilerin tutarlı A, B, C planlarından söz etmek aslında pek doğru değildir; çünkü yerel aciliyetler, iyice kurumsallaşmış yerel devletin yokluğu ve yerleşimcilerin kendi açgözlülüğü ve ideolojisi onları hızla çeşitli temizlik yollarına başvurmaya itiyordu. Daha sonra barışsever Amerikalılar olarak yer-leşikleşiyorlardı. Çocuklarının alnında bunun lekesi olmuyordu. Sadece yerel kurucu babalardan bazıları soykırıma girişmişti.</p>

  <p class="calibre1">Katiller cinayetlerini çoğunlukla kendini savunma ya da Kızılderililerin daha önce yaptığı canavarlıklara misilleme yapma bahanesiyle meşrulaştırıyordu. Fakat aslında tek yaptıkları olayların şiddetlenmesini sağlamaktı. Bir Kızılderili karısının tecavüze uğramasına şiddetle misilleme yapsa ya da aç kaldığında bir sığır ya da at çalsa, derhal yerleşimciler haklılık duygusuyla şiddeti tırmandırıyordu. Californialı bir çiftçi buna tanıklık ediyordu: “Öldürülen her sığır için on ya da on beş Kızılderili’nin öldürüldüğü düşüncesindeyim.” Gerçek huduttan uzaktaki <span class="calibre2">San Francisco Bulletin,</span> toptan imhayı değil korumayı, yani insani segregasyonu savunan ılımlı bir California gazetesiydi. Bu gazetede, bir geyiği çalman McElroy adlı birinin haberi yorumlanmıştı. Adam misilleme olarak bir Kızılderili erkek ile karısını öldürmüş, üçüncü bir Kızılderiliyi de yaralamıştı. Sonra Kızılderililer de misilleme yaparak McElroy’u öldürmüştü. Fakat beyaz adamın ölümü California milislerinin gelmesine yol açmıştı. Milisler bir Kızılderili kampı bulmuş, 9 Kızılderili erkeği öldürmüş (gerisi kaçmıştı), sonra da 40 savunmasız kadın ve çocuğu öldürmüşlerdi. Gazete, başka bir olayda 36 kişilik güçlü bir milis kuvvetinin beyaz bir adamın katillerini ararken bir Kızılderili köyü bulduğunu ve köydeki 150 kişiden -erkek, kadın ve çocuk- sadece iki üç tanesini sağ bıraktığını yazıyordu. Başka bir ordu birliğinin yüzbaşısı gururla şöyle yazıyordu: “Öldürülenlerin sayısının 75’ten az olmadığını kesin olarak söyleyebilirim, hattâ bu rakamın yaklaşık iki katma ulaşıldığı konusunda da pek az şüphem var.” Farklı duyarlılıklara sahip başka bir yüzbaşı ise bir Kızılderilinin sığırlarını çaldığını düşünerek, iki üç Kızılderiliyi öldüren bir çiftlik sahibini eleştirmişti. Ertesi gün sığırlar bulundu. Kızılderililer ölen akrabalarının intikamını almaya geldiler ve çiftlik sahibini öldürdüler. Yüzbaşı olayların daha fazla şiddetlenmesini önlemeye çalışıyordu (Heizer, 1993: 42-3, 63-79, 84-90, 95-7, 156-7, 245, 249-50).</p>

  <p class="calibre1">Misilleme çevredeki tüm Kızılderilileri suçlamayı da içeriyordu. Üç Misso-urili beyaz, Kızılderililer atlarını çaldığı için karşılarına çıkan ilk Kızılderilileri öldüreceklerini söylemişlerdi. Daha aklı başında bir yerleşimci ise şu yorumu yapıyordu: “Çatışmaların yarısının sebebi tek bir kişinin davranışı için tüm ırka düşüncesizce misilleme yapmaktır” (Madsen, 1994: 316). Kızılderililer de aynı şeyi yapıyordu. Misilleme karşılıklıydı ve her iki taraf da şiddeti başlattığını inkar ediyordu. Fakat beyazlar olayları daha çok tırmandırıyor ve ayrım gözetmeden cinayet işliyordu. Ama bu şiddet, güttükleri amacın tam tersine yol açıyordu; çünkü daha fazla Kızılderiliyi yabancılaştırıyordu. Ya öfkeden gözleri görmez olmuştu ya da asıl amaçları toptan imhaydı. Beyazların olayları tırmandırmakta ağırlık koyması salt silahlarının ve örgütlenmelerinin üstünlüğünden kaynaklanmıyordu. Aynı zamanda üstün, daha “uygar” tarafın madun vahşilerin şiddet yoluyla direnişi karşısında nahoş bir şekilde şoke olmasından kaynaklanıyordu ve yerleşimcilerin “vahşi”, “kirli” Kızılderiliyle karşılaştıkla-rmda genellikle deneyimledikleri “ahlaki ürperti”nin ideolojik gücüyle daha da sertleşiyordu. Beyazlara dünya altüst olmuş gibi geliyordu; fiili tehditle orantısız ölçüde büyük korku, panik ve baskıyla yanıt veriyorlardı -bunu alıntı yaptığımız başkanlarda gördük, ayrıca tüm dengesiz cinai temizlik vakalarında da göreceğiz. Kızılderilileri uzaklaştırmanın seçimlerde avantaj sağladığına hiç şüphe yoktu. 1880’lerde Kızılderili Hakları hareketinin -çoğunluğunu kurtarmak için geç kalmış olsa da- kurulmasına kadar, siyahların köleliğinin kaldırılması hareketiyle kıyaslanabilir bir protesto hareketi de ortaya çıkmamıştı.</p>

  <p class="calibre1">Temizliklerde askeri iktidar ordu ile yerleşimci milisler arasında paylaşılıyordu. Ordu silah ve irtibat üstünlüğü sayesinde çok daha fazla Kızılderili öldürebiliyordu. Ama bu organda farklı görüşler vardı. Ordunun barışı koruması, Kızılderili baskınlarını durdurması, Kızılderili isyanlarını bastırması ve rezervasyonlara göç etmelerini sağlaması gerekiyordu. Bu amaçları gerçekleştirmek için çeşitli taktikler kullanabiliyordu. Ordunun ağırlıklı A planı havuç-sopa yaklaşımıydı: Kızılderililerin ayrı tutulacakları rezervasyonlara kolluk kontrolünde göçlerini sağlamak için anlaşma müzakereleri yürütüyor, ayrıca müzakereye karşı çıkan Kızılderililere ibretlik baskı uyguluyorlardı. Yerel ordu birlikleri bu politikayı uygularken zaman zaman yerleşimcilere karşı Kızılderililerin tarafını tutuyorlardı. California kayıtları, yerleşimcilerin yerel Kızılderilileri öldürmesine subayların karşı çıktığı vakalarla doludur. Bazı subaylar Kızılderilileri korumak için silahlarını yerleşimcilere doğrultabiliyordu ve bazıları Kızılderililere ordu tayını veriyor ya da kendi kaynaklarından erzak temin ediyordu (Heizer, 1993). Güneybatı’da General Crook, Apaçilere ve diğerlerine karşı faydacı, hattâ uzlaşmacı faaliyetler yürütüyor, savaştan ziyade müzakereyi tercih ediyordu. Daha önce başka generaller de çeşitli yerlerde benzer taktikler izlemişti.</p>

  <p class="calibre1">Fakat İç Savaş’tan sonra ordu bir B planı geliştirerek savaşta öğrendiği sert taktiklere geçti ve zaman zaman da C planına kayarak Plains Kızılderilileri, Apaçiler ve diğer çetin savaşçı milletlere karşı yerel soykırıma başvurmaya başladı. Plains ordusunda Sherman kurmay başkanı, Sheridan ise komutandı. Sherman 1866’da, savunma bakanına taktiklerini şöyle açıklıyordu:</p>

  <p class="calibre1">Bana kalırsa Arkansas ile Platte arasında elli Kızılderilinin sağ kalmasına izin verilirse, her istasyonu, her treni ve her demiryolu işçisi grubunu korumak zorundayız demektir... Elli düşman Kızılderili üç bin askeri mat edecektir. Onlardan en kısa zamanda kurtulmak en iyisidir ve zaten Kızılderili delegelerince ikna edilmeleri ile öldürülmeleri arasında pek bir fark yoktur. (Brown, 1970: 157-9)</p>

  <p class="calibre1">Kuvvetlerini dağıtması Kızılderililerin işine gelecekti; çünkü küçük ve hızlı saldırılar yapmakta ustaydılar. Bu yüzden generaller Kızılderililere kışın kurdukları hareketsiz köylerde saldırmaya karar verdi. Böylece savaşçılar kadınlarını, çocuklarını ve mallarını korumak için kaçmayıp savaşmak zorunda kalacaklardı. Ordu sabit mevzi savaşında ateş gücünün zaferi getireceğini düşünüyordu (Uttley, 1994). Ama mevzi savaşma girmek yerine, bu ateş gücü köylerden kaçmaya çalışan erkek, kadın ve çocuk kalabalıkları üzerinde kullanıldı. Kaçmayı başarsalar bile her şeylerini kaybettiklerinden uzun süre hayatta kakmıyorlardı. Kaçamazlarsa hep beraber ölüyorlardı. Sherman’m astı General Sanborn bu soykırım taktiği karşısında dehşete düşmüştü. İçişleri bakanına yazdığı mektupta şöyle diyordu:</p>

  <p class="calibre1">Bizimki gibi güçlü bir ülkenin birkaç dağınık göçebeyle savaşması, bu koşullar altında son derece küçük düşürücü bir manzara teşkil etmektedir; burada eşi benzeri görülmemiş bir adaletsizlik yaşanmakta, mide bulandırıcı bir ulusal suç işlenmektedir ve eninde sonunda Tanrı bizden ya da bizden sonra gelenlerden bunun intikamını alacaktır.</p>

  <p class="calibre1">Fakat General Sheridan bu taktikleri eleştirenleri, “iyi niyetli ve bağnaz papazlar... acımasızca erkek, kadın ve çocukları katleden vahşilerin destekçileri ve yardakçıları” diye adlandırıyordu. Burada meşrulaştırmanın ana kaynağı misillemeydi. Sheridan, Komançiler teslim olmaya geldiğinde söylediği bir sözle kendini daha açık olarak da ifade etmişti. Komançi reisi, Sheridan’a kendini az buçuk bildiği İngilizceyle: “Tosawi, iyi Kızılderili” diye tanıtmıştı. Sheridan ise şu cevabı vermişti: “Şimdiye dek gördüğüm iyi Kızılderililerin hepsi ölüydü.” O sırada Batı’da atasözü haline gelen bu sözü icat etme payesi Sheridan’a verilmiştir. Kulaktan kulağa yayılan sözü şu meşhur, “En iyi Kızılderili ölü Kızılderilidir” sözüne dönüşmüştü (Brown, 1970: 157-8, 170-1). Sherman ve Sheridan, Kızılderili Savaşları sırasında komutada kaldılar. Tanrı intikam almadı; bu adamların başvurdukları uygulamalar hudutlardaki yerleşimciler ve siyasetçiler arasında popülerdi ve amaçlarına ulaşmayı da başardılar.</p>

  <p class="calibre1">Askeri taktiklerin yozlaşması cinai temizlikte yaygındır, ilk başta düşmandan nefret etmeyi gerektirir, ama öte yandan taktiksel bir mantığı da vardır. Düşmanı savaş dışı olanların da bulunduğu ikmal üslerinden yoksun bırakma ya da sivil halkın içine karışan gerillalarla savaşma ihtiyacından doğabilir. Ondokuzuncu yüzyıldaki Plains Kızılderilileri Savaşı’nda bu unsurların ikisi de vardı. Savaşçılar ayırt edici bir üniforma giymediği için her Kızılderili erkeği düşman olabilirdi. İşi sağlama almak için en iyisi hepsini öldürmekti. Fakat aynı zamanda düşmanı erkek, kadın ve çocukların iç içe yaşadığı, kaçma fırsatının olmadığı yerlerde yakalamak gibi taktik bir ihtiyaç da vardı. En kötü ihtimalle böyle taktik çekicilikleri yüzünden ibretlik baskı soykırıma doğru kayabilirdi -hattâ gerçekten de kayıyordu.</p>

  <p class="calibre1">Eyalet idaresi ya da yerel idarenin finanse ettiği yerleşimci milisleri daha rutin bir soykırımcılık yapıyorlardı. Bunlar yarı zamanlı çalışan gönüllü kuvvetlerdi ve kimi zaman kafa derisi ödülü şeklinde ücret alıyorlardı. “Niyetim karşıma çıkan tüm Kızılderilileri öldürmek,” diyordu, Üçüncü Colorado Milis Alayı lideri eski Metodist rahip Albay Chivington. “Hepsini öldürüp kafa derisini yüzün, küçük de olur büyük de” diye adamlarını uyarıyordu. “Küçük” derken çocukları kastediyordu, çünkü “yılanın başını küçükken ezmek gerekirdi”. Bir subay, Colorado Valisi Evans’ı Kızılderililerle müzakereye ikna etmeye çalışmıştı. “Peki ama barış yaparsam Üçüncü Colorado Alayı ne olacak?” demişti vali. “Kızılderili öldürmek için yetiştirildiler ve Kızılderili öldürmeleri gerek.” Alay 1864’te, Sand Creek’te bolca öldürme fırsatı buldu. Chivington’m kuvvetleri 105 Kızılderili kadın ve çocuk, 28 erkek öldürdü, sonra da cesetlerini parçaladı. Milislerin kadın vajinasından ve başka vücut parçalarından oluşan ganimetler taşıdığı görüldü. Chivington’m yaptıkları hunharca olduğu kadar da aptakaydı; çünkü beyaz adamla barışı destekleyen çoğu Çeyen ve Arapaho reisinin gücünü yok etmişti (Brown, 1970: 86-93; Stannard, 1992: 171-4). Bu yapılanlar ibretlik baskının ötesindeydi, çünkü tam ters yönde işe yarıyordu. Aslında bir yerel soykırım girişimiydi. Bazı kişiler Chivington ve valiyi mahkemeye çıkarmaya çalıştı, ama başarılı olamadılar. Chivington Denver’da bir kahraman olarak anılmaya devam etti.</p>

  <p class="calibre1">Wallace (1999: 218), milislerin bizzat yerleşimciler olduğunu, bu yüzden onlara karşı olan bir siyasetçinin hezimete uğrayacağını belirtir. Asayişi sağlamak için kurulan silahlı gruplar, milisler ve korucu kuvvetleri kendilerini “silahlı özgür insanlar”, çobanlık ve avcılık becerilerini kullanan gönüllüler olarak tanımlıyorlardı. Doğudaki milis liderleri “deneyimli oduncuları” saflarına katmaya çalışırken, Batılılar da “Kızılderililerle savaşacakları” aralarına alıyorlardı. Bazıları meslekten katildi. Cocker (1998: 187-8), küresel düzeyde bir katil olan “Şekerayak Jack”ın biyografisini verir. İngiltere’den Tazmanya’ya çocuk yaşta nakledilmiş ve orada yerlileri öldürmüştü. Sonra California’da zalim bir milis üyesi olarak ortaya çıktı ve nihayet Arizona’da Apaçi bebeklerini öldüren sadist bir katil oldu.</p>

  <p class="calibre1">Amerikan hümaniteryenlerinin ve tarihçilerinin son yüz yılda pek de alenileştirmek istemediği korkunç bir hikâyedir bu. Kölelerin torunlarının aksine, katledilmiş yerli Amerikalıların torunları az sayıda ve marjinalleşmişti^ Soykırım başarıya ulaşmıştı. Aşırılıkçılarm iddia ettiği gibi, yerli halkın ortadan kaldırılmasıyla yeni bir uygarlık doğdu. Daha acımasız sosyal Darwinci teo-risyenler hikâyeyi böyle anlatıyor. Hitler ve Himmler de kendi soykırımlarını tasarlarken Amerikan soykırımını örnek aldıklarından bahsetmiştir.</p>

  <p class="calibre1">DAHA YAKIN TARİHLİ SÖMÜRGE TEMİZLİKLERİ: KAFKASLAR VE GÜNEYBATI AFRİKA</p>

  <p class="calibre1">Sömürge temizliği sonsuza dek süremezdi. Yirminci yüzyıla gelindiğinde, temizlikten en çok etkilenen sömürgelerde yerli halklar kaybolmuş ve çatışmalar sona ermişti. İlk yeni uluslar kendi kökenlerini unutabilir ve eşsiz barışseverlik erdemleriyle kendilerini kandırabilirlerdi. Fakat Rusya, Almanya ve İtalya gibi sonradan gelenler hunharca suçları da sonradan işlediler. Onuncu bölümde son vakayı, yani Etiyopya’da İtalya’nın yaptıklarını ele alıyorum. Burada Rusya’nın Kafkaslarda ve Almanya’nın Güneybatı Afrika’da (günümüzde Namibya) yaptıklarını tartışacağım.</p>

  <p class="calibre1">Ondokuzuncu yüzyıl sonuna ilerlediğimizde daha modern devletleri ve orduları olan sömürgeci ülkelerle karşılaşıyoruz. Rusya’nın sömürgeci genişlemesi sadece kara üzerinden ve Asya’daki hakimiyet alanının büyümesiyle gerçekleşmişti. Ruslar yeni fethettikleri alanlara yerleşmek üzere milyonlar halinde göç etmişler, böylece Ruslar ile yerliler arasında toprak merkezli ekonomik çatışmalar çıkmış ve yerlilerin mülksüzleştirilmesiyle iyice şiddetlenmişti. Ruslar ideolojik bakımdan bu durumu bildik uygar-vahşi karşıtlığı çerçevesinde meşrulaştırıyordu. Kazaklar ve diğer göçebeler toprağı “boşa harcıyordu ve yerini üstün Rus köylü tarımına bırakmalıydı.” Kafkaslardaki bir Rus sömürge <span class="calibre2">valisi şöyle</span> diyordu: “Asyalıla<span class="calibre2">nn</span> gözünde yumuşaklık zayıflık işaretidir ve sırf insaniyetten dolayı şaşmaz bir sertlik uygulamam gerekiyor. Bir idam yüzlerce Rusu yok olmaktan, binlerce Müslümanı vatana ihanetten kurtarabilir.”</p>

  <p class="calibre1">Normal Rus politikası ibretlik baskıya tekabül ediyordu: Diğerlerinin barışçıl şekilde itaat etmesini sağlamak için, direnenlere sertlik göster. Bu politikanın en şiddetli hali Çeçenlere, çetin savaşlardan sonra 1850’lerin sonlarında (güç bela) Rus hakimiyetine giren becerikli dağ savaşçılarına karşı izleniyordu. Fakat batı Kafkaslardaki Türki halklar, özellikle de Çerkezler daha büyük bir sorun olarak görülüyordu, çünkü onların uygarlık düzeyi daha da düşüktü ve minik, ayrı klanlara bölünmüş haldeydiler. Çok fazla küçük çaplı gerilla direnişi vardı, ama hiç kimse barış anlaşması imzalayacak durumda değildi. Üstelik Kafkasların daha stratejik bir kesiminde, Osmanlı İmparatorluğu sınırının yakınında yaşıyorlardı. Müslüman oldukları için Osmanlılar onları Hıristiyan Rusya’ya karşı destekliyordu.</p>

  <p class="calibre1">Çözüm için darbeyi Rus ordusu vurdu (anlatan Holquist, 2003; Lieven, 2000: 304-15; Shenfield, 1999). Avrupalı rakiplerine ayak uydurabilmek için tüm gücüyle modernleşmeye çalışan Rus genelkurmayı, bütün halka yönelik sistematik, “kesin” savaş gibi çağdaş fikirlerden etkilenmişti. Bu halklar üzerine istatistik toplamak öncelikliydi. Sonra da kurmay subaylar, sayılar ve lojistikle ilgili güya özenli hesaplamalara dayanan organize göçler önermeye başladı. Bu subayların yol göstericisi olan Miliutin 1862’de savunma bakanı olduğunda, vakit kaybetmeden bu politikayı hayata geçirdi. Sonraki üç yılda ordu başlıca Çerkez köylerine saldırıp hepsini yaktı, direnenlerin tamamını öldürdü ve bölgede yaşayanları zorla dışarı sürdü. İlan edilen politika toptan imha değil, bölgeyi insansızlaştırmaydı. 1865’e gelindiğinde, ana saldırı alanlarındaki 500.000 civarında Çerkezden sadece yüzde 10’u eski oturduğu yerde kalmıştı. Bir buçuk milyonun üzerinde Çerkez topraklarından atılarak yerleşimci Ruslar için yer açıldı. Yaklaşık 150.000 Çerkez, Rusya’da başka yerlere yerleşti ve 500.000 kadarı da sınırdan zorla çıkartılarak Osmanlı İmparatorluğu’na sürüldü.</p>

  <p class="calibre1">Böylece geriye akıbeti belirsiz bir milyon kişi kalıyor. Toplam Çerkez nüfusunun yarısına tekabül eden bu insanlar büyük ihtimalle ölmüştü. Ölümlerin çoğu kötü beslenme ve hastalıktan kaynaklandı. Kesinlikle cinai temizlik amaçlanmıştı, ama soykırım kastı yoktu. Rus birlikleri köyleri ve ekinleri yakmış, pek çoğunun öleceğini bile bile halkı yollara dökmüştü. Dehşet içinde kalıp itiraz eden Ruslara ise çok geç olduğu söyleniyordu. “Bir felaketi gerçekten geri almak mümkün mü?” diyordu Kont Yevdokimov, kendisini eleştirenlerden birine. Rus yetkilileri Sibirya, Kazakistan ve Kafkaslardaki başka sorun çıkaran “ilkel” halklara karşı da acımasızca bir savaş yürütmüşler ve ibretlik baskı yapmışlardı. Fakat bu seferki daha kötüydü.</p>

  <p class="calibre1">Bu vakada emperyal ibretlik baskı, modern militarizm ve ilk dönem modern sömürgeciliğin en kötü özellikleri bir araya gelmişti. Fakat bu vaka birinci tezime uymaz. Rus yerleşimcileri üzerine sağlam kanıtlarım olmasa da, görünüşe bakılırsa başlıca suçlu çarlık devletiydi; yine kendisi gibi uzun yıllardır istikrarlı ve otoriter bir kurum olan ordu üst kademesinden tavsiye alıyordu. Anlaşıldığı kadarıyla bu vakada, başka açılardan sömürgelere has cinai temizlik dalgasına açıkça modern, titiz ve bilimsel bir militarizm eklenmişti. Az sonra bunun başka bir örneğini daha göreceğiz. Yine de burada bir egemenlik mücadelesi ve zayıf tarafın uyuşmazlığına katkı yapan bir dış müttefiki vardı, o yüzden 4 ve 5. tezlerim buraya uyuyor. Ayrıca sonraki bölümde etkisini gösteren bir sonuca daha dikkat çekmek isterim. Bu sürecin sonunda yarım milyondan fazla Çerkez, Çeçen ve başka kökenden Müslümanlar eziyet görmüş mülteciler olarak Osmanlı İmparatorluğu’nda birikmişti.</p>

  <p class="calibre1">Güneybatı Afrika’da yine üç ana aktör tipi tespit edebiliyorum. Birincisi ideolojik aktördür, yani esasen Rhineland Misyoner Cemiyeti’dir. 1904’te en ılımlı aktör buydu ve sömürgeleşmeyi yerlileri Hıristiyanlaştırma, yani kısmen asimile etme fırsatı olarak gördüğü için hoş karşılıyordu. Kurumsal asimilasyonun ötesindeki yöntemleri benimsemiyordu. 1904-5’teki Alman hunharlıklarına karşı çıkmış ve durdurulması için Berlin’e baskı yapmıştı. Alman parlamentosu, yani Reichstag’daki liberal ve sosyalist vekiller de arkasmdaydı. Bu vekiller, azınlık olmalarına rağmen hümaniteryen iddialarıyla Alman hükümetinde utanç yaratarak en sonunda politikaların değişmesinde etkili olmuştu.</p>

  <p class="calibre1">Ortada kalan ve çoğu kez hizipleşen ikinci aktör ise Berlin Sömürge Dairesi’ne hesap veren sömürge idaresiydi. Bu idare şansölye ile kayzerin ikili otoritesine tabiydi. <span class="calibre2">Kayzer</span> dış politika gücünü elinde tutuyor ve Reichstag’dan bağımsız olarak ordu kuvvetlerini idare ediyordu. Bu seferki kayzer çok güçlü bir yönetici olmadığından, ordu komutanları epeyce özerklik elde etmişlerdi ki bu durum 1904 olaylarında şiddeti artıran bir etki yapmıştı. Yerel idareciler sömürgeyi hem yatıştırmaya hem de genişletmeye çalışıyorlardı, ki bu iki hedefin bir arada başarılması çok zordu. Yerel idareciler iktidarı kabile gruplarının itaatkar liderleriyle paylaşmaya hazırlanıyorlardı. Bu da doğrudan sömürge değil, kısmen dolaylı egemenlik, yani resmen protektora anlamına geliyordu. Alman idaresi aynı zamanda Afrikalıların esnek işçiler olarak çalışmasını da istiyordu ve onlara siyasi değil hukuki haklar vermişti. Bu resmen ayrımcılık, hattâ kısmen segregasyon politikası demekti, ama bir ölçüde koruma amacı da taşıyordu. Hiçbir zaman cinai temizlik hedeflenmemişti. Fakat aynı anda daha fazla beyaz yerleşimcinin teşvik edilmesi daha fazla toprak gaspına, yerlilerin kolluk kontrolünde göç ettirilmesine ve direnişe yol açtı.</p>

  <p class="calibre1">1894 ile 1904 arasında protektoranm valisi olan Binbaşı Theodor Leutwe-in yerlileri kışkırtmamaya dikkat ediyordu. Toprağı kimin alacağı konusundaki altta yatan çatışmanın, özellikle sürüleri için çok geniş otlaklara ihtiyaç duyan en büyük sığır çobanları olan ikinci büyük kabile grubu Herero için sorunlu olduğunun farkındaydı. Beyaz yerleşimciler alanlarını genişletirken bu toprakların da en iyi kısımlarını almak istiyorlardı. Kuvvet kullanarak, hileli sözleşmeler yaparak, kredileri kötüye kullanarak, hayali yerli borçlarına karşılık topraklara el koyarak arazilerini genişlettiler. Irksal uyuşmazlık zaten öteden beri devam ediyordu. Leutwein, Afrikalı kabile gruplan arasında böl ve yönet taktiğine başvurarak ve yerleşimcilerin aşırıya kaçmasını önleyerek bu uyuşmazlığı azaltmaya çalışıyordu. Kabile reisleriyle uzlaşıp kendi halkları üzerindeki iktidarlarını artırmalarım desteklemiş, ama Afrikalı kitleleri haklarından yoksun bırakmıştı. Bu stratejiyle Berlin’deki üstlerini memnun etmeyi genellikle başarıyordu. Kabile elitleri çoğu durumda sömürgeci elitlerin statü bakımından eşitleri oldukları ve kültürsüz beyaz yerleşimci kitlesinin statü bakımından üstü oldukları inancıyla itaat ediyordu (Bley, 1971: 88-91). Yatay aristokratik asimilasyon politikasını onlar da istiyorlardı. Aslında kendilerini kandırıyorlardı. Bazıları yeni mestizo yönetici sınıfın efendileri olan Meksika ya da İnka aristokratları gibi bir gelecek tasarlamışlardı az çok. Afrika’da bu mümkün değildi. Irkçılık çok fazlaydı ve siyasi pragmatizm geçici olarak gözden saklasa da, Afrikalı reisler yoksul beyazlarla eşit değildi.</p>

  <p class="calibre1">Leutwein Alman politikasının çelişkilerini anlıyordu ve ince bir ip üzerinde yürüdüğünün farkındaydı. İdareciler bir taraftan “su götürür sözleşmelere dayanarak yerlilerden toprak almak ve böylece kendi yurttaşlarının... hayatlarını riske atmak zorundaydı, diğer yandan da Reichstag’daki hümaniteryen ilkelere de hitap etmek” zorundaydı (Bley, 1971: 68). Sömürgenin ekonomik danışmanı Dr. Paul Rohrbach daha acımasız bir mantığı ortaya atmıştı.</p>

  <p class="calibre1">. Güneybatı Afrika’da sömürgeleşme kararı... beyaz adam kendi sürüsünü otlatsın diye yerli kabilelerin daha önce sürülerini otlattıkları topraklardan ayrılmasından başka bir anlama gelmez. Bu tavır ahlak yasası açısından sorgulandığında, Güney Afrika yerlilerinin kültürel düzeyindeki milletler için özgür milli barbarlığım kaybetmek ve beyaz insanların hizmetinde ve onlara bağlı olarak emekçi sınıfına dahil olmak öncelikle en yüksek düzeyde bir ‘varoluş yasasıdır’... Güneybatı Afrika ırkları tarafından herhangi bir düzeyde milli bağımsızlığın, ulusal refahın ya da siyasal örgütlenmenin korunmasının ise... insanlığın gelişiminde eşit olarak avantaj sağladığına dair hiçbir argüman üretilemez. (Cocker, 1998: 301)</p>

  <p class="calibre1">Rohrbach ahlaki şüphelerin karşı kefesine daha genel insanlığın yararı nosyonunu koyuyordu. Sonra da açıklamaya şöyle devam ediyordu: ilerleme, “Afrikalı ırkları... en yüksek çalışma verimliliğiyle... beyaz ırkların” hizmetine koşmakla mümkün olabilir. En yüceltilmiş dünya-tarihsel terimlerle tam mülk-süzleştirmeyi savunuyor, devlet görevlilerini neredeyse köle-emeği koşullan yaratmaya zorluyordu. Niyeti yerlileri ortadan kaldırmak değildi. Görevlilerin de böyle bir niyeti yoktu.</p>

  <p class="calibre1">Üçüncü grup yerleşimcilerden oluşuyordu ve ağırlıklı kısmı da başkent Windhoek’in çevresinde, yani ayrı tutulan, ırkçı bir beyaz bölgesinde yaşıyorlardı. Bir de Herero işçileri kullanmadan kabile topraklarına doğru genişlemek isteyen çiftçiler vardı. Reichstag vekillerinin yerlilere muameleyi eleştirmesine karşılık, yerleşimciler Berlin’e şöyle bir dilekçe göndermişti:</p>

  <p class="calibre1">Buradaki yerliler hatırlanamayacak kadar uzun zamandan beri tembelliğe, kabalığa ve aptallığa alışmış. Ne kadar kirliyseler kendilerini o kadar rahat hissediyorlar. Yerliler arasında yaşamış her beyaz adam onlann Avrupa’nın hiçbir standardına göre insandan sayılamayacağını görür. İnsanlaşacak kadar eğitilmeleri için sabır, sertlik ve adaletle yüzyıllarca çabalamak gerek. (Bley, 1971: 97)</p>

  <p class="calibre1">Yerleşimciler gereken her türlü zor yola başvurarak daha fazla yerlinin göç ettirilmesi için baskı yapıyordu. Bir misyoner onları dobra dobra eleştirmiştir:</p>

  <p class="calibre1">Hereroların Almanlara hınç duymasının altındaki sebep sıradan bir Almanın yerlileri babunlarla (yerlileri tanımlamak için bu sözcüğü kullanmayı da çok seviyorlardı) aynı düzeyde yaratıklar saymasıydı... Dolayısıyla beyazlar atlarına ya da öküzlerine değer verdikleri kadar bile yerlilere değer vermiyorlardı. Böyle bir zihniyet sertlik, hile, sömürü, adaletsizlik, tecavüz ve hiç de nadir olmayacak şekilde cinayet getirecektir. (Drechsler, 1980: 167-8, n. 6)</p>

  <p class="calibre1">Yerleşimcilerin çoğu reis ile topraksız emekçiyi birbirinden ayıramadığı için onların gündelik davranışları Leutwein’m stratejisini baltalıyordu. Bir Alman fırıncı, önde gelen bir Herero reisini “kan çıkarmcaya kadar” kırbaçlayıp dükkanından atınca Leutwein dehşete kapılmıştı. “Onurlu ve saygın bir adam, üstelik zengin bir sürü sahibi”ne kötü davrandığı için fırıncıyı azarladı (Bley, 1971: 86; Drechsler, 1980: 136). Bu tip olaylar yatay aristokratik asimilasyonu zayıflatıyordu -hattâ 1904 ayaklanmasının başlıca liderlerinden biri de bu reisti. Yerleşimciler de kendilerini savunmasız hissediyorlardı. Her direniş işareti “karanlık vahşilere” mağlup düşmek gibi dehşet verici korkulan canlandırıyordu. Yerli direnişinin izi bile yerleşimcilerin acımasızca cezalar vermesine yetiyordu. Bazıları için bu daha fazla toprak ve mal gaspetmek için bir bahane olduğundan kasten dış-grubu kışkırtıyorlardı.</p>

  <p class="calibre1">Yerleşimciler yönetimde değildi. Sömürgeyi vali yönetiyordu ve yerleşimciler Leutwein’m “yanlış duygusallık” politikalarına müdahale edemedikleri için sürekli bir rahatsızlık halindeydiler. Başka bir dilekçede şöyle deniyordu: “Yerlileri kontrol altında tutmak hükümetin işidir, ama bunu ancak yeterince gücü varsa başarabilir. Yasalarımızı kara ırka kabul ettirmek için ahlaki baskı tek başma yetmez” (Bley, 1971: 79-81, 84-5). Fakat yerleşimcilerin iki önemli yerel gücü vardı. Birincisi, mahkemelere hakimlerdi ve kırbaçlama ya da tecavüz yoluyla kötü muamele gördüğünü iddia eden Afrikalıların davalarına genelde onlar bakıyordu. Beyaz adamları hemen hiç suçlu bulmuyor ve Afrikalıların tanıklığım da tek başına kabul etmiyorlardı (Drechsler, 1980: 133-6). İkincisi, kapitalizm koşullarında yerleşimcilerin sermaye, bilgi ve hukuka erişim kaynakları çok daha üstündü. Güya yasa çerçevesinde Afrikalıları topraklarından atmakta hiç zorlanmıyorlardı ve sömürge idaresi de genellikle onları dizginlemeyi başaramıyordu. Mahkemelerdeki çileden çıkaran adaletsizlikler ve yerleşimcilerin toprak gaspı, yerlilerin ayaklanmasının bilindik ilk kıvılcımlarını oluşturuyordu.</p>

  <p class="calibre1">1904 yılmm Ocak ayında, Hererolarm en büyük reisi Samuel Mahareru -o vakte dek Almanların uysal ve sarhoş maşasından başka bir şey değildi- astı olan reislerin baskısıyla son bir savaşa girişti. Diğer liderlere yazarak kadınları, (.-ocukları, misyonerleri, Ingilizleri, Boerleri, melezleri ya da Namasları (komşu kabile grubu) öldürmekten kaçınmaları için onları uyardı. Bu talimata büyük ölçüde sadık kalındı. 120-150 beyaz öldürüldü ve bunlardan sadece 3’ü kadın vc 7’si Boer’di. Herero saldırılarında kasaba ya da kışlalar ele geçirilemediği için haşarılı oldukları yerler daha tecrit olmuş çiftliklerle sınırlı kaldı (Bridgman, 1981: 74). Irkçılıkları yüzünden Herero’yu küçük gören beyazlar bu ayaklanmayı kesinlikle beklemiyordu. Alman erkeklerine hemen hiç merhamet gösterilmedi. Herero savaşçıları esir almıyor ve cesetleri parçalıyordu. Saldırıları yapanlar, bunu son özgür yaşama şansı olarak gören öfkeli savaşçılardı. Ya kazanırız ya da ölürüz, diyordu Mahareru. tik başta kazandılar ve yerleşimcileri kabile topraklarından atıp sürülerinin hepsine el koydular.</p>

  <p class="calibre1">Önceki sömürge vakalarına bakarak 100’ün üzerinde beyaz öldürülmesinin vahşet düzeyinde bir misilleme getirmesini bekleyebiliriz. Aynı zamanda kadınların ve çocukların da öldürüldüğü gibi yanlış bir söylenti yayılmıştı. Bir misyoner yerleşimcilerin tepkisini şöyle anlatır:</p>

  <p class="calibre1">Almanlar dizginlenemez bir nefret ve korkunç bir öç özlemiyle yanıp tutuşuyordu, adeta Herero’nun kanına susamışlardı. Bugünlerde duyduğum tek şey “tümden temizleyin, hepsini asın, son kişiye kadar kurşuna dizin, aman vermeyin” türünden-di. Sonraki aylarda neler olabileceğini düşündükçe ürperiyorum. Hiç şüphe yok ki, Almanlar korkunç bir intikam alacak. (Drechsler, 1980. 145)</p>

  <p class="calibre1">Berlin derhal olaya dahil oldu, çünkü sömürgenin tamamı tehdit altında görünüyordu. Ama bir bölünme yaşandı. Leutwein ve Sömürge Daircsi’nin üst düzey yetkilileri müzakereyle birlikte kararlı askeri harekat öngörüyordu. Oysa generaller daha acımasız bir askeri strateji isliyordu. Hull (2004), Alman askeri düşüncesinin saldırgan savaş öğretisini en uç sınırına kadar zorladığını belirtir. Zafer toptan imha <span class="calibre2">(vemichtung)</span> olarak tanımlanıyordu. Bunun anlamı biraz muğlaktı, ama sömürge bağlamlarında düşman savaşçılarını sivillerden ayırmak daha zordur ve savaşçıların da Alman birliklerinin karşısına çıkmaya pek niyeti yoktu. O halde zafer nasıl kazanılacaktı? İmha sözüyle kastedilen, General Sherman’m kullandığı bazı taktiklere başvurmak, savaşçıları çarpışmaya zorlamak için yerel köylerde yaşayanlara ve göçen klanlara saldırmaktı. Kısa süre önce Ispanyol ve Britanya imparatorluklarının öncülük ettiği taktik de buna eşlik ediyordu: İsyancıları tecrit etmek için savaşçı olmayanları toplama kamplarına doldurmak.</p>

  <p class="calibre1">İlk başta tartışmalar sömürgeye gönderilecek askeri birliklerin başına kimin getirileceğine odaklandı. Ilımlılar Reich Şansölyesi Bernhard von Bülow’a daha yakındı, ama radikaller Kurmay Başkanı von Schlieffen üzerinden kayzere çok daha rahat ulaşabilecek konumdaydı (Bridgman, 1981: 63). Von Schlieffen’in tavsiyesiyle kayzer, General von Trotha’yı bu göreve atadı. Bu generalin Afrika deneyimi vardı, 1896’daki Doğu Afrika isyanını zalimce bastırmıştı ve 1900-1901’de Çin’deki Boxer isyanının bastırılmasında rol oynamıştı. Von Trotha şöyle diyordu:</p>

  <p class="calibre1">Afrika’daki kabileleri yeterince tanıyorum. Hepsi aynı zihniyete sahiptir ve sadece karşılarında güç görünce eğilirler. Tavizsizce terör yaratarak, hattâ zalimlik ederek bu kuvveti gösterme politikasına hep başvurdum ve başvuracağım. Kan ve para nehirleri akıtarak isyancı kabileleri yok edeceğim. Ancak o zaman yeni ve kalıcı bir şeyin tohumlarım atmak mümkün olacaktır.</p>

  <p class="calibre1">Ayrıca, “insan olmayanlara karşı insani bir savaş yürütülemez” diye ekliyordu ve daha sonra da “imparator sadece benden iyi ya da kötü yollardan isyanı bastırmamı istedi” iddiasında bulunuyordu (Drechsler, 1980: 154). Bunun anlamı, Herero direnişini ibretlik bir şekilde yeterince bastıracak kadar kuvvet kullanmak ve böylece diğer kabile gruplarını isyandan caydırmaktı. Bu zaten yeterince kötüydü. Fakat yerleşimcilerin işi azıtması ve ırkçılığın da etkisiyle von Trotha’nm ordusu soykırıma başladı. 1904 Ekimi’nde bir Herero getirenlere kan parası öneren bir ilan çıkardı, ilanın sonu şöyleydi:</p>

  <p class="calibre1">Alman topraklarında görülen silahlı ya da silahsız, sürülü ya da tek başına her Herero vurulacaktır. Kadınların ya da çocukların bu topraklara girmesine izin verilmeyecektir: ya geri sürülerek halklarına gönderileceklerdir ya da üstlerine ateş açılacaktır. Bunlar Herero milletine benim, Kudretli Alman Imparatoru’nun büyük generalinin sön sözleridir.</p>

  <p class="calibre1">Birliklerine, “bu emir neticesinde hiçbir erkek esir alınmayacaktır” diye belirtmişti. Ama kadın ve çocuklar da onun askerlerince vuruldu. Bir görgü tanığı şöyle diyordu:</p>

  <p class="calibre1">Çarpışmadan sonra yaralandığı için ya da başka sebepten Almanların eline düşen tüm erkek, kadın ve çocuklar acımasızca öldürüldü. Sonra Almanlar geriye kalanları bulmak için harekete geçti. Yol kenarlarında ve kumluklarda görülen herkes -vuruluyor ya da süngüleniyordu. Herero erkeklerinin çoğunluğu silahsızdı ve bu yüzden direnmeleri mümkün değildi. Sadece sığırlarıyla birlikte kaçmaya çalışıyorlardı.</p>

  <p class="calibre1">Von Trotha kadın ve çocuklann vurulmasını emrettiğini kabul etmedi, ama onları ölmeleri için kasten çöle sürdüğünü kabul etti. Pek çoğunun hastalıklı olduğunu düşünüyordu, yan aç ve bitkin oldukları için bu doğru da olabilirdi zaten: “Askerlerime hastalık bulaşmasındansa koca bir milletin yok olmasına izin vermek daha iyidir... bunun ötesinde, göstereceğim her yumuşak tavır Herero tarafından zayıflık işareti olarak görülmekten başka işe yaramayacaktır.” Yerleşimci milisler de ona katıldı ve özellikle hunharca işler yaptılar. Bir misyoner şöyle diyordu: “Her milis cehennemdien çıkma bir öfkeyle hareket ediyordu. Kimbilir aralarından kaçı her şeyini kaybetmişti. Şimdi de intikam vaktiydi.”</p>

  <p class="calibre1">Almanlar ateşgücü üstünlüğü sayesinde Hereroları (erkekleri, kadınları ve çocukları) çöle sürmeyi başardı. Etraflarını sarmış olan Almanlar peşlerindey-ken su kuyularının da zehirlenmesi sağ kalanların çoğunu öldürdü. Herero isyanıyla cesaretlenen N amalar da savaşa katılınca zalimce bir baskıyla karşılaştılar, fakat soykırıma uğramadılar. Von Trotha bu arada von Schlieffen’e gönderdiği bir mektupta, Leutwein’in ve “eski Afrikalıların” müzakere tavsiyesini reddettiğini belirtiyordu. Von Trotha’ya göre onlar Hereroları yararlı emekçiler olarak görüyordu, “fakat ben tamamen farklı bir görüşteyim. Hererolarm bir millet olarak yok edilmesi gerektiğine inanıyorum”; üstelik bu cümleyi mektubunda üç kez tekrarlıyordu. Askerleri onun cinayet emirlerine sorgusuz sualsiz, hattâ yer yer coşkuyla itaat ediyordu (Bley, 1971: 163-4, 179; Drechsler, 1980: 156-61; Hull, 2004).</p>

  <p class="calibre1">Alman resmi askeri raporlarında bu taktiklere methiyeler düzülüyordu:</p>

  <p class="calibre1">Bu cesurca girişim, Alman komutasının yenilmiş düşmanı takipte sahip olduğu amansız enerjiye en parlak ışığı tutmaktadır. Düşman direnişinin son kalıntılarını yok etmek uğruna hiçbir acıdan, hiçbir fedakarlıktan kaçınılmadı. Düşman tıpkı yaralı bir hayvan gibi bir su kuyusundan diğerine takip edildi ve en nihayetinde kendi çevresinin, kurbanı oldu. Alman ordusunun başladığı işi kurak Omaheke [çölü] tamamlayacaktı. (Bley, 1971. 162)</p>

  <p class="calibre1">Bu imhacılığı herkes doğru bulmuyordu. Şansölye von Bülow, kayzere harekatın “her türlü Hıristiyanca ve insani ilkeye aykırı” olduğunu söyledi. Üstelik bu hunharlıkların işe yaramadığını, Afrikalıların direniş iradesini güçlendirdiğini de ekledi (Bley, 1971: 163). Von Bülow, Sömürge Dairesi, misyonerler ve bazı vekiller von Trotha’nm geri çağrılması için baskı yaptı. Bazı yerleşimciler bile dehşete kapılmıştı. Bu baskı von Schlieffen’i 1904 Aralık’mda, artık esirlerin vurulmaması emrini vermeye zorladı. Kasım 1905’te von Trotha’yı geri çağırdı.</p>

  <p class="calibre1">Bu hareketi Hereroları ya da Namaları kurtarmakta çok geç kalmıştı. Savaşta sağ kalanlar toplama kamplarına konmuştu ve kötü beslenme, aşırı çalışma, hastalık yüzünden çok sayıda cinayet düzeyinde ölüm olmuştu. 1903’teki</p>

  <p class="calibre1">60.000 ila 80.000 kişilik Herero nüfusunun 1911’de sadece 16.000’i sağ kalmıştı. Bunun da sadece 2.000’i erkekti. Namalann kayıp oram ise “ancak” yüzde 50’ye varıyordu (Bley, 1971: 150-1; Drechsler, 1980: 244; Hull, 2004). Herero halkı imha edilmiş oldu, çünkü sağ kalanlar fena halde dağılmıştı ve bir daha toplu olarak kendilerini yeniden organize edemediler. Almanlar bu durumdan çok iyi yararlandı. Kayzer 1905 Aralık’mda bir kamulaştırma emrini onaylayarak “kabilenin tüm taşınabilir ve taşınmaz mallarına” el koydu (Bley, 1971: 166). 1907’de tüm Herero toprakları ve Nama topraklannm neredeyse tamamı devlet arazisi sayıldı ve Güneybatı Afrika da sömürge ilan edildi. Bu başarılı bir soykırımdı. Rohrbach’m gözlemlediği gibi, Güneybatı Afrika’nın üstüne bir mezarlık sessizliği çökmüştü.</p>

  <p class="calibre1"><a id="bookmark2"></a><a href="#footnote1">1</a></p>

  <p class="calibre1">Westminster Sarayı, Birleşik Krallık parlamentosunun iki kamarasının toplandığı yerdir. <span class="calibre2">-ııln</span></p>

  <p class="calibre1"><a id="bookmark3"></a><a href="#footnote2">2</a></p>

  <p class="calibre1">Başkanlann sözleri şuralardan alınmıştır: Sheehan (1973: 206, 209, 244), Stannard (1992:</p>

  <p class="calibre1">119-22, 245-6), Wallace (1999: 65, 235-8) ve Cocker (1998: 206).</p>
</body>
</html>
