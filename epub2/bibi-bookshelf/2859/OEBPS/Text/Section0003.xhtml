<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><br /></p>

  <p class="calibre1"><span class="calibre3">Önsöz</span></p>

  <p class="calibre1">Bir önceki eserimde insan davranışının aşırılıklarını yok saydığım için iyi ve kötü üzerine pek fazla değerlendirme yapmadım. Ben de pek çok kişi gibi, iyi ile kötüyü hem birbirinden hem de olağan yaşamdan tamamen ayrı kategorilerde tutmaya meyilliydim. Etnik temizliği inceledikten sonra bu ayrımdan o kadar emin olamadım. Burada iyi ile kötüyü ahlaken bulanıklaştırma niyetinde olmasam da, gerçek dünyada ikisi bağlantılıdır. Kötülük uygarlığımızın dışından, “ilkel” deme arzusu duyduğumuz ayrı bir alemden gelmez. Kötülüğü yaratan uygarlığın ta kendisidir.</p>

  <p class="calibre1">Önde gelen üç tarihsel şahsiyetin sözlerine bir bakalım. Başkan Thomas Jefferson’m Aydınlanma aklının cisimleştiği bir kişi olduğunu düşünürüz genelde. Gerçekten de, Amerikan Kızılderililerinin “barbarlıkları yüzünden imhayı hak ettiği” beyanında bulunması da uygarlığın ilerlemesi admaydı. Yüzyıl sonra, enikonu modern bir adam olan Başkan Theodore Roosevelt ona hak veriyordu: “[Kızılderililerin] imhası hem kaçınılmaz hem de son tahlilde faydalıydı.” Kırk yıl sonra üçüncü bir lider şöyle dedi: “Yeni yaşamı yaratmak için ölü bedenleri çiğneme zorunluluğu, büyüklüğün lanetidir.” Bu seferki de kötülüğün ete kemiğe bürünmüş hali olarak haklı bir nam salmış SS Şefi He-inrich Himmler’di. Yine de o ve meslektaşı Adolf Hitler sadece Amerikalıların ayak izlerinden ilerlediklerini söylüyorlardı. Burada da ileri süreceğim gibi, kanlı, cinai etnik temizlik uygarlığımızın, modernliğimizin, ilerleme anlayışımızın ve demokrasiyi geliştirme girişimlerimizin merkezi sorunlarından biridir. Karanlık yüzümüzdür. Göreceğimiz üzere, etnik temizliğin failleri ayrı bir kötücül tür olarak gökten zembille aramıza inmemiştir. Bireylerin bir dizi nispeten özel ahlaki tercih yapmaya mecbur kaldığı beklenmedik şiddetlenmeler ve hüsranlar içeren, modernliğin merkezindeki çatışmalar yaratır bu failleri. Bazıları korkunç sonuçlar üreteceğini bildikleri yolları başka çıkar yol bulamadıklarında seçerler. Onları suçlayabiliriz, ama bunu neden yaptıklarını anlamak da bir o kadar önemlidir. Ayrıca geri kalanlarımız da (ben dahil) böyle seçimler yapmak zorunda kalmadığımız için kendimizi şanslı saymalıyız; çünkü büyük çoğunluğumuz başını dik tutacak şıkkı seçemeyebilirdi. Bu kitabın temelindeki önerme, cinai etnik temizliğin bizim uygarlığımız ve çoğu bizden</p>

  <p class="calibre1">hiç farklı olmayan insanlar tarafından gerçekleştirildiğidir.</p>

  <p class="calibre1">Onları anlamaya çalışırken, pek çok kişiye borçlandım. Bu kitap esasen başkalarının birincil eserlerine dayanan bir ikincil analizdir. Araştırmam korkunç bir konunun en iç karartıcı ucuna gidiyor, kahraman direnişçilere, hattâ haysiyetli mağdurlara değil suçlulara odaklanıyor. Kaynaklarımın pek çoğuna hayranlık duymaktan başka bir şey gelmez elimden - yaşadıkları korkunç olaylara metanetle tanıklık eden sağ kalmış kimseler, gördüklerini özenle tarif eden izleyiciler, bağımsız raporlara ve adli soruşturmalara katkı yapanlar ve mesleklerini olup bitenleri anlamaya adayan araştırmacılar.</p>

  <p class="calibre1">Palo Alto, California’daki Davranış Bilimlerinde İleri Araştırmalar Merkezi’nde düzenlenen Kitlesel Şiddet Üzerine Sawyer Seminerleri son birkaç yılda benim için çok teşvik edici oldu. Seminerleri benimle birlikte düzenleyen Norman Naimark, Ron Suny, Stephen Steadman, Bob Zajonc’a Merkez müdürü Doug McAdam’a, seminer öğrencilerinin ve gelip konuşma yapanların hepsine müteşekkirim. Tümünün bu kitaba entelektüel katkıları oldu.</p>

  <p class="calibre1">Ermeni soykırımı üzerine parlak ve tutkulu araştırmasıyla bana esin veren Hilmar Kaiser’e özellikle minnettarım. Yayımlanmamış büyük eserinin taslağını bana verme lütfunu gösteren Raymond Kevorkian’a ve Türkçeden çeviriler yapan Ödül Bozkurt’a da teşekkürlerimi sunarım. Nazi soykırımları üzerine yardımlarından ötürü lan Kershaw’a, yetkin araştırma rehberliği için Michael Burleigh’e, ilk taslağa eleştirileri için Christopher Brovvning ile George Browder’e, Almancadan çeviriler için Martin Tahany’ye ve Macarcadan çeviriler için Peter Stamatov’a teşekkürler. Mark Lupher, komünist temizliklerle ilgili ilk taslağa faydalı eleştirilerde bulundu. Aleksandra Milicevic, Balkanlar konusunda yabancılıktan kaynaklanan cehaletimi giderdi; ayrıca Scott Straus’la Ruanda üzerine çarpıcı araştırmasını tartışma ayrıcalığına eriştim. Patricia Ahmed, Hindistan ve Endonezya üzerine malzeme toplamama yardımcı oldu. Merkezi argümanlarım konusundaki sağlam ve faydalı eleştirileri için David Laitin’e de şükran borçluyum, ama korkarım yaptığım düzeltmeler onu hâlâ tatmin etmeyecektir. UÇLA bana cömertçe araştırma fonları ve yetenekli öğrenciler verdi (burada dördünün adını verdim). Her zaman olduğu gibi, John Hail genel olarak entelektüel bakımdan beni cesaretlendirdi, Nicky ve Louise Hart ile Gareth ve Laura Mann da böyle sinir bozucu bir araştırma projesinde akıl sağlığımı korumamı sağladı.</p>

  <p class="calibre1">Los Angeles, Aralık 2003</p>

  <p class="calibre1">Bir</p>

  <p class="calibre1"><a id="bookmark2"></a><span class="calibre3">Sav</span></p>

  <p class="calibre1">74 yaşındaki Batisha Hoxha mutfakta, 77 yaşındaki kocası Izet’le birlikte sobanın başında ısınıyordu. Patlamaları duymuş, ama Sırp birliklerinin şehre girdiğini anlayamamışlardı. Biraz sonra beş-altı asker dış kapıdan içeri dalıp, “Çocuklarınız nerede?” diye sordu.</p>

  <p class="calibre1">Askerler Izet’i dövmeye başladılar. “O kadar kötü vurdular ki yere düştü,” diyordu Batisha. Onu tekmelerken para istiyor ve oğullarının nerede olduğunu soruyorlardı. Izet yerden başını kaldırıp onlara baktığında onu öldürdüler. “Üç kez göğsüne ateş ettiler,” diye hatırlıyor Batisha. Kocası gözlerinin önünde ölürken, askerler Batisha’nın evlilik yüzüğünü parmağından çekip çıkardılar.</p>

  <p class="calibre1">“O acıyı hâlâ hissediyorum,” diyordu. Birkaç el daha ateş ettiler... En sonunda Batisha ile yanındaki on yaşındaki çocuğu tekmeleyerek dışarı çıkardılar.</p>

  <p class="calibre1">“Ben daha bahçe kapısından çıkmadan evi yaktılar.” ... Kocasının cesedi alevlerin içinde kalmıştı. Batisha o an felç olmuş gibi olduğu yerde kalakaldı. Evsiz, kocasız, yağmur altında sokakta kalmıştı ve üzerindeki kıyafetlerden başka hiçbir şeyi yoktu. En sonunda bir traktörle geçmekte olan yabancılar onu römorka bindirdiler. Batisha’nın kızı daha sonra onu kuzey Arnavutluk’ta bir sığınmacı kampında buldu.</p>

  <p class="calibre1">Kocasıyla birlikte çekilmiş bir fotoğrafına şefkatle bakarak mırıldanıyor Batisha: “Başımıza gelenleri, çektiklerimizi kimse anlamıyor. Sadece Tanrı biliyor.”<a id="footnote1"></a><sup class="calibre4"><a href="#bookmark3">1</a></sup></p>

  <p class="calibre1">Yirminci yüzyılın son yılında Kosova’nın Belanica köyündeki bir evde etnik temizlik işte böyle kanlı bir şekilde yaşanıyordu. Etnik temizliği yapanlar, yerli Arnavutları cinayet ve kargaşa yoluyla korkutup kaçırmak isteyen Sırplardı. Böylece Sırplar bu toprakları ele geçireceklerdi; çünkü burası “tarihsel hakkımız” diyorlardı. Şimdi ise Kosova’da işler tersine döndü. 1999’dan beri Arna-vutlar Sırpları kovalıyor. Kosova artık temizlendi, ama Arnavutlardan değil, hemen hemen bütün Sırplardan.</p>

  <p class="calibre1">Halkların ve yerlerin adını değiştirirsek, son birkaç yüzyılda bu olay dünya-</p>

  <p class="calibre1">nın hemen her yerinde meydana gelmiş olabilirdi-Avustralya’da, Endonezya’da, Hindistan’da, Rusya’da, Almanya’da, İrlanda’da, ABD’de, Brezilya’da. Etnik temizlik modern zamanların en büyük kötülüklerinden biri. Yahudi Soykırımı Holokost’un -önemli bazı açılardan eşsiz olsa da- bir soykırım vakası sıfatıyla eşsiz olmadığını bugün biliyoruz. Dünyada yaşanan soykırımlar neyse ki az sayıda, ama o kadar ciddi olmasa da cinai etnik temizlik içeren sayısız vakayla çevrelenmiş dürümdalar.</p>

  <p class="calibre1">Elinizdeki kitap bu korkunç zalimliklere bir açıklama getirmeye çalışıyor. Kafaların netleşmesi için kitabın planını daha başlangıçta sekiz genel tez halinde anlatacağım. Bu tezler en genelden özele, makrodan mikroya doğru art arda ilerlerken toptan bir açıklamanın parçalarını oluşturuyor. En kötü etnik temizlik vakalarını, kitlesel katliamları içerenleri ayrıntısıyla inceleyerek bu tezleri kanıtlamayı umuyorum.</p>

  <p class="calibre1">1. İlk tezim bu cinai etnik temizlik olaylarının yayıldığı geniş tarihsel dönemle ilgili. <span class="calibre2">Cinai temizlik modemdir, çünkü demokrasinin karanlık yüzüdür.</span> Demokrasilerde rutin olarak cinai temizlik yapıldığını söylemek istemediğimi baştan belirteyim. Çok az demokraside bu yapılmıştır. Ayrıca bir ideal olarak demokrasiyi de reddetmiyorum - bu ideali destekliyorum. Yine de demokrasi daima çoğunluğun azınlık üstünde tiranlık yapması ihtimalini beraberinde getirir ve bu ihtimal bazı çok-etnili ortamlarda daha kötü neticeler yaratabilir.</p>

  <p class="calibre1">Bu tezin iki kısmı var: modernlik ve demokrasi. Etnik temizlik esasen moderndir. Daha önceki tarihlerde bilinmeyen bir şey olmasa da (hattâ büyük ihtimalle tarih öncesinde hakim olan çok küçük gruplar arasında da yaygın olsa da), modern zamanlarda daha sık ve ölümcül bir hale geldi. Yirminci yüzyıldaki etnik çatışmaların yol açtığı 70 milyona yakın ölümün yanında önceki yüzyıllardaki ölümler çok çok az görünüyor. Buna ilaveten, geleneksel savaş sanatı halkları tümden düşman sayıp hedef almaya giderek daha çok yöneliyor. Birinci Dünya Savaşı’ndaki ölümlerin yüzde onundan azı sivilken, İkinci Dünya Savaşı’nda sivil ölümlerin oranı toplam ölümlerin yarısına çıktı, 1990’larda sürdürülen savaşlarda ise yüzde sekseni aştı. Çoğunluğu etnik yapıda olan iç savaşlar, ölüme yol açma bakımından devletlerarası savaşları solladı. Bu savaşlarda yaklaşık 20 milyon kişi öldü, ama kesin rakamı bilmeye imkân yok (Chesterman, 2001: 2; Fearon &amp;&#160;Laitin, 2003; Gurr, 1993, 2000; Harff, 2003; Markusen &amp;&#160;Kopf, 1995: 27-34 rakam verme girişimlerinde bulunmuştur).</p>

  <p class="calibre1">2003 yılında ben bunları yazarken, dört bir yanda yeni etnik ve dini çatışmalar patlıyor: Kuzey İrlanda, Bask Ülkesi, Kıbrıs, Bosna, Kosova, Makedonya, Cezayir, Türkiye, İsrail, Irak, Çeçenya, Azerbaycan, Afganistan, Pakistan, Hindistan, Sri Lanka, Kaşmir, Burma, Tibet, Çin Xinjiang’ı, Fiji, güney Filipin-ler, bazı Endonezya adalan, Bolivya, Peru, Meksika, Sudan, Somali, Senegal, Uganda, Sierra Leone, Liberya, Nijerya, Kongo, Ruanda ve Burundi. Bunların yarısından fazlasında ciddi sayıda insan öldürüldü. Siz bu sözcükleri okurken, muhtemelen televizyon ekranınızda ya da gazetede etnik bir krizin patlamasıyla ortaya çıkan şiddet gösteriliyor olacak, üstelik birkaç başka patlama da haber yapmaya değer sayılmayacak. Yirminci yüzyıl epeyce kötü geçti. Belki yirmibirinci yüzyıl daha da kötü olacak.</p>

  <p class="calibre1">11 Eylül 200l’de yaratılan kaos ve tetiklediği “teröre karşı savaş” kanlı etnik ve dini çatışmaların dehşetini tüm dünyanın bilincine kazıdı. Özellikle, son yarım yüzyılda bu tür şeylerden korunan zengin Kuzey ülkelerini evlerinde vurdu. Ne 11 Eylül saldırısı ne de Afganistan ve Irak’a yapılan misilleme saldırıları etnik temizlik amacı taşıyordu, ama İsrailliler ile Filistinliler, Sünni-ler ile Şiiler, İraklılar ile Kürtler, Ruslar ile Çeçenler, Kaşmirli Müslümanlar ile Hindular ve çeşitli Afgan kabileleri arasındaki etnik-dini çatışmalarla çabucak iç içe geçtiler. Aslında bu çatışmalardan bazıları Büyük Devletlerin dış politikalarının yularını da elinde tutuyormuş gibi görünüyordu.</p>

  <p class="calibre1">Bu yüzden cinai etnik temizlik ne ilkel ne de yabancı bir şeydir. Ne yazık ki, bizim uygarlığımıza ve bize aittir. Çoğu insan dünyada milliyetçiliğin yükselişine bağlı olduğunu söyler ve bu doğrudur. Fakat milliyetçilik ancak siyasileştiğinde, ulus-devletteki modern demokrasi özlemlerinin sapkınlaşmasım temsil ettiğinde çok tehlikeli hale gelir. Demokrasi halk egemenliği anlamına gelir. Ama modern dönemde <span class="calibre2">halk</span> iki anlama gelmektedir. Birincisi Yunanlıların <span class="calibre2">demos</span> ile kastettiği anlamdır. Bu da sıradan insanlar, nüfus kitlesi demektir. Demek ki demokrasi sıradan insanların, kitlelerin iktidarıdır. Ama bizim uygarlığımızda halk aynı zamanda “ulus” yani başka bir Yunanca terim olan <span class="calibre2">ethnos,</span> bir etnik grup -diğer halklardan ayrı, ortak bir kültürü ve miras hissini paylaşan bir halk- anlamına da gelir. Fakat halk kendi ulus-devletine egemense ve halk etnik terimlerle tanımlanıyorsa, o zaman etnik bütünlüğü, demokrasinin merkezi niteliği olan yurttaş çeşitliliğine ağır basacaktır. Böyle bir halk iktidarda olunca, farklı etnik gruplardan olanların başına ne gelir? Cevaplar çoğunlukla nahoştur - özellikle de bir etnik grup çoğunluk oluşturuyorsa, çünkü böyle bir durumda “demokratik” ama aynı zamanda zorbaca bir yönetim söz konusu olacaktır. Wimmer’e (2002) göre modernliğin yapısında etnik ve milliyetçi ilkeler vardır; çünkü yurttaşlık, demokrasi ve refah kurumlan etnik ve milliyetçi dışlama biçimlerine bağlanmıştır. Modernliğin başka bazı özelliklerinin etnik temizliğin ani yükselişinde daha ikincil roller oynadığını düşünüyorum. Bazı modern profesyonel askeri kurumlarm düşmana karşı imha savaşları yürütmeye yöneldiğini, faşizm ve komünizm gibi modern ideolojilerde benzer bir gaddarlık bulunduğunu göreceğiz. Fakat tüm bunların altında yok edilecek düşmanın bütün bir halk olması mefhumu vardır.</p>

  <p class="calibre1">Birinci tezimi bazı alttezlerle netleştireceğim.</p>

  <p class="calibre1">la. Cinai etnik temizlik demokrasi çağındaki bir tehlikedir; çünkü çok-etnili halk idaresi ideali <span class="calibre2">demos</span> ile baskın <span class="calibre2">ethnos</span> iç içe geçmeye başlar, azınlıkların temizlenmesini teşvik eden organik ulus ve devlet anlayışları üretilir. Daha sonra sosyalist demokrasi idealleri de sapkınlaşmış, <span class="calibre2">demos</span>’un <span class="calibre2">proletariat</span>’la yani işçi sınıfıyla iç içe geçmesiyle birlikte diğer sınıfları temizleme baskısı oluşmuştur. Bunlar demokratik ideallerin cinai temizliğe dönüşmesinin en genel yolları olmuştur.</p>

  <p class="calibre1">lb. Modern sömürgelerde, belli bağlamlardaki yerleşimci demokrasileri hakikaten kanlı olmuş, hattâ daha otoriter sömürge hükümetlerinin ötesine geçmiştir. Yerleşimciler sömürge kuramlarını ne kadar çok kontrol ediyorsa, temizlik o kadar kanlı olmuştur. Dördüncü bölümde bu durum gösterilecek. Demokratik rejimler ile katliamlar arasında bulduğum en doğrudan ilişki budur.</p>

  <p class="calibre1">lc. Demokratikleşmeye yeni başlamış rejimlerin, cinai etnik temizlik yapma ihtimali istikrarlı otoriter rejimlere nazaran daha fazladır (aynı argüman Chua, 2004’te de bulunabilir). <span class="calibre2">Demos</span> ile <span class="calibre2">ethnos</span>'un iç içe geçme ihtimalinin en yüksek olduğu anlar, çok-etnili ortamlarda otoriter rejimlerin zayıfladığı anlardır. Tersinden bakarsak da, böyle bağlamlardaki istikrarlı otoriter rejimler böl ve yönetle hüküm sürme eğilimindedir. Bu yüzden etnik olanlar da dahil güçlü grupların taleplerini dengelemeye çalışırlar. Gel gelelim, az sayıda yüksek derecede otoriter rejim bu çizgiden sapar. Bu rejimler, çoğunluk gruplan kitlesel parti-devlet dahilinde örgütleyerek halkı “düşman” azınlıklara karşı harekete geçirirler. Yedi-onbirinci bölümlerde tartışılan Nazi ve komünist rejimler demokrasi değil diktatörlüktü; fakat müstakbel demokratikleşme bağlamlarında doğmuş, sonra da bu bağlamları sömürmüşlerdi. Halkı <span class="calibre2">ethnos</span> ya da proletarya olarak seferber etmişlerdir. Bu rejimler buradaki alttezin kısmi istisnalarıdır.</p>

  <p class="calibre1">İd. İstikrarlı kurumsal demokrasilerin cinai temizlik yapma ihtimalleri demokratikleşen ya da otoriter rejimlerinkinden daha düşüktür. Seçim sistemini ve çoğunluk idaresini pekiştirmekle kalmamışlar, azınlıkları da anayasal güvence altına almışlardır. Fakat geçmişleri bu kadar erdemle dolu değildir. Çoğunluğu günümüzdeki tek-etnisiteli yurttaş yapısını oluşturmak için yeterince etnik temizliğe başvurmuştur. Bu ülkelerin geçmişinde arındırma ile demokratikleşme el ele ilerlemiştir. Liberal demokrasiler etnik temizlik üzerinde yükselmiştir; fakat sömürgeler dışında bu süreç kurumsal zorlama biçiminde gerçekleşmiştir, katliam şeklinde değil.</p>

  <p class="calibre1">le. Fiilen cinai temizlik suçu işleyen rejimler kesinlikle demokratik değildir; çünkü aksi takdirde terimlerde çelişki doğacaktır. Dolayısıyla bu alttez-ler ilk elden etnik çatışmadaki şiddet artışının ilk safhalarına uygulanabilir. Nitekim çatışmaların şiddeti arttıkça, suçlu rejimlerin demokratikliği azalır. Demokrasinin karanlık yüzü gerek liberal gerekse sosyalist demokrasi ideallerinin zaman içinde sapkınlaşmasıdır.</p>

  <p class="calibre1">Bu karmaşık ilişkiler ışığında günümüz dünyasında demokrasi ile etnik temizlik arasında basit ve genel bir ilişkisellik bulamayacağız - Fearon ve Laitin (2003) son dönemdeki iç savaşların (çoğunlukla etnik) niceliksel incelemesinde bunu doğrular. Fakat ben statik bir karşılaştırmalı analiz yapmıyorum. Analizim tarihsel ve dinamiktir: Cinai temizlik modernleşme ve demokratikleşme sürecinde dünyayı dolaşıp durmuştur. Esasen, geçmişi demokratik ulus-devle-ti icat eden Avrupa’dadır. Avrupalılarm yaşadığı ülkeler artık güvenli sayılabilecek kadar emniyetlidir; fakat onların da çoğunda etnik temizlik yapılmıştır (tez ld’de gösterildi). Artık temizliğin merkez üssü dünyanın Güney’ine kaymıştır. İnsanlık önlem almayı başaramazsa, dünyada -umarız ki, etnik temizlik yapılmamış- demokrasiler hüküm sürene kadar da yayılmayı sürdürecektir. Ancak ondan sonra azalabilir. Fakat dünyadan daha hızlı silinmesini istiyorsak, demokrasinin karanlık yüzüyle hemen şimdi adamakıllı yüzleşmemiz gerek.</p>

  <p class="calibre1">2. <span class="calibre2">Sınıfsal hisleri yakalayıp etno-milliyetçiliğe yönlendirme sürecinde, sosyal katmanlaşmanın ana biçimi olan sınıfın yerini etnisite alınca etnik düşmanlık yükselir.</span> Arındırma geçmişte nadirdi; çünkü büyük tarihsel toplumlarm çoğu sınıfsal olarak ayrışmıştı. Bu toplumlara aristokrasiler ya da başka küçük oligarşiler hakimdi ve sıradan insanlarla ortak bir kültürü ya da etnik kimliği paylaştıkları pek görülmezdi. Aslında halkı hor görür, genelde insan bile saymazlardı. Sınıfsal çizgileri kesin bir halk yoktu - sınıf etnisiteye ağır basıyordu, ilk modern toplumlarda bile sınıf politikaları ağırlıktaydı. Liberal temsili devletler ilk başta sınıf çatışmalarında uzlaşma sağlamanın, sınıfsal farklara çoğul bir halk ve ülke hissi katmanın bir yolu olarak ortaya çıkmıştı. Bir nebze etnik çeşitliliği hoş görüyorlardı. Fakat yabancı olarak tanımlanan idarecilere karşı modern demokrasi mücadelesinin tüm halkı içerdiği yerlerde, etnik bir halk hissi doğdu, çoğu durumda sınıfsal hınçları da bünyesine aldı. Halk proleter bir ülke gibi görülüyor ve geri kalmış halklara medeniyet götürdükleri vecize-sini yumurtlayan üst sınıf emperyal uluslardan temel demokratik haklarını talep ettiği düşünülüyordu. Günümüzde Filistin mücadelesi kesinlikle proleter bir tonlamaya sahiptir, kendisini ezenleri -Amerikan emperyalizmini arkasına almış- sömürücü ve kolonileşmeci İsrail olarak görür. İsrailliler ve Amerikalılar da ilkel teröristlere karşı medeniyeti savunduklarını iddia ederler. Buradaki argümanlar daha önceki zamanların düşman sınıflarının argümanlarına benzemektedir.</p>

  <p class="calibre1">Etnik farklar başka toplumsal farklarla -özellikle sınıf, din ve cinsiyet farklarıyla- iç içe geçer. Etno-milliyetçiliğin en kuvvetli olduğu yerler, diğer sömürü hislerini içerebildiği yerlerdir. Etno-milliyetçilik üzerine son dönem yazıların en ciddi kusuru, sınıf ilişkilerinin neredeyse tamamen ihmal edilmesi olmuştur (Brubaker, 1996; Hutchinson, 1994; Smith, 2001’de olduğu gibi). Diğerleri de sınıfı maddi, etnisiteyi duygusal sayma hatasını yaparlar (Connor, 1994: 144-64; Horowitz, 1985: 105-35). Bu hata da sınıf çatışmasını baskın sayıp etnik yapıyı ihmal eden önceki nesillerden yazarların kusurunu basitçe tersinden tekrarlamaktır. Üstelik bu durum sadece akademisyenlerle de sınırlı değil. Medya da sınıf mücadelelerini büyük ölçüde ihmal edip etnik çekişmelere vurgu yapıyor. Yine de fiiliyatta bu iki çatışma tipi iç içe geçiyor. Filistinliler, Dayaklar, Hutular vs. maddi bakımdan sömürüldüklerini düşünüyorlar. Bolşevikler ve Maocular toprak sahibi ve kulak sınıfların ülkeyi sömürdüğünü düşünüyorlardı. Etnik yapı ya da sınıftan herhangi birini ihmal etmek hatalıdır. Kimi zaman biri ya da diğeri ağır basabilir; fakat bu diğerini içermesi ve yönlendirmesi anlamına gelecektir. Aynı şey toplumsal cinsiyet ve bölgesel hisler için de söylenebilir.</p>

  <p class="calibre1">Nitekim cinai temizlik ayrı ama eşit durumdaki rakip etnik gruplar arasında gerçekleşmez. Salt fark üzerinden çok fazla çatışma çıkmaz. Sorunların kaynağı Hıristiyanlar ile Müslümanlar arasındaki karşıtlık değil, Müslümanların Hıristiyanlarca ezildiğim hissettiği (ya da tersi) bağlamlardır. Güney Afrika’daki apartheid talebi fiilen gerçekleşip de ırkların ayrı ama eşit gelişimini üretebilseydi, Afrikalılar isyan etmezdi. İsyan ettiler, çünkü apartheid düzmeceydi ve aslında Afrikalıların beyazlar tarafından ırksal sömürüsünü içeriyordu. Ciddi etnik çatışmanın doğması için bir etnik grubun diğerini sömürdüğü düşünülmelidir. Dolayısıyla ezen emperyalist de “medeniyetinin” “ilkelliğe” yenik düşmesi tehlikesine karşı “haklı” bir öfkeyle tepki verecektir - tıpkı devrim tehlikesine karşı üst sınıfların verdiği tepki gibi.</p>

  <p class="calibre1">3. <span class="calibre2">Cinai temizliğin tehlike bölgesine iki şekilde girilir: (a) epeyce eski iki etnik grubu temsil eden hareketler, aynı toprakların tamamında ya da bir kısmında kendi devletini kurmak ister</span> ve <span class="calibre2">(b) bu istekleri onlara göre hem gayet meşrudur hem de gerçekleşme şansı makul düzeydedir.</span> Tehlikeli vakaların hemen hepsinde iki etnik grup vardır; her ikisi de hayli güçlüdür ve rakip siyasi egemenlik iddiaları eski etnik fark hislerinin üstüne oturur - gerçi genellikle <span class="calibre2">kadim nefretler</span> denen şeyin üstüne oturmaz. Rakip siyasi egemenlik iddialarının kalıcılaşması yüzünden etnik farklar kötü yönde büyüyerek ciddi nefrete, tehlikeli düzeyde temizliğe yol açar. Toplumlarda karakteristik olarak dört ana iktidar kaynağı tanımlıyorum: ideolojik, ekonomik, askeri ve siyasi. Cinai etnik çatışma öncelikle siyasi güç ilişkileriyle ilgilidir, fakat gelişim sürecinde ideolojik, ekonomik ve son olarak askeri güç ilişkileri de devreye girer. Ben etnik temizliği esasen siyasi anlamda açıklıyorum.</p>

  <p class="calibre1">4. <span class="calibre2">İki alternatif senaryodan biri tükenince cinai temizlik eşiğine ulaşılır (4a). Gücü az olan taraf dışarıdan</span> -genellikle komşu devletten, belki de etnik anayurdu olan devletten (Brubaker, 1996’da olduğu gibi)- <span class="calibre2">yardım geleceğine inandığı için boyun eğmeyerek savaşma cüretini gösterir</span> (aksi takdirde boyun eğme çatışmanın ölümcüllüğünü azaltır). Bu senaryoda her iki taraf da aynı topraklarda siyasi iddiada bulunmakta ve her ikisi de iddiasını gerçekleştirecek kaynaklara sahip olduğuna inanmaktadır. Örneğin Yugoslavya, Ruanda, Kaşmir ve Çeçen vakaları böyleydi. ABD’nin bugünkü teröre karşı savaşının hedefi bu tür bir dış desteği <span class="calibre2">terörizm</span> diye etiketleyip ortadan kaldırmaya yöneliktir (bkz. onyedinci bölüm). (4b) Kuvvetli taraf düşük bir fiziksel ya da ahlaki riskle kendi temizlenmiş devletini elde etmek için zor kullanacak kadar ezici bir askeri güce ve ideolojik meşruluğa sahip olduğuna inanır. Daha sonra değerlendirilecek olan Kuzey Amerikan, Avustralya ve Çerkez vakalarındaki koloni yerleşimcilerinde durum böyledir. Ermeni ve Yahudi vakalarında ise bu iki senaryo birbirine karışmıştı; çünkü baskın Türk ve Alman tarafları zayıf Ermeni ve Yahudi taraflarının çok daha tehlikeli yabancılarla ittifakını önlemek için önceden saldırıya geçmeleri gerektiğine inanıyordu. Tüm bu korkunç sonuçlar iki taraf arasındaki etkileşimden doğmuştur. Böyle bir şiddetlenmeyi sırf suçluların eylemleri ve inançlarıyla açıklayamayız. Suçlu ve mağdur gruplar arasındaki -ve genellikle başka gruplarla aralarındaki- etkileşimleri incelememiz gereklidir. Zira iki etnik grubun söz konusu olduğu durumların bile çok azı cinai temizliğe yol açmıştır. Taraflardan birinin ya da ikisinin uzlaşma ya da yönlendirmeden ziyade savaşmaya karar vermesi gerekir ki bu alışılmadık bir tercihtir.</p>

  <p class="calibre1">5. <span class="calibre2">İhtilaflı topraklardaki egemen devlet genellikle savaşa yol açan istikrarsız bir jeopolitik çevrede hizipleşmiş ve radikalleşmişse, sınır aşılır ve cinai temizlik suçu işlenir.</span> Böyle siyasi ve jeopolitik krizlerde radikaller ortaya çıkarak etnik düşman olarak algılananlara karşı daha sert müdahale çağrısı yapar. Aslında rakip gruplar arasında etnik çatışmanın çok eski olduğu yerlerde bu muamele genellikle ritüelleşmiş, döngüsel ve başa çıkılabilir durumdadır. Hakiki cinai temizlik ise aksine beklenmedik, ilk başta niyet edilmemiş bir durumdur ve savaş gibi alakasız krizlerden doğar. Tersine, yani devletlerin ve jeopolitikanm istikrarlı olduğu vakalarda, çok ciddi etnik gerilimler ve şiddet bile döngüsel olur ve daha düşük şiddet düzeylerinde başa çıkılabilir - onaltmcı bölümdeki günümüz Hindistan’ında bu durumu görüyoruz. Ama siyasi kurumlarm istikrarsız ve savaştan zarar görmüş olduğu hallerde şiddet toplu katliama yol açabilir - Harff’m (2003) dünya çapında siyasi temizliklerle ilgili çalışması da bu savı destekler.</p>

  <p class="calibre1">Siyasi istikrarsızlığın farklı biçimleri vardır. Bazı devletler bölünmüş ve hi-zipleşmişken (Ruanda’daki Hutu devleti gibi); diğerleri yeni tahkim olmuştur ve gerek muhalifleri gerekse hizipçiliği kararlılıkla bastırmıştır (Nazi devleti gibi). Bazı yeni devletlerin konsolide olması çok düzensiz olmuştur (yeni Bosna ve Hırvat devletlerinde olduğu gibi). Fakat bunlar -demokratik ya da otoriter- istikrarlı ve bütünlüklü devletler değildi. Keza başarısız olmuş devletler de değildi; siyasal bilimler araştırmacılarının gösterdiği üzere, iç savaş üretmeye en yatkın olanlar bu tip devletlerdir (yirmibirinci yüzyıl başındaki Kongo istisnadır). En kanlı safhadaki etnik temizlikler çoğunlukla devletler tarafından idare edilir ve bu da bir nebze devlet bütünlüğü ve kapasitesi gerektirir.</p>

  <p class="calibre1">6. <span class="calibre2">Cinai temizlik nadiren suçluların en baştaki niyetidir.</span> Daha ilk baştan toplu katliam planları yapan şeytani zekâlar nadiren görülür. Hitler bile böyle değildir. Cinai temizlik tipik olarak C planı şeklinde, algılanan etnik tehdide yönelik ilk iki tepki başarısız olduktan sonra geliştirilir. A planı ya uzlaşma ya da doğrudan baskı çerçevesinde özenle planlanmış bir çözüm öngörür. A planı başarısız olunca daha radikal ve baskıcı bir uyarlaması olan B planı hazırlanır. B planı yükselen şiddet ve artan siyasi istikrarsızlık karşısında daha aceleye getirilmiştir. İkisi de başarısız olunca bazı plancılar daha da radikalleşir. Sonucu anlayabilmek için, şiddet artışını doğuran etkileşimler dizisinin amaçlanmamış sonuçlarını analiz etmemiz gereklidir. Bu ardışık planlar hem mantıksal hem de daha anzi şiddetlenmeler içerebilir. Suçlular daha ilk dönemden etnik dış gruptan kurtulma kararını ideolojik olarak vermiş olabilir ve yumuşak yöntemler başarısız olunca, neredeyse mantık gereği giderek daha radikal yollar kullanmış ve tüm engelleri kaldırmak için kesin bir kararlılıkla dozu artırmış gibi görünmektedirler. Hitler ve askerleri için bu durum geçerlidir: Yahudi sorununun Nihai Çözüm’ünde bir rastlantıdan ziyade, önüne çıkan engelleri amansızca aşan bir ideolojinin mantıksal sertleşmesi söz konusudur. Fakat Jön Türkler vakasında Ermeni sorununun nihai çözümü çok daha rastlantısal görünür, 1915’te onların gözünde aniden ümitsiz hale gelen durumlarından açığa çıkmıştır.</p>

  <p class="calibre1">Maksatlılığm önemini bu şekilde azaltmak ahlaken rahatsız bir konum yaratıyor ve mağdurlar adına konuşanlarla sık sık ters düşmeme yol açıyor. Yahudi, Ermeni ve Tutsi soykırımı ile sömürgeleştirilmiş yerli halklardan bazılarının soykırımı kasıtlı olarak yürütülmüştür. Bu yönde kanıtlar çoktur. Fakat sağ kalan mağdurlarda ezenlerin önceden planlama yaptığını vurgulama eğilimi oluyor. Bu eğilim büyük ihtimalle en çok da acılarına bir anlam bulma ihtiyacından kaynaklanıyor. Böyle büyük acıları rastlantısal saymaktan daha kötü ne olabilir. <span class="calibre2">Kral Lear</span>’da Edgar acıları konusunda şöyle der: “Maskara veletlere sinek neyse, tanrılara biz oyuz.” Bunu insan toplumuna dair cazip bir teori olarak görüyorum; fakat mağdurların da böyle göreceğinden şüpheliyim. Aslında cinai temizliğin rastlantısal olduğunu öne sürmüyorum, ama suçlama merkezli teorilerin gösterdiğinden çok daha karmaşık ve koşullara bağlı olduğunu düşünüyorum. Eninde sonunda suç kasıtlı olarak işlenir; fakat kasıta giden yol genellikle dolambaçlıdır.</p>

  <p class="calibre1">7. <span class="calibre2">Üç ana düzeyde suçlu vardır: (a) parti-devletleri yöneten radikal elitler; (b) azılı paramiliterleri oluşturan militan çeteleri; (c) halkın çoğunluğunun değilse de belli bir halk kitlesinin desteğini sağlayan yandaş tabanı.</span> Elitler, militanlar ve yandaş tabanları cinai temizliğin sürmesi için normalde gereklidir. Salt kötü liderleri ya da etnik grupların tüm üyelerini suçlayamayız. Yoksa liderlere hakikaten sihirli manipülasyon güçleri bahşetmiş ya da bütün olarak halklara hakikaten dikkate değer bir dargörüşlülük atfetmiş oluruz. Her iki varsayım da sosyologların insan toplumlarının doğasına ilişkin tüm bilgilerine ters düşer. Ele aldığım tüm vakalardaki elitler, militanlar ve yandaş tabanları çok karmaşık şekillerde ilişkilenmekte, (tıpkı diğer toplumsal hareketler gibi) alelade iktidar ilişkileri yaratan toplumsal hareketler oluşturmaktadır. İktidar üç farklı şekilde kendini gösterir: elitlerce yukarıdan aşağı, halkın baskısıyla aşağıdan yukarı ve paramiliterlerce zor yoluyla yana doğru. Bu baskılar etkileşir ve her toplumsal harekette bulunan alelade ilişkiler üretir - özellikle de hiyerarşi, yoldaşlık ve kariyer ilişkileri. Birazdan göreceğimiz üzere, suçluların güdüleri üzerinde bunun büyük etkisi vardır.</p>

  <p class="calibre1">Yandaş tabanı nosyonu, cinai temizliğin çeşitli milliyetçilik, devletçilik, şiddet bileşimlerini tercih eden çevrelerde daha fazla yankı bulduğunu gösterir. Ana yandaş tabanları etnik mülteciler ve tehdit altındaki sınır bölgelerinde yaşayanlardır; geçimlerini ve değerlerini sürdürmek için devlete daha bağımlıdırlar; ekonominin sınıf çatışması yaratan (etno-milliyetçi çatışma modelleri yerine sınıfsallığın öne çıktığı) ana sektörlerinin dışında yaşar ve çalışırlar; toplumsal problemleri çözme ya da kişisel yükseliş yolu olarak fiziksel şiddete yakındırlar -mesela askerler, polisler, suçlular, holiganlar ve sporcular; maço-luk ideolojisinin cazibesine kapılanlar - dünyaya kendilerini kabul ettirmek isteyen ve çoğu durumda önceki bir şiddet evresindeki gençler arasından çıkan yaşlı erkekler tarafından yönlendirilen genç erkekler ağırlıktadır. Demek ki temizlik hareketlerindeki ana katmanlaşma eksenleri bölge, ekonomik sektör, toplumsal cinsiyet ve yaştır Radikal etno-milliyetçi hareketler genelde normal bir sınıfsal yapıya sahiptir: üst ve orta sınıflardan gelen liderler, daha aşağıdan gelen taban - çoğu durumda da gerçekten pis işleri işçi sınıfı yapar. Tüm bu grupların güdülerini, kariyerlerini ve etkileşimlerini değerlendireceğim.</p>

  <p class="calibre1">8. <span class="calibre2">Son olarak, sıradan insanlar normal toplumsal yapılar tarafından cinai etnik temizliğin failleri haline getirilir ve çok daha alelade güdülerle hareket ederler.</span> Etnik temizliği anlayabilmek için, rahatsız ya da psikotik insanlar olan suçlularla ilgili özel bir psikolojiden ziyade, bir iktidar sosyolojisine ihtiyacımız var. Psikolog Charny (1986: 144) şu gözlemi yapar: “Kitlesel katliamların sorumluları büyük ölçüde sıradan insanlardır - ruh sağlığıyla ilgili mesleklerin şu anda kabul edilen tanımlarına göre normal kişilerdir.”</p>

  <p class="calibre1">Benzer durumlarda kaldığımızda ya da benzer toplumsal yandaş tabanlarına yerleştirildiğimizde siz ya da ben de cinai etnik temizlik suçu işleyebiliriz. Hiçbir etnik grup ya da millet bundan muaf değil. Pek çok Amerikalı ve AvustralyalI geçmişte cinai temizlik suçu işlemiştir; bazı Yahudiler ve Ermeni-ler - yirminci yüzyılın en mağdur edilmiş halkları- son dönemde Filistinliler ve Azerilere karşı kıyım suçu işlemiştir (bu mağdur grupların bazıları da aynı suçu işlemektedir). Erdemli halklar yoktur. Dinler tüm insanlardaki ilk günahın, insanın kötülük etme kapasitesinin altını çizme eğilimindedir. Nitekim, hemen hepimiz yanlış koşullara ve yandaş tabanlara yerleştirildiğimizde böyle bir kötülük yapabiliriz - hattâ bundan keyif alabiliriz. Fakat ilk günah açıklaması bu durumu izaha yetmez; çünkü kötülük yapma kapasitemiz ancak bu kitapta bahsedilen koşullarda gerçekleşmektedir. Etnik temizlikte koşullar ilkel ya da kadim değil moderndir. Modernlikte özellikle bu kötülüğü kitlesel ölçekte serbest bırakan bir şey vardır.</p>

  <p class="calibre1">Toplumların karmaşıklığı ve eşsizliği yüzünden, tezlerim bilimsel yasalar olamaz. Hattâ tüm vaka çalışmalarıma tam olarak uymuyorlar. Örneğin Nazi soykırımı 3. teze tam olarak uymaz; çünkü Yahudiler Almanya’nın herhangi bir yerinde egemenlik iddiasında değildi. Yedinci bölümde 3. tezin değiştirilmiş, dolaylı bir versiyonunu sunuyorum. Bu versiyona göre Yahudiler Alman etno-milliyetçilerine başka grupların (özellikle mahut Yahudi-Bolşeviklerin) siyasi egemenlik iddialarında suç ortağı olarak görünüyorlardı. Her vakada tezlerimin ne ölçüde geçerli olduğunu sorguluyor, zorunlu fark ve değişikliklere dikkat çekiyorum. İkinci ve üçüncü bölümlerde antik dönemden modern döneme kadar temizliğin kısa bir tarihini veriyor, etnik temizliğin ilk başta ne kadar nadir olduğunu fakat sonra Avrupalılann dünyasında nasıl salgın gibi yayıldığım gösteriyorum. Gerçi etnik temizlik ilk başta sınıf çatışmasına tabi ılımlı yollardan yayılıyordu. İnsanlık tarihinin büyük bir kısmında toplu katliamlar alışıl-dik değilse de her yerde karşımıza çıkmaktadır. Fakat ilk yüzyıllarda bir halkı ortadan kaldırmak (“temizlemek”) için cinayet işlenmesi nadir bir durumdu. Önce selamet dinlerinin, sonra halk egemenliğinin yükselişiyle beraber işler tehlikeli bir hal aldı. Bu yüzden kitabın ampirik çekirdeği modern cinai temizlik patlamalarının en kötülerine dair bir dizi incelemeden oluşuyor. Tüm vakalarda tehlike bölgelerinin en genel sebeplerinden başlıyor, bardağı taşırıp fiili cinai temizlik süreçlerini ve suçlularını yaratan olaylara kadar gidiyorum.</p>

  <p class="calibre1">Analizimde aynı zamanda iki yöntemsel güçlükle yüzleşmek zorunda kaldım. Neyse ki cinai temizlikler nadir görülüyor. Peki bu kadar az vakadan genelliklere nasıl ulaşabiliriz? Sebepler her vakada eşsiz değil midir? Bir ölçüde eşsizdir. Naziler ve Yahudilerden nefretleri eşsizdi. Aynı ülkede iç içe yaşayan, kendi merkezi topraklarına çekilemeyen Tutsiler ile Hutularm Ruanda’daki durumu da böyleydi. Ele aldığım tüm vakaların saygı göstermem gereken kendine özgü yönleri var. İkincisi, sadece bu vakaları ele almak, ancak olayların tırmanması sonucu toplu katliamlar doğuran vakaları kapsayabileceğim, etnik gerilimlerin sönümlendiği çok daha fazla vakayı ihmal edeceğim anlamına geliyor. Bu yüzden onaltmcı bölümde çeşitli etnik düşmanlıkların niçin farklı ölçülerde şiddete yol açtığını görebilmek için günümüz Hindistan’ına ve Endonezya’sına bakıyorum. Son olarak onyedinci bölümde tezlerimi gözden geçiriyor ve günümüz dünyasındaki gidişatı inceliyorum.</p>

  <p class="calibre1"><a id="bookmark4"></a>TERİMLERİN TANIMI: ETNÎSİTE, ULUS, ETNİK TEMİZLİK</p>

  <p class="calibre1">Etnik yapı nesnel değildir. Etnik gruplar normal olarak ortak kültürü ve ortak soyu paylaşan gruplar olarak tanımlanır. Ama kültür muğlak bir şeydir ve soy genellikle kurmacadır. Ortak kültür din ya da dilin paylaşılması gibi görece kesin bir niteliğe işaret edebilir. Ama sadece bir yaşam tarzının paylaşılması anlamına da gelebilir ki bu yaşam tarzı kesin olarak tanımlanamaz. Kabile ya da soydan (bunlara <span class="calibre2">mikro-etnik</span> diyeceğim) büyük her grup için kan bağı efsaneden ibarettir. Gelecekte DNA analizleri kullanılarak görece hareketsiz nüfusların somut bir ortak geçmişe sahip olduğu ortaya çıkarılabilir, ama etnik ortaklık iddiasındaki büyük gruplardan çoğunda ters yönde sonuçlara ulaşılacaktır. Kendilerini Sırp, Alman ya da Iskoç olarak tanımlayan halklar gerçekte hareket halinde olan ve komşularıyla evlilik ilişkileri kuran çok sayıda küçük soy gruplarından oluşur. Büyük grupların ortaklık iddiaları aslında sayısız soy grubunun toplamına dayanır. Bu kitapta, biyoloji ya da akrabalık dışındaki sosyal ilişkilerle oluşturulmuş <span class="calibre2">makro-etnisiteler</span> tartışmaya açılıyor. Burada ele alman etnik çatışmaların hiçbiri doğal ya da ilk çağdan kalma değildir. Hem bu</p>

  <p class="calibre1">etnik yapılar hem de çatışmalar toplumsal olarak yaratılmıştır.</p>

  <p class="calibre1">Bu çatışmalar farklı farklı şekillerde yaratılır. Ortak dil Almanları birleştirmekte önemli, ama Sırpları birleştirmekte önemsizdir (Hırvatlar ve Boşnaklar-la aynı dili paylaşırlar). Din Sırplar için önemlidir (Ortodoks Hıristiyan olmaları onları Hırvatlardan, Boşnaklardan ve Arnavutlardan ayırır) ama Almanlar için önemsizdir (kimisi Katolik kimisi Protestandır). Medeniyet ve ırk teorileri Avrupalılara ortak bir medenilik hissi vermiş, ayrıca sömürgelerdeki tebaanın aksine beyaz olma duygusu kazandırmıştır. Ekonomik tahakküm ya da bağımlılık kimlik oluşturabilir, askeri güç de öyle. Emperyal fatihler çoğu zaman tek bir halk ya da kabileye ait gruplara belli roller atfederek makro-etnisiteler yaratmışlardır. Son olarak belirtmek gerek: Bağımsız bir devlet ya da eyalet olarak ortak bir siyasi tarih her zaman önemlidir - örneğin Ingilizlerden dinsel ya da dilsel olarak ayrılmayan, ama ayrı bir siyasi tarihi olan Iskoçlar. Bu çeşitlilik karşısında etnisiteleri öznel olarak, kendilerinin ve/veya komşularının kullandığı terimler çerçevesinde tanımlamak daha emniyetlidir.</p>

  <p class="calibre1"><span class="calibre2">Etnik grup,</span> kendisini tanımlarken ortak soy ve kültürü paylaştığını iddia eden ya da başkalarınca böyle tanımlanan bir gruptur. <span class="calibre2">Etnik temizlik</span> de böyle bir grubun üyelerinin, kendilerine ait olarak tanımladıkları bir mahalden başka bir grubu çıkarmasıdır. <span class="calibre2">Ulus,</span> aynı zamanda siyasi bilinci olan, belli bir toprak parçasında ortak siyasi hakları olduğunu iddia eden yine böyle bir gruptur. Bu grubun kendi bağımsız devletini kurduğu yerde <span class="calibre2">ulus-devlet</span> ortaya çıkar. Her özbilinçli ulus ulus-devlete sahip değildir ya da ulus-devlet kurmayı arzulamaz. Bazıları daha geniş bir çok-etnili devlette yerel özerklik ya da değişmez haklar talep eder.</p>

  <p class="calibre1">Etnik gruplar birbirine çok farklı şekillerde muamele eder, bu muamelelerin çoğu da kansızdır. Küresel haber medyasının kaydettiği ilerleme sebebiyle az sayıdaki toplu katliam zihinlerimize kazınmış bulunuyor. Ama çok şükür ki toplu katliamlar aslında nadirdir. Afrika kıtası Batı medyasında sadece çok kötü haberlerle malzeme olmaktadır. Ama Afrika’daki vakaların çok azı cinai etnik temizlik içerir - bu kıtada bütün devletler çok-etnilidir. Fearon ve Lai-tin (1996), Afrika’daki çok-etnili bölgelerin yüzde birinden azında ciddi etnik şiddet yaşandığını tahmin etmektedir. Tablo 1.1 etnik ilişkilerde şiddet ve temizlik derecelerini gösteriyor. Bu tablo cinai etnik temizlik ile kansız etnik temizliği birbirinden ayırmamızı, ayrıca etnik temizlik amacı taşımayan kitlesel şiddet ve öldürme vakalarını ayırt etmemizi sağlıyor. Sadece sivillerin şiddet yoluyla temizlenmesini içeren bu tabloda savaş kurallarının genel olarak meşru kıldığı toplu katliamlar hesaba katılmıyor.</p>

  <p class="calibre1">Tablo 1.1’in iki boyutu var: Bir grup belli bir bölgeden ne ölçüde çıkarılmış (temizlenmiş) ve bu amaçla ne ölçüde şiddet kullanılmıştır? Etnik gruplar kültürel olarak tanımlandığından, kişiler fiziken dışarı atılmasa bile kültürleri kaybolunca çıkarılmış olacaklarım unutmamak gerek. İnsanlar kültürel kimliklerini değiştirebilirler. Ama etnik temizlik teriminin normaldeki algılanışını es geçerek salt kültürel imha vakalarını da eklemeyeceğim, onun yerine bu tür vakaları kastettiğim yerlerde temizlik kelimesini tırnak içine alacağım - bu tabloda da öyle yaptım. Ama temizlik ve “temizlik”in alabileceği çeşitli biçimleri birbirinden ayırmak önemlidir.</p>

  <p class="calibre1">Tablo 1.1’deki terimler bu kitabın tamamında kullanılacaktır. Tablonun birinci satırı önemli ölçüde şiddet içermeyen politikalarla başlıyor. 1. satır 1. sütun etnik farklara karşı ideal tavrı, yani eşit muameleyi ve tüm etnik gruplara saygi göstermeyi <span class="calibre2">-çokkültürlülüğü-</span> içeriyor. Bazı çokkültürlü devletler etnisi-teyi tümden görmezden geliyor, herkese etnik kökenlerinden bağımsız olarak aynı muameleyi yapıyor. Bu devletlerin anayasalarında etnik grupların haklarından bahsedilmiyor, ayrıca siyasi partiler ve toplumsal hareketler (kültürel olanlar hariç) etnik kökenler etrafında örgütlenmiyor. Pek çok etnik kökenden göç alan ABD ya da Avustralya gibi ülkelerin ortak ideali budur. Bu göçmen gruplar kendi devletlerini isteyemeyecekleri için mevcut devlete bir tehdit oluşturmuyorlar ve anayasa onlann etnik kökenlerini rahatça görmezden gelebiliyor. Bu yüzden ABD ve Avustralya’daki pek çok kişi çokkültürlü bir kültürel ortam ve etnik kökenlere karşı kör bir siyaset istiyorlar. Böylece siyasi ortamları etnik kökenlerden ziyade sınıfa, dine, toplumsal cinsiyete vs. dayanabilecek.</p>

  <p class="calibre1">Etnik grupların ayrı toprak parçalarında çoğunluk oluşturduğu ya da kendi devletlerini veya bölgesel özerkliklerini istedikleri, daha fazla tehlike potansiyeli taşıyan durumlarda işler değişiyor. Çokkültürlülük idealleri siyasi arenada etnik kökenler karşısında kör kalmakta güçlük çekiyor. Etnisiteyi görmezden gelmek yerine farklı etnik kökenler için toplu güvenceler yoluyla etnisiteyi açıkça anayasaya ekliyorlar. Bu ekleme <span class="calibre2">konfederatif</span> (günümüz Nijerya’sında olduğu gibi, etnik grupların bir ölçüde bölgesel kontrolü oluyor) ya da <span class="calibre2">oydaş-macı</span> (Belçika’da olduğu gibi, merkezde iktidarı paylaşmaları güvenceye alınabiliyor) yöntemlerle yapılabiliyor. Bu türden güvencelerin amacı tüm büyük grupları devlete bağlamak. Burada sınıf, bölge, toplumsal cinsiyetin vs. yanı sıra etnik kökenleri de dikkate alan bir siyaset var, ama ümit verici bir şekilde etnik uzlaşma siyaseti söz konusu olabiliyor. Pozitif ayrımcılık programlan bunun dış gruplara bireysel düzeyde koruma güvencesi sağlayan çok ılımlı, liberal versiyonlarıdır. <span class="calibre2">Hoşgörü</span> çokkültürlülük gerçeğini tanımanın daha zayıf ve yaygın versiyonu. Dış gruba düşmanlık beslediğimiz ama bu duygumuzu bastırmak için çok çaba harcadığımız anlamına geliyor. Ne yazık ki bu ilk po-</p>

  <div class="calibre5">
    <div class="calibre5"><img alt="" class="calibre6" src="../Images/main-1.png" /></div>
  </div>

  <p class="calibre1">litikalar çoğunlukla ideal, gerçek dünyanın dışında yönetim şekilleridir. Etnik ilişkilerin çoğu bu kadar hoşgörü içermez.</p>

  <p class="calibre1">Birinci satırın sonraki iki sütunu etnik grupların şiddet olmadan zayıfladığı ya da yok olduğu, rıza yoluyla temizlendiği vakaları içeriyor. Batı Avrupa’nın etnik homojenleşmesinin sonraki evresi böyledir. Fransa ya da Ingiltere’de on-dokuzuncu yüzyıl ortasına gelindiğinde, bu devletlerin azınlık dillerini ortadan kaldırmak için pek zor kullanması gerekmemişti. Azınlıklar kendi bölgesel dillerinin -örneğin Brötonca ya da Galce- geriliğini ve çocuklarını modern toplumda başarıdan yoksun bıraktığını kabul etmişti. Benzer şekilde ABD ya da Avustralya’ya göç eden pek çok kişi de İngilizceyi gönüllü olarak benimser, çocuklarına kendi dilini öğretmez ve diğer pek çok etnik kültürel pratiğini de terk eder. Onların soyundan gelenler ancak duygusal bir Almanlık, Slovaklık ya da Gallilik hissini muhafaza edebilirler. Demek ki <span class="calibre2">gönüllü asimilasyon</span> baskın grubun düşmanca eylemleri yoluyla değil pozitif teşviklerle temizlenmiş bir toplum üretir. ABD ya da Avustralya’daki beyaz göçmen grupları, ikbal ve statü peşinde koşarken, toplumsal olarak uyum sağlamaya çalışırken önceki etnik kimliklerini kaybederek Amerikalılar ya da AvustralyalIlar haline geldiler. Bu epeyce zararsız ve marjinal bir temizlik şeklidir. Sadece geleneksel kültürlerin korunmasına değer verenler bu temizliğin matemini tutar. Nitekim temizlik sözcüğü (tırnak içine alınsa bile) buraya uygun düşmeyecektir.</p>

  <p class="calibre1">İkinci satır şiddetin ilk tırmanışını, <span class="calibre2">kurumsal zor kullanımına</span> dönüşmesini içerir. <span class="calibre2">Ayrımcılık</span> büyük ihtimalle en yaygın politikadır. Dış grubun haklarım sınırlar, ama üyelerinin etnik kimliğini korumasına izin verir. Ayrımcılık tipik olarak seçmeci istihdam, konut bölgelerini kredi verilmeyecek bölgeler olarak işaretlemek, negatif kültürel klişeler yaratmak, kişilerarası davranışlarda hakarette bulunmak ve polis tacizini içerir. Pek çok ülke bazı azınlıklara ayrımcılık yapar. Köleliğin kalkmasından yüz elli, medeni haklar hareketinden elli yıl sonra Afrikalı Amerikalılar hâlâ ayrımcılıkla karşılaşmaktadır. Örneğin ABD’de “siyahken araba kullanmak” diye alayla karışık hakaret niteliğinde bir deyiş vardır, zira polis “çok iyi” bir araba süren siyah adamı durdurur. Bu türden tüm ayrımcılıklar elbette üzücüdür, ama bu tablonun geri kalanındaki muamelelerin yanında hafif kalır.</p>

  <p class="calibre1">Ciddi ayrımcılıkta eğitim alma, oy kullanma, kamu görevinde bulunma ya da mülkiyet edinme hakları kısıtlanabilir. Ayrıca baskın grup resmi eğitim dili ve kamusal dil olarak kendi dilini kullanmaları için dış grupları zorlayabilir. <span class="calibre2">Segregasyon</span> (tecrit içeren toplumsal ayrımcılık-yhn) coğrafi bakımdan kısmi temizliktir: dış grup apartheid ya da kölelik koşullarında gettolaştırılır. Segregasyon toptan temizliğin ılımlı biçimlerinden çok daha baskıcı olabilir. Neticede pek çok köle kendisini ezenden kaçmak ister (bu da daha temizlenmiş bir toplum yaratır), ama kaçması zor kullanılarak önlenir. Burada etnik ve sınıfsal siyasetler yan yana devam eder. Apartheid dönemindeki Güney Afrika beyaz topluluk içinde neredeyse normal bir sınıf siyasetine sahipti ve bu politikanın bazı izleri Afrikalı ve melez topluluklara da yayılmıştı, ama bir bütün olarak siyasete ırk ayrımı hakimdi.</p>

  <p class="calibre1">Sonraki sütundaki “Kültürel Bastırma” sadece kurumsal zor kullanma yoluyla toptan temizliği içerir. Kamu kurumlan dış grubun kültürünü bastırır ve böylece dış grubun kimliği baskın grubun kimliğine zorla asimile edilir. Dış grubun dili okullarda ve devlet dairelerinde yasaklanabilir, ibadeti engellenebilir, ayırt edilebilir soyisimleri yasayla değiştirilir. Bu bastırmada zor kullanılsa da, genellikle yasal bir zor söz konusudur ve bu politikaya yer yer direnenlerin başını ezmek gerekmedikçe pek fiziksel kuvvet kullanılmaz (alttaki satırın kapsamında kuvvet kullanılır). Bu tip bir bastırma, hele başarılı olmuşsa, etnik temizlikten bile sayılmayabilir. Üzerinden biraz zaman geçtikten sonra, iki grup da yaşananları temizlik olarak hatırlamayabilir - örneğin Gal halkının büyük ölçüde Ingilizlerin tanımladığı bir Britanyalı kimliğine asimilasyonu böyle olmuştur. Gal halkı kaybettiği daha büyük kültürel niteliklerden ziyade, koruduklarına inandıkları Gallilikle övünürler genelde. Provanslıların ve Aki-tanyalılarm<a id="footnote2"></a><sup class="calibre4"><a href="#bookmark5">2</a></sup> Fransız kimliğine neredeyse tümden asimilasyonu da başka bir örnektir. Dış grubun üyelerinden pek çoğu bu kötü muameleye tıpkı çok sayıda Mandalının yaptığı gibi dış göçle tepki verebilir. Bu aynı zamanda kısmen zor kullanılarak, kısmen rızayla gerçekleşen bir temizlik biçimidir.</p>

  <p class="calibre1">Fiziki şiddet seçmeci kolluk kontrolünde baskının bulunduğu 3. satır’da başlar. “Seçmeci”nin anlamı muhaliflerin hedef alınması, özellikle de 2. satır’daki politikaları protesto edenlerin baskı görmesidir. “Kolluk kontrolü” ise baskının düzenli olarak, rutinleşmiş meşru araçlar yoluyla yasaları uygulayarak gerçekleşmesi anlamına gelir - gerçi sınırlı düzeyde fiziksel şiddet kullanımı da tipik özellikler arasındadır. Birinci sütun özellikle protestoculara yönelik baskıyı barındırırken, İkincisinde dış grubun kimliğinin bir kısmı bastırılmaya çalışılmaktadır. Ayrıca ikinci sütun, baskın gruptan yerleşimcilerin getirilmesini, yerli dış grup üyelerinin yerinden yurdundan edilmesini, ama toplumdan tamamen dışlanmamasını da içermektedir. Onyedinci yüzyıldan itibaren Uls-ter bölgesinde binlerce Katolik Mandalı çiftçinin zorla başka yere gönderilmesi ve onların yerine İskoç Protestanların yerleştirilmesi iyi bir örnektir. Üçüncü sütun bizi <span class="calibre2">kolluk kontrolünde toptan kültürel bastırma, nüfus mübadeleleri</span> ve <span class="calibre2">kolluk kontrolünde tehcirler ve dış göçler</span> alanına götürür. Bu devlet eliyle geniş temizlik yelpazesinde zor kullanma vardır, ama genellikle fazla şiddet içermez. Şu ana kadar tartışılan politikalar sadece hukukun üstünlüğünü koruduğuna inanan nispeten istikrarlı bir devlete işaret eder.</p>

  <p class="calibre1">4. satırda artık ciddi fiziksel şiddet vardır. Birinci sütunda bu şiddet rutin ve düzenli kalmaya devam eder. <span class="calibre2">Genel kolluk kontrolünde baskı</span> protestocuları, isyancıları, asileri ya da teröristleri barındıran gruplara yöneliktir; grubun büyük bir kısmını boyun eğmeye zorlamak amacıyla zalimce resmi cezalandırmaya başvurulur. Bu rutinleşirse devletler uzmanlaşmış paramiliterler istihdam ederler ve bu paramiliterler dış gruplar arasında hayli kötü bir ün edinir - Kazaklar ya da Kraliyet İrlanda Yedek Kuvvetleri gibi. Sonraki iki sütun daha kontrolsüz şiddeti barındırır. Olayların kızışması sonucunda şiddet yoluyla kısmi temizliğe geçilmesi pek çok Avrupa sömürgesinde görüldüğü üzere yerleşim/yerinden etme içerdiği gibi <span class="calibre2">pogromlar,</span> mahalli ayaklanmalar, çeşitli kısa ömürlü şiddet, isyan ve yağma biçimleri, ayrıca karışık gerekçelerle yer yer cinayet ve tecavüz içermektedir: Devlet yetkilileri siyasi gerilimlerin suçunu dış gruplara atmaya çalışır; yerliler yağma, şiddet ve tecavüze başvurur; etnik temizliğin failleri dehşet salarak insanları kaçırmaya çalışır. Bilhassa katliamlar çoğu durumda dış göçe yol açar. Bilinen mağdurlar Yahudiler, Ermeniler ve Çinlilerdir. Olayların daha da kızışması <span class="calibre2">şiddet içerikli tehcir</span> ve <span class="calibre2">dış göçü</span> gündeme getirir, dış grubun kaçmasına yetecek kadar şiddet yaşanır - son yıllarda Yugoslavya’da yaşandığı gibi. Daha ırksal bir temizlik ayrı <span class="calibre2">biyolojik</span> politikalar da içerebilir. Burada evliliği kısıtlayarak ya da cinsel politikalarla üreme önlenir, hattâ işler kızışırsa zorla kısırlaştırmaya ya da kadının dış grup kimliği taşıyan çocuk doğurmasını önlemek için tecavüze başvurulabilir. Biyolojik temizlik bariz sebeplerle kadınlara odaklanır: Annelik kesindir, babalık ise varsayılır.</p>

  <p class="calibre1">5. satır’da baskın grubun politikalarının niyet edilmemiş sonucu olan kitlesel ölümün vahşeti içerilmektedir. Birinci sütun politika <span class="calibre2">hatalarını</span> içerir. Çoğu durumda, etnik gruplar uyum sağlayamadıkları çalışma koşullarına mahkûm edilirler ya da devrimciler budalaca politikalarla büyük toplumsal dönüşümler sağlamaya çalışırlar - örneğin Çin’deki Büyük İleri Atılım sırasında istemeden milyonlarca insan öldürülmüştür. Sonuçta politikanın hatalı olduğu anlaşılınca vazgeçilir ve dış grup tamamen yeryüzünden silinmez. Burada suçluları aklamak istemiyorum; çünkü ölü sayısı inanılmaz boyutlarda olabilir. Pek çok büyük hata bir sonraki kategorinin, <span class="calibre2">acımasız</span> politikaların sınırına gelip dayanır. Bu politikalar doğrudan dış grubu öldürmeye yönelik değildir, ama baskın grubun onlar hakkında öyle olumsuz görüşleri vardır ki işlerin gelişimi dış grubun ölümüne yol açsa bile aldırmazlar. Büyük Sıçrama liderliği için bu pek doğru sayılmaz, ama felaket karşısında tepki vermedeki yavaşlığı, mağdurların yaşamı konusunda görece aldırışsız olduğunu gösteriyor. Savaşlar ve iç savaşlar sertlik kategorisinin büyük bir kısmını kaplar, özellikle de ülkenin tahrip edilmesi ya da şehirlerin bombalanmasıyla sivil nüfuslar felakete sürük-lenebilmektedir. Buradaki sınır vaka, İspanyolların Karayip adalarını ilk kez sömürgeleştirmesidir. Sömürgeciler yerliler üzerindeki toplu etkilerinin farkına varana kadar yerlilerin neredeyse tamamı ölmüştü, ki bu da tam anlamıyla etnikkırım anlamına gelir.</p>

  <p class="calibre1"><span class="calibre2">Etnikkınm</span> bir grubun ve kültürünün istemeden yok edilmesi demektir. Burada genellikle son derece aldırışsız bir tavır söz konusudur, hattâ baskın grup dış grubun yok oluşunu hoş karşılayabilir. Koloni yerleşimcileri ile yerli halklar arasındaki pek çok korkunç karşılaşmanın ana özelliği etnik grup katlidir. Ölümlerin çoğu baskın gruptan dış gruba geçen hastalıklardan kaynaklanmış, rezervasyonlarda yaşayıp korkunç çalışma koşullarına mahkûm olmak da durumu kötüleştirmiştir - bunların amacı öldürmek değildi, ama yerlileri ölüm sınırına getiriyordu. Dördüncü bölümde bu konuya daha ayrıntılı bakacağız.</p>

  <p class="calibre1">Son olarak 6. satır sivillerin önceden planlanarak kitlesel olarak öldürülmesini içerir. <span class="calibre2">İbretlik baskı,</span> tarihteki imparatorlukların nispeten kanlı fetih politikalarım kapsıyor - örneğin başka şehirleri itaate zorlamak için koca bir şehir kılıçtan geçirilebiliyordu. Son zamanlardaki askeri mücadelelerde Dres-den, Tokyo ve Hiroşima gibi şehirlerin asker sivil ayrımı gözetmeden bombalandığını görüyoruz. Romalılar zaman zaman isyancı halkın onda birini öldürüyorlardı. 1940’lardaki Balkanlarda Alman ordusu gerillaların öldürdüğü her Alman askerine karşılık elli yerli sivili kurşuna diziyordu. İsyancılar ve teröristler genellikle küçük çaplı kanlı olaylar gerçekleştirebilir, gerçi 11 Eylül epeyce büyüktür. Günümüzde tüm ibretlik baskılar teorik bakımdan uluslararası hukuka göre savaş suçu ve insanlığa karşı işlenmiş suç sayılabilmektedir - fakat savaşı kazanan tarafın suçlandığı pek görülmez. İç savaşlarda katledilen sivillerin sayısı genellikle ülkelerarası savaşlardakinden daha fazladır. .</p>

  <p class="calibre1">Ondan sonra kısmi temizlik amacıyla işlenen toplu katliamlar geliyor. Zorunlu ihtida çok net bir tercih sunar: “ya ihtida et ya öl.” Hırvat Katolik Ustaşa kuvvetlerinin İkinci Dünya Savaşı’nda Sırplara söylediği buydu. Kıyım zamanlarında Yahudilere de sık sık bu seçenek sunulmuştu. Dış grubun bazı üyeleri direndikleri için ya da suçlular seçeneklerin gerçekliğini göstermek istediği için öldürülürler. Ama çoğunluğu yaşar, kısmen temizlenir - dinlerini kaybederler ama kültürlerini tamamen kaybetmezler. Yeni bir terim olan <span class="calibre2">siyasikırım</span> genel olarak mağdur edilen ve korkulan grubun tüm liderlerini ya da potansiyel liderlerini öldürme niyetini gösterir (tanımlayan: Harff &amp;&#160;Gurr, 1988: 360). Bunun ibretlik baskıyla örtüşmesi mümkündür, ama siyasikırımda temizlik niyeti daha fazladır. Liderleri ve entelektüelleri yok etmenin amacı dış grubun kültürel kimliğini zayıflatmakken, örneğin ibretlik baskıyla bir şehir ürkütülüp itaate zorlansa da kimliğini koruyabilir. Naziler tüm okumuş PolonyalIları öldürerek Polonya kültürel kimliğini yok etmek istemişlerdi. Tıpkı Naziler gibi Burundi Tutsileri de tüm okumuş Hutuları öldürerek Hutu kültürel kimliğini yok etmeye çalışmışlardı.</p>

  <p class="calibre1">Tüm bir toplumsal sınıfın kitlesel olarak öldürülmeye çalışılmasını ifade etmek için ben de <span class="calibre2">sınıfkırım</span> terimini ortaya koyuyorum. Zor yoluyla ihtida ya da siyasikırımdan daha kanlı olabildiği için tabloda yanma soykırıma yönelen bir ok koydum, ama tam olarak soykırım kategorisine de almadım. En büyük sınıfkırım suçlusu Kızıl Khmerlerdir; Stalinistler ve Maocular da daha kısa vadeli kırımların failleri olmuşlardır. Mağdur sınıfların iflah olmaz düşmanlar olduğu düşünülmüştü. Sınıfkırım solculara özgü görünmektedir; çünkü ancak onlar karşıt (“sömürücü”) sınıflar olmadan var olabileceklerine inanmışlardı. Kapitalistlerin ve toprak sahiplerinin sağcı rejimleri kendileri için çalışacak işçilere ve köylülere ihtiyaçları olduğunu hiç unutmazlar. Bu yüzden Endonezya ordusunun ve İslamcı paramiliterlerin 1965-6’da en az 500.000 EndonezyalI komünist sempatizanını toplu olarak katletmesi çok büyük oranda yoksul köylülerin ölümüyle sonuçlanmışsa da, sınıf düşmanından ziyade siyasi düşmana yönelikti - işçileri ya da köylüleri değil, komünistleri öldürüyorlardı. Bunu sınıfkırım olarak değil, siyasikırım olarak adlandırabiliriz. Kızıl Khmerlerinki gibi komünist rejimlerde ve Stalin ile Mao dönemlerinde sımfkırımı hatalarla ve aldırışsızlıkla iç içe geçmişti. Her üç tip de savaş suçu ve insanlığa karşı suç kapsamında görülebilir.</p>

  <p class="calibre1">Son olarak 1944’te Polonyalı avukat Raphael Lemkin’in koyduğu adla <span class="calibre2">soykırıma</span> geliyoruz. Birleşmiş Milletler Lemkin’in tanımını düzenleyerek soykırımın etnik, ulusal ya da dini bir grubu yok etmeye yönelik bir suç olduğunu, bu haliyle imhayı hedeflediğini belirtmiştir. Bu tanım hem çok fazla şey hem de çok az şey içerdiği için zaman zaman eleştirilir. “Kısmi” imhanın da soykırım sayıldığı eklenmiştir. Kısmi soykırım ancak coğrafi bakımdan bir anlam taşır. 1851’de California’daki yerleşimciler, Owens Vadisi’nden tüm Kızılderilileri silme girişiminde bulunduğunda yerellik anlamında kısmi soykırım gerçekleştirmişti. Bosnalı Sırp komutanların 1994’te Serebrenica’daki tüm erkekleri ve oğlan çocuklarını öldürme kararı da kısmi soykırım sayılabilir; çünkü yöredeki kadınlar tek başlarına sürdürülebilir bir topluluk halinde ayakta kalamazdı. Fakat cinayetler, yakındaki Prijedor temizliğinde olduğu gibi, şiddet içerikli tehcirle karıştığında, artık yerel soykırım olarak adlandınlamaz gibi görünüyor. Öte yandan soykırım salt etnik grupların ötesine de geçebilir (Andreopoulos, 1994:1. Kısım). Soykırım kasıtlıdır, tüm bir grubu sadece fiziksel olarak değil kültürel olarak da (kiliselerini, kütüphanelerini, müzelerini, sokak isimlerini yok ederek) imha etme amacını taşır. Fakat sadece kültürel temizlik olduğunda buna soykırım değil sadece kültürel baskı adım veriyorum. Soykırım tipik olarak çoğunluk tarafından azınlığa uygulanır, siyasikırım ise tam tersidir.</p>

  <p class="calibre1">Bu kitap tablonun en kötü, en koyu tondaki alanına odaklanıyor. Bu alanı toptan <span class="calibre2">cinai etnik temizlik</span> olarak adlandırıyorum. Bitişikteki üç kutu daha açık tonda, çünkü bu sınır bölgelerin bir miktar cinai temizlik de içerebileceğini kabul ediyorum. Bazılarının yaptığı gibi bu kutuların çoğunu soykırım olarak adlandırmıyorum (örn. Jonassohn, 1998; Smith, 1997).</p>

  <p class="calibre1">Bu ayrımları yaptığımızda etnik temizliğin iki paradoksal özelliği açığa çıkıyor. Bir taraftan etnik temizlik çoğunlukla gayet yumuşak şekilde yapılmıştır. Cinai temizlik yaygın değildir. Hafif kurumsal zorlamayla desteklenen asimilasyon ağırlıktadır. Öte yandan, en ileri ülkeler geçmişte çok daha fazla etnik grubu barındırmasına rağmen bugün esasen tek etnik gruba sahip olduğundan (yani nüfusun en az yüzde yetmişi kendini tek bir etnik gruba ait olarak tanımladığından), etnik bakımdan temizlenmiştir. O halde iki ana sorunumuz var. Bu temizlik niçin meydana gelmiştir? Niçin sadece birkaç vakada gerçekten canavarlığa dönüşmüştür? Kitabımın cevap vermesi gereken ana tarihsel sorular bunlardır.</p>

  <p class="calibre1">ETNİK TEMİZLİK KONUSUNDA RAKİP YAKLAŞIMLAR</p>

  <p class="calibre1">Bu konuları ele alan ilk kişi ben değilim. Vaka araştırmalarımı yazarken ye teorik yaklaşımımın çerçevesini belirlerken geniş bir literatürden yararlandım ve hepsine müteşekkirim. Ortaya çıkan ana teorik ikilemleri kısaca listelemek ve her birindeki duruşumu göstermek istiyorum.</p>

  <p class="calibre1">İLKEL Mİ, ANTİK Mİ, YOKSA MODERN Mİ?</p>

  <p class="calibre1">Modernliğe vurgu yapan ilk tezimin tam tersine, etnik temizliği atalarımızdan kalma ilkel bir şey olarak görenler var. “İlkel” insanları suçlamak bize psikolojik bir rahatlık sağlıyor; çünkü bu sayede cani Sırpları ya da Hutuları (ve Afrika’daki diğer kabilesel nefretleri) uygar modernlerden çok uzak sayabiliriz. Gerçi bu ilkellere tüm kıtalardan grupları, kendi döneminde modern halkları, kültürel bakımdan bize yakın olanları, mesela ondokuzuncu yüzyıl Amerikalılarını ve AvustralyalIlarını ya da yirminci yüzyıl Almanların! da dahil etmemiz gerekecek. Bu satırları yazdığım Los Angeles’ta bulunan hayranlık verici Hoşgörü Müzesi uzaklardaki Nihai Nazi Çözümü’nün korkunçluğunu etkili bir şekilde gösteriyor, fakat Los Angeles’ın ta kendisinde Avrupalı yerleşimcilerin Chumash Kızılderililerine karşı işlediği soykırım suçunu tümden yok sayıyor. Kitabımın tarihle ilgili bölümleri etnik temizliğin modernliğimizin ve uygarlığımızın bir parçası olduğunu gösteriyor.</p>

  <p class="calibre1">Gel gelelim, ilkelin daha Freudcu bir anlamı da olabilir. Sosyalleşme, medenilik, süperego ve bastırmanın altında saldırgan içgüdülerin, idin, hattâ belki de <span class="calibre2">thanatos</span>’un yani öldürme arzusunun karanlık dehlizleri yatıyor. En üstteki sosyalleşme katmanlarını kaldırırsanız ya da istikrarsızlaştırırsamz insanlar ilkel şiddete çekilecektir. Freud <span class="calibre2">Uygarlığın Huzursuzluğu’nda</span> böyle yazar. Fakat bu yanıltıcıdır. İncelediğim tüm vakalarda suçluların kendi kurumlan, ideolojileri ve sosyalleşme süreçlerine sahip toplumsal hareketler oluşturduğunu gözlemledim. Suçlular süperegolarmdan kurtulmuş özerk bireyler değildi. Nefret ve şiddet patlaması yaşandığında, geleneksel toplumsallaşma baskılarından kurtulmaktan ziyade yeni toplumsallaşmalar tarafından teşvik ediliyorlardı. İlkellik teorileri pek faydalı değildir.</p>

  <p class="calibre1">İlkellik tezi bir nebze değiştirilerek, yüzyıllara yayılan kadim nefretler üzerine yazanlar tarafından kullanılmıştır. Örneğin Sırplar ile Bosnalı Müslümanların 1389’daki Kosova Savaşı’ndan bu yana savaşmakta olduğunu söylerler. Böylece Balkanlar, “çarpışan halkların büyük hareketine her bireysel his ve hatıranın tesir ettiği... şiddet üzerinde çoğaltıcı bir etki” yaptığı “bir saf hatıra bölgesi” olmuştur (Kaplan, 1993; krş. Vulliamy, 1994: 4). Bu anlayışın saçmalığına rağmen, Balkan çatışmaları gerçekten de çok uzun bir dönem boyunca çeşitli vesilelerle alevlenmiştir. Smith (1986: 2. Bölüm; 2000: 2. Bölüm) anlaşılması için tekerrür (<span class="calibre2">perennializm</span>) adını verdiği daha genel bir çerçeve önerir. Etnik rekabetlerin eskiliğini kabul eder, ama sürekli olmaktan ziyade tekerrür ettiğini öne sürer. Etnik grupların ısrarla bir ismi, köken mitini, tarih anlayışını, kültürü, özgül bir bölgeyle bağlantıyı ve dayanışma hissini paylaşmasında asgari düzeyde bir devamlılık görür. Fakat bunlar ara ara öne çıkıp tarihsel kayda girmiş, bilhassa savaşlar, sınır anlaşmazlıkları ya da diasporalarca hızlandırılmıştır. Bu yüzden modern devletler kökleri derinde olan kolektif kimlikleri harekete geçirebilir.</p>

  <p class="calibre1">Aslında Smith’in bu fikri ne kadar geriye götürdüğü önemli. Son birkaç yüzyıla kadar çoğu tarihsel devlette yönetenler ile yönetilenler aynı kültürü paylaşmıyordu ve bu yüzden ortak bir etnik kimlik yoktu. Modern dönemlere kadar sınıf genellikle etnik kökene baskın çıkıyordu. Selamet dinleri ortaya çıkınca bu örüntü zayıflamaya başladı. Hıristiyanlık, İslam ve diğer dinler sı-rufların hepsinin paylaştığı bir dinsel kültür yarattı. Fakat modern demokratik siyasi idealler tüm toplumsal sınıflara ve her iki cinsiyete yurttaşlık verince tayin edici bir değişim yaşandı. Nitekim Smith’in son dönemdeki <span class="calibre2">etno-sembolizm</span> mefhumunda bunun büyük bir kısmı kabul edilmiş görünüyor. Smith’e göre, modern milliyetçiler milleti daha kapsayıcı yapmak için gerçek ve popüler bir canlı geçmişi mitler, hatıralar, gelenekler yardımıyla yeniden yorumlamıştır. Gerçekten de böyle yapmışlardır, ama bu geçmişin ne kadar gerçek olduğunu ve hatıra ile mit arasında ne tür bir denge kurulduğunu henüz göremedik.</p>

  <p class="calibre1">Peki ama etnik gruplar niçin birbirinden nefret eder? Bunun sebepleri eski midir yoksa modern midir? Yurttaşlık eski dinsel fay hatlarına oturtulursa işler tehlikeli bir hal alır - Yahudiler, Balkanlar ve Kafkaslardaki Müslümanlar ve Osmanlı İmparatorluğu’ndaki Hıristiyanlar için olduğu gibi. Fakat Smith’e rağmen bu tarih tekerrürden ziyade modern bir etnik tırmanış arz etmektedir - gerçi bunun istisnaları olabileceği ortada. Her sınıftan Yahudiler Roma İmparatorluğu ve Hıristiyan aleminde yüzyıllar boyunca dönem dönem eziyet görmüştür. Yahudilerin toplu etnik kimliği muhtemelen etnik kimliklerin en eskisidir. Yine de, günümüzün en kötü etnik düşmanlıkları yaklaşık bir asra dayanır. Sırp milliyetçilerinin 1389’daki Kosova Savaşı’na dair anlatısı modern bir icattan ibarettir; zira gerçekte savaşın tarafları bugün çok-etnik kökenli diyeceğimiz türdendi. Taraflardan biri Osmanlı sultanına, diğeri bir Sırp prensine bağlıydı. Ondokuzuncu yüzyıl Sırp milliyetçileri salt Sırplardan oluşan bir ordu miti yarattı (önceki yüzyıllarda da salt Hıristiyanlardan oluşan bir ordu, miti hakimdi) ve Sırp çocukları, bir asırdan fazla bir süredir okulda bu miti öğreniyor. Demek ki mit günümüz Sırp bilincinin çok derinlerinde yatıyor.</p>

  <p class="calibre1">Etnik düşmanlık çağının illa ki kanlı eğilimlerle ilişkili olması gerekmez elbette. tngiliz-Iskoç ve Danimarka-lsveç düşmanlıkları da çok eskidir, ama son 200 yıldır tamamen zararsızlar. Vaka araştırmalarıma göre ciddi etnik temizliğin erken uyarı işaretleri vardır -daha önceki tarihlere doğru gelişigüzel esnetilen çekişmeler, şiddet olayları, belki de katliamlar. Gurr’a göre (2000: 50-3), 1986 ile 1998 arasında meydana gelen “etnik-isyanlarm... neredeyse tamamında” önemli ve uzatılmış siyasi infialden sonra şiddet kademe kademe yükselmiştir. Harff (1998) önceki üç aylık dönemdeki kısa vadeli şiddetlenmeye vurgu yapsa da, Bond (1998: 118) ve Gurr (1998) haftalardan, aylardan, hattâ yıllardan bahseder. Yugoslav çatışmalarında yirminci yüzyıl boyunca dönem dönem patlamalar olmuştur. Eskiliğin bir anlamı olsa da, daha yakın tarihli şiddetlenmeyi açıklamamız gerek.</p>

  <p class="calibre1">SUÇLULAR: MİLLİYETÇİ KİTLELER Mi, OTORİTER ELİTLER Mi?</p>

  <p class="calibre1">Yedinci tezimde suçluları elitler, militanlar ve yandaş tabanları olarak gösteren çok katmanlı bir açıklama vardır. Ama bu alanda hakim olan çok daha basit iki görüşe göre, suçlular ya bütünüyle etnik gruplar ya da devlet elitleridir. Gündelik konuşmada Almanların, Sırpların ya da başkalarının şunu veya bunu yaptığını söylerken rutin olarak birinci görüşü destekleriz. Yugoslavya’daki etnik savaşlar üzerine kitapların hemen hepsi kolektif aktörleri zaman zaman Sırplar, Hırvatlar, Arnavutlar vs. olarak tanımlar ve ben bile fark etmeden birkaç kez böyle toplu isimler kullanmış olabilirim. Etnik temizliğe ilişkin popüler anlatıların çoğunda ve akademisyenlerin de bazılarında bu görüşe rastlarız. Goldhagen (1996), Almanların bir bütün olarak “imhacı anti-Semitizm” ideolojisini benimsediğini ve bunu Holokost’tan yaklaşık yarım asır önce yaptığını söyler. Tuhaftır ama Goldhagen’in eseri Almanlar arasında çok popülerdir. Fakat daha sonra da göreceğimiz gibi, Goldhagen yanılmaktadır. Dadrian (1995: 121-7) Türklerin savaşçılık değerlerinin Islamm hoşgörüsüzlüğüyle birleşerek Türklerde Hıristiyan Ermenileri katletme yönünde kültürel bir yatkınlık yarattığını söyler. Bu görüş de hatalıdır. Cigar (1995) Yugoslav etnik savaşlarına dair görüşlerini “Sırpların Üstünlük Hissi” ve “Tehlikede Bir Millet Olarak Sırplar” gibi altbaşlıklarla ortaya serer. Bu görüşleri <span class="calibre2">milliyetçi</span> sayıyorum, çünkü milletin tekil bir aktör olduğunu öne sürenler milliyetçidir. Bu ironik bir adlandırmadır; çünkü Goldhagen, Dadrian ve Cigar milliyetçiliği reddeder - ama bunu milliyetçi düşüncenin kategorilerini yeniden üreterek yaparlar. Bir bütün olarak milletler ya da etnik gruplar <span class="calibre2">asla</span> toplu hareket etmez. Suçlular bazı Almanlar, bazı Sırplar, bazı Hutulardır; ağırlıkla yandaş tabanlarından, belli bölgelerden, yaş gruplarından, ekonomik sektörlerden vs. çıkarlar; etno-milli-yetçi değerlerin, devletçiliğin ve şiddeti onaylamanın çeşitli bileşenlerinin en güçlü şekilde yankı bulduğu kesimlerdendirler. Etno-milliyetçiler önce kendi etnik toplulukları içindeki muhalifleri yenmek zorundadırlar ve çoğu durumda dış gruptan öldürdükleri insandan daha fazlasını kendi etnik gruplarından öldürürler - bu uygulamayı siyaset bilimciler grup-içi kolluk kontrolü olarak adlandırır (Brubaker &amp;&#160;Laitin, 1998: 433; Laitin, 1995). Çatışmalar tırmanırken etnik grupların homojenleşmesi, açıklamamız gereken şeyin ta kendisidir.</p>

  <p class="calibre1">Milliyetçiliği şeyleştirmenin tehlikeleri artık o kadar iyi biliniyor ki bazı araştırmacılar tam tersi bir bakış açısına, yani <span class="calibre2">inşacılığa</span> kaymış bulunuyor. Bu araştırmacılar etnisitenin ve etnik çatışmanın, başka sonuçlar da verebilecek rastlantısal olaylardan inşa edildiğini düşünüyor, bu inşayı gerçekleştiren toplumsal hareketlerin, genellikle de elitlerin ancak kısmi ve geçici etnik kimlikler yarattığını öne sürüyorlar (Brubaker, 1996: 1. Bölüm). Durum böyle bile olsa, bir etnik kimlik toplumsal olarak inşa edildikten sonra kurumsallaşacak, hattâ yapısallaşacak kadar derin ve uzun vadeli hisler doğurabilir. Bazı etnik kimlikler son derece derin ve kurumsal, bazıları ise daha rastlantısal ve istikrarsızdır. Vaka araştırmalarımda her ikisinin de farkında olmam ve etnik kimliklerin derinliğini saptamam gerekiyor.</p>

  <p class="calibre1">Bütün etnik grubu suçlamanın en popüler alternatifi elitleri, özellikle de devlet elitlerini suçlamaktır. İnsanlar kötü niyetli, manipülatif liderlerin eline düştüğünde kanlı olayların meydana geldiği söylenir. Demokrasi ve halk pasif, liderler ve elitler ise bu anlayışa göre daha cinayete yatkındır. <span class="calibre2">Sivil toplum</span> teorisinde, bireyler kendilerini devlet elitlerinin manipülasyonlarmdan koruyan gönüllü kuramların sağladığı canlı ve yoğun toplumsal ilişkilere girdiği zaman demokrasi, barış ve hoşgörünün doğduğu söylenmektedir (Putnam, 1993, 2000). Bu naif bir görüştür. Radikal etno-milliyetçiler çoğu durumda tam da sivil toplum ağlarının ılımlı rakiplerininkilere nazaran daha yoğun ve harekete geçirici olması sayesinde başarıya ulaşmıştır. Naziler için bu geçerlidir (bkz. <span class="calibre2">Fascists</span> adlı eserim, 4. Bölüm; Hagtvet, 1980; Koshar, 1986); daha sonra göreceğimiz gibi, Sırp, Hırvat ve Hutu milliyetçileri için de geçerlidir. Sivil toplum da kötü olabilir.</p>

  <p class="calibre1">Fakat etnik temizlik uzun zamandır devletlerin problemi olarak görülmektedir. Fein şöyle der: “Yirminci yüzyıldaki önceden planlanmış soykırımların kurbanları... devletin yeni bir düzen tasarısını gerçekleştirmek için öldürülmüştü” (1984; krş. Horowitz, 1982; Smith, 1987). Baumann Holokost’u analiz ederken, modern devletin silahlarının, ulaşım imkânlarının ve idari tekniklerinin kitlesel ve bürokratik cinayetin etkinliğini artırdığını söyler (1989). Naimark’a (2001: 8) göre, etnik temizlik modern devletin en ileri aşamasının bir ürünüdür ve “düzen, şeffaflık, hızlı çözüm bulma yeteneği” ihtiyacını yansıtır. İnsan hakları örgütleri daima devlet elitlerini etnik temizliğin suçlusu sayarlar (1995 <span class="calibre2">Humarı Rights Watch</span> (İnsan Hakları İzleme) kitabında olduğu gibi; krş. Brown, 1996). Yugoslav iç savaşlarının suçlusu olarak çoğunlukla Miloşevic ve Sırp elitleri gösterilir (Brown, 1996; Gagnon, 1997; Glenny, 1993). Fearon ve Laitin’e (2000) göre son dönemdeki hakim görüş, “büyük ölçekli etnik şiddeti, siyasi iktidar kazanmak, korumak ya da iktidarını artırmak isteyen elitler kışkırtır” şeklindedir.</p>

  <p class="calibre1"><span class="calibre2">Demokratik barış teorisinde</span> de temsili hükümetlerin pasif olduğu, nadiren savaşa girdiği, birbiriyle hemen hiç savaşmadığı öne sürülür (Doyle, 1983; eleştirisi için bkz. Barkawi &amp;&#160;Laffey, 2001). Bu teorinin kökeninde, özgürce ifade edilen halk iradesinin pasif olacağı yönündeki liberal düşünce vardır. Rummel, bir devlet ne kadar otoriter olursa, kendi içindeki sivilleri ya da başka sivilleri öldürme ihtimali o kadar artar, der: “İktidar öldürür; mutlak iktidar mutlak olarak öldürür” vecizesini ağzından düşürmez (1994; 1, 12-27; 1998;</p>

  <p class="calibre1">1). Haklıdır ama yeni bir şey söylemez. Çok sayıda yurttaşını öldüren rejimler demokrasi sayılamaz, çünkü demokrasinin sivil özgürlükler kısmım ciddi şekilde ihlal etmektedirler. Fakat Rummel’e göre toplumsal barışın güvencesi demokrasinin seçimle ilgili kısmıdır: Suçlu rejimler serbest seçimlerle değil, otoriter yollarla iktidara gelirler.</p>

  <p class="calibre1">Bunun iç karartıcı düzeyde çok istisnası vardır. Onyedinci yüzyıldan itibaren, otoriter devletlerde değil anayasal devletlerde yaşayan Avrupalı yerleşimciler daha fazla soykırım suçu işlemiştir. Belki de yerleşimcilerin demokrasilerini tek bir grubun demokrasisi, yani İsrail’in günümüzdeki durumu için Yiftachel’in (1999) kullandığı ifadeyle <span class="calibre2">etnokrasi</span> olarak tarif etmek daha doğru olacaktır. Sovyetler Birliği ve Tito Yugoslavyası çoğu durumda etnik çatışmaları hafifletmişti ve onların çöküşü neticesinde çoğunluk grupları etnokrasiler kurmak isteyince etnik savaşlar çıktı (Beissinger, 2002). Brass (1997) ve Tambiah (1996), Hint yarımadasında etnik şiddetin etkin seçim politikalarının izlendiği dönemlerde arttığını ve sıkıyönetim dönemlerinde azaldığını göstermişlerdir. 1999’da soykırıma girişen Hutu Gücü<a id="footnote3"></a><sup class="calibre4"><a href="#bookmark6">3</a></sup> hareketinin savaş sloganı “çoğunlukçu demokrasi”ydi ve Kuzey Mandalı Protestanlar ile Sri Lankalılar Katolik ya da Tamil düşmanlarını (çoğunlukçu) demokrasiyi zayıflatmakla suçluyorlardı. Otoriter devletler ile etnik temizlik arasındaki ilişki kesinlikle basit değildir.</p>

  <p class="calibre1">Tıpkı benim gibi Snyder da, demokrasiler zaten sağlam bir şekilde kurum-sallaşmamışsa, etnik gerilimleri bastırma bakımından otoriter rejimlerin demokrasilerden daha başarılı olduğunu düşünmektedir. Ayrıca demokratikleşmeye yeni başlamış devletlerin, etno-milliyetçilik karşısında en savunmasız devletler olduğunu savunur, insan Hakları izleme raporları etnik savaşların suçunu otoriter rejimlerde bulsa da, fiiliyatta tüm vakaların -Sri Lanka, Hindistan, Güney Afrika, Lübnan, İsrail, Romanya, eski Yugoslavya, Rusya, Ermenistan ve Azerbaycan- “kısa süre önce gerçekleştirdiği serbest seçimlerde güçlü muhalefet gruplarının hükümetten daha milliyetçi olduğunu” hatırlatır Snyder (2000: 267). Ama yine de demokrasiye geçişlerin yarattığı sonuçların suçunu kötü niyetli, manipülatif elitlere atar: “Ülkedeki güçlü gruplar... gerçek siyasi otoriteyi olağan yurttaşlara teslim etmekten sakınmaya çalıştığında... demokratikleşme milliyetçilik üretir... Milliyetçi çatışmalar, elitlerin bölücü milliyetçi fikirleri halka kabul ettirmeye çalışmalarının yan ürünü olarak meydana gelir” (2000: 32). Fazla basit bir görüştür bu. En büyük suçları işleyen otoriter rejimlerin belli bir biçime sahip olduğunu unutmamak gerek. Stali-nist, Maocu ve Nazi rejimler <span class="calibre2">parti-devletlerdi,</span> seferber olmuş kitle hareketine dayanan diktatörlüklerdi. Kanlı olaylar daha ziyade aşağıdan yukarıya doğru, düşük kademeden militanların siyasi ve ekonomik elitlerle hesaplaşmasında gerçekleşiyordu. Yirminci yüzyıldaki tüm vakalarımda parti-devletler önplan-dadır. Sömürge yerleşimcilerinin -aşağıdan yukarı baskılar neticesinde ortaya çıkan- vakaları haricinde, en kanlı olayları yaratan şiddet içerikli baskılar yu-karıdan-aşağı, aşağıdan-yukarı ve yana doğru baskılardır.</p>

  <p class="calibre1">Siyaset bilimciler zayıf ve hizipleşmiş devletlerde etnik savaş çıkma eğilimine de işaret ederler. Demokrasiye geçiş süreçleri devletlerin normal çatışma yönetimi dağarcığını altüst eder: eski devlet çökmüştür, yenisi biçimlenme sürecindedir (Beissinger, 1998, 2002; Gurr, 1993: 361-3; 2000: 36, 236). Kimileri de en çok toplu katliamın, çoğu durumda son derece karışık ve anarşik bir şekilde yaşandığı devletlerin güçlü değil başarısız devletler olduğunu söyler (Esty ve diğ., 1998; Fearon &amp;&#160;Laitin, 2003; Posen, 1993). Fakat bu kitapta hedefini daha kasıtlı olarak seçen, belli bir düzeyde kontrolü elinde tutan hükümetleri kapsayan etnik temizlik araştırılıyor. Nazi, Jön Türk ve Miloşevic rejimleri başarısız değildi. Ayrımcılaşmış ve radikalleşmiş devletler etnik temizlik konusunda başarısız devletlerden daha tehlikelidir. Demokrasi ile cinai temizlik arasında bir ilişki vardır, ama bu pek çok devletçi teorisyenin kabul edeceğinden daha karmaşık ve çift yönlü bir ilişkidir. Eninde sonunda cinai etnik temizlik hemen her zaman devlet elitleri eliyle yürütülür. Ama yine de devletin çözülmesinin, yeniden tesisinin ve radikalleşmesinin <span class="calibre2">son sürecidir.</span> Açıklamamız gereken de bu süreçtir.</p>

  <p class="calibre1">SUÇLULAR AKILCI MI, DUYGUSAL MI YOKSA NORMATİF MlDlR?</p>

  <p class="calibre1">Siyaset bilimcilerin etnik şiddet incelemelerine <span class="calibre2">akılcı seçim teorisi</span> giderek daha çok hakim oluyor. Bu teoriye göre, insan davranışı faydalı işlevlerini azamileştirme arayışındaki akılcı bireylerden doğar. Faydacı tercihler hakkında birkaç basit varsayım yaparak ekonomik güdülere yoğunlaşma, tutumluluk için çaba gösterme ve insan davranışını (muhtemelen en çılgınca hayallerinde) cebirsel formüllere uydurmaya çalışma eğilimindedir.</p>

  <p class="calibre1">Akılcı seçim teorisi faydalı fakat sınırlıdır. En çok işe yaradığı yer açıkça faydacı olan ekonomik çekişmelerdir. Laitin (1998, 1999), devletlerin resmi dili konusundaki çekişmelerin nadiren ciddi şiddet doğurduğunu, çünkü akılcı aktörlerin uzlaşmaya varabileceğini gösterir. Örneğin Kazakistan’da yaşayan Rus azınlığı ele alalım. Ülkenin kamu alanındaki dili Kazakça olduğundan, bir Rusun mesleğinde ilerlemek için Kazakça öğrenmesi gerekebilir. Ama kendi etnik kökenini terk etmesi gerekmez, çünkü evinde hâlâ Rusça konuşması mümkündür. Laitin bir <span class="calibre2">taşma</span> ya da <span class="calibre2">çağlama noktası</span> tanımı yapar, ilk başta Ruslar Kazakça öğrenme karşılığında ancak küçük kazançlar elde edecektir. Kazakça öğrendiğinde diğer Ruslar onu dışlayabilir, ama Kazaklar da aralarına kabul etmeyebilirler. Fakat bu faktörlerden biri ya da daha fazlası değişmeye başlarsa, Kazakça öğrenmenin kazancı artar ve Rusça öğrenmenin kazancı azalır. Böylece her iki dil için beklenen gelir miktarı en sonunda eşitlenir. Bu eşik aşıldığında taşma noktasına ulaşılır ve dalga yükselir, tüm Ruslar artık daha faydalı bir dil olan Kazakçayı öğrenmeye girişir. Fakat Kazaklar yine de Rusla-ra iş vermeyi reddederse, Ruslar bu sefer dalga dalga Rusya’ya göçmeye başlar. Bu durum, der Laitin, “kritik sayıda Rusun gideceğine kritik sayıda Rusun inandığına kritik sayıda Rusun inanmasıyla” başlar. Fakat baskı yoluyla dış göç bile toplu katliam anlamına gelmez. Bu dil meselesi faydacıdır, iş bulmakla ilgilidir ve insanlar birden fazla dil konuşarak da kendi etnik kimliklerini koruyabilirler.</p>

  <p class="calibre1">Fakat rakip diller seküler değil kutsal, tek hakiki imanı ifade eden diller olarak görülebilir. Sudan’da halk Arapçanın mı yoksa Hıristiyan dillerinin mi üstün geleceği kavgası yüzünden birbirini öldürmektedir. Ayrıca Kazakistan dışındaki eski Sovyet ülkelerinde dil konusunda olmasa da ciddi şiddet olayları patlak vermiştir. Çoğunluk ve azınlık etnik nüfusları devlet sınırı bölgelerinde sürtüşmeler yaşamaktadır. Rakip etno-milliyetçi hareketler aynı toprak parçasının kendi devletlerine ait olduğunu iddia etmiş, yeni komşu devlet azınlığa arka çıkmıştır (Beissinger, 2002: 287) - bu durum üçüncü ve dördüncü etnik tezlerime tıpatıp uymaktadır. Faydacı olduğu kadar da duygusal bir meseledir ve akılcı seçim teorisine uydurulması pek kolay değildir.</p>

  <p class="calibre1">Akılcı seçim teorisyenleri duyguları anlamaya çalışırlar. Bu teorisyenler korkuya odaklanır. Weingast’a (1989) göre, etno-milliyetçilerin imhayla tehdit ettiği kişiler, imha ihtimali son derece düşük olsa bile akılcı bir şekilde savaşmaya (ya da kaçmaya) karar verebilirler. Zira bu ihtimal gerçekleşirse her şeyin sonu olacaktır! Dolayısıyla, görünüşte akıldışı şiddeti korkunun güdümündeki önleyici şiddetle açıklamak mümkündür. Kalyvas (1999), Cezayir’de o an nispeten zararsız görünen grupların bile katledildiğini göstermiştir. Gelecekte tehdit olabileceklerinden, “misillemenizi önceden yapmak” daha iyidir. Ra-bushka ve Shepsle (1972), gerilim arttıkça düşman toplumlarm yok olmaktan korkmaya başladığını belirtir. O zaman elitler “rekabete girip bahisleri yükseltir”, aşırı etno-milliyetçilikte birbirlerini geçmeye başlarlar. Bu durum ılımlı rakipleri zayıflatır ve toplumları şiddete yönlendirir. Böylece diğer grubun en çok korktuğu şeyler gerçekleşir ve her iki taraf için de imha edilme korkusu ilk başta sahip olmadığı gerçek bir temele sahip olur.</p>

  <p class="calibre1">Bunlar gereğinden fazla kötümser olsalar da son derece gerçeğe uygun senaryolardır. Ilımlı liderler neden güçten düşsün? istenen bir sonuç olan barışı getirebilirler. Savaşlar ve şiddet maliyetli olduğundan, her iki taraf da normal şekilde diplomatik anlaşmaları tercih edebilir. Fearon (1995) savaşın ve şiddetin nesnel bakımdan akılcı olmamasına rağmen akılcı görünebileceği üç durumdan bahseder.</p>

  <p class="calibre1">1. <span class="calibre2">Güvenlik ikilemi</span> (Posen, 1993), bir tarafın kendini güvenceye alma çabalarının rakibin güvencesini azalttığı anlamına gelir. Olayların tırmanması her iki toplumu da kendi şiddet uygulayıcılarının ardına saklanmaya iter. Korku ve aşağılanma duygusu öfkeli önleyici cinayetlere yol açar. Pek çok katilin tuhaf bir şekilde kendisini aslında mağdur olarak görmesini buradan açıklayabiliriz. Bu ikilemin anlamı, çatışma durumunda ezici askeri üstünlüğe sahip olmanın, saldırgan davranıp ilk darbeyi vurmayı teşvik ettiğidir. 4b’deki etnik tezime bu ikilemi dahil etmiştim.</p>

  <p class="calibre1">2. <span class="calibre2">Bağlılık problemi,</span> bir tarafın anlaşmalara bağlı kalacağına teminat vermekte gönülsüz davranmasının karşı tarafta da bağlı kalma gönülsüzlüğü yaratması neticesinde olayların kızışması anlamına gelir. Durkheim uzun zaman önce, “sözleşmede bulunan hiçbir şey sözleşmeye bağlanamaz” demiştir. Durkheim’a göre, sözleşmelere bağlı kalı<span class="calibre7">nm</span>ası için ortak normların bulunması zorunluydu. İnsanların eylemlerini araçsal akıl yönetmez. Normların, değerlerin, toplumsal kimliklerin nasıl doğduğunu ve çıkarlarımızla ilgili tanımlarımızı nasıl etkilediğini de incelemek zorundayız. Güvendiğimiz insanlarla sözleşmelerimize bağlı kalırız, ama güven nasıl doğar ve nasıl zedelenir? Bu noktada akılcı seçim teorisyenlerinin sunduğundan daha toplumsal bir açıklamaya ihtiyacımız olduğu su götürmez.</p>

  <p class="calibre1">3. <span class="calibre2">Enformasyon eksikliği,</span> enformasyonu sadece bir tarafın bildiği anlamına gelir. Örneğin çatışmaya girileceği blöfü yapıldığında, düşman bunun blöf olduğunu bilmediğinden gereksiz yere silahlanır ve olaylar daha da kızışır. Sunstein (2000) bunun çok yaygın olduğunu düşünmektedir. Deneysel araştırmalara ve jüri araştırmalarına dayanarak, belli bir grup içinde sınırlı kalan tartışmalar uzadığı zaman tartışmadaki ilk ortalamacı görüşlerin uç versiyonlara dönüşme eğilimi gösterdiğini iddia eder. Etnik gerilim dönemlerinde bir grubun dış grup hakkında zaten bazı olumsuz görüşleri olabilir. Bunu sadece kendi içinde ne kadar tartışırsa, dış gruba karşı görüşleri o kadar olumsuzlaşır.</p>

  <p class="calibre1">Ama yine burada da normlar, değerler ve kimlikler işe dahil olur. İnsanlar smıf gibi etnik kökenler üstü bir kimlik edinmek yerine nasıl olur da kendilerini öncelikle bir etnik gruba ait saymaya başlarlar?</p>

  <p class="calibre1">Sorun bu üç sürecin de akılcı seçim teorisyenlerinin belirtmediği normlar, değerler ve kimlik oluşumlarını gerektirmesidir. Bu teorisyenler etnik kimliklerin ve düşmanlıkların zaten mevcut olduğunu varsayarlar. Aktörleri fazla istikrarlıdır. Oysa buradaki kolektif aktörler çok fazladır ve bazıları doğrudan şiddetin tırmandığı süreçte ortaya çıkar. Devlet, smıf, meslek, bölge, nesil, toplumsal cinsiyetle vs. ilişkiye dayalı kimlikler etnik kimliklerin dokusuna girip çıkar ve bu sırada da etnisiteyi yeniden başka yönlere kanalize ederler. Beis-singer (2002), Sovyetler Birliği çöktüğünde, çıkarların yanı sıra duygular ve normların beslediği beklenmedik bir etno-milliyetçi düşmanlıklar dalgasının yükseldiğine dikkat çeker. Bu durum karşısında hayrete düşen taraflar, önceliklerini ve siyasi stratejilerini hızla değiştiriyorlardı. Kalabalıklar, işleyebileceklerinden haberdar bile olmadıkları nefret suçları işlemişlerdi. Eski Sovyet siyasetçileri daha önce hor gördükleri etno-milliyetçi trene atlayıvermişti.</p>

  <p class="calibre1">En önemlisi, cinai temizlik nadiren akılcı görünür. Almanlar nüfusun yüzde 0.7’sini oluşturan Yahudilerden nasıl korkmuştur? Suçlu grupların çoğu uzlaşma halinde göreceklerinden daha fazla zarar görmüştür. Almanya, Ruanda ve Yugoslavya harap oldu. Miloşevic yargılanıyor, Sırp paramiliter liderlerin üçte biri öldürüldü ve geri kalanı da suikaste uğrama ya da mahkûm edilme sırasının kendisine geldiğinden korkuyor. Akılcı davransalar başka yollar izlemezler miydi?</p>

  <p class="calibre1">Buna en bariz yanıt şudur: İnsanların eylemlerini ne zamandan beri akıl yönetiyor ki zaten? Max Weber (1978: 1, 25) dört insan eylemi tipi tanımlar -araçsal bakımdan akılcı, alışkanlıktan gelen, duygusal, değer-akılcı. Akılcı seçim teorisyenlerinin çalışmalarındaki haliyle <span class="calibre2">araçsal bakımdan akılcı eylemin,</span> insani meselelerde önemli olduğu barizdir. Fakat iktidar ilişkilerinin ya da etnik kimliklerin içselleştiği noktada, grubun diğer üyeleri tehdit altında olduğumuzu söyleyince hiç düşünmeden, akılcı hesaplar yapmadan <span class="calibre2">alışkanlıktan gelen eylemlerde</span> bulunabiliriz. O zaman çıkarlarımızı bu grupla özdeşleşerek tanımlarız. Ancak bu at gözlüğüyle çıkarlarımızı araçsal bakımdan hesaplarız. Savaş halinde kurbandan nefret etmesek bile öldürme emrine rutin olarak itaat ederiz. O halde etnik düşmanlıklar kızıştıkça <span class="calibre2">duygusal eylem</span> artacaktır. Kişinin kendi grubuna sevgisi ve diğer gruptan korkması, nefret etmesi ya da ona hınç duyması araçsal kaygıları bastırabilir. Son olarak da, ne pahasına olursa olsun belli hedeflere bağlanarak <span class="calibre2">değer-akılcı eylemde</span> bulunabiliriz. Burada ideoloji güdümlü eylem devreye girmiştir. İnsanlar kendi değerleri uğruna ölmeyi ya da öldürmeyi göze aldığında, araçsal akıl geri plana atılabilir. Weber’in ayrımı etnik temizlik konusuna çok uygun görünüyor. Daha sonra tartıştığım, suçluların güdüleri listesinde bu eylem tiplerinin dördü de bulunuyor.</p>

  <p class="calibre1">Akılcı seçim teorisi gerçek dünyada bulunmayan bir kesinlik ve basitlik düzeyi gerektiriyor. Önümüze hayran olunacak düzeyde teorik bir hedef koyuyor: Araçsal amaçların yanı sıra değerleri, gelenekleri ve duyguları içerecek şekilde çeşitli ve değişen aktörlerin tercihlerini daha geniş ve değişen iktidar bağlamlarında yeniden inşa etmeye çalışmalıyız. Nitekim altıncı tezimde, güdülerin akılcı bir yeniden inşasını sunuyorum. Etnik liderlerin ardışık planlarını tanımlamak için asıl ana hedeflerini A planı olarak adlandırıp sonraki uyarlamalarına da B planı, C planı vs. diyorum. Bu yöntem bazen çok şematik ve akılcı kaçabilir, çünkü niyetler çoğu durumda bulanık ve akışkandır. Ama yine de faydalı olduğunu düşünüyorum, çünkü cinai etnik temizlik asla etno-mil-liyetçilerin ürettiği ilk çözüm değildir ve art arda gelen hedefleri yeniden inşa edebilmemiz gerekir. Bu da bizi güdülerle ilgili daha genel sorulara götürüyor.</p>

  <p class="calibre1">SUÇLULARIN GÜDÜLERİ: SIRADAN İNSANLAR MI, FANATİKLER Mİ?</p>

  <p class="calibre1">En cinai temizliklere binlerce kişi karışmıştır. Görgü tanıklarının zihnini en çok kurcalayan soru da şu olmuştur: Görünüşte sıradan insanlar nasıl cinai temizlik suçu işleyebilir? Çoğu durumda basit bir kıyaslama yapılır: Onlar olağanüstü koşullardaki senin benim gibi insanlar mıydı, yoksa ideolojik fanatikler mi?</p>

  <p class="calibre1">Bu soruya verilen en meşhur yanıt Stanley Milgram’m deneyleridir. Milg-ram sıradan insanlardan, yaptıkları zekâ testine yanlış cevap veren deneklere yüksek elektrik şoku vermelerini istemişti. Bu kişilere bilim adamlarının şok tedavisinin zekâ puanını artırıp artırmayacağını test ettiği söyleniyordu (ve deneyi yapanlar beyaz laboratuar önlüğü giyiyordu!). Bu sıradan insanların yüzde altmış beşi (kadınlar ile erkekler arasında fark yoktur), kurbanın yan odasındaki bir kolu çevirerek büyük acı vermeleri istendiğinde itaat etti. Kolu çevirdiklerinde kurbanın acı dolu çığlıklarını duvarın arkasından duyabiliyorlardı. Kurbanın elini elektrikli bir levhaya bastırarak şoku kendileri vermeleri istendiğinde de deneklerin yüzde otuzu itaat etti. Az sayıda kişi deneye coşkuyla katıldı, görünüşe bakılırsa acı vermekten zevk almışlardı. Ama deneklerin büyük bir kısmı çok rahatsız oldu. Denekler yüksek voltajlarda deneyciye artık durmasını söylediler. Ama hem ahlaki hem fiziksel açıdan çok rahatsız olmalarına rağmen, yine de acı vermeye devam ettiler - çünkü bilimsel otoriteyi reddedememişlerdi. Milgram’m (1974: 10) yorumu şuydu: “Bazı denekler yaptıkları şeyin kesinlikle yanlış olduğuna inanıyorlardı, ama otoriteye karşı çıkmayı başaramadılar.” Fakat Milgram bu deneyde göründüğü kadar sadistçe davranmamıştı. Acı gerçek değil sahteydi. “Kurbanlar” onun asistanlarıydı ve aslında elektrik verilmiyordu.</p>

  <p class="calibre1">Milgram sıradan modern insanların meşru bilimsel otoriteden emir gelirse öldürebileceğini göstermişti. Daha fazla sayıda insan da dolaylı yoldan (yandaki odadan) öldürme emrine itaat ediyordu, demek ki bürokratların <span class="calibre2">masabaşınâa cinayet</span> işlemesi bizzat cinayet işlemekten daha kolaydı. Sonraki deneylerin hepsi onun vargılarını desteklemiyordu. Yapılan araştırmalardan biri deneklerden çoğunun hafif acı ile insana zararlı acı arasında ayrım yaptığını gösterdi. Zararlı acı vermeyi reddetmişlerdi (Blau, 1993). Fakat California Üniversitesi öğrencilerinin yaptığı bir araştırma daha da kaygılandıncıydı (en azından benim için, çünkü onlara ders veriyorum). Bir hapishane ortamında mahkûm ve gardiyan rolü oynamaları istenmişti. Öğrenci gardiyanlar zalimce ve otoriter eğilimler geliştirmeye başlayınca deneye son vermek zorunda kaldılar (Haney ve diğ., 1973). Bu deneyler sıradan insanların meşru kurumlarca izin verildiğinde zalimce davranışlar sergileyebileceğini gösteriyor. Hiçbir deneyde gerçek cinayet taklit edilemez, fakat sık sık çıkan rezaletlerden biliyoruz ki, hapishaneler, akıl hastaneleri ve yetimhaneler gibi kurumlar, çalışanların içeride tutulanlar üzerindeki muazzam iktidarı kötüye kullanmasına karşı uyanık olmak zorunda.</p>

  <p class="calibre1">Milgram’ın kitabı Nazi Nihai Çözümü’ne referanslarla doludur. Fakat diğer vakalarda olduğu gibi burada da suçlular aslında çok çeşitliydi. Suçlular arasında görülen dokuz ayrı güdü tanımı yapabiliriz.</p>

  <p class="calibre1">1. <span class="calibre2">İdeolojik</span> katiller cinai temizliğin haklılığına inanmıştır. Özellikle üst düzey suçlular arasında görülen bu kişiler Weber’in değer-akılcılığını benimser -kanlı yollar güya daha yüce hedeflerce meşrulaştırılıyordu. Böyle bir ideoloji (savaş gibi) bazı bağlamlarda ya da yandaş tabanlarında -mesela daha önce dış gruptan eziyet görmüş mülteciler arasında- yankı bulabilir. İdeoloji bazı mesleklerin uygulamalarında ve altkültürlerinde de yankı bulabilir. Yirminci yüzyıl başında doktorlar ve biyologlar biyomedikal etnisite ve ırk modellerini özellikle cazip bulmuşlardı. Fakat en yaygın ideolojik güdü, cinayeti tepeden bakışla kendini savunma olarak meşrulaştırmaktır. Katil aslında mağdur olduğunu söyleyerek itiraz eder.</p>

  <p class="calibre1">2. <span class="calibre2">Bağnaz</span> katiller daha alelade bir ideolojiyle hareket ederler. Özellikle alt kademeden suçlular yaşadıkları yer ve zamanla ilgili rastgele önyargıları paylaşırlar ve bu yüzden Weber’in tabiriyle <span class="calibre2">duygusal</span> eylemde bulunurlar.</p>

  <p class="calibre1">Yahudiler, Müslümanlar ve sömürgelerin yerlileri katillerde fiziki tiksinti uyandırıyordu. Çok farklı bağlamlarda -özellikle de kendilerini tehlikede hissediyorlarsa- sevmedikleri azınlıklara kötü muamele edilmesine göz yumabilecek bağnaz kimseler hepimizin çevresinde var.</p>

  <p class="calibre1">3. <span class="calibre2">Şiddet düşkünü</span> katillere cinayetin ta kendisi cazip görünür. Az sayıda sadist cinayetten duygusal haz alır. Çok daha fazlası şiddeti duygusal endişeden kurtulmak olarak deneyimler ve cinayete eğilim duyar. Jack Katz (1988) ABD’deki canice suçların “baştan çıkarıcılığını” tasvir etmiştir. Cinayetin genellikle son derece duygusal bir eylem olduğunu belirtir. Çok yaygın olarak tehdit edilme hissi her şeyi saran bir şahsi aşağılanma hissine dönüşür, ardından da bu durumdan çıkmak için ahlakçı bir öfke gelir. “Öfke aşağı-lanmışlık bilinciyle son haddine ulaşmıştır,” der Katz. Etnik nefretler bu tehdit-aşağılanma-öfke hissini kolektif düzeye taşıyabilir: Hutular Tutsile-rin gücü karşısında tehdit edildiklerini ve aşağılandıklarını hissettikleri için önce kendileri saldırarak tüm Tutsilere öfkelerini kustular. Her okul bahçesinde görüldüğü üzere, kaba kuvvet kullanmak daha fazla zafer kazanmışlık hissi verebilir. Silahlar smıf farkını aştığı için alt sınıftan insanların varlıklı gruplar (Yahudiler, Ermeniler ya da Tutsiler) üzerinde mutlak iktidar sahibi olmanın keyfini sürmelerini sağlayabilir. Bunlar sıradan insanların en kötü özellikleri arasındadır. Fakat aynı zamanda şiddeti toplumsal problemlerin meşru çözümü olarak gören yandaş tabanları da vardır - askerler, polisler, suçlular, şiddet içeren spor uzmanları ya da futbol holiganları.</p>

  <p class="calibre1">4. <span class="calibre2">Korktuğu</span> için öldüren katiller, karşı taraftakini öldürmezlerse canlarından ya da azalarından olacaklarına dair inanılır bir tehdit altındadırlar. Fiziksel olarak zorlanan, bazen de gönülsüz katillerdir bunlar. Bu güdü araçsal bakımdan akılcıdır.</p>

  <p class="calibre1"><span class="calibre2">5. Kariyerist</span> katiller cinai temizliğe karışan organizasyonların çalışanlarıdır. Cinayet emirlerine itaat onlara maddi bakımdan avantajlı, mesleklerinde yükselmelerini sağlayacak bir şey gibi görünür -cinayete yardım etmezlerse de işlerini kaybetme kaygısı taşırlar. Bürokratik cinai temizliklerde bu durum daha yaygındır.</p>

  <p class="calibre1">6. <span class="calibre2">Maddiyatçı</span> katiller yağma ya da mağdurların işlerini, dükkanlarını veya mülklerini ele geçirerek doğrudan ekonomik kazanç sağlamanın cazibesine kapılmıştır. Bazıları cinayet işlemeleri karşılığında hapishaneden salınır. Bunlar da yine son derece araçsal güdülerdir.</p>

  <p class="calibre1">7. <span class="calibre2">Disiplinli</span> katiller, emre itaatsizliğin anormal sayıldığı meşru örgütsel otoritenin tuzağına düşmüştür. Kafalarında korkuda ziyade talimatlara uyma rutininin zorunluluğu vardır. Bugünkü, geçmişteki ya da gelecekteki her milletten insanlar yukarıdan baskıyla uyumlulaştırabilir. Weber’deki anlamıyla alışkanlık güdüsüyle hareket eden katiller olabilirler.</p>

  <p class="calibre1"><span class="calibre2">8. Yoldaşlarına bağlı</span> katiller, silah arkadaşlarının baskısı yüzünden uyum gösterme tuzağına düşmüştür. Özellikle de silah arkadaşlarının duygusal desteğini çekeceğinden korkarlar. Bu da Weber’in duygusal eylemini gündeme getirir. Browning (1993), sıradan Alman polislerinin işlediği toplu katliamları kısmen bununla açıklar.</p>

  <p class="calibre1">9. <span class="calibre2">Bürokrat</span> katiller modern dönem bürokrasilerinin tuzağına düşmüştür. İtaatleri kurumsallaşmış rutinlerin ürettiği, Weber’deki anlamıyla alışkanlıktan gelir ve modern toplumlarda kurumsallaşan, Arendt’in (1965) meşhur tabiriyle, <span class="calibre2">kötülüğün sıradanlığının</span> tuzağından kurtulamazlar. Bu konudaki en iyi açıklama Milgram’mdır. Baumann (1989) ve Katz (1993), sıradan modern insanlar cinayet işleyebilir, derler. Bartov (1996) onlarla aynı görüştedir ve tuzağın kökenlerini I. Dünya Savaşı’nm “mekanik, akılcı ve gayrişahsi” cinayet makinesine kadar götürür.</p>

  <p class="calibre1">Demek ki geniş bir potansiyel katil yelpazemiz var - ideolojik, bağnaz, şiddet düşkünü, korktuğu için öldüren, kariyerist, maddiyatçı, disiplinli, yoldaşlarına bağlı ve bürokrat. Bu çeşitlilik sekizinci tezimi güçlendiriyor, çünkü esasen sıradan insanları cinai temizliğin destekçileri yapıyor. Bazı suçlular kendi iddialarına göre idealist, yani ideolojik sebeplerle cinayet işlemişti. Bazıları da ya şiddeti seviyordu ya da siyasi sorunları çözmenin en iyi yolu olduğunu düşünerek şiddete saygı duyuyordu. Katil kurumlar disiplinliydi, yoldaşça duygulara dayanıyordu, kariyer yapmaya ya da yağmacılığa müsaitti ve bazıları da bürokratikti. Bu kadar çok sayıda suçlunun içinde bir miktar açıkça sıradan insan da olmalıdır. Bunlar sadece ideal tipler olduğu için, neredeyse tüm suçluların karışık güdüleri olduğu söylenebilir. Ayrıca bu liste güdüleri cinayet noktasında “dondurma” eğilimindedir. Gidip insanlan öldürmeye ilk başta niyet eden suçlu sayısı az olduğundan (5. tez), ilk güdüleri farklı olmalıdır. Bu yüzden güdüleri değiştiren ve cinayet ihtimaline yaklaştıran kariyerler üzerinde duruyorum.</p>

  <p class="calibre1">Keza bireyleri kendi çevrelerinden soyutlayanlayız. İnsan davranışının bu eşsiz alanında bireyci bir yaklaşımın baştan çıkarıcı olmasının sebebi kısmen, hukuki suçluluk meselesinin büyük önemidir. Şu ya da bu bireyi şahsen işlenmiş suçlar için cezalandıracak, belki de ölüme mahkûm edecek miyiz? Fakat aynı zamanda böyle davranışları anlamaya çalışırken de bireyciliğe doğru kayarız. Bu vakalar üzerine düşünen herkes kendine şunu sormuştur: “Bu koşullarda erkekleri, kadınları ve çocukları öldürmem emredilse ben ne yapardım?</p>

  <p class="calibre1">Ne kadar cesur, ne kadar ahlaklı davranırdım?” O zaman belki de ne kadar korkak, itaatkar ya da hırslı olduğumuzu düşünürüz -ihtiyaç halindeki ya da eziyet gören bir kimseye yardım etmediğimiz daha önemsiz bir olay aklımıza gelir. Böyle sıradan insani zayıflıkların cinai temizliğe yardımda önemli olduğu açıktır.</p>

  <p class="calibre1">Yine de, “Ben ne yapardım?” sorusuna cevap vermek için kendimizi o dönemdeki mukayese edilebilir bir konumda bulunan bir kişinin yerine koymak zorundayız. 1930’lar Almanyası’na yerleştirilen benim gibi bir profesör büyük ihtimalle muhafazakar milliyetçiliğin tarafını tutacak, Nazilerin davasına da biraz sempati duyacaktır. Öğrenciler daha da Nazi yanlısı olacaktır; çünkü Naziler 1931’de Almanya’da düzenlenen serbest ulusal öğrenci seçimlerini kazanmışlardı. O dönemde biyoloji ya da tıp profesörü olsaydım, radikal Nazizmin yankı bulduğu bilimsel ırkçılıktan nasibimi alacaktım. Faşizm üzerine kitap yazmış gerçek bir sosyoloji profesörü olarak bana huzursuzluk veren bir selefimi biliyorum. Faşizme akademik ilgi duyan Profesör Otto Ohlendorf’un sonu Nazilik olmuştu. Kendini üstün gören bir kişiliğe sahip olması ilk başta Nazi liderliğiyle ters düşmesine yol açmıştı. Ama sonra görevini yaptı, korkunç <span class="calibre2">Eirı-satzgruppen<a id="footnote4"></a><sup class="calibre4"><a href="#bookmark7">4</a></sup></span> cinayet çetelerinden birinin başına geçmeyi kabul etti. Onun çetesi 90.000 kişi öldürdü. 1951’de Nürnberg’de idam edildi. Başka bağlamlara yerleştirilseydik, pek çoğumuz cinai etnik temizliğe epeyce yaklaşabilirdik.</p>

  <p class="calibre1">NEDENSEL MODELİM: TOPLUMSAL İKTİDARIN KAYNAKLARI</p>

  <p class="calibre1">Cinai etnik temizliği açıklamak için, bu işte meydana gelen iktidar etkileşimlerine dair genel bir modele ihtiyacımız var. Önceki tarihsel çalışmamda (bkz. Mann, 1986,1993) kullandığım dört toplumsal iktidar kaynağı modelini burada da kullanacağım. Etnik temizliği dört birbiriyle bağlantılı iktidar ağı kümesinin bir sonucu olarak inceliyorum. Bu kümelerin hepsi de etnik temizliğin gerçekleşmesi için zorunludur, ama içlerinden biri nedensel bakımdan önce geliyor olabilir.</p>

  <p class="calibre1"><span class="calibre2">İdeolojik iktidar</span> insan toplumlarmdaki değerlerin, normların ve ritüellerin harekete geçirilmesi anlamına gelir. Burada ideolojinin yanlış olduğunu değil, sadece hem deneyime hem bilime baskın çıktığını, bu yüzden de smanamaz unsurlar barındırdığını iddia ediyorum. Bazıları <span class="calibre2">kültür</span> terimini aşağı yukarı benim <span class="calibre2">ideoloji</span>’yi kullandığım anlamda kullanıyor, fakat ben kültür terimini fazla belirsiz ve çok anlamlı buluyorum. Etnik çatışma son derece ideolojiktir.</p>

  <p class="calibre1">Benedict Anderson’m (1983) “uluslar hayali cemaatlerdir” şeklindeki bilinen sözü, bize yabancı kimselerin etnik bir grup ya da ulusun üyesi olarak bizimle bir kimliği paylaştığının, doğrudan yaşam deneyimimizde bariz olmadığını gösterir. Böyle tuhaf bir anlayışın ideolojik olarak yaratılması gerekir, çünkü fiili deneyimlerimizi çok ciddi şekilde aşar. Kültürün/ideolojinin hangi tikel durumlarda ve hangi mekanizmalarla nefret dolu etnik kimlikler yaratmamıza katkı yaptığına dair nedensel bir teoriye ihtiyacımız var. Almanlar kolektif sağ kalışlarına bir tehdit oluşturacak ne biliyorlardı Yahudiler hakkında? Suçlular, ahlaki “öldürmeyeceksin” emrini aşıp fiilen cinayet işlemeye nasıl başlarlar? Bazı liderler ve militanlar tüm araçsal aklı rafa kaldırıp “değer-akılcılığı”nm etkisine nasıl girerler?</p>

  <p class="calibre1">İdeolojiler iletişim şebekeleriyle taşınır ve bu şebekelerde kimilerinin bilgi ve ikna kaynakları daha fazladır. Hepsi de halk üzerinde iktidar kazanabilecek toplumsal hareketleri ve kitle iletişim araçlarını -kitlesel yürüyüşler ve toplantılar, yazılı basın, görsel yayın araçları- seferber ederler.' Gerçi insanlar kültürel bakımdan aptal değildir. Dünyaya dair makul bir algı yaratan ideolojileri kabul eder ve aktif olarak yeniden yorumlarlar. Etnik temizliği meşrulaştıran ideolojiler yine çoğu durumda akla yakın açıklamalar sunan alternatif ideolojilerle (liberal, sosyalist, vs.) rekabet etmek zorunda olsalar da gerçek, büyümekte olan tarihsel çatışmalarda bir zeminleri vardır. Pek çok vakada, şiddet artışının ilk safhalarında bu rekabetin başa baş durumunu vurgulayacağım. Sürecin sonraki evrelerinde iletişim araçlarının kontrolü etno-milliyetçilerin ideolojik iktidarını daha da artırabilir. Fakat bu durum, açıklanması gereken bir sürecin parçasıdır.</p>

  <p class="calibre1"><span class="calibre2">Ekonomik iktidar</span> da önemlidir. Tüm temizlik vakalarında maddi çıkarlar söz konusudur. Genellikle bir etnik grubun üyeleri dış gruba karşı toplu ekonomik çıkarları olduğuna inanmaya başlarlar. İkinci etnik tezimde gösterdiğim gibi, etnisite sınıfa baskın çıkabilir. Sınıfsal hisler etnik grup ilişkilerine kayabilir. Ezilen grup diğerini emperyalist sömürücü bir millet olarak tanımlar, kendisini de sömürülen proleter millet olarak görür (Ruanda’daki Hutular gibi). Sömürenler de emperyalist düzenin madun etnik gruplara medeniyet getirdiğini düşünür. Bu egemenliğin aşağıdan gelen tehditlere karşı savunulmasına emperyal revizyonizm diyorum - Naziler, Sırplar ve Tutsilerde çok barizdir.</p>

  <p class="calibre1">Sınıf duygusunun yer değiştirmesi, azınlıkların -Yahudiler, Hintliler, Çinli tüccarlar, Mandalı ya da Hintli emekçiler- işbölümünde ayrı bir yeri işgal ettiği etnik niş ekonomilerinde de meydana gelir. Fakat bu ayrımcılık ve siyasi protestoya yol açsa da, nadiren kitlesel şiddete dönüşür (Gurr, 2000: 229). Tıpkı dil meselesi gibi araçsaldır ve müzakere edilebilir. Görünüşe bakılırsa en kötü vakalar, Chua’nm (2004) altını çizdiği üzere, yaygın smıf hıncının makul bir şekilde kapitalist ara gruplara -mesela Yahudilere ya da Çinlilere- yönelmesidir. Fakat neticede etnik nişlerin çoğu üst sınıflar için o kadar faydalıdır ki ortadan kaldırılmalarını desteklemezler. Bu yüzden Connor (1994: 144-64) ve Horowitz (1985: 105-35) ekonomik çıkarların nadiren ana etnik çatışma sebebi olabileceğini öne sürer. Chua’nın (2004) Ruanda ve Yugoslavya’daki soykırımı ve cinai temizliği piyasa sömürüsüne bağlama girişimleri biraz zorlama kalmıştır.</p>

  <p class="calibre1">Yine de piyasaların ister çok devletçi ekonomiler, ister dışlayıcı toprak mülkiyeti sebebiyle olsun, açıkça tekellerle sınırlı kaldığı yerlerde bu doğru değildir. Tek bir etnik grubun hakim olduğu bir devlet başka etnik grupların toprak edinmesini, meslek sahibi olmasını ya da işletme ruhsatı almasını önleyebilir. Devletin kontrolü maddi zenginlik edinmenin en önemli yolu haline gelir, etno-milliyetçilerin kendi devletlerini kurma arzusunu yoğunlaştırır. Komünizm’den geçişlerde ve gelişmekte olan ülkelerde devlet büyük sektörleri ve dış yardımı kontrol ediyor olabilir, buradan elde edilebilecek kazançları etnisiteye göre dağıtabilir. Böyle değerli bir devlet için verilecek mücadele, kaybedenin cinai bir şekilde temizlenmesine yol açabilir. Toprak mülkiyeti de yapısı itibariyle tekelcidir. Sermaye ya da emeğin aksine, toprağın bir sonu vardır. Toprak mülkiyeti diğerlerinin toprağı kullanmasını engeller. Tek bir etnik grubun toprağı mülküne geçirmesi diğerlerini dışarıda bırakacaktır. Tarım toplumlarında bu durum hayati tehlike yaratabilir. Bu yüzden sömürge yerleşimi özellikle toprak mülkiyeti üzerinden kanlı etnik çatışma üretmiştir. Hem toprağı ele geçirip hem de yerlilerin emeğine ihtiyaç duymamak, çoğu durumda etnik grubun öldürülmesini ya da soykırımı getirir. Sömürgelerdeki temizliklerin eşsiz bir yönü, ekonomik iktidar kaynakları üzerine doğrudan bir çatışmanın ağırlıkta olmasıdır.</p>

  <p class="calibre1">Cinai temizlik başlayınca daha alelade ekonomik çatışmalar da ortaya çıkar. Mağdurların değerli eşyaları, evleri, kıyafetleri zorla alınabilir, bildiğimiz adi insan açgözlülüğüne etnik vahşet de eklenebilir. Yine de bunun için bazı ön şartlar gerekir. Komşuların malını yağmalayabilmek için askeri bakımdan onlardan güçlü olmalıyız. İdeolojik ve siyasi yaptırımlar da normalde komşumuzun malını yağmalamamızı engeller. Ahlaken yanlış olduğunu ve hukuken cezalandırılacağımızı düşünürüz. İdeolojik ve siyasi engellerin niçin yıkıldığının açıklanması gerek. Keza yirminci yüzyılda temizliğin hızlanmasını da salt açgözlülükle açıklamak mümkün değildir. Tarihteki tüm savaşlarda, cezalandırıcı baskınlarda ve toplumsal ayaklanmalarda mallara ve mülklere şiddet yoluyla el konmuştur. Değişmeyen bir tarihsel durumdur bu. Aslında genellikle temizlikte müsadere talidir ve ortaya çıkışı bakımından nadiren önem kazanır. Etnik temizlik başladıktan sonra da müsadere esasen alt kademedeki suçlulara çekici gelir.</p>

  <p class="calibre1">Gruplar kendilerini ve ekonomik çıkarlarını etnik bakımdan tanımladığı takdirde etnisite sınıfa baskın çıkabilir. Fakat bunun için etnik bir grup içindeki kapitalistlerin, işçilerin, küçük burjuvaların, toprak sahiplerinin, köylülerin ve diğerlerinin ortak ekonomik çıkarlara sahip olduklarını düşünmeleri gerekir. Etno-milliyetçilerin böyle bir ideolojik görevi başarmaları kolay değildir. Modern dönemde etnisite ya da millet genellikle sınıfa baskın çıkmamıştır. İncelediğim vakalarda bile milliyetçiler, öncelikli maddi meselenin sektörel ya da sınıfsal çatışma olduğunu öne süren liberalleri ve sosyalistleri yenmek zorunda kalmıştır.</p>

  <p class="calibre1"><span class="calibre2">Askeri iktidar</span> toplumsal olarak örgütlenmiş, yoğunlaştırılmış ölümcül şiddet demektir. En kötü etnik temizlik vakalarının sonraki aşamalarında bu iktidar tayin edici olur. Ordular, kolluk kuvvetleri ve devlet dışı düzensiz paramiliterler askeri iktidarın ana temsilcileridir. Bu temsilcilerin nereden para ve insan bulduğunu, nasıl eğitim yaptığını da inceleyeceğim. Silahlara ve askeri talime kim erişebiliyor ve kim toplumsal problemleri şiddet yoluyla çözmeyi benimsiyor? İnsanları cinayete yakınlaştıran, şiddet üzerine bina edilmiş kariyerler var mı?</p>

  <p class="calibre1">Yirminci yüzyıldaki etnik temizlik vakalarının çoğu savaşlar ya da savaştan barışa kaotik geçişler sırasında gerçekleşti (Melson, 1992: 9. Bölüm; Naimark, 2001:.187). Geleneksel savaşlar esirlere ve sivillere muamele kurallarına uygun yapılıyor olabilir, fakat kurallarda daima boşluklar vardır - günümüzde sivillerin bombalanması ve psikolojik işkence, önceki yüzyıllarda kuşatma savaşları ve kırsaldan geçinme. İdeolojik savaşlarda ortak kurallar azalır ve siviller de düşman sayılabilir. II. Dünya Savaşı’ndaki Pasifik Cephesi düşman askerlerine ve sivillere karşı ırksal vahşete sahne olmuştu, Doğu Cephesi’nde de faşistler ile komünistler mezalime başvurdular. Etnik unsurun güçlü olduğu iç savaşlar ve ayrılma savaşları düşman hattının ardında sıkışmış etnik gruplar için tehlikelidir. Cinai temizliğin çekiciliği, askeri maliyetinin düşüklüğü ve misilleme korkusunun azlığı yüzünden artabilir (tez 4b’de olduğu gibi). Askeri seferler, ilk başta hedef olmayan sivillere mezalimi taktik açıdan cazip hale getirebilir. Uzun kuşatma savaşları, saldırganların zafer kazandıktan sonra şehri yağmalamasına yol açabilir. Gerilla savaşları gerillaları sivilleri öldürmeye iter. Daha hareketli bir düşmanla karşılaşan kaynakları sabit bir ordu, düşmanını daha durağan bir savunmaya zorlamak için sivil yerleşimlere saldırabilir -General</p>

  <p class="calibre1">Sherman, Ova (Plains) Kızılderililerine<a id="footnote5"></a><sup class="calibre4"><a href="#bookmark8">5</a></sup> karşı bu yönteme başvurmuştur. Tüm bunlar cinai temizlik yaratabilen askeri iktidarın özellikleridir.</p>

  <p class="calibre1"><span class="calibre2">Siyasi iktidar</span> toplumsal hayatın merkezi, toprağa bağlı düzenlenmesidir. Şiddetin tırmanışının en çok rakip siyasi egemenlik iddiaları yüzünden gerçekleştiğini öne sürüyorum (krş. Horowitz, 1985; Wimmer, 2002). Tezlerim <span class="calibre2">Riskli Azınlıklar</span> projesinin niceliksel verileri tarafından da desteklenmektedir. 1990’ların sonunda yeryüzündeki etno-siyasi isyanı en iyi açıklayan değişkenler, önceki beş yıldaki siyasi protesto; istikrarsız, bölünmüş ama baskıcı rejim; nüfusun belli bir toprak parçasında toplanması; yaygın siyasi örgütlenme ve yabancı yandaşların desteğidir. Nüfus yoğunlaşması dışında bunların hepsi esasen siyasi değişkenlerdir. Sonuçlara bakılırsa ekonomik, kültürel ve siyasi ayrımcılık etnik protestoya yol açabiliyor, ama nadiren daha ileri gidip isyan düzeyine çıkıyor (Gurr, 2000: 234-6).</p>

  <p class="calibre1">Siyasi iktidar yapısı gereği toprağa bağlı, otoriter ve tekelcidir. İdeoloji kısmen özel ve epeyce gönüllüğe dayalıdır, ekonomik yaşam piyasa tercihlerini içerir, askeri iktidar ise normalde kurumsaldır ve gündelik hayat deneyimlerimizden uzak tutulur. Fakat devletin düzenlemelerine rutin olarak boyun eğmek zorundayız ve bunun hangi devlet olacağını -kalmak ya da terk etmek haricinde- seçemeyiz. Rakip egemenlik iddiaları uzlaşması en zor, cinai temizliğe yol açma ihtimali en yüksek olan iddialardır. İki etnik gruptaki güçlü ekiplerin, “halk adına” aynı toprak parçası üzerinde meşru ve mümkün rakip devletleri hedeflediği ve zayıf grubun dışarıdan desteklendiği durumlarda cinai temizliğin ortaya çıkma olasılığı çok yüksektir. İstikrarsız, hizipleşmiş parti-devletlerin varlığı işleri daha da kötüleştirir. Bu kitabın ana savı budur ve insan davranışının bu bilhassa korkunç alanını açıklarken en nihayetinde siyasi iktidar ilişkilerinin tayin edici olduğuna işaret etmektedir.</p>

  <p class="calibre1"><span class="calibre8">iki</span></p>

  <p class="calibre1"><a id="bookmark9"></a><span class="calibre3"><a id="bookmark10"></a>Evvelki Tarihlerde Etnik Temizlik</span></p>

  <p class="calibre1">Bu bölümde, modern devlet öncesinde az sayıda etnik temizlik yaşandığı (1. tez), çünkü genellikle sınıfın etnik kökenden önce geldiği (2. tez) gösterilecek. Toplu katliamın insanlık tarihinde yeni olmadığı aşikar, ama tarihteki daha eski rejimler koca koca sivil halkları yeryüzünden silme ya da sürgüne gönderme gayesini pek gütmemiştir. Fatihler haliyle hükmedecek bir halk istiyordu; amaç onlara boyun eğdirmek ve köle etmekti, ortadan kaldırmak değil. Fakat kimileri bu görüşe karşı çıkmakta, cinai temizliğin hem modern hem eski olduğunu belirterek kötü ünlü Asurluları, Yunan şehir-devletlerini yıkan Kartacalıları ve Numantia ile Kartaca’yı yerle bir eden Romalıları örnek göstermektedirler (Chalk&amp;Jonassohn, 1990; du Preez, 1994: 4-5; Freeman, 1995; Jonasson, 1998: 17. Bölüm). Smith (1997) “tarihin tüm devirlerinde soykırım yaşandığını” belirtir, ama bunları farklı tarihsel devirlere göre tiplere ayırır: Fetihçi, dini, sömürgeci ve modern.</p>

  <p class="calibre1">Toplu katliamı tekelinde bulunduran bir çağ yoktur. Önceki çağlarda belki insanlar bizden çok daha zalimdi, mesela halka açık alanda işkence ve idam daha yaygındı. Biz modernler ise dolaylı yollara başvuruyor, duyguları işe karıştırmadan uzaktan öldürmeyi tercih ediyoruz. Emniyetli bir yükseklikten bomba bırakıyoruz, ama balta ve kılıçla yapılan katliamlar karşısında dehşetten donakalıyoruz (Collins, 1974: 421). Önceki dönemlerde, sıradan erlerin de dahil olduğu alt sınıflara yapılan muamele bugünkünden çok daha zalim-ceydi. Disiplin çok sert ve ibret vermeye yönelikti, kırbaçlama rutin, idamlar yaygındı. Düşmanın alt sınıflarına ise daha da kötü muamele ediliyordu. Ordular hayatlarını idame ettirmek için taşrayı sömürüyor, herhangi bir şehri alan kuşatmacılar yollarına çıkan herkesi soyuyor, yağmalıyor, insanlara tecavüz ediyorlardı. Ama Smith’in (1997) de dikkat çektiği üzere, tarihi savaşlarda insanlar <span class="calibre2">kim</span> olduklarına bakılarak değil <span class="calibre2">nerede</span> bulunduklarına bakılarak öldürülüyordu. Cinayet başlı başına modern bir şey değildir, ama bazı kimlikleri</p>

  <p class="calibre1">temizlemek amacıyla cinayet işlemek moderndir.</p>

  <p class="calibre1">Temizlikten bahsederken bile bu ifadeyi sınırlandırmam gerek. Toprağa yerleşmeyi ve kendileri çiftlik kurmayı ya da çobanlık yapmayı hedefleyen göçmen fatihlerin yerlileri topraktan atmak için güçlü ekonomik gerekçeleri vardır; onları vahşice sürgün edebilir, hattâ sürgünün neticesi açlık olursa et-nikkınma kadar işi vardırabilirler. Hun, Moğol ve Anglo-Sakson akmları gibi az sayıda vakada bu durum yerel soykırıma dönüşmüştür. Akınlar göçmen çobanlar tarafından yerleşik alanlara yapılırsa, yerel ölüm oranı yüksek olmuştur; çünkü göçmen çobanlar çiftçilerden daha fazla toprağa ihtiyaç duyar. Yine de geleneksel olarak fetih adı verilen pek çok antik kitlesel hareket bugünkülerden çok farklıydı. Hint-Avrupalılar (hemen tüm Avrupa dilleri onların dilinden gelir) büyük ihtimalle fetihler yoluyla değil, yüzyıllar süren ileri neolitik çiftçiliğin yayılmasıyla batıya uzanmışlardır. Renfrew’in (1992) ulaştığı sonuca göre, hiç kimse birkaç milden fazla hareket etmemiş olabilir aslında. Erken tarihin pek çok farazi fatihi aslında iktidara tedricen yükselmişlerdi. Dolukha-nov (1994: 374), Ortadoğulu Samilerin ilk başta yerleşik tarımcıların yanı sıra yaşayan göçebe çobanlar olarak ortaya çıktığını belirtir. İşçi, paralı asker ve tüccar olarak tarımcıların şehirlerine girmiş, onların kültürüne büyük ölçüde uyarlanmışlardı. En sonunda da ayaklanıp onları fethetmişlerdi. Daha sonra da tarımcıları yok etmeyen, yöneten büyük imparatorluklar kurdular -Akadlar, Hititler. &#160;&#160;&#160;.</p>

  <p class="calibre1">Bizim bilgimiz en çok son dönemdeki, Roma İmparatorluğu’nu fetheden barbarlar gibi fatihler üzerine. Güney Fransa’daki Garonne Vadisi’ni fetheden Vizigotlar tipik bir örnektir. Brown (1996: 57-62), onların “dışarlıklı fatihler” olarak değil, imparatorluğu başka fatihlerden korumak için daha önce sık sık mücadeleye katılan komşular olarak görüldüğünü belirtir. Roma’dan kaçan, şiddet yoluyla zenginleşmek isteyen yoksulları saflarına katıyorlardı. Son derece yıkıcı olabilecek (Attila’nmki gibi) “zaman zaman, korkunç büyüklükte baskınlar” yapmak yerine, halka boyun eğdirmek için “çayırları mahvetmeye, kırsala zarar vermeye, zeytin bahçelerini yakmaya” girişiyorlardı. Direnenler kılıçtan geçiriliyor, kadınlarına tecavüz ediliyor, kötü beslenme ve hastalıktan ölenler de oluyordu. Buradaki “amaç yerli liderlere direnme meselesini bir daha düşündürmeye yetecek kadar zarar vermekti: Ya haraç verecekler ya da yeni efendilerine kapıyı açacaklardı.” Gotlar uygar insanları temizlemek değil, uygarlaşmak istiyorlardı. Ostrogot Kral Theodoric durumu şöyle özetlemişti: “İyi bir Got Romalı gibi olmak ister, ancak yoksul bir Romalı Got gibi olmak ister.” iki halkın kıyaslanabilir toplumsal sınıflarıyla sınırlı <span class="calibre2">yatay asimilasyondan</span> bahsediyordu. Üst sınıftan Gotlar Romalı oldu, bazı alt sınıftan Romalı da Got oldu. Moğollar ile Çinliler de Çin İmparatorluğu’nun nispeten zayıf olduğu dönemlerde aynı şeyi yaptılar. Bu barbarlar önce <span class="calibre2">ibretlik baskı</span> uyguluyor, ardından <span class="calibre2">kısmi sınıf asimilasyonu</span> yaşıyordu, burada kullandığımız anlamda temizlik yoktu. Barbarların daha uygar halkları fethettiği örüntü belki de en yaygın olanıdır. Yeni yerler fethettikçe de daha fazla halkı kendi kültür ve kimliklerine asimile ediyorlardı. Cengiz Han’ın torunları Ortadoğu’ya ulaştıklarında, fatih “Moğol” orduları büyük ölçüde yoldan toplanmış Türki askerlerden oluşuyordu. Kurulan hanlık da etnik bakımdan son derece karışıktı - ve Islamı kabul etti.</p>

  <p class="calibre1">Uygarlık tümden emekten kaçınmak olduğundan (hâlâ da öyledir), barbarlar halkların hakimiyetini sürdürmesini, işleri yapmasını ve artık üretmesini istiyordu. Onları öldürürlerse kendileri emek harcamak zorunda kalacaklardı. En uç durumlarda sorun çıkaran elit zümreyi, baş eğmeyen şehirleri ya da yerel nüfusları toptan öldürüyor veya sürüyorlardı. Şehirlerin kılıçtan geçirilmesi, Numantia ve daha önce bahsettiğimiz iki Yunan şehir-devletinde olduğu gibi, binlerce kişinin ölmesi anlamına gelebiliyordu. Bu olayların herkese ibret olması amaçlanıyordu. Fakat fatihler boyun eğen elitleri asimile ediyordu. Pek çok imparatorluk ve barbar kavim komşularını fethettiğinden onları yabancı olarak görmüyorlardı. Antik dönemdeki fatihlerin zalimliği, diğer şehirlere ve bölgelere teslim olmaları için ibretlik bir olay göstermekti. Bu zalimlik daha sistematik imhaların başlangıcı olmuyordu.</p>

  <ul class="calibre9">
    <li class="calibre10"><a href="../Text/main-1.xhtml">Tarihe geçmiş şehirlerin çoğu son derece kozmopoli</a></li>

    <li class="calibre10"><a href="../Text/main-2.xhtml">Yeni Dünyada Soykırımcı Demokrasiler</a></li>

    <li class="calibre10"><a href="../Text/main-3.xhtml">Alman sömürge politikası acımasızca göç ettirmeyi</a></li>

    <li class="calibre10"><a href="../Text/main-4.xhtml">Ermenistan, II</a></li>

    <li class="calibre10"><a href="../Text/main-5.xhtml">Naziler, I Radikalleşme</a></li>

    <li class="calibre10"><a href="../Text/main-6.xhtml">Naziler, II</a></li>

    <li class="calibre10"><a href="../Text/main-7.xhtml">Josef Schammberger 1918’de İtalya’ya devredilmiş o</a></li>

    <li class="calibre10"><a href="../Text/main-8.xhtml">Almanya’nın Müttefikleri ve Destekçileri</a></li>

    <li class="calibre10"><a href="../Text/main-9.xhtml">Peki Yahudileri nasıl bir senaryonun beklediğini v</a></li>

    <li class="calibre10"><a href="../Text/main-10.xhtml">Yugoslavya, I</a></li>

    <li class="calibre10"><a href="../Text/main-11.xhtml">Yugoslavya, II</a></li>

    <li class="calibre10"><a href="../Text/main-12.xhtml">SIRADAN YUGOSLAV SUÇLULAR</a></li>

    <li class="calibre10"><a href="../Text/main-13.xhtml">Ruanda, II</a></li>

    <li class="calibre10"><a href="../Text/main-14.xhtml">Pakistan’ın kontrol ettiği bölgede nüfusun ağırlığ</a></li>

    <li class="calibre10"><a href="../Text/main-15.xhtml">Konfederatif ya da oydaşmacı rejim unsurları her d</a></li>

    <li class="calibre10"><a href="../Text/main-16.xhtml">2001b. “People’s War: Militias in East Timor and I</a></li>
  </ul>

  <p class="calibre1"><a id="bookmark3"></a><a href="#footnote1">1</a></p>

  <p class="calibre1">Belanica hakkındaki çarpıcı bilgiyi, 25 Nisan 1999’da Los <span class="calibre2">Angeles</span> Times’ta haberi yayımlanan John Daniszewski sayesinde biz de biliyoruz.</p>

  <p class="calibre1"><a id="bookmark5"></a><a href="#footnote2">2</a></p>

  <p class="calibre1">Akitanya, Fransa’nın güneydoğusunda bulunan ve en önemli merkezi Bordeaux olan bölge. <span class="calibre2">-Redaktörün Notu (rdn)</span></p>

  <p class="calibre1"><a id="bookmark6"></a><a href="#footnote3">3</a></p>

  <p class="calibre1">Hutu Gücü, Ruanda’da Hutu aşırılıkçıları tarafından savunulan bir ideolojidir. Buna göre, Ruanda’da Hutular hakim olmalı, Hutu ve Tutsiler arasında mutlak bir ayrıma gidilerek kamu hayatı ve kuramlarında Hutularm üstünlüğü geçerli kılınmalıydı. Tutsileri Ruanda’ya bütünüyle yabancı bir unsur sayan Hutu Gücü ideolojisi, 1994’teki soykırımda etkili olan bir fikri çerçeve sağladı, <span class="calibre2">-rdn</span></p>

  <p class="calibre1"><a id="bookmark7"></a><a href="#footnote4">4</a></p>

  <p class="calibre1">Einsatzgruppen, İkinci Dünya Savaşı sırasında özellikle işgal altındaki Polonya ve SSCB topraklarında kitlesel katliamlara girişen paramiliter SS ölüm birlikleridir, <span class="calibre2">-çn</span></p>

  <p class="calibre1"><a id="bookmark8"></a><a href="#footnote5">5</a></p>

  <p class="calibre1">Kuzey Amerika’nın orta kesimindeki geniş düzlüklerde yaşayan çok sayıda kabileye verilen ortak isim, <span class="calibre2">-çtı</span></p>
</body>
</html>
