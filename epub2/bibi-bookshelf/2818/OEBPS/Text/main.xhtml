<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
  <p class="calibre1"><!--StartFragment--></p>

  <div class="tContTitle">
    <!--StartFragment-->

    <h1 class="k-p">Darağacında Üç Fidan  <i id="icerik_islem" data-turu="kitaplar" data-id="2076" class="k-fs" title="" data-placement="top" data-original-title="Düzenle"></i></h1>

    <ul class="bilgiler">
      <li class="calibre2"><span><strong class="calibre3">Yazar:</strong></span> <span><a class="k-l-s" href="http://1000kitap.com/Yazar/Nihat-Behram">Nihat Behram</a></span></li>

      <li class="calibre2"><span><strong class="calibre3">Kitabın Türü:</strong></span> <span><a class="k-l-s" href="http://1000kitap.com/Kitap-Turu/Siyaset">Siyaset</a></span></li>
    </ul><!--EndFragment-->
  </div>

  <div class="boxTanimVideo"></div>

  <div class="calibre4">
    <br class="calibre5"/>
  </div><!--EndFragment-->

  <p class="calibre6"><!--StartFragment--> <span class="calibre7">Deniz Gezmiş, Hüseyin İnan ve Yusuf Aslan yakın tarihimizin simgelenmiş adlarından üçüdür. Bilindiği gibi bu üç genç "12 Mart" döneminin karanlık günlerinde, 6 Mayıs 1972 sabahı darağacına çıkarıldılar. 12 Mart'ın ''hukuk anlayışı''nın bir göstergesi ve sonucu olan bu infazlar, yıllarca kamuoyunun vicdanını rahatsız etmiş ve etmektedir. Demokrasi kültürünün perspektifinden bakıldığında, yakın tarihimizde verilmiş pekçok karar gibi bu kararın da aşırı siyasallaşmış bir hukuk anlayışının örneklerinden olduğu kabul edilecektir. Bu yapıt, üç gencin darağacında can verişlerinin dördüncü yılı olan 1976'da, 18 gün süren olaylı bir yazı dizisinin ardından kitaplaştırılmıştır. Dizinin yayını süresince hemen her gün ağır cezalık davalar açılmış, toplatma kararları verilmiştir. Kitaplaşan yapıt da ağır baskılara uğramıştır. Bir dönem kuşağının el kitabı olan bu efsanevi yapıtı, yasaklı sürecinin öyküsünü de içeren yeni bir düzenlemeyle sivil tarihimize belgesel bir katkı olarak sunuyoruz.</span><!--EndFragment-->  <b class="calibre3"><br class="calibre5"/></b></p>

  <p class="calibre1"><b class="calibre3">NİHAT BEHRAM</b><br class="calibre5"/></p>

  <p class="calibre6">1946 yılında Kars'ta doğdu. On şiir kitabı yayınlandı. Yayınlanmış yirmi kitabı bulunmaktadır. Çeşitli yapıtları yabancı dillere çevrilmiştir. -Halkın Dostları-, -Militan- ve -Güney- dergilerini çıkaranlar arasındadır. Yazdıklarından ötürü 12 Mart döneminde</p>

  <p class="calibre6">2 yıl tutuklu kaldı. 70'li yıllarda bir süre gazetecilik</p>

  <p class="calibre6">yaptı. 12 Eylül döneminde Bakanlar Kurulu kararıyla T.C. vatandaşlığından çıkarıldı. Uzun yıllar yurdundan uzakta yaşamak zorunda kalan Behram, 17 yıllık politik sürgünlükten sonra 1996 yılında yurduna dönebildi.</p>

  <p class="calibre1"><b class="calibre3">İÇİNDEKİLER</b></p>

  <p class="calibre6">Sunu</p>

  <p class="calibre6">Uğruna ölüme gidilen şey kendini karanlıkta bir ışık gibi hissettirir</p>

  <p class="calibre6">Bu günler ki</p>

  <p class="calibre6">Türkiye'de karanlık bir dönem ve Deniz, Yusuf, Hüseyin'in dışarda son günleri</p>

  <p class="calibre6">Deniz Gezmiş, -Mahkeme diye böyle bir yerde bulunmaktan utanç duyuyorum- dedi</p>

  <p class="calibre6">Tutanaklar (1)</p>

  <p class="calibre6">Ortak savunmalarına -ezenlere karşı verdikleri mücadelelerde ölen tüm ezilenlere selam olsun- diye başladılar</p>

  <p class="calibre6">Gecenin Gölgelerinde Ayrılık</p>

  <p class="calibre6">N. Ağırnaslı İnönü'ye -Korkarım bu kan gölü onu döktürenlerle birlikte, susanları da boğar- dedi</p>

  <p class="calibre6">Üç Dağa Ağıt</p>

  <p class="calibre6">6 Mayıs'ın ilk dakikalarında Deniz, Yusuf ve Hüseyin'in hücreleri açıldı... Zincire vuruldular...</p>

  <p class="calibre6">Tutanaklar (2)</p>

  <p class="calibre6">Telaşlanmışlar, Deniz'in ayağındaki zinciri açamıyorlardı... Deniz gülümsüyordu.</p>

  <p class="calibre6">Kanayan Üzümler</p>

  <p class="calibre6">Yusuf odasından alınırken -Deniz'in sesini duydum- diyordu...</p>

  <p class="calibre6">Ölüm Nerden ve Nasıl Gelirse...</p>

  <p class="calibre6">Yan yana yaşamış, yan yana ölmüşlerdi, ama yan yana gömülmeleri engellendi</p>

  <p class="calibre6">Ah, ardı ardına kenetlenen ölüm</p>

  <p class="calibre6">Yusuf Aslan son mektubunu Senato'nun idamları onayladığı gün yazmıştı...</p>

  <p class="calibre6">Yalnız Değiller...</p>

  <p class="calibre6">Sinan'la Hüseyin'in arkadaşlığı kavga içinde başladı, son ana kadar aynı duyguyu taşıdılar...</p>

  <p class="calibre6">Yaşamak Adına</p>

  <p class="calibre6">Kurtuluş haberlerinin, ölüm haberleriyle birlikte geldiği günlerdi; Ulaş düştü İstanbul'da...</p>

  <p class="calibre6">MBG Başkanı Fahri Özdilek infazlara taraftar değil, fakat umutsuzdu...</p>

  <p class="calibre6">Bahardı (İİ)</p>

  <p class="calibre6">Hüseyin Filistin dönüşünde ağır işkencelerden geçmiş fakat tek sözcük konuşmamıştı...</p>

  <p class="calibre6">Yusuf'un kararlılığı ve cesareti polisi şaşkına çevirmişti...</p>

  <p class="calibre6">Yusuf' un yarasına, vurulduktan on bir saat sonra bakıldı.</p>

  <p class="calibre6">Bahardı (İ)</p>

  <p class="calibre6">-Asma-yı bir eğlence konusu yapmışlardı, hücrede bir işçiyi günlerce sehpaya çıkardılar...</p>

  <p class="calibre6">Dövüşe Dövüşe Yürünecek</p>

  <p class="calibre6">Bir anda Denizlerin, Yusufların, Hüseyinlerin mezarları insanla kaynaştı... Sıralar halinde, binler, on binler -saygı duruşu-nda bulunuyordu...</p>

  <p class="calibre6">1'inci THKO davası ve sonuçlarına ilişkin görüşler</p>

  <p class="calibre6">Faşist uygulamaları, tarih kimsenin gözünün yaşına bakmadan değerlendirecektir...</p>

  <p class="calibre6">Siyasal yargılamalarda hüküm verenler çoğu kez hem davacı hem de yargıç durumundadırlar</p>

  <p class="calibre6">Asıl yargılama; 6 Mayıs 1972 şafak vakti halkın vicdanında yeniden başlamış ve devam etmektedir</p>

  <p class="calibre6">Verilen ölüm cezası, uygulayıcılara onur vermeyecek bir biçimde adalet tarihine geçecek acılı bir örnek olacaktır...</p>

  <p class="calibre6">Hüküm verilmesine ve cezanın infaz edilmesine rağmen kamuoyunda kabul edilmiyor, tartışılıyorsa o dava kapanmamıştır</p>

  <p class="calibre6">12 Mart döneminde hukuk kuralları alabildiğince hiçe sayılmıştır</p>

  <p class="calibre6">Ali Elverdi görevinin ne olduğunu AP'den milletvekili olduktan sonra kamuoyuna açıklamıştır...</p>

  <p class="calibre6">Askeri görevleri yanında politik görevler de yaptığını söyleyen Elverdi hakkında kovuşturma açılması gerekir</p>

  <p class="calibre6">22 kişilik Adalet Komisyonu'nda idama karşı gelen tek üye bendim.</p>

  <p class="calibre6">İkisi 25, biri 23 yaşında olan bu üç genç ölümden kurtulamaz mıydı?</p>

  <p class="calibre6">12 Mart'ın kendine özgü hukukla bağlantısı olmayan özel bir yeri vardır</p>

  <p class="calibre6">İdam hükmüyle sonuçlanan bu davaya yöneltilen eleştiriler gösteriyor ki, kanunun değiştirilmesi bir gerekliliktir</p>

  <p class="calibre6">İdamlarla ilgili tarihi bir belge</p>

  <p class="calibre6">Yeniden kendi şehrimde</p>

  <p class="calibre6">SUNU</p>

  <p class="calibre6">Deniz Gezmiş, Hüseyin İnan ve Yusuf Aslan yakın tarihimizin simgeleşmiş adlarından üçüdür. Bilindiği gibi bu üç genç -12 Mart Dönemi-nin karanlık günlerinde, 6 Mayıs 1972 sabahı darağacına çıkarıldılar.</p>

  <p class="calibre6">12 Mart'ın hukuk anlayışının bir göstergesi ve sonucu olan bu infazlar yıllardır kamuoyunun vicdanını rahatsız etmiş ve etmektedir. 12 Mart darbecileri bu üç gencin muhalif etkinliklerine son vermek, onların birer mitos olma potansiyellerini engellemek amacıyla yaşamları ve son dönemlerine ilişkin her şeyi bir sis perdesi altında tutmaya çalıştılar. İnfaz haberini veren spikerin, -haberi okurken sesi titredi- diye işten uzaklaştırılması, dönemin baskı ve sansürünün boyutları hakkında fikir verir.</p>

  <p class="calibre6">1976 yılının Mayıs'ında, üç gencin darağacında canverişlerinin dördüncü yılında, bu sis perdesi -Darağacında Üç Fidan-ın yayımlanmasıyla aralandı. Deniz Gezmiş, Yusuf Aslan ve Hüseyin İnan'ın yaşamları, son günleri, son sözleri aynı kuşağın şair ve yazarı Nihat Behram'ın kaleminden kamuoyuna yansıdı.</p>

  <p class="calibre6">Bu yapıt aynı adla (Darağacında Üç Fidan) belgesel anlatı tarzında on sekiz gün süren bir dizi yazıdan sonra kitaplaştırılmıştır.</p>

  <p class="calibre6">Dizinin yayını süresince hemen her gün ağır cezalık dava ve toplatma konusu edildiğini ayrıca bir not olarak düşmeliyiz. Kitaplaşan yapıt ağır baskılara uğradı. Yasaklandı; yedinci basımının kurşun dizgileri baskı makinesinden sökülerek el konuldu.</p>

  <p class="calibre6">1980 Darbesi, kitap üstündeki baskıyı daha da koyulaştırdı. Yazarı hakkındaki ağır ceza davaları sıkıyönetim mahkemelerine devredildi.</p>

  <p class="calibre6">1980 yılında yurtdışına çıkmak zorunda kalan yazar tam</p>

  <p class="calibre6">17 yıl sürecek politik sürgün hayatı yaşadı.</p>

  <p class="calibre6">Behram'ın bu yapıtı 1988 yılında -Yürekleri Şafakta Kıvılcımlar-adıyla yeniden yayımlandı. Ama başına yine aynı şeyler geldi: Yasal dayanağa gerek görülmeksizin matbaa ve yayınevi baskınları, el koymalar.</p>

  <p class="calibre6">Bu arada uzun süre verilen hukuk mücadelesiyle kitap hakkında beraat kararı çıktı.</p>

  <p class="calibre6">Nihat Behram 1996 yılında 17 yıllık sürgün yaşamından sonra yurda döndü. Yazar kitap ile ilgili 16 yıl önce verilen tutuklama kararlarına dayanılarak gözaltına alındı, ancak beraat kararının kanıtlanması sonucu serbest bırakıldı.</p>

  <p class="calibre6">Öyküsünü kısaca anımsattığımız -Darağacında Üç Fidan-yine okurunun karşısında. Belgesel yönüyle yakın tarihimizin bir bölümü hakkında kamuoyunu bilgilendireceğine inandığımız bu kitap, ideolojik tasarımların dışında okura sunulmaktadır. Ülkeler çalkantılı yıllarını, hukuku ve demokrasiyi gözeten, cürümleri, kışkırtmaları, yönlendirmeleri dışlayan sivil tarih belgeciliğiyle değerlendirerek aşarlar. Bu süreçte bizzat belgeler kadar, araştırmacı yazar emeğine dayanan belgesel anlatılar da ışık tutarlar.</p>

  <p class="calibre6">Kitabın kendi mücadelesini içeren belgelere dayalı yeni bölümüyle bir yayıncılık hizmeti verdiğimize inanıyoruz.</p>

  <p class="calibre6">Okurlar, yakın tarihimizin simgeleşmiş üç adının öyküsünü izleme hakkına sahiplerdir.</p>

  <p class="calibre6">Adnan Özer-Hasan Öztoprak</p>

  <p class="calibre6">UĞRUNDA ÖLÜME GİDİLEN ŞEY KENDİNİ KARANLIKTA BİR IŞIK GİBİ HİSSETTİRİR...</p>

  <p class="calibre6">Öyle bir an vardır ki, bir can, bir duygunun simgesi olur. Bütünleşir o duyguyla. Anlamı derinleşir.</p>

  <p class="calibre6">Ölümle ikiye bölünmek istenen bir şeydir bu. Kimisi yaşatmanın saflarında kenetlenir, kimisi öldürmek için pusuya yatar; en karanlık yollarını arar can almanın.</p>

  <p class="calibre6">Tarih böyle oluşagelmiştir. Bir bakıma yaşama arzusuyla,</p>

  <p class="calibre6">ölümün çarpıştığı yerdir dünya. Toplum yasalarının anlamı da bunun içinde düğümlüdür. Kimisi o düğüm çözülmesin ister; kimisi çözülsün düğüm, toplum ferahlasın diye, can vermeyi göze alır...</p>

  <p class="calibre6">Sinsiliğin, çıkarın, acının, açlığın, acımasızlığın, korkaklığın, bencilliğin, açgözlülüğün, kalleşliğin, sömürünün... kolgezdiği bir dünyada her gün binlerce bebek doğmakta. Şefkate, merhamete, doymaya muhtaç; çıkarsız, dürüst bir titreyiş taşıyan çocuklar. Ve onların büyük kesimini açlık beklemektedir; kalleşlikler, acılar, sömürü... Ve içlerinden bazıları düşünmeye başlar. Düşünür ve düşündükçe yiğitlenir, korkusuzlanır, bilinçlenir... Eğilir halkının acılarına. Umut verir.</p>

  <p class="calibre6">Halkın umudu bir nehre benzer. Ve o nehri besleyen sular vardır.</p>

  <p class="calibre6">İşte ölüm arayıcılar, bu nehrin önü kesilsin. isterler; önü kesilen nehir derinleşir, taşar; kurusun isterler bu nehir, sularını gözbağında bulandırırlar, fakat bakarlar ki, dağ su olur, gözyaşı irileşir, dağlaşır; nehre doğru yuvarlanır. Dağ diplerinde ve dağ diplerini omuzlaya omuzlaya köpürür gider o nehir...</p>

  <p class="calibre6">Nice isimsiz yiğitler düşmüştür bu dövüşte. Ne var ki, çoğalan acının da bir taşma anı vardır. Canlanır. Kimisi onun soluğu kesilsin ister, kimisi daha gür yaşasın diye canını canına, sesini sesine katar. O an, umudun hesap anıdır.</p>

  <p class="calibre6">Bir yanda halk vardır; bir yanda halkın cevherine kök salmış asalaklar. Bir yanda halkla varolan duygular; bir yandan halkın duygularına kurulan pusu.</p>

  <p class="calibre6">İnançları uğruna ölümün eşiğinde bükülmeden duranları, varolalı beri tanır dünyamız. Çünkü bazı ölüler dünyanındır.</p>

  <p class="calibre6">Hemen her ülkede yaşandı bu, yaşanıyor, daha kim bilir ne kadar yaşanacak.</p>

  <p class="calibre6">Bir zamanlar Sacco ile Vanzetti ölümün karşısında bekletildi. Dünyanın kılmıştı onları, yaşadıkları şey. Amerika'da elektrikli sandalyede can verdiler. Halkın sevgisi üstlerinden eksilmedi. Çoğaldılar.</p>

  <p class="calibre6">İspanya'da altı gencin dökülen kanı daha kurumadı. Onları da dünyanın kılmıştı simgeledikleri şey. Kurşuna dizildiler.</p>

  <p class="calibre6">Halkın bağlılığı varlıklarında dalgalandı. Milyonlarca basıldı resimleri. Bir ucundan bir ucuna dünyaya uzanıp uyudular.</p>

  <p class="calibre6">Bilinir, nice isimsiz ölünün omuzlarında yükseldi Vietnam'da zafer. Ve zaman zaman tümünün adına dikilerek ölümün karşısında bazı isimler, simgesi oldu bu ülkenin. Genç elektrik işçisi Nguyen Van Troi bunlardan biriydi...</p>

  <p class="calibre6">Doğduğunda savaş vardı; ülkesi yağmalanıyordu. Ve yağmacılar yerli çeteleri dört bir yanı tutmuştu. Halkı yıllardır</p>

  <p class="calibre6">direnmekteydi emperyalizme ve uşaklarına karşı. Nguyen dünyaya baktıkça kendine geldi. Halkın saflarına katıldı.</p>

  <p class="calibre6">Amerika Savunma Bakanı McNamara'nın öldürülmesi görevini verdi ona mücadelesi. Girişimi başarısızlığa uğradı. Vietnam'daki azgın sömürgeci güçleri denetlemeye gelen McNamara, ölümden kıl payı kurtuldu. Nguyen yakalanmıştı. İşkencelerden geçirildi. Troi'nun devrimci bilinci, yurtsever duyarlılığı, kararlılığı bir an bile geri basmadı. Üstelik halk düşmanlarının elinden kaçmak, mücadeleye katılmak için her fırsatı değerlendirdi. İki kez ellerinden sıyrıldı. Fakat ayağı kırılmış, başaramamıştı. Yeni bir fırsatta yine kaçacağını söylemekten çekinmedi; bir de eylemlerinin suç değil, halkına bir borcu olduğunu söylüyordu. Bu iki sözden başka tek şey alamadılar ağzından. Kurşuna dizileceği günü beklemeye başladı.</p>

  <p class="calibre6">Yakalandığmda yirmi günlük karısı, pamuk işçisi Quyen, umut ışığının sönmemesini dileyen bir duyguyla, acı içinde Saygon sokaklarında dolaşırken, gazete satan çocukların birden parlayan çığlıklarıyla irkilmişti: -Son baskı, yazıyor... bir telefon konuşması bir hayatı kurtarıyor...-</p>

  <p class="calibre6">Telefon Venezuellalı gerillalardan geliyordu. Yani dünyanın bir başka ucundan. Gerillalar kaçırdıkları bir Amerikalı albayın hayatına karşılık, Nguyen'in hayatını istiyorlardı.</p>

  <p class="calibre6">Yani Nguyen'in kişiliğinde umudu...</p>

  <p class="calibre6">Quyen ne Venezuella'yı duymuştu ne de kocasını kurtarmaya çalışanları tanıyordu. Şaşkınlık ve sevinç içinde, yaşlı ve bilgili tanıdık bir işçiye koşarken, Saygon sokakları da bir anda hareketlenmişti. Karanlık altında bir şenlik fısıltısı esiyordu.</p>

  <p class="calibre6">Quyen değiş tokuş sırasında giysin diye, kocasının tek giysisini fırçalayıp bohçalarken, kocasından gelen bir mektup, onun her şeyden habersiz olduğunu gösteriyordu. Quyen daha da heyecanlanmıştı. Nguyen mektubunda -idamımdan sonra karıma iyi bakın- diyordu. Quyen sevinçli haberi kocasına iletmek için zindana seğirmiş, orada olağanüstü güvenlik önlemleriyle karşılaşmıştı.</p>

  <p class="calibre6">Satılık, kukla Saygon yönetimi Venezuellalı gerillaları aldatmıştı. Nguyen'i saldık deyip kurşuna dizmişlerdi.</p>

  <p class="calibre6">Nguyen öldürüldüğünde yirmi yaşındaydı. Onun öldürüldüğü zindan, Saygon yönetiminin en sıkı korunan zindanıydı.</p>

  <p class="calibre6">Fakat bir grup devrimci, akla durgunluk veren bir başarıyla, zindana girip, Nguyen'in kurşuna dizildiği direğin dibinde gösteri yaptılar.</p>

  <p class="calibre6">Satılık Saygon yönetimi, yeni Nguyenlerle karşı karşıyaydı.</p>

  <p class="calibre6">Artık karısı Quyen de devrimin bir neferi olmuştu.</p>

  <p class="calibre6">Bugün siyasal nitelikteki cinayetler, dünyada alabildiğine yaygındır. Ölüm kimi zaman ansızın gelir. Kimi zaman ölümle yargılanır, beklenir ve sonunda bir duvarın dibine, elektrikli sandalyeye ya da darağacına doğru yürünür...</p>

  <p class="calibre6">25 Temmuz 1968'de Vedat Demircioğlu'nun öldürülmesiyle, Türkiye'de de hızlanmaya başlayan siyasal cinayetlerin sayısı bugün yüzlerin üstüne ulaşmıştır. Yani sekiz yıldır, yaşları yirmi beşe değmeyen bir kuşak ölümle susturulmaya çalışılıyor.</p>

  <p class="calibre6">6 Mayıs 1972'de idam hükmü giyip darağacında can verdiklerinde, Deniz, Yusuf ve Hüseyin'in yaşları toplamı, o güne dek ölen arkadaşlarının sayısının altındaydı.</p>

  <p class="calibre6">Vedat öldürüldüğü gün Deniz, Üniversite Merkez Binası'ndan Sultanahmet'e doğru yürüyen kalabalığın önündeydi.</p>

  <p class="calibre6">Kavgasına adını kanıyla yazdırdığı ilk yıllardı. Yediği taşlardan sarsılacak kadar ince, genç; geri dönmeyecek kadar gözüpekti...</p>

  <p class="calibre6">Günlerin ölüm haberleriyle geldiği bir dönemdi. Yaşadığı kısacık hayatında, en yakın arkadaşlarının bir bir düşüşüne tanık oluyor, bu onu derinden etkiliyordu. Kavgasına ölüm haberleri içinde hazırladı kendisini.</p>

  <p class="calibre6">Üçü de inançlarının yolunu kendi görüşleri doğrultusunda belirginleştirdikleri ve bir araya geldikleri zaman, bir gün ölebilecekleri olasılığını biliyorlar ve bunu hiç sorun etmiyorlardı. Birlikte birçok kez ölüme gidip geldiler. Baştan beri aileleri ve yakınlarını, bir gün başlarına gelebilecek olana karşı hazırlamaya çalışıyorlardı.</p>

  <p class="calibre6">Köyüne geldiği bir gün üstüne örttüğü yorganın kısa gelmesi karşısında, anasının eğilip Hüseyin'i öperek -Üzülme oğlum, yarın yorganını uzatırım- dediğini anlatıyor babası.</p>

  <p class="calibre6">Hüseyin, -Benim için böyle bir zahmete girmeyin, belki bu, eve son gelişimdir- demişti...</p>

  <p class="calibre6">Yusuf, daha dışarda olduğu günlerde, babasına yazdığı bir mektupta kendisini unutmaya çalışmalarını istiyordu.</p>

  <p class="calibre6">Duygulu, gözüpek, şakacı kişiliğle Deniz, ilk arkadaş ölümünün acısını tattığı 25 Temmuz 1968'den dört yıl sonra; cesareti, dayanıklılığı ve kararlılığıyla hareket içinde belirginleşen Yusuf ve ağırbaşlılığı, az öz konuşuşu, bilgisiyle belirginleşen Hüseyin'le birlikte 6 Mayıs 1972'de darağacına doğru yürüdü...</p>

  <p class="calibre6">Cumhuriyet tarihinde solun, infazı can karşılığı olan ilk hüküm giyişiydi bu. Onlar darağacının gölgesinde aylarca bekletildiler.</p>

  <p class="calibre6">Son tutuklanışlarıyla başlayan serüvenleri, hareket içinde değişik bir gerilim oluşturdu. Arkadaşları için Deniz, Yusuf ve Hüseyin'in kurtarılması kendi hayatlarından daha fazla önem kazanmıştı. Çünkü onların kurtarılmalarındaki anlam, sıradan bir görünümün dışına taşmıştı. Varlıklarından çok, simgeledikleri şey öne fırlamıştı.</p>

  <p class="calibre6">Ölümlerini bekledikleri günlerde, dışarıda kendileri için can verenleri duyuyorlar, bu durum onları son derece etkiliyordu. Deniz, saatlerce arkadaşlarının resimlerine bakıyor;</p>

  <p class="calibre6">Yusuf, büyük bir buruklukla hücresinde sabırsızlanıyor; Hüseyin</p>

  <p class="calibre6">-hareketin kendilerinin kurtarılması biçiminde odaklanmaması-gereğini arkadaşlarına iletmeye çalışıyordu.</p>

  <p class="calibre6">Bir an vardır, uğruna ölüme gidilir. Kendi inançları doğrultusunda Deniz, Hüseyin ve Yusuf bunu yaşadı. İnançlarının siyasal yorumu; bıraktıkları mirasın genişlemesine ve derinlemesine değerlendirilmesi tarihin sorunudur. Ne var ki onların son tutuklanmalarıyla başlayan ve asılmalarıyla sonuçlanan bir yargılanmanın üstünden kolayca geçilemiyor.</p>

  <p class="calibre6">Evet, onlara biçilen hüküm infaz edildi, fakat varolan yasalar karşısında suçları, hükümle uyum halinde miydi?</p>

  <p class="calibre6">Onların inandıkları yolun değerlendirilmesi, ne kadar tarihin sorunuysa, onların yargılanış biçiminin değerlendirilmesi de, o kadar bugünün sorunudur...</p>

  <p class="calibre6">ÖLÜLERİMİZ...</p>

  <p class="calibre6">Her sabah</p>

  <p class="calibre6">her sabah</p>

  <p class="calibre6">o kusursuz acının kollarında</p>

  <p class="calibre6">o kusursuz acının kollarında öpüştüğüm gökyüzü artık</p>

  <p class="calibre6">çırpınan yüreğimi yatıştırmıyor. Ve onun</p>

  <p class="calibre6">koparıp dizginlerini</p>

  <p class="calibre6">uçarcasına boylu boyunca</p>

  <p class="calibre6">sakınmasız çarpışı</p>

  <p class="calibre6">heyecanlandırıyor beni.</p>

  <p class="calibre6">Bir serçe kümesinin konması karşıki dala belki hiçbir şeydir,</p>

  <p class="calibre6">ama sevgilimin mektubunda bir kuş resmi beni coşkulandırabilir.</p>

  <p class="calibre6">Milyarla yıldız arasında tanırım onu çünkü seyredince güzelleşir sevginin ışıltısı binlerce gözüm var binlerce şafak halindeyim anlamak istediğim şeyin karşısında, çünkü anlamak zorundayım;</p>

  <p class="calibre6">her sevinç kolayca ele geçmez</p>

  <p class="calibre6">insan her acının sahibi değildir,</p>

  <p class="calibre6">gökyüzü ve nehirler olmasa toprak da anlaşılmaz</p>

  <p class="calibre6">ve hayatın kararı kesin:</p>

  <p class="calibre6">son ana kadar onuru koruyanlar yaşayacak</p>

  <p class="calibre6">söylenecek son söz kahramanca olmalıdır.</p>

  <p class="calibre6">Vurgunum inceliğinim senin eyy</p>

  <p class="calibre6">yapraklarda bir kuş hafifliğinde sürüp giden titreyiş vurgunum</p>

  <p class="calibre6">bir nehri besleyen suların uyumuna, taşlara hırsla vuruşuna dalganın</p>

  <p class="calibre6">Ölüm seni yanıltmasın...</p>

  <p class="calibre6">Nasıl ki yığılır yüzüne gecenin karanlığı gözlerinle bir başına kalırsın ölüm öylesine gözuçlarında, savun, kavuştur yüreğini minicik bir çiçeğin bile kökleri yaşamak hırsıyla uykusuzdur.</p>

  <p class="calibre6">Ölüleriniz...</p>

  <p class="calibre6">İşte Stevan Flipoviç.</p>

  <p class="calibre6">Bir kahraman.</p>

  <p class="calibre6">Faşistler sarmış çevresini.</p>

  <p class="calibre6">Sehpada.</p>

  <p class="calibre6">Boynunda ip.</p>

  <p class="calibre6">Ve o son nefesiyle dalayıp ciğerini</p>

  <p class="calibre6">bir bıçak gibi vuruyor kelimeleri dişleri arasından</p>

  <p class="calibre6">haykırıyor : -Kahrolsun faşizm; Yaşasın mücadelemiz.-</p>

  <p class="calibre6">Stevan Flipoviç onurun bekçisi direnmenin...</p>

  <p class="calibre6">Ölüm seni yanıltmasın... bir bir düşün yaşayanları, alnını korkusuzca kaldır kimin yanındasın yerin neresi</p>

  <p class="calibre6">ve senin en çaresiz anında tek silahın nedir?</p>

  <p class="calibre6">Ölüm seni yanıltmasın...</p>

  <p class="calibre6">Usanma hayata yaraşan sesi aramaktan her kuşun palazlandığı bir yuva vardır, her dal güneşin ve rüzgarın avuçlarında kendi hevesince boyanır; çünkü yaşaması gerekiyor bir şeylerin bir şeylerin bir şeylerin: senin olan</p>

  <p class="calibre6">Bak: kollarını bağlıyorlar</p>

  <p class="calibre6">son defa bakıyor dünyaya Nguyen Van Troi</p>

  <p class="calibre6">birazdan göğsünü parçalayacaklar</p>

  <p class="calibre6">ama kan onu geriletmiyor</p>

  <p class="calibre6">başlıyor şarkısına:</p>

  <p class="calibre6">-Yaşasın Ho Chi Minh; Yaşasın Vietnam...-</p>

  <p class="calibre6">Damarlarım damarlarına bağlı yaralarından çünkü öldürülmek istenen benim de sevincimdir Nguyen onun siperi...</p>

  <p class="calibre6">Bir buğday tanesi midir aynı titreyişle</p>

  <p class="calibre6">toprağa düşer düşmez kıpırdayan o şarkı... bir buğday tanesi mi?</p>

  <p class="calibre6">Ölülerimiz...</p>

  <p class="calibre6">Sesleri dünyamız kadar bilge.</p>

  <p class="calibre6">Birazdan kalkacaklarmış gibi uzanıp bir sipere koyulaşan..</p>

  <p class="calibre6">Ölülerimiz...</p>

  <p class="calibre6">Bakışları</p>

  <p class="calibre6">uçmaya hazırlanan bir kartal kadar çevik,</p>

  <p class="calibre6">vurgunum</p>

  <p class="calibre6">gizleyemem.</p>

  <p class="calibre6">Sen bağrımı amansızca zorlayan siyahlık unutma</p>

  <p class="calibre6">öldürmekten daha kuvvetlidir ölebilmek N. Behram</p>

  <p class="calibre6">BU GÜNLER Kİ...</p>

  <p class="calibre6">İşte yüzleri ne kadar net dostun da, düşmanın da</p>

  <p class="calibre6">Ve ilk kalkışı tozların doğacak fırtınada denizi coşturan dalganın ilk çalkanışı</p>

  <p class="calibre6">Oy, sancıyla kavrulan ten bir canı ortak taşımadaki deryalı nabız oy, mert bir buluşmanın gözlerde parlayışı hesapsız hurdasız iletilen heyecan</p>

  <p class="calibre6">Ve kusursuz çırpınışlarla hayata bağlanışın ilk atakları düpedüz, çarpa çarpa güneşin ve toprağın dostluğuyla, çoğalan vahşetin zulmüne, iğrençliğine karşı halka adanışın ilk atakları</p>

  <p class="calibre6">Artık</p>

  <p class="calibre6">pürüzsüz bakışımızdaki hüzün kaybedişten değil, acıyla da olsa bayırlardaki yuvalarından sıyrılarak uçan yavru kuşlarda coşkunun yaralarla bezenişidir Onların kalbini öpüyoruz ağlayışlarda</p>

  <p class="calibre6">N. Behram 1971</p>

  <p class="calibre6">TÜRKİYE'DE KARANLIK BİR DÖNEM VE DENİZ, YUSUF, HÜSEYİN'İN DIŞARDA SON GÜNLERİ</p>

  <p class="calibre6">12 Mart'la başlayan dönem Türkiye'nin üstündeki karartıyı daha da yoğunlaştırmıştı. Sözde -söz özgürlüğü, düşünce özgürlüğü- denen şey, artık sözde bile değildi. Özellikle</p>

  <p class="calibre6">1967-68'lerden    sonra giderek yaygınlaşan toplumsal, ekonomik ve siyasal huzursuzluk, 12 Mart'la birlikte, tek taraflı olarak,</p>

  <p class="calibre6">bu kez sıkıyönetim uygulamalarıyla sürdürülmeye başlandı.</p>

  <p class="calibre6">Yıl be yıl sıçramalarla gelen bu gerginlik, mücadele biçimlerinde de karşılıklı olarak çok çeşitli boyutlara varmıştı. Artık tutuklanmalar, öldürülmeler, işkenceler her günün haberleri arasındaydı. Sıkıyönetimin kendi içindeki ilk acemiliği sonunda, birçok Sıkıyönetim Mahkemesi, önceden (ve bilinen yöntemlerle) bnlunan suçluları, yargılamaya başladı. Bu mahkemelerden bir çoğu, sanıkları -ölüm istemi-yle yargılıyordu. Ölümle yargılanmak da sıradan bir yargılama biçimi olmuştu. Türkiye'deki, siyasal yargılama tarihinde ender uygulanmış maddeler, bu dönemde günlük istekler arasındaydı.</p>

  <p class="calibre6">Yüzlerce sanığın ölümle yargılanışına tanık olundu. Bunlardan üçünün, Deniz, Yusuf ve Hüseyin'e verilen hüküm infaz edildi.</p>

  <p class="calibre6">Çeşitli siyasal suçlardan aranan Deniz Gezmiş,</p>

  <p class="calibre6">16.3.1971'de Gemerek'te yakalanmış. 18.3.1971'de tutuklanma kararı verilmişti. 5.4.1971'de tutuklanma kararı verilen,</p>

  <p class="calibre6">Yusuf Aslan da Deniz'le birlikteyken Şarkışla'da yakalanmıştı. 23.3.1971 tarihinde Pınarbaşı'nda yakalanan Hüseyin İnan 24.3.1971 tarihinde tutuklanmıştı.</p>

  <p class="calibre6">Bu son tutuklanışlarıydı üçünün de. Daha önce, özellikle Deniz başta olmak üzere, birçok kez tutuklanmışlardı. Hele</p>

  <p class="calibre6">1968-71    döneminde; içinde Deniz olsun olmasın, her hareketten sonra Deniz hakkında arama, tutuklama kararı verilirdi.</p>

  <p class="calibre6">Üçü de çeşitli cezavelerinde kalmışlardı daha önceleri; işkencelerden geçirilmişlerdi. Hüseyin'e, Filistin dönüşü yakalandığı Diyarbakır'da çok ağır işkenceler uygulanmıştı. Yine de istenilen ifadeler alınamamıştı.</p>

  <p class="calibre6">Bu son tutuklanışlarıydı. Bu tutuklanışlarıyla başlayan serüvenleri, ölümleriyle sonuçlandı. Tutuklanma öncesinde bunu üçü de biliyordu. Artık hareketleri bir başka boyuta varmıştı. Öğrenci hareketi olmanın üstünde bir anlam taşıyordu.</p>

  <p class="calibre6">12 Mart Muhtırasıyla birlikte eylemleri de yoğunluk kazandı. Bir süre sonra Ankara'dan ayrıldılar. Şarkışla'ya doğru yola çıktılar. Elazığ yöresinde bir köprüde kendileriyle birlikte Ankara'dan ayrılan Sinan'la buluşacaklardı, Nurhak Dağları'ndaki barınaklarına gideceklerdi. Şarkışla'da bir kuşku üzerine çevrildiler. İsteseler ellerindeki otomatik silahlarla kendilerini çevirenlerden bir anda sıyrılabilirlerdi.</p>

  <p class="calibre6">O güne dek silahlarını öldürmek için ateşlememişlerdi...</p>

  <p class="calibre6">Öldürme duygusu onları her zaman tedirgin etmişti. Özellikle</p>

  <p class="calibre6">en yakın arkadaşları Sinan, bu konuda alabildiğine titiz davranırdı...</p>

  <p class="calibre6">Dört Amerikalıyı esir alıp kaçırdıklarında Sinan da, Deniz de, Yusuf da ellerindeki tutsakları öldürmek zorunda kalabileceklerini düşünmek bile istemiyorlardı... Sinan, böyle</p>

  <p class="calibre6">bir olasılık aklına düşmesin diye sürekli uzak duruyor, konuşmalara</p>

  <p class="calibre6">katılmıyordu. Deniz, -bunlar nesnel olarak ölümü</p>

  <p class="calibre6">haketseler de, öznel olarak suçsuz insanlar- diye düşünüyordu.</p>

  <p class="calibre6">Amerikalıları esir aldıklarının ertesi günü, içlerinden birinin gizlice karısına yazdığı mektubu yakaladılar. Amerikalı karısına, -artık görüşmeyeceğiz- diye yazmıştı. Deniz mektubu okurken oldukça hüzünlenmişti. Mektubu yakalatan Amerikalı çavuşsa, çok korkmuş, Deniz'e -karısının hamile olduğunu- söylüyordu. Deniz -üzülme görüşürsünüz- diye avutmuştu onu.</p>

  <p class="calibre6">İşte aynı duygu Şarkışla'da Deniz'in içini kaplamıştı.</p>

  <p class="calibre6">Çevrilmişlerdi ve kaçmaları gerekiyordu. Yeri ve göğü ateşleyip döndüler. Döndüklerinde ilk kurşunu Yusuf yedi arkadan.</p>

  <p class="calibre6">Deniz, düşen Yusufa koştu. Bakıştılar; Yusuf; Deniz kaçsın istedi; o Yusuf'u kaçırmak istedi. Hayatları saniyelerle çevriliydi. Bakıştılar ve Deniz sıyrılıp kaçtı...</p>

  <p class="calibre6">Deniz seğirtirken içinden bir yanı kopmuş gibi duyuyordu Yusuf'u. Önünde araba duran bir kapıyı çaldı. Kapıyı açan kadına kocasını çağırmasını söyledi. Kadın ansızın kapıyı örtünce, silahını kilide doğru çalıştırdı.. Deniz'in hiç istemediği bir şey olmuş, kapının öbür yanındaki kadın yaralanmıştı.</p>

  <p class="calibre6">Kocası geldi. Arabaya bindiler. Deniz arabanın yönünü,</p>

  <p class="calibre6">Yusuf'un kendinden koparıldığı yana çevirdi. Orada bir iki tur attı. Ve dışarı doğru -Yusuf, Yusuf- diye seslendi. Kendi sesi ve motor gürültüsü dışında bir ses alamıyordu. -Yusuf'u öldürdüler- diye geçirdi içinden. Yüzündeki çizgiler gerildi.</p>

  <p class="calibre6">Metin ve kararlı olması gerektiğini mırıldandı kendi kendine.</p>

  <p class="calibre6">Metin ve kararlı olmak onun ilk gençliğinden beri en temel niteliğiydi.</p>

  <p class="calibre6">Arabasını aldığı Assubay İbrahim Fırıncı'ya, Şarkışla dışına çıkmasını söyledi. Gemerek'e doğru yöneldiler, Assubay'a karısının yaralanmasından duyduğu üzüntüyü belirtip, tedavisi için para verdi. -Şu beş yüz lirayla tedavi ettirin.</p>

  <p class="calibre6">Korkmayın bankanın parası değil, harçlığımdan veriyorum.</p>

  <p class="calibre6">Bu 10 lira da bana yeter- demişti.</p>

  <p class="calibre6">Yolda iki kez barikatla karşılaştılar. Silahına sarılıp ikisinden de sıyrıldı. Öldürmek amacıyla ateşlemedi silahını.</p>

  <p class="calibre6">Çevredekilerin ayakları dibine ve başları üstüne doğru yön veriyordu kurşunlara. Deniz keskin nişancıydı. Koşarken uzakta küçük bir hedefi ilk atışta vurabilirdi.</p>

  <p class="calibre6">Gemerek'e yaklaştıklarında bir benzin istasyonu çevresinde yolun kesilmiş olduğunu gördü. Belediye hoparlöründen bir ses sürekli ortalığı çınlatıyordu. Deniz'in Gemerek yönünde geldiğini duyuruyor, herkesi -bu kanun kaçağının-yakalanması için seferber olmağa çağırıyordu.</p>

  <p class="calibre6">Deniz bundan sonraki anısını hücresinde Niyazi Ağırnaslı'ya şöyle anlatmıştı:</p>

  <p class="calibre6">-Uzaktan, bir benzin istasyonunun yakınında yolun kesildiğini görünce direksiyonu tarlalara doğru kır dedim. Biraz sonra aradabadan indim, kaçmaya başladım. Bu arada, etraftan sesler, anonslar geliyordu. Bir kalabalık dörder beşer kişilik gruplar halinde bana doğru sokuluyordu. Elimdeki makineliyle etrafa, yere, havaya doğru ateş açtım. Kalabalık kaçıştı. İçlerinden bir sivil kaçamadı. Onu yakaladım. Kimsin ne istiyorsun benden? diye sordum. Ayaklarıma kapandı.</p>

  <p class="calibre6">Beni çocuklarıma bağışla yiğidim, diye yalvarıyordu. Omuzuna ayağımla vurdum. Kalk çabuk defol yanımdan dedim. Belediye başkanıymış. Kalktı ve kaçmaya başladı... -</p>

  <p class="calibre6">Deniz bir süre tarlalara doğru yön aldı. Seğirtti ve önüne gelen bir çukura girdi. Silahında iki mermisi kalmıştı. -Biri kendime, biri hedefe- diye geçirdi içinden. Gözü gökyüzüne takıldı. Kısacık genç ömrü bir geldi, bir gitti gözü önüne. Mermilerden kendine ayırdığını kalbine sıkmayı geçirdi içinden. Bir an ince bir duyguyla sarsıldı.</p>

  <p class="calibre6">-Kalbe girecek bir mermi... Kalbinden giren bir mermiyle intihar... -</p>

  <p class="calibre6">Sanki soyut bir şeyler vardı kalbe sıkılan mermiyle ölmede. Deniz bunu düşünürken duygulanıyordu. Ölümü kalbinden olsun istemiyordu. Kendini beynine saplanacak bir kurşunla öldürmek daha somuttu. Düşünceleri beyni ve kalbi arasında gidip gelirken, yakınlaşan seslerle irkilip doğruldu. Yukarı baktı. Yukarda yalnızca gökyüzü görünüyordu. O anda vazgeçti kendini vurmaktan -İşkence acıları unutulur- diye geçirdi içinden. Yaşamaya olan inancı baskın geldi.</p>

  <p class="calibre6">-Teslim ol- diye bağırıyorlardı.</p>

  <p class="calibre6">-Sonunda ölüm de olsa konuşmam,- diye mırıldandı; -işkence acıları unutulur, dik yaşamak iz bırakır hayatta... -</p>

  <p class="calibre6">Bu onun son yakalanışıydı.</p>

  <p class="calibre6">Yakalayanların tümünden uzundu boyu. Büyük bir telaş içindeydiler. Yere bıraktığı silahını kaptılar hemen. Deniz Yusuf'u geçirdi aklından. Bir yandan onu öldü sanıyor, bir yandan yaşıyor olması umudunu taşıyordu içinde. Gemerek'ten Kayseri'ye, oradan da Ankara'ya getirildi. Devrin İçişleri Bakanı'nın karşısına çıkarıldı. Onun sorularına gereken yanıtı verdi. Tutuklanıp Merkez Cezaevi'nde hücreye konuldu. Avukatı Niyazi Ağırnaslı uzun bir uğraştan sonra onunla görüşmeyi başardı. Deniz görüşme yerine getirildiğinde ilk sözü -Yusuf sağ mı?- oldu.</p>

  <p class="calibre6">Yusuf vurulup düştüğü buzlamış yerde, iki saate yakın uzandı durdu. Öylece beklettiler. Sonra götürmek için aldılar. Yarı baygındı. Bir yandan vuruyorlardı. Darbeler indikçe ayılıyor, sonra yine kendinden geçiyordu. Bir binaya getirip</p>

  <p class="calibre6">yatırdılar. -Kimsin?- diyorlardı. Yusuf'un, yarı baygın gözlerinden, Deniz'in görüntüsü geçiyordu. -Belki yakalanmamıştır, ismimi söylememeliyim...- diye kendine diş geçiriyordu.</p>

  <p class="calibre6">Odaya getirilen fotoğraflar arasında onu tanıdılar. -Bu Yusuf Aslan- diye bağırırlarken, seslerinde hem gizli bir korku, hem gizli bir sevinç vardı. O sırada odaya giren biri Gemerek'te Deniz'in yakalandığı haberini getirdi.</p>

  <p class="calibre6">Görevliler Yusuf'u soymuşlardı. Yaralı vücudundan hala kan sızmaktaydı. Akıp götürüyordu gücünü.</p>

  <p class="calibre6">Yusuf uzun süre çıplak kaldı. Bu çıplaklık keskin soğuk altında bir de zatürree bulaştırdı ona. Ve komaya girdi.</p>

  <p class="calibre6">Hüseyin, Deniz ve Yusuf'tan iki gün sonra, Ankara'dan ayrılacaktı. Denizler'in Sinan'la buluşup, Nurhak Dağları'ndaki barınaklarına varmalarından sonra, Hüseyin onlara katılacaktı.</p>

  <p class="calibre6">Deniz ve Yusuf'un Şarkışla'da çevrildiklerini, Deniz'in Gemerek'te, Yusuf'un Şarkışla'da vurularak yakalandığını Ankara'da, saklandığı yerde öğrendi. Onların yakalanmış olması Hüseyin'i çok etkiledi. Hüseyin'in çok sakin bir kişiliği vardı. Bir olay karşısında ilk tepkisi nedir, kolay kolay anlaşılmazdı. Deniz'in heyecanlı ve coşkulu oluşuna karşılık, Hüseyin daha çok sakin ve düşünceliydi. Fakat Denizler'in yakalanması karşısındaki etkilenişi, bakışlarında birden kendini göstermişti. Yine de kararlı sakinliğini yitirmemişti. Konuşmalarıyla, çevresinde umudu sarsılmaya yüz tutabilecekleri yatıştırıyordu. Ağzından ilk çıkan söz bir panik havasında olmanın tam tersine yatıştırıcı ve toparlayıcıydı.</p>

  <p class="calibre6">Sadece Yusuf'un sağlığı hakkında kaygılanıyordu. Ona yaralıyken işkence yapabileceklerini düşünüyordu. Fakat Yusuf'un çok dayanıklı olduğunu söylüyordu. Onun daha önceki bir yakalanışında ağır işkenceler altında suçu, bulunan silahı kabullenmeyip, istedikleri ifadeyi vermediği için, serbest bırakıldığını düşünüyordu. Bu kez de konuşmayacağına inanıyordu.</p>

  <p class="calibre6">Denizler'in yakalandığı ilk andan itibaren onları kurtarabilmenin yollarını düşünmeye başladı. Yakalanma olayı Hüseyin'in Ankara'dan ayrılışını geciktirdi. Ankara'da bir yurtta kalıyordu. Denizler'in yakalanışından bir hafta sonra Ankara'dan ayrıldı. M. Nakipoğlu ile birlikte Pınarbaşı'na geldi.</p>

  <p class="calibre6">Gece yarısı, dayısının evine dayandı. Uzun bir yoldan geliyordu. Saatlerce yürümüşlerdi daha önce. Son derece yorgundular.</p>

  <p class="calibre6">Bir odaya çekilip uyudular.</p>

  <p class="calibre6">Sabaha karşı vurulan kapının gürültüsüyle uyandı Hüseyin.</p>

  <p class="calibre6">Bir an tedirgin davrandı. Sonra dedesinin sesini duydu.</p>

  <p class="calibre6">Kapıyı açtı. Karşısında dedesi duruyordu. İlerde, arkasında bir iki görevli vardı. Hüseyin birden irkilip içeri girmek istedi.</p>

  <p class="calibre6">Dedesi ona çevrenin çok sıkı sarıldığını, kurtulamıyacağını, kaçmaya çalışırsa vurulacağını, müsademenin köylüye zarar vereceğini söylüyor, teslim olmasını istiyordu. Hüseyin dedesine aradan çekilmesini, kurtulabileceğini söyledi. Dedesi</p>

  <p class="calibre6">yalvarır bir sesle ona öldürüleceğini, teslim olmasını öğütlüyordu.</p>

  <p class="calibre6">Hüseyin düşündü, düşündü ve teslim oldu. Görevliler hemen atılıp onu bağladılar.</p>

  <p class="calibre6">Dışarı çıktığında dayısı, üç-dört görevli ve dedesinden başka kimseyi göremedi. Çok sonra dayısının, onu öldürülecek korkusuyla gidip -evimde- diye ihbar ettiğini, babasından öğ rendi.</p>

  <p class="calibre6">Hüseyin kendisini ihbar ettikleri halde, hiçbir zaman dedesi ve dayısına intikam duygusu gütmedi. Hatta onlara acıdı da. Ve arkadaşlarına onları hain saymamalarını, bir gün onların da her şeyi anlayacağını söyledi. İçerlediği tek şey çok az sayıda; üç-dört kişinin kendini teslim almasıydı. -Kurtulabilirdim- diyordu. Yakalanmasında onu inciten tek şey buydu.</p>

  <p class="calibre6">Deniz, Yusuf, Hüseyin yakalanmış ve tutuklanmışlardı.</p>

  <p class="calibre6">Yusuf hastanede, Deniz ve Hüseyin cezaevinde hücrelerinde mahkeme günlerini beklemeye başladılar...</p>

  <p class="calibre6">DENİZ GEZMİŞ -MAHKEME DİYE BÖYLE BİR YERDE BULUNMAKTAN UTANÇ DUYUYORUM- DEDİ</p>

  <p class="calibre6">-Deniz Gezmiş Davası- diye anılan 1'inci THKO duruşmalarına 16.7.1971'de Altındağ Veteriner Okulu binasında başlanmış; 9.10.1971'de, yani iki ay on gün sonra karara bağlanmıştı. Mahkemenin vardığı sonuç, yirmi beş sanıktan on sekizinin ölümle cezalandırılışıydı.</p>

  <p class="calibre6">Askeri Yargıtay 2'inci Dairesi'nce üçü -asli fail- sayılmış ve haklarındaki hüküm onanmış, diğerleri hakkındaki karar bozulmuştu.</p>

  <p class="calibre6">1 No'lu Sıkıyönetim Askeri Mahkemesi, Yargıtay'ın kararına uymadı ve ilk hükmünü tekrarladı. Daha sonra dava dosyası, Askeri Yargıtay Daireler Kurulu'nda incelendi. Ve 2'inci Daire'nin kararı onandı. Yasalar gereği bu kez mahkeme zorunlu olarak Yargıtay Daireler Kurulu'nun kararına uydu.</p>

  <p class="calibre6">Sanıkların avukatları, temyiz etti. Sonuçta karar As. Yargıtay 2'inci Dairesi'nce onandı.</p>

  <p class="calibre6">İş meclise kalmıştı. Meclis, Yargıtay'ın, dolayısıyla mahkemenin son kararını onayladı. Aynı günlerde İsmet İnönü, görüşmelerde usule aykırılık olduğu gerekçesiyle Anayasa Mahkemesi'nde -kararı iptal- davası açtı. Anayasa Mahkemesi kararı usul yönünden bozdu.</p>

  <p class="calibre6">T.B.M.M. ikinci kez görüşmelerinde -infaz- kararı onandı.</p>

  <p class="calibre6">Ve Cumhurbaşkanı Cevdet Sunay da onaylayınca, karar hemen Resmi Gazete'de yayınlandı.</p>

  <p class="calibre6">Denizgilin hakkında görülen davanın kronolojik sıralaması kısaca böyle.</p>

  <p class="calibre6">Davanın gerek kendi içinde, gerek dışında, dönemin yapısına bağlı olarak bir başka görünüşü daha vardı. Denizler yakalanıp ilkin Ankara'ya getirilmişler, daha sonra Kayseri'ye götürülüp ayrı ayrı hücrelere kapatılmışlardı. Gerek bu duruma, gerekse uygulamalarla ilişkin olarak avukatları (Şakir Keçeli ve Halit Çelenk) 3 Nisan 1971'de bir dilekçeyle itirazda bulundular.</p>

  <p class="calibre6">Ne bu itiraz, ne de uygulamalara ilişkin diğer itiraz ve girişimler hiçbir sonuç vermedi. Hatta öyle durumlar oldu ki, adeta mahkemeye resmen -ölüm hükmü-, -telkin ve tavsiye-ediliyordu.</p>

  <p class="calibre6">27 Eylül 1971'de Ankara Sıkıyönetim Komutanlığı'nın yayınladığı 49 No'lu bildiri bunun bir kanıtıydı. Yine avukatlar 29 Eylül 1971'de Nihat Erim'e uyarı telgrafı çektiler. Bir tutuklu olan Yusuf Aslan'ın yaralı yatağında zincire vurulması, sanıkların mahkeme salonunda dövülmeleri gibi olaylar karşısında da gerekli merciler, avukatların ve sanık yakınlarının başvurmaları karşısında her zamanki gibi suskunluğu seçtiler.</p>

  <p class="calibre6">21 ve 22 Ekim 1971 günlerinde Türkiye radyoları, İzmir Sıkıyönetim Komutanlığı'nın 26 sayılı bildirisini tekrarlıyordu.</p>

  <p class="calibre6">Davanın sürmekte olduğu bir sırada yayınlanan bu bildiride -verilmiş kararların infaz işlemine başlanacağı şu günler-deniliyordu. Mahkeme haberlerine sansür uygulanıyordu.</p>

  <p class="calibre6">Oysa davayı ters yönde etki altında bırakacak her türlü haber ve yayın sağ basında yer alıyordu.</p>

  <p class="calibre6">Gerek avukatların, gerek sanık yakınlarının bu işlemelere karşı çırpınışlarının bir sonuç vermemesi bir yana, avukatlara da sanıkmış gözüyle bakılmış ve hatta savunmalarında geçen bir sözcüğün suç olduğu gerekçesiyle davanın onbir avukatı hakkında T.C.K 266'ıncı maddesi gereğince dava açılıp,</p>

  <p class="calibre6">Ankara 3 No'lu Sıkıyönetim Mahkemesi'nce üçer ay hapse mahkum edilmişlerdi.</p>

  <p class="calibre6">16.7.1971'de başlayan 1'inci THKO davasının mahkeme başkanlığında Tuğgeneral Ali Elverdi, duruşma hakimliğinde Yarbay Ahmet Tetik, üye hakimliğinde Binbaşı Mehmet Turan, iddia makamında ise Binbaşı Keramettin Çelebi ve Yüzbaşı Baki Tuğ bulunuyordu.</p>

  <p class="calibre6">1'inci THKO Davası'nın avukatlarından Zeki Oruç Erel, o günle ilgili anılarını şöyle anlatıyor.</p>

  <p class="calibre6">-16 Temmuz 1971 günü Askeri Veteriner Okulu'nun çevresinde, avlusunda elleri makineli tüfekli pek çok komando askeri; verilecek komutla her an ateş etmeğe hazır bir durumda bekliyorlar.</p>

  <p class="calibre6">Topçu yedek subay olarak bulunuduğum askerlikten yeni döndüğümden; askerin ve başındakilerin ruh halini ezbere biliyorum. Binanın içindeki önlemler; dışarıya kıyaslanmıyacak ölçüde. Kesinlikle söyleyebilirim ki; hiçbir askeri birlikte</p>

  <p class="calibre6">birinci derecede alarm verilmeden bir bina bu denli korunmaya kalkılamaz.</p>

  <p class="calibre6">Üstümüz, başımız, çantamız, kısaca her yerimiz aranarak, dış kapıdan gidiyoruz. Sanki sanık müdafiileri değil, tutuklanıp cezaevine yeni konulan sanıklarız. Şüphesiz o zaman, bu işlemin -doğal bir önlem- olduğunu düşünüyoruz.</p>

  <p class="calibre6">En kötümserimiz; bunu, olsa olsa işgüzarlık olarak değerlendiriyor. Sıkıyönetim Mahkemeleri'nin avukatlar için bile bir cezaevi, oradaki tüm görevlilerin ise; birer gardiyan olduğu konusunda, hiçbirimizin bir bilgisi, görgüsü ve deneyi yok daha.</p>

  <p class="calibre6">18 Temmuz 1971 günü saat 9.00'da; binbir güçlükle -dinleyici-lik olanağına kavuşmuş yargılananların yakınları, 18 kişinin idam istemiyle görülecek bir davayı izlemek üzere gelmiş yerli ve yabancı basın mensupları, başkanlığını, bugün artık kim olduğu bilinen Ali Elverdi, duruşma yargıçlığını Alb. Ahmet Tetik, üye yargıçlığını Yb. Mehmet Turan'ın yaptığı mahkeme heyeti, yargılanacakları savunacak çok sayıda avukat; duruşma salonunda, sessiz, yerlerini almış bekliyorlar; henüz salona getirilememiş yargılanacak olanlar.</p>

  <p class="calibre6">Bekleyiş 10 dakika sürdü, 20 dakika sürdü, yarım saat sürdü; gelen yok.</p>

  <p class="calibre6">Duruşma usulünü bilenler için belki garip olacak. Fakat, gerçekten; savcı hazır, basın hazır, mahkeme heyeti hazır, avukatlar, dinleyiciler hazır. Ama, yargılanacaklar tüm bu -hazır-lara karşın, tam 45 dakikadan beri salonda yoklar. Kısaca; herkes yerini almış 45 dakikadır onları beklemekte.</p>

  <p class="calibre6">Nihayet saat 10'a doğru, çok uzaklardan! Nasıl bir radyonun sesi kulağın duyabileceği en düşük düzeyde açılırsa, ancak</p>

  <p class="calibre6">o kadar duyabilecek bir ses tonunda, devrimci marşlar duymağa başladı -hazır-lar.</p>

  <p class="calibre6">Giderek sesler yakınlaştı, gürleşti, netleşti; sözcükleri bile açık ve kesin olarak seçebiliyoruz artık... Beklenenlerin geldiğinden hiç kimsenin şüphesi yok; şüphe, yalnızca duruşma salonuna nasıl gireceklerinde.</p>

  <p class="calibre6">Girişi anlatamam. Böyle bir olayı anlatmada, -duygusal bir kişi olmamak- için ne kadar çaba harcasam, içtenlikle belirtmek isterim ki gerçekten anlatamam.</p>

  <p class="calibre6">Biraz önce aşağıda bir gürültü kıyamet koptu; belli ki iyice bir arbede var. Sonradan öğrendiğimize göre; sıkıyönetimin, otomatik silahlı görevliler tarafından, her birinin sağ eli diğerinin sol eline, boşta kalan sağ ve sol eller de iki ayrı komando askerine kelepçelenen ve böylece ikişer ikişer askeri ambulanslara konulan Deniz, Yusuf, Hüseyin ve arkadaşları ambulanslardan inip, yukarı çıkarlarken, elleri kolları zincirli kelepçeli durumda, -vatan kahramanları- tarafından dipçiklenip, susmaları buyrulmuş. İşte demin sözünü ettiğim, gürültü, patırtı ve kıyamet bu yüzden kopmuş...</p>

  <p class="calibre6">Tutuklunun mahkemeye -bağımsız- olarak alınması yasa hükmündendir. Biz avukatlar, salonun giriş kapısına göre sağ dipde olduğumuzdan, kelepçelerin çözülmesini göremedik. Fakat, anahtar seslerinden bunu anlıyor ve ayrıca yasa hükmünü bilmemizin yardımıyla, kesinlikle seziyorduk.</p>

  <p class="calibre6">Gepgenç, hayatlarının baharında, pervasız; bizleri heyecandan, mahkemeyi teşkil edenleri ne yapacaklarını bilememekten karmakarışık eden bir havada girdiler içeriye. -Su-durulunca, askeri yargılama usulüne göre, mahkemeye güvenleri olup olmadığı soruldu. Buraya bir parantez açmak istiyorum:</p>

  <p class="calibre6">Savunma yöntemine uygun olduğu sanıldığından, benim de dahil olduğum avukatlarca; anayasaya aykırılığı ne kadar açık bile olsa, sanıkların mahkemeye karşı, peşinen ters bir tutum almamaları istenmişti.</p>

  <p class="calibre6">Duruşma yargıcı soruyordu:</p>

  <p class="calibre6">-Mahkemeye itimadınız var mı?-</p>

  <p class="calibre6">Cemil oğlu, 1947 doğumlu, Erzurum Ilıca Mahallesi, Öznü köyü nüfusunda kayıtlı, Hukuk Fakültesi son sınıf öğrencisi Deniz Gezmiş:</p>

  <p class="calibre6">-Mahkemeye asla güvenim yoktur. Mahkeme diye böyle bir yerde bulunmaktan utanç duyuyorum.-</p>

  <p class="calibre6">Duruşma yargıcı soruyordu:</p>

  <p class="calibre6">-Mahkemeye itimadınız var mı?-</p>

  <p class="calibre6">Beşir oğlu, 1947 doğumlu, Çekerek ilçesi Kuşsaray köyü nüfusuna kayıtlı Ankara ODTÜ fizik bölümü 2'inci sınıf öğrencisi Yusuf Aslan.</p>

  <p class="calibre6">-Mahkemeye güvenim yoktur.-</p>

  <p class="calibre6">Duruşma yargıcı soruyordu;</p>

  <p class="calibre6">-Mahkemeye itimadınız var mı?-</p>

  <p class="calibre6">Hıdır oğlu 1949 doğumlu Kayseri Sarız ilçesi, Bahçeli Mahallesi Nüfusuna kayıtlı ODTÜ'den ayrılma Hüseyin İnan:</p>

  <p class="calibre6">-Mahkemeye güvenim yoktur. Sıkıyönetim Mahkemeleri'ni yargı organı olarak kabul etmiyorum.-</p>

  <p class="calibre6">Ve Hüseyin mahkeme ve dava konusundaki düşüncelerini sorgusunda, açıklamaya devam ediyor:</p>

  <p class="calibre6">-... 50 yılın bütün hesabını 20 gençten soruyorlar. Bununla da kalmayarak, daha ileri gidiyorlar; üç ayda eşi görülmemiş zamların, vergilerin, hayat pahalılığının ve reformları engelleyen parti ve bakanların üstüne örtü çekilerek, dikkatler bizim üzerimize toplanıp, biz, bu 20 genç topun ağzına sürülüyoruz. İddianameyi okuduğum zaman, cezanın suça değil, suçun cezaya uydurulmaya çalışıldığını gördüm. Cezamızı; biraz önce bahsettiğim pazarlık tayin edecektir. Böyle bir pazarlığın bize reva göreceği cezayı bağımsız yargı organlarından çıkarmak zor olduğu için, Sıkıyönetim Mahkemeleri'ne çıkartılıyoruz.</p>

  <p class="calibre6">Haklı olarak belirtiyorum; iddia makamını muhatap olarak almıyorum ve mahkemeyi bağımsız yargı organı olarak kabul etmiyorum. Karanlık günler yaşadığımız Erim iktidarı döneminde sözlerimizin halktan gizleneceğini biliyorum. Fakat, hürriyetlerimizin alındığı bu ortamda, konuşma fırsatı bulmak dahi önemlidir. Cezamızın başka organlar tarafından verileceğini de çok iyi biliyorum.</p>

  <p class="calibre6">Cumhuriyet tarihinde ilk defa 20 genç idam talebiyle yargılanıyor.</p>

  <p class="calibre6">... Erim iktidarı 3 aylık politikası ile; sanayiciler ve büyük tüccarlar hariç, Türkiye halkını; açlığın ve sefaletin eşiğine getirmiştir. Bu tehlikeli uygulamayı örtbas etmek için 20 genci topun ağzına sürmek yetmeyecektir!</p>

  <p class="calibre6">Tarih, asıl suçluları affetmeyecektir!</p>

  <p class="calibre6">Asıl suçlular kurtulsa dahi onları koruyanlar tarih önünde er geç hesap vereceklerdir.</p>

  <p class="calibre6">Bu mahkemenin sonucu adli bir skandal olabilir. Fakat, mahkemenin sonucu ne olursa olsun dediklerimiz gerçekleşecektir!</p>

  <p class="calibre6">... Ta ki vatanı Amerika'ya satanlar ve gericilerin sonu gelene kadar, bu kavga biz olmasak da devam edecektir!</p>

  <p class="calibre6">Yurtsever analar var oldukça devam edecektir! Kısaca; anaların rahmine el atılamıyacağına göre, mutlaka devam edecek ve başarılacaktır!-</p>

  <p class="calibre6">Bu gerilim içinde başlayan duruşmalar, sonuna dek aynı gerilimde sürdü. Hem de ölümün eşiğinde, geri bakmadan durabilmenin duyarlığıyla...</p>

  <p class="calibre6">TUTANAKLAR (İ)</p>

  <p class="calibre6">Sen kalbini savunurken düşmana uluorta bağrından alkış benzeri bir gürültüyle yükselerek şehri beyaz bir örtüyle kaplıyor içindeki duygular</p>

  <p class="calibre6">Sen kalbini savunurken</p>

  <p class="calibre6">habire göğsünde yumruklanan dünya</p>

  <p class="calibre6">nemli duvarlarında hücrelerin</p>

  <p class="calibre6">Bilemem hatıralar mı artık seni</p>

  <p class="calibre6">karanlık bir sokakta unutulmuş sessiz gözyaşları mı gizler</p>

  <p class="calibre6">Akarsular kadar berraksın oysa adımların</p>

  <p class="calibre6">kayalıklar kadar görkemli senin N. Behram 1971</p>

  <p class="calibre6">ORTAK SAVUNMALARlNA -EZENLERE KARŞI VERDİKLERİ MÜCADELELERDE ÖLEN TÜM EZİLENLERE SELAM OLSUN- DİYE BAŞLADILAR...</p>

  <p class="calibre6">İddianameye şöyle girmişti savcı:</p>

  <p class="calibre6">-1968 yılı Türkiyesi'ndeki kıpırdanışlar gözle görünür bir durum arzettiği halde, gaflet, korku, kurnazlık ve ihtiras içerisinde bekleniyor, sükunetle karşılanıyor, devamında fayda umuluyor, samimi ve gerçekçi bakışlarla karşılanıyordu. O günlerden bu güne gelindi; basiretliler geleceği gördüler, gizli yöneticiler kayboldular, kurnazlar lüzumlu dersi hafif geçiştirerek aldılar, gafiller uyandılar, korkaklar hala yerlerinde muhterisler umduklarını bulamadılar: Türk milleti uyanıktı...-</p>

  <p class="calibre6">Savcı iddianamesi sonunda yirmi bir sanık hakkında 146//1'den ölüm cezası istiyordu.</p>

  <p class="calibre6">Deniz, Yusuf ve avukatları 16.7.71'de mahkemeye güvensizliklerini bildirmişler ve bu istek reddedilmişti.</p>

  <p class="calibre6">Davanın avukatları yaptıkları savunmada, Türkiye'nin yapısı, siyasal, toplumsal, ekonomik bunalımın nedenlerini uzun uzun anlatmışlar, sanıkların suçlarıyla istenilen ceza arasındaki oransızlığı belirtmişlerdi. Avukatların savunmalarında suç bulunmuş ve haklarında dava açılmıştı.</p>

  <p class="calibre6">Deniz Gezmiş ve arkadaşları ortak bir savunma hazırlamışlardı. Savunmalarına şöyle başlamışlardı:</p>

  <p class="calibre6">-... İçinde bulunduğumuz şartlar, geniş bir savunma yapmamızı ve şahıslarımızda zincire vurulmak istenen bilimi ve</p>

  <p class="calibre6">Amacımız, aleyhimize verilecek cezayı önlemekten çok, doğruluğuna inandığımız doğa ve toplum kanunlarının, insanlık tarihine nasıl yön verdiğini açıklamaktır.</p>

  <p class="calibre6">Toplumların tarihi, ezenler ve ezilenler arasındaki mücadelelerin tarihidir. Çağımıza kadar bu mücadelelerde ezilenler daima yenilmişlerdi. Fakat 20'inci yy. tarihimiz, ezenlerin barbarlığına ve bütün baskılarına rağmen ezilenlerin kurtuluşuna sahne olmaktadır.</p>

  <p class="calibre6">Günümüzde ezenleri temsil eden ve çıkarı uğruna yoksul ulusları boyunduruğu altında tutan EMPERYALİZM'dir. İnsanlık tarihi gericiliğin, barbarlığın ve vahşetin son kalesi olan emperyalizmin de sonunu müjdeliyor.</p>

  <p class="calibre6">Bütün ezilen uluslar, emperyalizme her gün darbe üstüne darbe vuruyorlar. Asırlardır ezenlere karşı mücadelelerde hayatlarını feda edenlerin çabaları boşa gitmemiştir. Dünyamız zafer türkülerini söylemek üzeredir...</p>

  <p class="calibre6">Ezenlere karşı verdikleri mücadelelerde, ölen tüm ezilenlere selam olsun...</p>

  <p class="calibre6">Dünyanın ve Ortadoğu'nun en eski devletlerinden biri olan Türkiye, hala kalkınamamış olup, yarı bağımlı durumdadır.</p>

  <p class="calibre6">Bir avuç sermaye çevresi Amerikan doları uğruna ulusumuza ihanet etmiş ve bağımsızlığımızı yabancılara ticaret konusu yapmışlardır. Yurdumuzun bağımsızlığı için giriştiğimiz bu kavgada Kurtuluş Savaşı'mızda şehit olanların onurlarını ve ulusumuzun kaderini korumaya kararlı olduğumuzu bildiriyoruz.</p>

  <p class="calibre6">Kurtuluş Savaşı'mızın tüm şehitlerine selam olsun.</p>

  <p class="calibre6">Çağımıza damgasını vuran en güçlü silah bağımsızlık ve kurtuluş savaşlarıdır.</p>

  <p class="calibre6">Emperyalizme karşı verdikleri mücadelelerinde başlarını eğmeden kahramanca savaşan tüm ezilen uluslara selam olsun.</p>

  <p class="calibre6">İşçiler, köylüler, öğrenciler ve tüm yurtseverler gericilere kahramanca karşı koymuşlar ve bu uğurda birçokları şehit olmuştur.</p>

  <p class="calibre6">Emperyalizme ve onun emrindeki uşaklara karşı verdiğimiz kutsal bağımsızlık kavgamızın şehitlerine selam olsun... -</p>

  <p class="calibre6">Ve Denizler uzun savunmalarını şu sözlerle tamamladılar: -Sayın Savcı,</p>

  <p class="calibre6">1-    Amerikan emperyalizmi gayri millidir.</p>

  <p class="calibre6">2-    Ona ortaklık edenler ulusumuza ihanet etmişlerdir.</p>

  <p class="calibre6">3-    Emperyalizme karşı mücadele suç değildir, silahlı mücadele ise anayasayı ihlal değildir.</p>

  <p class="calibre6">4-    Gayri milli olan emperyalizm ve ortaklarının sömürüsü, anayasaya aykırıdır.</p>

  <p class="calibre6">Buna göre iki şey var:</p>

  <p class="calibre6">1-    Eğer belli bir hata sonucu, iddianame ve mütalayı hazırladınızsa, dikkatli olunuz; idamını istediğiniz kişiler kasaplık</p>

  <p class="calibre6">koyun değildir ve siz savcısınız...</p>

  <p class="calibre6">2-    Yok eğer yaptığınızın bilincindeyseniz; yolunuz açık olsun.-</p>

  <p class="calibre6">Denizler'in savunmalarını tamamlamaları ve hüküm günüyle ilgili anılarını Avukat Zeki Oruç Erel şöyle anlatıyor:</p>

  <p class="calibre6">-Savunmaların sonuna gelmiştik.</p>

  <p class="calibre6">Müşterek savunmayı, arkadaşları adına, Deniz, Yusuf,</p>

  <p class="calibre6">Atilla Keskin ve Hüseyin okumuşlardı. Savunmanın son bölümünü, zaman zaman yazılı metne bakarak, fakat, genellikle mealen yapan Hüseyin, mahkeme heyetinde, gerçek anlamda tam bir etki yaratmıştı. O kadar bilimsel ve içten konuşmuştu ki; duruşma yargıcı Ahmet Tetik renkten renge giriyor, üye Mehmet Turan da oldukça etkilenmiş görünüyordu.</p>

  <p class="calibre6">Ancak çok dikkatli bir gözlemle anlaşılabilecek, içe dönük paniğine rağmen, Mahkeme Başkanı Ali Elverdi hiç renk vermemeğe çalışıyordu.</p>

  <p class="calibre6">Mahkemenin bu görünümüne bakan biz avukatların büyük çoğunluğu, hiçbir idam kararı çıkmayacağını ummaya başlamıştık.</p>

  <p class="calibre6">Deniz'i yakalandıktan sonra, Ankara Adliyesi'ne getirilişinde görmüş ve ilk defa Ankara Cezaevi'nde tanışmıştım.</p>

  <p class="calibre6">Yusuf'la ilk karşılaşmam, ancak mahkeme salonunda olmuştu.</p>

  <p class="calibre6">Hüseyin'i ise, daha 1965 yılından, öğrenciliğinden, çok yakından tanıyordum. Bu bakımdan onunla yakınlığımız --ama, sadece bu nedenle-- biraz daha fazla idi. Bende daha yıllarca önce çok zeki, bilgili, tutarlı ve kararlı bir insan izlenimi bıraktığını açıkca belirtmek isterim.</p>

  <p class="calibre6">Savunmalar bitip, dava karara kaldığı günlerden birinde Av. Halit Çelenk ve Av. Niyazi Ağırnaslı ile birlikte, görüşmek üzere, Mamak Askeri Cezaevi'ne gitmiştik. Cezaevi Müdürü M. K. Saldıraner ve birkaç subay, assubay ve erin nezaretinde, cezaevi müdürünün odasında; Yusuf, Hüseyin ve Deniz'le görüşüyorduk. Genellikle herkes birbiriyle konuşmasına rağmen; Deniz, Halit Çelenk'in, Yusuf, Niyazi Ağırnaslı'nın;</p>

  <p class="calibre6">Hüseyin de benim yanımda oturuyordu. Hüseyin bana:</p>

  <p class="calibre6">-Sence karar ne yönde çıkabilir?- diye sordu. Ben:</p>

  <p class="calibre6">-Her türlü olabilir. Bu sorunun en iyi cevabı duruşmanın başında sen, kendin verdin; Sıkıyönetim Mahkemeleri yargı organı değildir, bu mahkemenin sonucu adli bir skandal olabilir dedin. Bu sözünün doğruluğunu, ben de, aynen kabul ediyorum. Yargı organı olmayan yerden her şey çıkabilir.-</p>

  <p class="calibre6">Ama, Hüseyin böyle üstü kapalı, genel anlam taşıyan cevaplarla yetinecek kişilerden değildi. Benden, gerçek kişisel düşüncemin ne olduğunu kesin bir şekilde, tekrar sordu. Ben de:</p>

  <p class="calibre6">-Bunlar, benim görüşüme göre; halkın üzerinde baskı ve terör yaratmak amacıyla sizin davada ve diğer davalarda yargılananlardan toplam 10-15 kişiyi yok etmek isteyebilirler. Örneğin, sizin davayla ilgili olarak, önce mahkemeden 8-10 idam kararı çıkarmak, bunun bir kısmını Askeri Yargıtay'da onamak ve sonra da halka dönüp; -ne yapalım, kurtara kurtara ancak bu kadar kurtarabildik- demek istiyebilirler,-dedim. Bu sözlerim üzerine, o kendine özgü duruşuyla bakıp:</p>

  <p class="calibre6">-Gerçekten böyle iğrenç bir taktiğe başvurabilirler,- dedi...</p>

  <p class="calibre6">9 Ekim 1971 günü gelip çattı. Bugün hüküm verilecekti.</p>

  <p class="calibre6">Askeri Veteriner Okulu'un çevresinde, avlusunda ve içinde her zamankinden çok daha fazla önlem alınmış; sadece tank, top getirmemişler, o kadar. Askeri ambulanslar orada; park yerine çekilip konulmuş. Demek, haklarında hüküm verilecekler getirilmişler.</p>

  <p class="calibre6">Artık olağan duruma gelen, üstümüzün başımızın, çanta ve evraklarımızın aranıp taranmasından sonra, dış kapıdan giriyoruz. Binanın girişinden başlayıp, merdivenlere, koridorlarda süren ve duruşma salonunda -sanıklar bölme-sinde son bulan, onlarca komando erinin yan yana ve karşı karşıya dizilmesiyle meydana getirilmiş; yani insandan meydana getirilmiş ince, patika gibi bir yol var. -Patika-dan geçip, duruşma salonuna giriyoruz. Yusuf, Deniz, Hüseyin ve arkadaşları salonda gene yok. Halbuki, aşağıda ambulansları görmüştük. Savunduğumuz kişilerin, birbirinden ayrı ayrı, mahkemenin çalıştığı binanın bitişiğindeki ana tamir depolarının çeşitli yerlerine konulmuş olabileceğini, aklımızın kenarından bile geçiremiyoruz o anda.</p>

  <p class="calibre6">Mahkeme salonunda, hepimizin dikkatini derhal çeken; ama cevabını bir türlü bulamadığımız, büyük bir gariplik var. Tahta parmaklıklarla çevrili; yargılananların tümünü rahatça alan, içinde her zaman 20-25 iskemlenin bulunduğu -sanıklar bölümü- iyice küçültülmüş. Oraya, bugün, sadece 3 iskemle koymuşlar. Halbuki hakkında hüküm verilecek en az 20 kişi var.</p>

  <p class="calibre6">Bir türlü yanıtını bulamağımız garipliğin nedenini, biraz</p>

  <p class="calibre6">sonra, orada bulunan herkes gibi, biz de öğreneceğiz.</p>

  <p class="calibre6">Komando erlerinden oluşan -patika yol-un içinden, önce Deniz'le Yusuf'u getirdiler. Arkadaşlarının nerede olduğunu bilmedikleri belli. Hatta bize bakıp, gözleriyle soruyorlar.</p>

  <p class="calibre6">Biz de bilmediğimizi belirten hareketlerle cevap veriyoruz.</p>

  <p class="calibre6">Duruşma Yargıcı Ahmet Tetik:</p>

  <p class="calibre6">-Anayasayı tebdil, tağyir ve ilgaya... T.C.K.'nın 146//1'inci maddesine... Ölüm cezasına... Tahfife mahal olmadığına...</p>

  <p class="calibre6">Deniz; hiç beklemeden, dimdik, yumruğu sıkılı, kolu havada bağırıyor.</p>

  <p class="calibre6">-YAŞASIN BAĞIMSIZ TÜRKİYE-</p>

  <p class="calibre6">Yusuf, aynı şekilde:</p>

  <p class="calibre6">-YAŞASIN BAĞIMSIZ TÜRKİYE-</p>

  <p class="calibre6">Sonra Hüseyin, Atilla ve diğerleri..</p>

  <p class="calibre6">Ama görevliler, gençlere son sözleri söyleme fırsatı vermemeye, hepimizin gözleri önünde duruşma salonunda, sıkılı yumruğu havaya kalkan her birinin üzerine çullanıp, yakapaça dışarı atmaya başladılar... -</p>

  <p class="calibre6">Haklarındaki hükmü dinlemeye salona ilk giren Deniz'le Yusuf, dışarı çıkınca birbirlerine -vatan sağ olsun- diyerek sarılmış ve sonra kelepçelenip götürülmüşlerdi.</p>

  <p class="calibre6">Artık celseler bitmişti. Beklemeye başladılar. Dışarda arkadaşları, yakınları, avukatları onları kurtarmak için çırpınıyordu.</p>

  <p class="calibre6">Günler ilerledikçe beklemenin gerilimi de çok geniş alanlarda derinleşti. İnançlarından hiçbir ödün vermeden beklediler.</p>

  <p class="calibre6">GECENİN GÖLGELERİNDE AYRILIK Karlı dal uçlarında kımıldayan ay mı kabuğunun altında çığlık çığlığa ışıldıyor tomurcuklar yıldızlar mı dökülüyor gökten kırlara</p>

  <p class="calibre6">Geceyle</p>

  <p class="calibre6">sel sularında çalkanan yapraklar kaybolur artık görünmez omzuna serpilmiş benekler</p>

  <p class="calibre6">bayırlardan aşağlara doğru derinleşen karanlık rüzgarla ıslık çalar kayalıklar boyunca</p>

  <p class="calibre6">Çiğdem telleriyle bezenmiş yastığın ıslak uykuna renkler topluyor dalgın dolaşan kelebekler. motor ve ayak sesleriyle çırpınırken sokaklar, ıssız bucaksız tarlalarda başaklar nasıl da titrek</p>

  <p class="calibre6">Kanla beklediğim şarkılarda gelişen sevgilim</p>

  <p class="calibre6">belki de kalbinde düğümlenen</p>

  <p class="calibre6">ölüme giderken duyduğum gülümseyiştir</p>

  <p class="calibre6">bakarsın seninle artık görüşemem</p>

  <p class="calibre6">alnına vuran ışığı</p>

  <p class="calibre6">sakın kaybetme geceleri.</p>

  <p class="calibre6">N. Behram 1972</p>

  <p class="calibre6">N. AĞIRNASLI İNÖNÜ'YE -KORKARIM BU KAN GÖLÜ ONU DÖKTÜRENLERLE BİRLİKTE, SUSANLARI DA BOĞAR- DEDİ...</p>

  <p class="calibre6">1 Numaralı Sıkıyönetim As. Mahkemesi'nde 1'inci THKO Davası sonuçlanmış ve 18 genç hakkında idam kararı verilmişti.</p>

  <p class="calibre6">Gelişmeler sonucunda artık, kamuoyunda Deniz, Yusuf ve Hüseyin'in asılacakları söylentisi almış yürümüştü. Avukatlar son girişimlerde bulunuyorlardı. Bu dönemde Niyazi Ağırnaslı, İnönü'yle bir görüşme yaptı. Ağırnaslı İnönü'yle görüşmesine ilişkin anılarını şöyle anlatıyor:</p>

  <p class="calibre6">-Bizim endişemiz, bu üç gençle ilgili kararın onanacağı merkezindeydi. Doysa As. Yargıtay'da, Başsavcılık tetkikindeydi.</p>

  <p class="calibre6">İnönü'yü ziyaretim bu safhada oldu. 1933-1946 yılları arasında T.B.M.M.'de özellikle son yıllarda Bütçe Komisyonu'nda memurken, başbakanlığı, cumhurbaşkanlığı dönemlerinde sayın İnönü'nün, bana karşı bir göz aşinalığı vardı.</p>

  <p class="calibre6">1961 seçimlerinde C. Senatosuna Ankara Senatörü olarak girdikten sonra kendileriyle ilişkilerimiz oldu. Altı yıl süren senatörlüğüm sırasında konuşmalarına, T.İ.P adına yaptığım girişimlere daima ilgi duyar, Parlamento kulislerinde koluma girip benimle konuşarak dolaştığı olurdu. C. Senatosundan ayrıldığım zaman da -parlamentonun çalışkan üyelerinden birisiydi. Yeni bir ses getirdi. Onu seçtirmek için girişimde</p>

  <p class="calibre6">bulunalım, kendisiyle konuşup bana haber getiriniz.-diye eski CHP bakanlarından bir arkadaşımla bana mesaj yollamıştı. Bütün bu ilişkilerden cesaret alarak telefonla Mevhibe Hanımefendi aracılığıyla istediğimiz randevuyu kabul etti. Pembe Köşk'ün giriş katındaki küçük salonda 55 dakika süren bir konuşma yaptık. Daha doğrusu beni dinledi ve ara sıra bir iki cümleyle konuşmaya yön verdi. Ben bu konuşmaya</p>

  <p class="calibre6">18 genç aleyhine çıkan idam kararından duyduğumuz endişeyi belirterek başladım.</p>

  <p class="calibre6">-Telaşlanma Ağırnaslı, ben ortada bir idam furyası görmüyorum. Olsa olsa 3-5 kişi hakkında bir kesin hükme varılır.</p>

  <p class="calibre6">Onları da biz meclislerde hallederiz- demişti.</p>

  <p class="calibre6">-Paşam, parlamentonun yapısı bu umudu besleyici nitelikte değil sanıyorum. İşin sosyopolitik, sosyo-ekonomik nedenlerini, bu olayları hazırlayan ortamı, dış ve iç etkenleri yeterince bilen kaç kişi olduğunu bilemiyorum, amma bizzat sizin partiniz de bile böyle müşfik ve hoşgörülü bir davranışa karşı çıkanlar olacağını sanıyorum,- dedim.</p>

  <p class="calibre6">-Eveet...- dedikten sonra -o halde ne yapabiliriz?- diye ilave etti. O sıralarda gözlerindeki rahatsızlık nedeniyle, katarakt ameliyatı için Paris'e gidecekleri duyulmuştu. Bir olup bittiden endişeliydik.</p>

  <p class="calibre6">-Siz, ilk Talat Aydemir olayında -kan dökülmeden silahı teslim ederseniz koğuşturma açtırmam, amma sizi emekliye sevkettiririm.- diye Talat Aydemir'e mesaj göndermiş ve bu sözünüzü parlamentoda da tekrarlamıştınız. Birincide koğuşturma açılmadı, bunu biliyoruz. Sizden başka kimsenin gücü yetmezdi koğuşturma açtırmamaya, dedim. Gülümsedi.</p>

  <p class="calibre6">-Bu gençlerin devleti devirecek, anayasayı yok edecek güçte</p>

  <p class="calibre6">olduklarını sanmıyorum. Konu herhalde Yargıtay'da titizlikle</p>

  <p class="calibre6">incelenecektir inancındayım..- gibi bir mesajınız yeterli</p>

  <p class="calibre6">olur, dedim. -Bu, adalete müdahale olmaz mı Ağırnaslı?- deyince</p>

  <p class="calibre6">de; -Paşam, sıkıyönetim komutanlarından bazıları,</p>

  <p class="calibre6">başta Faik Türün, bildiriler yayınladılar ve infazların çok</p>

  <p class="calibre6">yaklaştığı şu günlerde... diyerek adalate açıkca yön verme çabası</p>

  <p class="calibre6">gösterdiler. Biliyorsunuz infaz deyimi sadece idamlar</p>

  <p class="calibre6">için kullanılıyor. Sizin salt adaletin gerçekleşmesi istikametindeki</p>

  <p class="calibre6">uyarmanız, adalete olumlu yönde müdahale olur</p>

  <p class="calibre6">inancındayım, elbette bunun şeklini siz takdir buyurursunuz-</p>

  <p class="calibre6">cevabını verdim. Bunun üzerine de: -Amma ben Yargıtay'dan</p>

  <p class="calibre6">kimseyi tanımıyorum ki- dedi. -Paşam sizin bu genç</p>

  <p class="calibre6">insanları tanımanız olanaksız elbette. Amma memleketin İsmet</p>

  <p class="calibre6">Paşası bir tanedir. Onu herkes tanır ve ondan gelecek</p>

  <p class="calibre6">telkinlere ve uyarılara dost düşman kulak kabartmak zorunluğunu</p>

  <p class="calibre6">duyar.- yanıtını verdim. Gülümsedi. Ben de durup bir</p>

  <p class="calibre6">şey söylemesini bekledim. -Sen konuşmana devam et Ağırnaslı</p>

  <p class="calibre6">seni dikkatle dinliyorum- demekle yetindi. Sonradan</p>

  <p class="calibre6">bazı girişimlerde bulunduğunu duyduk, amma karanlık güçler</p>

  <p class="calibre6">kamuoyunu öylesine yanıltarak hazırladılar ve olaylar</p>

  <p class="calibre6">öyle gelişti ki korkulan sonuç 6 Mayıs 1972 gecesi sabaha</p>

  <p class="calibre6">karşı gerçekleşti.</p>

  <p class="calibre6">İnönü'yle görüşmemiz sırasında anayasayı ihlalin Türkiye'de</p>

  <p class="calibre6">üç kez söz konusu olduğunu; bunlardan birinin devleti yöneten çoğunluk partisi iktidarına, ikincisinin Silahlı Kuvvetler'in bir bölümüne ait olduğunu, bunlarda vasıtaların yeterli ve maksadı istihsale elverişli olduğunu, T.H.K.O. davasında durumun çok farklı bulunduğunu açıklamaya çalıştım.</p>

  <p class="calibre6">Siyasi cinayetlere, failleri bulunamadığına göre iktidarı suç ortağı, hatta asıl suçlu saymanın zorunlu olduğuna değindim. -Meşruluğunu yitiren bir iktidara karşı direnme hakkını kullananları sorumlu saymak güçtür. Gençliğin taptaze ve gür kanı durmadan gölleniyor paşam. Korkarım bu kan gölü bir gün onu döktürenlerle birlikte susanları da boğar.- deyince, İnönü'nün kaşları çatıldı. -Sütünü iç sütünü- diye sehpaya konan süt bardağını işaretledi. -Siz Türkiye'de özgürlükçü demokrasiye doğru ilk olumlu adımları atan insansınız-diyerek konuşmayı yumuşattım. Özgürlükçü demokrasi karşıt fikirlerin birbirine tahammülünü gerektirir. Devlet, kaba kuvvete karşı tarafsız bir uyanıklık gösterse, bazı düşüncelerin meclisten, hatta ülkeden kovulması için linç olayları düzenlemese ülkenin 12 Mart ortamına gelmesine gerek olmazdı...-filan gibi sözler söyledim. Hiçbir söz alamadan İnönü'nün yanından ayrıldım, amma yine de İnönü'nün bir şeyler yapacağı umudu bende uyanmıştı. Sonradan bazı girişimlerde bulundu da. Anayasa Mahkemesi'ne açtığı iptal davası, infazı 50 gün kadar geciktirmiş oldu, ama büyük yerler işgal etmiş bazı küçük kişilerin hıncı, işbirlikçi sermayesinin devrimci eğilimleri sindirme çabaları, acımasızca çökmüştü memleket ufkuna bir kez. İnönü'nün Deniz Gezmiş'i -Hukuk okuyormuş, kaçıncı sınıfta?- -Çok akıllı çocukmuş diyorlar, doğru mu?- -İngilizceyi iyi biliyormuş öyle mi?- gibi soruları zihnimizi karıştırdı. Arkadaşlarla yaptığımız değerlendirmelerde Hüseyin'le Yusuf'un ölüm cezalarının meclislerde ömür boyu hapse çevrileceğinden ve Deniz'in cezasının onanacağından kuşku duyar olmuştuk... -</p>

  <p class="calibre6">Gün, günü kovaladı. Zaten mahkemelerde tıkanmış olan yasalar, mahkeme sonrası başvurmalarda da, kendini aynı nitelikleriyle sürdürdü. Denizler bir şarkı söyleme öncesi duyarlığıyla, hücrelerinde ödünün izini taşımadan beklediler.</p>

  <p class="calibre6">Gün günü kovaladı. Mayıs geldi dayandı. Artık avukatları son görüşmelerini yapıyorlardı. Niyazi Ağırnaslı son görüşmesini şöyle anlatıyor:</p>

  <p class="calibre6">-Son ziyaretimiz infazdan birkaç gün önce Zeki Oruç Erel'le birlikte olmuştu. Hala bazı ümitlerin bulunduğundan, cumhurbaşkanının vetosundan bahsettiğimizi gören Deniz Gezmiş -Yok ağbey- demişti, -bizim asılma kararımızı çok önceden vermişlerdi zaten, bunu hep söyledik. Dileriz ki biz boş yere ölmüş olmayalım ve vatan satıcılarının oyunları anlaşılsın yoksul halkımızca. Boşa ölmüş olursak işte o zaman yazık olur.-</p>

  <p class="calibre6">Gözlerimi gizlemek zorunda kaldım ve sustuk. Kısa bir süre sonra,</p>

  <p class="calibre6">-Bizi TAYLAN ÖZGÜR'ün yanına gömdürün ve infazlar sırasında mutlaka bulunun. Burjuvazinin paçavra gazeteleri, korktular, düştüler, bayıldılar gibi onurumuzu kırıcı yayın</p>

  <p class="calibre6">yapmaya çalışır. Duruma avukatlarımız tanık olmalılar,- dedi. Görüşme hücrelerine tek tek geliyorlardı. Hüseyin İnan'a -Hadi sen öbür hücreye geç de Yusuf'u göreyim- dedim bir ara. Durup bir şey söylemek istedi. Sonra dudağı hafifçe aralanmış olarak çıktı hücreden. Yusuf'un dudaklarında acı bir gülümseme vardı. Üçünde de korkudan hiç eser yoktu. Güçler dengesinde henüz uyanışı tamamlanmış halkın karşısında dış sömürüden pay alan sermayenin ağır bastığının, bu ağırlığa kurban edileceklerinin bilincindeydiler.-</p>

  <p class="calibre6">Avukat Zeki Oruç Erel ise son görüşmesiyle ilgili anısını şöyle anlatıyor:</p>

  <p class="calibre6">-Mamak Askeri Cezaevi'nde, çarşamba günleri sadece tutuklu yakınları görüş yapabilirler. Haftanın bu günü; yani çarşamba günü, avukatlar müvekkilleriyle görüştürülmezler.</p>

  <p class="calibre6">3 MAYIS 1972 ÇARŞAMBA...</p>

  <p class="calibre6">Bir gün önce, 2 Mayıs 1972'de senatodan idam kararları onaylanıp, çıktı.</p>

  <p class="calibre6">11 gündür DENİZ, YUSUF, HÜSEYİN açlık grevini sürdürüyorlar. Greve başladıkları gün, greve gitmelerinin nedenlerini belirten yazılı metni; cezaevi yöneticileri, bütün çabalarımıza karşın bize vermedi. Mamak Askeri Cezaevi'nde kanunsuzluk, asıl; yasallık, istisna olduğundan bu konunun üzerinde fazla durmağa gerek yok sanıyorum. Bu durumda üçü de sözlü olarak, bize; açlık grevine gitmelerinin nedenini şöyle açıkladılar.</p>

  <p class="calibre6">-Dışardaki gelişmelere bakılırsa, üçümüzün idamı kesin gibi görünüyor. Ayrı ayrı kapatıldığımız hücrelerimizde, Türkiye işçi sınıfı ve halkımız için yapabileceğimiz son eylem, ancak bu olabilir.-</p>

  <p class="calibre6">3 MAYIS 1972 ÇARŞAMBA. Bu tarih; şüphesiz kişisel olarak benim için, özel bir anlam taşımaktadır. Zira; onları en son gördüğüm gün: 3 Mayıs 1972 Çarşamba günüdür.</p>

  <p class="calibre6">2 Mayıs'ta senatodan idam kararları çıkınca; savunmayı üstlenen biz 11 avukat, bir mucize dışında, idamların önlenmesinden umudumuzu kesmiştik. Dava süresince üçünü de yakından tanıma fırsatını bulmuş olan bizler; onların ölüm karşısında en ufak bir tereddüt göstermeyeceklerini kesinlikle biliyorduk. Bu konuda, hiçbirimizin en ufak bir şüphesi yoktu. Ancak, 11 gündür açlık grevinde olduklarını da biliyorduk.</p>

  <p class="calibre6">11 günden beri süren açlık grevinin, en sağlıklı kişiyi bile, -fizik- olarak nasıl halsiz düşürebileceği kolaylıkla tahmin edilebilir. Bu nedenle, açlık grevine son vermelerini kendilerine önermeye karar verdik. İşte, bu öneriyi iletmek üzere 3 Mayıs 1972 Çarşamba günü Mamak Askeri Cezaevi'ne gittik.</p>

  <p class="calibre6">Onları mutlaka asmaya kararlı olanlar da açlık grevinden son derece tedirgindiler. Grev süresince, her gün, içlerinde profesörlerin de bulunduğu Gülhane Askeri Tıp Akademisi'nden bir doktorlar heyeti cezaevine gelip muayene ediyor, 24 saatlik hücredeki yaşamları; her yarım saatte bir, cezaevi yönetimince, yazılı olarak saptanıyordu. Bu nedenle, görüş yasağına karşın bizi cezaevine aldılar.</p>

  <p class="calibre6">Başta cezaevi müdürü olmak üzere 5-6 görevli, başımızda dikilmiş, Hüseyin, Yusuf ve Deniz'le yaptığımız konuşmayı dinliyorlar. Söze Halit Çelenk başladı:</p>

  <p class="calibre6">-Biz, infazların durdurulması için, hala, ciddi çabalar sarfediyoruz. Ancak, bu çabalar sonuç vermezse infazlar gerçekleşebilir.</p>

  <p class="calibre6">İnfazlar gerçekleştiği takdirde, biz avukatlar; sizin infaz yerine sağlıklı ve rahat bir şekilde gidebilmeniz için, açlık grevine son vermenizi öneriyoruz. Şüphesiz, bu konuda karar sizindir.-</p>

  <p class="calibre6">Öneriye cevap için bizden bir saat süre istediler. Ama, on dakika kadar sonra Deniz, gülerek geri geldi ve şöyle dedi:</p>

  <p class="calibre6">-Önerinizi kabul ediyoruz. Sizlerden en az bir kişinin, infazlarda mutlaka bulunmasını istiyoruz. Ancak, faşizm; bizlerle ilgili halka yalan söyleyebilmek için, sizleri infaz mahallinde bulundurmayabilir. Eğer böyle bir durum olursa, bütün arkadaşlar kesinlikle emin olsunlar ki, bir devrimciye yakışır şekilde gideceğiz.-</p>

  <p class="calibre6">Kendisine infazlarda iki avukatın bulunacağını, bu yönde bütün tedbirleri aldığımızı söylüyoruz. Benimle rahat, kendinden ve arkadaşlarından kesinlikle emin bir havada biraz daha görüştükten sonra; konuşmayı, gene Deniz bitirdi:</p>

  <p class="calibre6">-ŞİMDİLİK HOŞÇAKALIN. İNFAZLARDA BULUŞURUZ!-</p>

  <p class="calibre6">Evet mayıs gün gün ilerliyordu. Ve sanki ölümü bekleyen onlar değildi. Öyle genç, öyle meraklı bekliyorlardı hücrelerinde.</p>

  <p class="calibre6">Son anlarına dek yaşamayla, yurtlarıyla, insanlarla ilgili şeyler düşüyordu akıllarına.</p>

  <p class="calibre6">Deniz Yusuf ve Hüseyin'le son görüşmesine ilişkin anılarını Avukat Orhan İzzet Kök şöyle anlatıyor:</p>

  <p class="calibre6">-Yapabilecek her şey yapılmış, sonuç belli olmuştu. İnfazlarla ilgili üç maddelik yasayı meclis onaylamış, cumhurbaşkanı imzalamıştı. Her an infazların yapılması bekleniyordu.</p>

  <p class="calibre6">Her üçü de hücrelerindeydiler. 6 Mayıs'tan bir-iki gün önce (tam hatırlayamıyorum) tutukevinden avukat istendiği haberi geldi. Gittim. Tek tek üçüyle de görüştüm (bu onları son görüşümdü). İnfazlarla, dışarıdaki politik ortamla ilgili bazı şeyler sordular. Tam ayrılacağım sırada Hüseyin, Toprak ve Tarım Reformu Ön Tedbirler Yasa Tasarısı'ndan bir tane elde edip kendisine getirmeye çalışmamı rica etti. Tasarının köylüye ne getirip götürdüğünü öğrenmek istiyordu. (O sırada basında ve kamuoyunda söz konusu tasarı tartışılıyordu.)</p>

  <p class="calibre6">Donup kalmıştım. Her an ölüme götürülmesini bekleyen bir insan, o zamana kadar hücresinde, adı reform olan bir toprak yasasını okumak istiyordu. Güç toparlandığımı, hemen şehre döndüğümü, bir yerlerden aldığım teksir ya da gazete</p>

  <p class="calibre6">küpürü benzeri bir tomar kağıdı geri götürüp içeriye yolladığımı hatırlıyorum.-</p>

  <p class="calibre6">Orhan İzzet, Hüseyin'in istediği şeyleri getirmiş fakat kendisi görüşememiş, elden içeriye yollamıştı. Küpürler içeride Hüseyin'e verilmişti. Hüseyin götürüleceği ana kadar -Toprak ve Tarım Ön Tedbirler Tasarısı-nı inceledi. Notlar düştü kenarına, satırların altını çizdi...</p>

  <p class="calibre6">Ve Deniz de ve Yusuf da... Halkın hayatını düşünerek vardılar Altı Mayıs'a...</p>

  <p class="calibre6">ÜÇ DAĞA AĞlT Açlığın</p>

  <p class="calibre6">çıplaklığın acısı mı genişliyor dalları</p>

  <p class="calibre6">meyvaya çağıran rüzgar mı</p>

  <p class="calibre6">Dalgın bir kuşun ötüşünden sevdiğinin kalbine düşen aşık mı yağmuru emen toprak mı derinleşiyor</p>

  <p class="calibre6">Yas mı tutmalıyım onurlu ölüme halkın gözlerini dolduran çizgilere umudu mu çağırmalıyım</p>

  <p class="calibre6">Ah, gidiyor işte gidiyor göz göre göre sıcak titreyişi varlığını hayata adamışların gidiyor</p>

  <p class="calibre6">öfkenin haykırışları</p>

  <p class="calibre6">yasalarıyla gidiyor kahredişin</p>

  <p class="calibre6">zulmün ve iğrençliğin buyruklarıyla gidiyor</p>

  <p class="calibre6">toprağa düşen bakımsız yapraklar gibi değil</p>

  <p class="calibre6">azarlanmış çocukların kederiyle değil</p>

  <p class="calibre6">doğuşun ve sevmenin feryadıyla gidiyor ölümü donatan arkadaşlarım</p>

  <p class="calibre6">Ah, gidiyor işte gidiyor göz göre göre durutarak gündüzleri geceleri durutarak adanmışlığı, mertliği yüceliği damıtıp sevdalarına</p>

  <p class="calibre6">nefesi toprağa aşılamaya gidiyor arkadaşlarım</p>

  <p class="calibre6">Bulutlar da hafif mi kar taneleri kadar özgürlüğün borcu mu ödeniyor</p>

  <p class="calibre6">Yaralar mı açılıyor yoksulluğa ezilmişliğin isyanı mı sesleniyor</p>

  <p class="calibre6">Ah, gidiyor işte gidiyor göz göre göre birer rüzgar uğultusu bırakarak yanan ateşe N. Behram Mayıs 1972</p>

  <p class="calibre6">6 MAYIS'IN İLK DAKİKALARINDA DENİZ, YUSUF VE HÜSEYİN'İN HÜCRELERİ AÇILDI... ZİNCİRE VURULDULAR...</p>

  <p class="calibre6">1972 Mayıs'ının 5'inci günü Resmi Gazete'de bir kanun yayınlandı. -İnfaz-a ilişkindi. Kanun yayınlanmıştı fakat hükümlü vekillerinin 2.5.1972 ve 4.5.1972 tarihlerinde verdikleri iki ayrı -karar düzeltme- istemine henüz bir yanıt gelmemişti...</p>

  <p class="calibre6">Kanunun yayınlandığı gün, hükümlü vekillerinden Ersen Şansal ve Mükerrem Erdoğan, Mamak Cezaevi'ne geldi. Denizlerle görüşmek istediklerini bildirdiler. Beklemenin sonu gelmiyordu. Saat 17.00 olmuştu. Hala görüşememişlerdi. Ayrılmak zorunda kaldılar.</p>

  <p class="calibre6">Ve yavaş yavaş karanlık çöktü. İlerleyen dakikalar 6 Mayıs'a devirdi günü. Artık Mayıs'ın 6'sıydı...</p>

  <p class="calibre6">Ankara'nın göğünde ılınmaya direnen bir gece yarısı.</p>

  <p class="calibre6">Ege'nin ve Akdeniz'in ılınmış rüzgarı uç vermiş Ankara'da.</p>

  <p class="calibre6">Ege'de dallar yırtılmış. Çiçeğe durmuş tomurcuklar. Akdeniz'de ilk turfandalar dirilmeye başlamış. Ilınan hava, uzansın istiyor Anadolu'ya. Ankara'da düğümlenmiş. Durmuş.</p>

  <p class="calibre6">Burulmuş. Bu bahar gecesinde Ankara sisli. Suskun. Susturulmuş.</p>

  <p class="calibre6">Yağmur yağıyor Sivas'ta. Yamaçlarda beyazlıklar başlıyor Doğu'ya doğru. Kar daha çekilmemiş. Çektikleri, çekilir cinsten değil Doğulunun. Binlerce can, kulağını Ankara'ya dikmiş.</p>

  <p class="calibre6">Karanlık altında bir haber bekliyor havadan.</p>

  <p class="calibre6">Kar daha çekilmemiş. Ankara'ya vuruyor serinliği.</p>

  <p class="calibre6">Ankara'da üç dal fidan; ellerinde bıçkılarla gelenlerin ayak seslerini dinliyor.</p>

  <p class="calibre6">Yeni bir günün ilk dakikaları. Demir topuklar çınlatıyor betonu. Sokakların gözleri yumuk. Geceleri sokağa çıkması yasaklanmış Ankaralıların. Binlerce göz uyanık ev içlerinde, açık, bekliyor... aylardır yoldaki haberi, ölüm haberini... An an beklenen uykusuzluk gelip irkiltti körpecik bedenleri.</p>

  <p class="calibre6">Mayıs'ın 6'sıydı. Şafak sökmeden, gerilemeden karanlık, gün yükselmeden, darağacına çıkacaktı Deniz, Hüseyin, Yusuf. Görevliler doldurmuştu her yanı. Sanki bir şeylerden bir şeyleri kaçırıyorlardı. Telaş içindeydiler.</p>

  <p class="calibre6">Güvenlik kuvvetlerinde bütün izinler kaldırılmıştı. Beş kişi ölümle yüz yüze getirilmeyi bekliyordu. Üçünün durdurulacaktı yüreği. İkisi avukattı; durdurup yüreklerini, darağacında üç kişiyi seyredeceklerdi.</p>

  <p class="calibre6">Saat 00.30 olmuştu ki, Halit Çelenk ve Mükerrem Erdoğan'ın evleri önünde görevliler belirdi. Arabaları gelmişti, bindiler...</p>

  <p class="calibre6">Yollar bomboştu. Semtlerinden ayrılıp Merkez Cezavi'ne doğru yöneldiler.</p>

  <p class="calibre6">Ankara'da Mamak Askeri Cezaevi çok sayıda kuvvetle çevrilmişti. Tanklar ve çember çember güvenlik görevlisiyle, yüksek dereceden güvenlik görevlileri ve yüksek rütbeli subaylar, sağa sola gidip geliyorlardı. Telsizlerle sürekli olarak komut alınıp veriliyordu. Cezaevinin içi dışı projektörlerle aydınlatılmıştı.</p>

  <p class="calibre6">Bir ara bir telsiz komutu bütün bekleyenleri harekete geçirdi. Görevliler Mamak Askeri Cezaevi içinde Deniz'in bulunduğu hücreliklere doğru yöneldiler. Kaldıkları hücrelerin birer birer kapıları açıldı. Gidecekleri haberi verildi.</p>

  <p class="calibre6">Yusuf ve Hüseyin daha önce yazdıkları son mektuplarını koyunlarına koymuşlardı. Görevliler ilkin, hücresinde Deniz'i ayaklarından zincire vurdular. Ellerini arkadan bağlayıp dışarı çıkardılar. Zincirler yürümesini engelliyordu. Bir görevli zincirleri kaldırarak yürümesine yardımcı oluyordu.</p>

  <p class="calibre6">Dışarda her biri için ayrı bir zırhlı araba bekliyordu. Deniz hücresinden çıkarılmış, koridordan geçiyordu. Koğuşların kapılarının açıldığı koridora geldiğinde, haykırarak kapalı kapılar ardındaki arkadaşlarına veda etti. Ve görevliler arasında zırhlı arabaya doğru yürüdü.</p>

  <p class="calibre6">Arabaya bindirip kapılarını kilitlediler.</p>

  <p class="calibre6">Yusuf ve Hüseyin de aynı şekilde alındılar ve aynı yerde haykırıp, arkadaşlarına veda etmelerinden sonra, ayaklarından zincire vurulmuş, elleri arkadan bağlanmış bir durumda zırhlılara bindirildiler.</p>

  <p class="calibre6">Yeni bir telsiz komutuyla zırhlılar harekete geçti. Mamak Askeri Cezaevi'nin karanlıkta buruk sessizliği, arabaların gürültüsü uzaklaşınca daha da yoğunlaştı. Ve göz göz kapalı gökyüzünün altında büküldü kaldı. Uzaklaşan sesler içerdekilerin kulaklarında ağır ağır donuklaşıp çınlamaya dönüştü.</p>

  <p class="calibre6">Arabalar arka arkaya Merkez Cezaevi'ne yanaştılar. Bir süre koşuşmalar, konuşmalar ve hazırlıklardan sonra birer birer zırhlıların kapıları açıldı.</p>

  <p class="calibre6">Deniz'i başgardiyan odasına getirdiler. Yusuf ilerde bir başka küçük odaya, Hüseyin avukatlarla mahkumların görüşme odasına getirildi.</p>

  <p class="calibre6">Başgardiyan odası avluya bakıyordu. Zifiri geceyi, Ankara Merkez Cezaevi'nin ışıkları kendi gücünde çelmişti. Avludaki darağacına, alaca karanlık altında ışık vuruyordu. Deniz, yüzü pencereye dönük olarak oturtulmuştu. Görevliler omuzlarından tutuyordu. Ayakları hala zincire vurulmuş, elleri bir daha çözülmemek üzere arkadan bağlanmıştı.</p>

  <p class="calibre6">Başgardiyan odasında aşağı yukarı, yirmi-otuz yüksek dereceden görevli vardı. Cezaevi görevlileri, merkez komutanları, güvenlik görevlileri, Tevfik Türüng, İnfaz Savcısı Sami Uğur ve diğerleri...</p>

  <p class="calibre6">Deniz son mektubunu önceden hazırlamamıştı. Son mektubunu darağacının karşısında yazdıracaktı. Bir zabıt katibi ve daktilo getirttiler.</p>

  <p class="calibre6">Sigara içeceğini söyledi. Bir görevli Deniz'in sigarasından bir tane ağzına koyup yaktı. Bir iki nefes çektikten sonra geri aldı. Deniz istedikçe veriyordu.</p>

  <p class="calibre6">Darağacına bakarak son mektubunu yazdırmaya başladı:</p>

  <p class="calibre6">Merkez Cezaevi</p>

  <p class="calibre6">Baba</p>

  <p class="calibre6">Mektup elinize geçmiş olduğu zaman aranızdan ayrılmış bulunuyorum. Ben ne hadar üzülmeyin dersem yine de üzüleceğinizi biliyorum. Fakat bu durumu metanetle karşılamanı istiyorum, insanlar doğar, büyür, yaşar, ölürler,</p>

  <p class="calibre6">önemli olan çok yaşamak değil, yaşadığı süre içinde fazla şeyler yapabilmektedir. Bu nedenle, ben erken gitmeyi normal karşılıyorum, ve kaldı ki, benden evvel giden arkadaşlarım hiçbir zaman ölüm karşısında tereddüt etmemişlerdir.</p>

  <p class="calibre6">Benim de düşmeyeceğimden şüphen olmasın, oğlun ölüm karşısında aciz ve çaresiz kalmış değildir, o bu yola bilerek girdi ve sonununun da bu olduğunu biliyordu, seninle düşüncelerimiz ayrı, ama beni anlayacağını tahmin ediyorum. Sadece senin değil, Türkiye'de yaşayan Kürt ve Türk halklarının da anlayacağına inanıyorum. Cenazem için avukatlarıma gerekli talimatı verdim. Ayrıca savcıya da bildireceğim. Ankara'da 1969'da ölen arkadaşım Taylan Özgür'ün yanına gömülmek istiyorum. Onun için cenazemi İstanbul'a götürmeye kalkma, annemi teselli etmek sana düşüyor, kitaplarımı küçük kardeşime bırakıyorum, kendisine özellikle tembih et, onun bilim adamı olmasını istiyorum, bilimle uğraşsın ve unutmasın ki, bilimle uğraşmak da bir yerde insanlığa hizmettir, son anda yaptıklarımdan en ufak bir pişmanlık duymadığımı belirtir, seni, annemi, ağabeyimi ve kardeşimi devrimciliğimin olanca ateşi ile kucaklarım.</p>

  <p class="calibre6">Oğlun DENİZ GEZMİŞ</p>

  <p class="calibre6">Deniz başgardiyan odasında son mektubunu yazdırmaktayken, dışarda üstleri başları didik didik, don, çorap, ayakkabı içine kadar arandıktan sonra avukatları Halit Çelenk ve Mükerrem Erdoğan içeri alındılar.</p>

  <p class="calibre6">İlkin infaz savcısı Sami Uğur'la karşılaştılar. Savcı onlara son -kararı düzeltme istemleri-nin red olunduğunu sözlü olarak iletti. -Hukuki bütün formaliteler tamamlandı- dedi...</p>

  <p class="calibre6">Avukatlar başgardiyan odasına getirildiler. Deniz onları görünce gülümsedi ve -Hoşgeldiniz- dedi. Metin bir görünüşü vardı. Saçı traşlıydı.</p>

  <p class="calibre6">Bir ara infaz savcısı Sami Uğur, Deniz'e doğru eğilerek -Nasılsınız?- dedi. Deniz -Çok mutluyum ve rahatım- diye yanıtladı. Ve devamla mektubunun tamamlandığını söyledi...</p>

  <p class="calibre6">Mektubu infaz savcısına verdiler. Avukatları, Deniz'e bir arzusu, diyeceği olup olmadığını sordu. Deniz onlara -Cezaevindeki bütün arkadaşlarımı benim tarafımdan öpün. Onlara ve dışardaki bütün devrimci arkadaşlara selam ve sevgilerimi söyleyin. Her ikiniz de idam sehpasına nasıl gittiğimize tanık olun ve bunu anlatın- dedi.</p>

  <p class="calibre6">Avukatlar, Deniz'in yanından ayrılıp Yusuf'un olduğu odaya geldiler. Zincire vurulmuş ve bağlı bir durumda oturan Yusuf'un, avukatları görünce, yüzünü bir gülümseme kapladı ve onlara -hoşgeldiniz- dedi. Arkasından -Babam infazı biliyor mu?- diye sordu. Avukatlar -Biliyor- dediler. Yusuf -Ne durumda?- diye sürdürdü. Avukatlar -Metin ve soğukkanlı-diye yanıtladılar.</p>

  <p class="calibre6">Avukatlarının bir diyeceği olup olmadığını sormaları üzerine</p>

  <p class="calibre6">Yusuf, -Çok iyiyim!- dedi. Ve şu sözleri ekledi -Biz inanıyoruz ki, bu mücadele bizim ölmemizle son bulmayacak... -</p>

  <p class="calibre6">Kısa bir suskunluktan sonra Yusuf avukatlarına -Son bir kez Deniz'i görmek istiyorum- dedi.</p>

  <p class="calibre6">İnfaz savcısı Yusuf'un bu sözü üzerine -Buna ne lüzum var- diye araya girdi. Avukatlar -İdam hükümlülerinin son arzularının yerine getirilmesi bir gelenektir, bunda bir sakınca yoktur, her üçünün de birbiriyle görüştürülmeleri gerekir-diye direttiler.</p>

  <p class="calibre6">Yusuf odasından alınarak Deniz'in yanına getirildi.</p>

  <p class="calibre6">Sanki, günlerce süren ölüm orucundan, çıkan onlar değildi. Sanki, az sonra darağacında can verecek olan onlar değildi.</p>

  <p class="calibre6">Uzun bir hasretlikten sonra buluşan iki kardeş gibi kucaklaştılar. Öpüştüler. Dizleri ayaklarındaki zircirleri zorladı bir an. Omuzları arkalarından bağlı kollarını zorladı bir an. Sessiz bakışlarla veda ediyorlardı birbirlerine. İkisi de birbirlerine, yapacakları şeylerden emin bir duyguyla bakıyorlardı.</p>

  <p class="calibre6">Ayları, yılları tutmuştu arkadaşlıkları, daha önce birçok kez birlikte ölüme gidip gelmişlerdi.</p>

  <p class="calibre6">Şimdi bu son yolculuklarından bakışları, saniyelerle sınırlıydı. Bakıştılar... Bir ömür boyu kadar uzun bir bakış... Ama bir kelebeğin ömrü kadar bile değil...</p>

  <p class="calibre6">Birlikte -Tamam- der gibi görevlilere baktılar. Yusuf döndü, görevlilerin arasında zincir şıkırtılarıyla odasına doğru yürüdü...</p>

  <p class="calibre6">Bu sırada avukatlar Hüseyin'in olduğu odaya yönelmişlerdi.</p>

  <p class="calibre6">TUTANAKLAR (2)</p>

  <p class="calibre6">Tuzlu suda yarası pişen ayak</p>

  <p class="calibre6">ve pasıyla kelepçenin incelen bilek kemikleri</p>

  <p class="calibre6">yıllarca taşınsa da</p>

  <p class="calibre6">çıplak etin altında acısı donuklaştı</p>

  <p class="calibre6">Ve ter</p>

  <p class="calibre6">ve ipekten dökülen uyku</p>

  <p class="calibre6">ve halka halka açılan bahar sabahları</p>

  <p class="calibre6">kırılan kaburgaları</p>

  <p class="calibre6">Dostlarından gelen haberler</p>

  <p class="calibre6">meraktan bir öpüş seli doldururken gövdene</p>

  <p class="calibre6">gururla yükselen bakışını</p>

  <p class="calibre6">toprağa düşürmek için</p>

  <p class="calibre6">düşman boşuna çabaladı</p>

  <p class="calibre6">Artık denizlerdeki dalgalar kadar azgın çayırlar kadar ferahsın Yüreğin aşkla örselenmiş bir kerre senin N. Behram 1972</p>

  <p class="calibre6">TELAŞLANMIŞLAR, DENİZ'İN AYAĞIlNDAKİ ZİNCİRİ AÇAMIYORLARDI... DENİZ GÜLÜMSÜYORDU.</p>

  <p class="calibre6">Avukatlar Hüseyin'in olduğu odaya girerlerken bir albayla karşılaştılar. Albay -Dini telkin istemiyorlar- dedi. Bunu anlamlı bir sesle söylemişti. Müslüman olmadıklarını çağrıştırmak istiyordu.</p>

  <p class="calibre6">Avukatlar -Bu sadece onların bileceği bir iş- dedi. Albay -Tabii siz de bilirsiniz,- diye aynı sezdirmeyi, bu kez avukatlara yöneltti.</p>

  <p class="calibre6">Aylardan mayıstı. Günlerden Mayıs'ın 6'sı. -Hıdırellez-günü diye yazıyor takvimler, -Alaçam, Samsun, Geyikaşan Hıdırellez günü... Karacabey, Bursa Hıdırellez şenlikleri...-Halkın her yıl sevgili gibi karşıladığı bir gün. Dargınların barıştığı, çocukların, canlıların, doğanın şenlendiği, armağanlar alınıp verildiği bir gün.</p>

  <p class="calibre6">Yerleşmiş İslam geleneğine göre Hıdır ve İlyas peygamberlerin her yıl buluştuklarına inanılan gün. İnanışa göre ölümsüzlüğe erişmiş bu iki peygamberin buluşmaları, kutlanarak anılır.</p>

  <p class="calibre6">Avukatlar Hüseyin'in bulunduğu odaya girecekken duydukları bu sözle sinirlenmişlerdi. Hüseyin babasını düşünüyordu odada, Hıdır'dı babasının adı, Hıdır İnan.</p>

  <p class="calibre6">Aylardan mayıstı. Günlerden Mayıs'ın 6'sı. İnanışa göre ölümsüz peygamber Hıdır baba baharın muştulayıcısıdır.</p>

  <p class="calibre6">Bastığı yerde güller açılır, bülbüller ötüşmeye başlar, baharın bereketi hissedilir... O gün şarkılar söyleme günüdür.</p>

  <p class="calibre6">Kızlar evliliğe niyet tutar. Hastaların iyileşme umudu dirilir, tazelenir. Canlıların canı yakılmaz. Karıncaların bile incinmesinden sakınılır. İyilik günüdür Mayıs'ın 6'sı. Hıdırellez, halkın günüdür...</p>

  <p class="calibre6">Avukatlar albaydan geçip Hüseyin'in bulunduğu odaya girdiler. Hüseyin de Deniz ve Yusuf'un durumundaydı. Birkaç görevli omuzlarından tutmaktaydı.</p>

  <p class="calibre6">Avukatlarını görünce büyük bir mutluluk ve derin bir gülümsemeyle -Hoşgeldiniz- dedi. Avukatlar ona bir arzusu olup olmadığını sordular. -Bir arzum yoktur. Sizlere çok teşekkür ederim.- dedi.</p>

  <p class="calibre6">Sonra Hüseyin avukatlarına -Babam Ankara'da mı?- diye sordu. Avukatlar Ankara'da olduğunu söylediler. Hüseyin -Nasıl?- diye sürdürdü sorusunu.</p>

  <p class="calibre6">-İyi ve seninle iftihar ediyor- diye yanıtladı avukatları.</p>

  <p class="calibre6">Bu arada avukatlar görevlilere Hüseyin'in de arkadaşlarıyla vedalaştırılmasını hatırlattılar.</p>

  <p class="calibre6">Hüseyin aynı sıcaklık ve canlılıkla Deniz ve Yusuf'la odalarında birer birer kucaklaştı. Zincirleri ve bağları, üçünün de bu vedalaşma anında gövdelerine alabildiğine ağırlık veriyordu. Omuzları ve başlarının hareketiyle birbirlerine sokuluyorlardı.</p>

  <p class="calibre6">Hüseyin önce başgardiyan odasında Deniz'le, sonra yandaki diğer odada Yusuf'la, konuşacak çok şeyleri olan, ama ayrılmak zorundaki insanların can sevinciyle bakıştı. Hiçbir şey şakadan değildi. Fakat yaşayan gülümseyişlerinde, çocuksu, şakacıl bir incelik vardı.</p>

  <p class="calibre6">Bir birlikteliğin, yaşamadaki son karşılaşmaları da böyle-ce bitti. Hüseyin görevliler arasında bekleme yeri olan, avukatlarla mahkumların görüşme odasını getirilip sandalyesine oturtuldu.</p>

  <p class="calibre6">Üçü de ilkin kendisinin asılmasını isteyen bir duygu taşıyordu.</p>

  <p class="calibre6">Onları darağacına çıkmak değil, darağacına çıkacak arkadaşlarını seslerden, kıpırtılardan dinlemek zorunluluğu incitiyordu. Fakat bu son deneylerine de dik duruyorlardı.</p>

  <p class="calibre6">Saat 01.00'i geçiyordu.</p>

  <p class="calibre6">Bu ara avukatlar Deniz'in bulunduğu odaya döndüler.</p>

  <p class="calibre6">Deniz ayakları zincirli, elleri arkadan bağlı bir durumda darağacına bakan pencereye karşı oturduğu yerden yazdırdığı son mektubunu tamamlamak üzereydi. Onun bitirmesini beklediler.</p>

  <p class="calibre6">-... Son anda yaptıklarımdan en ufak bir pişmanlık duymadığımı belirtir, seni, annemi, ağabeyimi ve kardeşimi devrimciliğimin olanca ateşiyle kucaklarım... Oğlun Deniz Gezmiş.-</p>

  <p class="calibre6">Mektup tamamlanmıştı.</p>

  <p class="calibre6">İnfaz savcısı Sami Uğur, Deniz'e sokulup, elindeki basılı kağıttan idam kararının özetini okuyup; bir diyeceği olup olmadığını sordu. Deniz, kararın kendisine ait olduğunu, bir diyeceği olmadığını belirtti.</p>

  <p class="calibre6">Savcı görevlilere -zincirleri çözün- dedi. Bir görevli yarı telaşlı, yarı çekingen bir tavır içinde, elindeki anahtarla zincirlerin kilidini kurcalamaya başladı... Açamıyordu. Elindeki anahtar kilide uymuyordu. Bunun üzerine başgardiyan birkaç anahtar daha verdi. Kilidi yine açamadılar.</p>

  <p class="calibre6">Bu durum odadakilerde yeni bir sabırsızlık havası estirmişti.</p>

  <p class="calibre6">Kendi kendine söylenenler vardı.</p>

  <p class="calibre6">On beş dakika kadar beklenildi. Birisinin -Zincirleri çözmeye lüzum yok, zincirleriyle çıkarılsın- dediği duyuldu. İnfaz savcısı Sami Uğur -Bunlar efendi çocuk, prangayı çözelim-diye karşılık verdi ve -Kilidi kim kilitlediyse acele bulun-komutunu verdi.</p>

  <p class="calibre6">Adamı bulup getirdiler. Ve zincirler çözülebildi. Deniz zincirlerini çözen adama -Postallarımın bağını bile bağlamaya vakit bırakmadan beni apar topar buraya getirdiler. Sehpada bu haliyle postallarım ayaklarımdan düşecekler. Onları bağla..- dedi. Görevli, Deniz'in postallarını bağladı.</p>

  <p class="calibre6">Bu arada Deniz'e, beyaz bezden dar bir idam gömleği giydirdiler. Ayaklarına kadar uzandı...</p>

  <p class="calibre6">Gitme vakti gelmişti.</p>

  <p class="calibre6">Deniz avukatlarına dönerek veda etti. Çevresini acı bir gülümsemeyle süzdü ve avludaki sehpaya doğru metin adımlarla yürüdü.</p>

  <p class="calibre6">İdam gömleğinin dar olması ve ellerinin bağlı olması nedeniyle sehpaya destekle çıktı. Sehpada üç ayaklı bir tabure vardı. Deniz ona da çıkıp ilmiği boynuna kendisi geçirmeye çalıştı.</p>

  <p class="calibre6">İlmiği boynuna geçirdiğinde, seyredenlerden bazıları, cellada başlarıyla tabureyi çek işareti veriliyordu. Deniz birden, şafağı daha sökmemiş bu bahar sabahının, serin sessizliğine doğru yankı veren bir sesle bağırmaya başladı:</p>

  <p class="calibre6">-YAŞASIN TÜRKİYE HALKININ BAĞIMSIZLIĞI, YAŞASIN MARKSİZM-LENİNİZMİN YÜCE İDEOLOJİSİ, YAŞASIN TÜRK VE KÜRT HALKLARININ BAĞIMSIZLIK MÜCADELESİ, KAHROLSUN EMPERYALİZM!-</p>

  <p class="calibre6">Çevredeki görevliler telaşlandılar. Deniz'in son sözcüğü bitmemişti ki, cellat aceleyle tabureyi altından çekti. Ciğerinden yükselen son sözcüğü taşıyan nefes, dudağına varamadan, gırtlağında tıkandı.</p>

  <p class="calibre6">Taburenin çekilmesiyle Deniz boşluğa yığılmıştı. Fakat onun uzun boyunu cellat hesap edememişti: Deniz'in ayakları taburenin altındaki masaya çarptı. Hemen masayı da çektiler.</p>

  <p class="calibre6">Saat 01.25'i gösteriyordu.</p>

  <p class="calibre6">Gardiyan, imam ve sivil personel, gelenek gereği saygı duruşunu geçmişti. Avukatların yüzlerini derin bir hüzün doldurmuştu. Denizgili ölüme mahkum eden 1 No'lu Sıkıyönetim Mahkemesi'nin Başkanı Tuğgeneral Ali Elverdi, elleri arkasında; ağzında sigara Deniz'i seyrediyordu. Ankara savcısı Fazıl Alp, Tevfik Türüng, Sami Uğur, yüksek rütbeli birçok subay, gardiyanlar, sivil görevliler, imam, avukatlar doktor infazda hazır bulunmuştu. Özellikle imamın aşırı derecede duygulandığı görülüyordu. İnfaz savcısı Sami Uğur, kendince espriler yapıp yine kendi gülüyordu.</p>

  <p class="calibre6">Deniz'in göğsüne, karar özetini içeren bir beyaz karton astılar. On dakika kadar sonra, görevli doktor gömleğini sıyırıp nabzına baktı. Deniz'in nabzı çarpıyordu. Beklediler...</p>

  <p class="calibre6">On-on beş dakika sonra nabza tekrar bakıldı. Deniz'in nabzı durmamıştı. Bekliyorlardı. Deniz ipin ucunda bir dal gibi, alaca havada ağır ağır dönüyordu. Sadece başı ve postalları, uzun ince beyazlığın iki ucunda, iki gri noktaydı.</p>

  <p class="calibre6">Gemerek'te yakalandığı gün kalbi ve beyni arasında dolaştırdığı ölüm duygusu, onu darağacında, boynunda bulmuştu.</p>

  <p class="calibre6">Elli dakika öylece kaldı.</p>

  <p class="calibre6">02.15'de ipi kestiler.</p>

  <p class="calibre6">KANAYAN ÜZÜMLER Elleri bağlı, bilekleri</p>

  <p class="calibre6">gözleri açık... kan yok gözkapaklarında</p>

  <p class="calibre6">yalnız gevşeyen bir omurga, kırılan ayna parçaları</p>

  <p class="calibre6">Yalnız gevşeyen bir omurganın saçlara bulaşan ıslaklığı cansız sarkışı bir gövdenin</p>

  <p class="calibre6">Hayır, bağırmak için vakit erken geceyi bölmeliyiz geceyi...</p>

  <p class="calibre6">halkın çırpınışlar biriktiren karanlığını, gül yapraklarında yağmur taneleri gibi ölümü sabırla taşımalıyız bağrımızda</p>

  <p class="calibre6">Işık kırılıyor --nasıl olsa kırılacaktı--</p>

  <p class="calibre6">okşarken güvendiğimiz hayat</p>

  <p class="calibre6">karanlıklara alışarak başkaldırdı</p>

  <p class="calibre6">bulut gibi taşınan pankartlarla</p>

  <p class="calibre6">olgun meyvalardan fışkıran suyla</p>

  <p class="calibre6">acının ve akmayan gözyaşının sırrıyla</p>

  <p class="calibre6">ah, bir ter gibi gitgide soğuyan kansız ölüler</p>

  <p class="calibre6">kanayan üzümleri görüyorum</p>

  <p class="calibre6">kanayan üzümleri</p>

  <p class="calibre6">yaşadığımız bağ evlerinde</p>

  <p class="calibre6">bağ evlerinde</p>

  <p class="calibre6">N. Behram 1972</p>

  <p class="calibre6">YUSUF ODASINDAN ALINIRKEN -DENİZ-İN SESİNİ DUYDUM- DİYORDU...</p>

  <p class="calibre6">Deniz darağacından indirilip götürülürken, Yusuf'u odasından çıkardılar. Başgardiyan odasına getirdiler. Gelirken -Deniz'in sesini duydum- diyordu. Deniz'in oturmuş olduğu sandalyeye bu kez Yusuf'u oturttular.</p>

  <p class="calibre6">Ayaklarındaki zincirler çözüldü. Kendisine hüküm okundu.</p>

  <p class="calibre6">Bir diyeceği olup olmadığı soruldu. -Bir diyeceğim yok karar bana aittir- dedi.</p>

  <p class="calibre6">Doktor çağırdılar. Yusuf -Hiçbir şeyim yok, sanki komada olsam asmayacak mısınız? dedi.</p>

  <p class="calibre6">Bu arada Yusuf babasına yazdığı ile köyündeki akrabalarına ve köy halkına yazdığı son mektuplarını avukatlarının almasını istedi. Yusuf son mektuplarını dört gün önce cezaevindeki hücresinde yazmış, koynuna koymuştu.</p>

  <p class="calibre6">Mektupları infaz savcısı aldı. Yusuf -Mektuplarını yerlerine verecek misiniz?- diye sordu. İnfaz savcısı -Elbette vereceğiz, bize güvenin yok mu?-, diye yanıtladı. Yusuf gülümseyerek,</p>

  <p class="calibre6">-Niye güvenim olsun?- diye karşılık verdi...</p>

  <p class="calibre6">Yusuf'un babasına yazdığı son mektubu şöyleydi:</p>

  <p class="calibre6">Salı</p>

  <p class="calibre6">2.5.1972</p>

  <p class="calibre6">Sevgili Babacığım...</p>

  <p class="calibre6">Bu mektubu aldığın zaman ben ebediyen bu dünyadan göç etmiş olacağım. Ne kadar sarsılacağını tahmin ediyorum. Bir buçuk seneden beri benim yüzümden nasıl üzüntü içinde olduğunuz malum. Bu son olayı da metanetle karşılamanızı sadece dileyebiliyorum.</p>

  <p class="calibre6">Babacığım, bu olayda da annemin ve Yücel'in senin tesellilerine ve desteklerine ihtiyaçları çok. Bunun için ne hadar metin olursan, hem senin sağlığın için, hem de onlar için o kadar iyi olur. Elbette ki, yıllarca emek verip yetiştirdiğin bir oğulun, birgünde öldürülmesi kolay göğüslenecek bir olay değildir. Fakat siz benim ne için, kimlere karşı mücadele verdiğimi biliyorsunuz. Ben bu açıdan rahat ve vicdan huzuru içinde gidiyorum. Sizlerin de bu bakımdan rahat ve huzur içinde olduğunuzu ve olacağınızı biliyorum.</p>

  <p class="calibre6">Babacığım, annemin ve Yücel'in senin desteklerine muhtaç olduklarını yukarda söylemiştim. Onları rahat ettirmek için bütün gücünü kullanacağından zaten eminim. Babacığım burada şunu ilave edeyim ki, Yücel'in hastalığından kendimi sorumlu hissediyorum. Yücel için her şeyinizi ortaya koyacağınız konusunda da kuşkum yok. Ablamlar için söyleyeceğim, fazla üzülmesinler. Olayın sarsıntıları geçtikten sonra normal hayatlarını devam ettirsinler. Mehtap'a ne diyeyim...</p>

  <p class="calibre6">Benim için her zaman bol bol öpün.</p>

  <p class="calibre6">Babacığım cezaevinde kalan arkadaşları arasıra yoklarsan, hallerini, hatırlarını sorarsan çok memnun olurum. Her biri oğlun sayılır. Dışarda bizler için uğraşan dostlarımı ve dostlarını hiçbir zaman unutmayacağını biliyorum.</p>

  <p class="calibre6">Mektubum burada biterken sizi, annemi, Yücel'i, ablamı,</p>

  <p class="calibre6">Aziz ağabeyi, Mehtab'ı hasretle kucaklarım babacığım... Sağlıcakla kalın.</p>

  <p class="calibre6">HOŞÇAKALIN</p>

  <p class="calibre6">T. Yusuf Aslan</p>

  <p class="calibre6">Yusuf'un babasına yazdığı bu son mektubu yerine verilmişti, fakat köyüne ve akrabalarına yazdığı mektup yerine verilmedi.</p>

  <p class="calibre6">Yusuf'un infaz savcısına -Niye güvenim olsun?- karşılığı daha sonra haklılık kazanmıştı.</p>

  <p class="calibre6">Savcıyla bu konuşması sırasında Yusuf'un beyaz idam gömleğini getirdiler. Yusuf -Beyaz gömleği giymesem asamaz</p>

  <p class="calibre6">Bu ara Yusuf karşısında oturan ve çevresindekilerin kendisine -müdür bey- dediği birine (Birinci Şube Müdürü'ne)</p>

  <p class="calibre6">-Yine işkencelere devam ediyor musunuz?- diye sordu. Müdür birden irkilip, -Biz öyle bir şey yapmayız- diye yanıtladı.</p>

  <p class="calibre6">Yusuf gülümseyip başını hafifçe bükerek, -Peki elektrik işkencesi nasıl gidiyor?- dedi. Müdür yine -Bizde böyle bir şey yoktur- diye yanıtlayınca, Yusuf, müdüre -Sizin çocuğunuz var mı?- diye sordu. -Bir kızım var- diye karşılık verdi müdür. -Nerede okuyor?- diye sorusunu sürdürdü Yusuf; müdür de -Okula gitmiyor, daha küçük bir kız- dedi. Daha sonra müdür Yusuf'a ODTÜ'de hangi bölümde okuduğunu sordu.</p>

  <p class="calibre6">Yusuf -Fizik bölümü ikinci sınıfta idim- diye yanıtladı.</p>

  <p class="calibre6">Yusuf'un konuşmasındaki rahatlıktan onun idam edilecek biri olduğunu unutmuştu sanki müdür. -İkinci sınıfta idim-deyişi birden havayı etkiledi.</p>

  <p class="calibre6">Daha sonra Yusuf'a avukatları -sigara içer misin?- diye sordular. -Son bir defa içeyim- diye yanıtladı.</p>

  <p class="calibre6">O ara tuvalete gitmek istediğini söyledi. İnfaz savcısının izniyle tuvalete götürdüler. O tuvaletteyken savcı -Dikkat etsinler, orada pencere vardır- diye seslendi.</p>

  <p class="calibre6">Yusuf tuvaletten döndüğünde, infaz savcısı -Yusuf'u bekletmeyelim-dedi. Beyaz gömleği giydirdiler.</p>

  <p class="calibre6">Yusuf avukatlarıyla vedalaşıp, güler bir yüzle idam sehpasına doğru yürüdü. Masaya ve tabureye çıktı. İlmiği boynuna geçirmişti ki gür bir sesle bağırarak şöyle söyledi:</p>

  <p class="calibre6">-BEN HALKIMIN BAĞIMSIZLIĞI VE MUTLULUĞU İÇİN ŞEREFİMLE BİR DEFA ÖLÜYORUM. SİZLER, BİZİ ASANLAR ŞEREFSİZLİĞİNİZLE HER GÜN ÖLECEKSİNİZ.</p>

  <p class="calibre6">BİZ HALKIMIZIN HİZMETİNDEYİZ. SİZLER AMERİKA'NIN HİZMETİNDESİNİZ.. YAŞASIN DEVRİMCİLER KAHROLSUN FAŞİZM..!-</p>

  <p class="calibre6">Yusuf bağırırken seyredenler arasından biri aceleci bir sesle -Sehpaya vur, sehpaya vur, sehpaya vur- diyordu. Celladın hareketleri çabuklaştı. Yusuf ayağıyla tabureye vurmaya çalışırken cellat onu altından çekti, sonra masayı da aldı.</p>

  <p class="calibre6">Yusuf'un da son sözcüğü ağzında kalmıştı. Boşluğa çakılmasıyla birlikte dişleri kenetlenmiş, adeta son sözcüğü ısırarak söylemişti...</p>

  <p class="calibre6">Saat 02.25'i gösteriyordu.. Aynı kişiler onu da aynı şekilde seyrettiler... Ağır ağır dönüyordu ipin ucunda. Sonra bir külçe halinde durdu. Sadece esintiyle idam gömleğinin uçları uçuşuyordu...</p>

  <p class="calibre6">02.50'de ipi kestiler...</p>

  <p class="calibre6">Az sonra Hüseyin, Merkez Cezaevi'ndeki avukatlarla mahkumların görüşme odasından alınıp, başgardiyan odasına getirildi. Deniz ve Yusuf'un daha önce oturtulduğu sandalyeye</p>

  <p class="calibre6">oturtulup, ayaklarındaki zincirler çözüldü.</p>

  <p class="calibre6">O sırada avukatları, Hüseyin'e sigara vermek istediler.</p>

  <p class="calibre6">Hüseyin içmeyeceğini söyleyip teşekkür etti.</p>

  <p class="calibre6">Bir ara infaz savcısı Hüseyin'e, -Sarız'ın içinden misiniz, köyünden misin?- diye sordu. Hüseyin -Sarız'ın içindenim, siz Kayseri'nin neresindensiniz?- dedi. İnfaz Savcısı -Kayseri'nin içindenim- diye karşılık verdi.</p>

  <p class="calibre6">Ve savcı bu konuşmadan sonra, hakkındaki idam kararını Hüseyin'e okuyup, sordu: Hüseyin -Karar bana aittir, bir diyeceğim yoktur- dedi. Bu ara Hüseyin daha önce hücresinde babasına yazdığı kısa mektubunu alıp, babasına vermelerini söyledi... bu son mektubunda Hüseyin şunları yazmıştı:</p>

  <p class="calibre6">-Babama, Anneme, Kardeşlerime ve yakın arkadaşlarıma,</p>

  <p class="calibre6">Söyleyecek fazla söz bulamıyorum.</p>

  <p class="calibre6">Bir insanın sonunda karşılaşacağı tabii sonuç bildiğiniz sebeblerden dolayı erken karşıma çıktı.</p>

  <p class="calibre6">Üzüntü ve acınızı tahmin ediyorum.</p>

  <p class="calibre6">İleride durumu çok daha yakından anlayacağınız inancındayım.</p>

  <p class="calibre6">Metin olunuz.</p>

  <p class="calibre6">Üzüntü ve acılarınızı unutmaya çalışınız.</p>

  <p class="calibre6">Bütün varlığımla hepinize kucak dolusu selamlar, sevgiler!..</p>

  <p class="calibre6">Yazılacak çok şey var, fakat hem mümkün değil, hem de sırası değil...</p>

  <p class="calibre6">Candan selamlar...</p>

  <p class="calibre6">Hüseyin İnan</p>

  <p class="calibre6">Hüseyin son mektubunda da yaşadığı sürece ağır olan, az konuşan kişiliğini sürdürmüş, kısa bir mektup bırakmıştı.</p>

  <p class="calibre6">İnfaz savcısının mektubu almasından sonra Hüseyin, avukatlarına dönerek -ayağımda bu beyaz lastik papuçlar var, ayakkabılarımı giymeme fırsat vermediler, çullanırcasına, adeta havalandırarak apar topar getirdiler, babama söyleyin, bu lastikleri gördüğü zaman, ayakkabısı yokmuş diye üzülmesin. Hücrede kalan ayakkabılarım, Askeri Cezaevi'ne hediyem olsun- dedi..</p>

  <p class="calibre6">O sırada infaz savcısının -Hüseyin'i bekletmeyelim- dediği duyuldu. Hüseyin'e beyaz idam gömleği giydirildi.</p>

  <p class="calibre6">Hüseyin avukatlarına veda etti ve çevresine dönerek -Bu mücadele bizimle bitecek mi?- dedi..</p>

  <p class="calibre6">Daha sonra beyaz gömleği içinde sehpaya doğru dik ve metin adımlarla yürüdü. Sehpaya çıktı, tabureye çıkmadı.</p>

  <p class="calibre6">Son sözlerini tabureye çıkmadan, ilmiği boynuna takmadan bağıracaktı.. Aceleci sesin sahibine adeta, sessizce oyun bozanlık etmişti...</p>

  <p class="calibre6">Hüseyin saat sabahın 03.00'ünde, şafağın sökmeğe sabırsızlandığı bir sırada, son karanlığında gecenin, sehpanın üstünde bağırarak karanlığa karşı şunları söyledi:</p>

  <p class="calibre6">-BEN ŞAHSİ HİÇBİR ÇIKAR GÖZETMEDEN, HALKIMIN MUTLULUĞU VE BAĞIMSIZLIĞI İÇİN SAVAŞTIM.</p>

  <p class="calibre6">BU BAYRAĞI BU ANA KADAR, ŞEREFLE TAŞIDIM. BUNDAN SONRA BU BAYRAĞI TÜRKİYE HALKINA EMANET EDİYORUM. YAŞASIN İŞÇİLER, KÖYLÜLER VE YAŞASIN DEVRİMCİLER, KAHROLSUN FAŞİZM...!-</p>

  <p class="calibre6">Bu son sözlerinden sonra Hüseyin, boynunu ilmiğe geçirdi ve ayağının altındaki tabureyi bir iki tekmeyle devirip, kendi infazını yaptı.</p>

  <p class="calibre6">İnce dal bedeni boşluğa düştü... İleri geri sallanıp döndü...</p>

  <p class="calibre6">Deniz ve Yusuf'la bir kez daha buluştu...</p>

  <p class="calibre6">ÖLÜM NERDEN VE NASIL GELİRSE... Hava nasıl da puslu</p>

  <p class="calibre6">bulutlar yumak yumak yığılmış ağaçlara incecik boynundan süzülen ter karışırken böğründen fışkıran kana öyle derin öyle berrak ki üstelik: çayır kuşlarının gözleri kadar</p>

  <p class="calibre6">Pusudan gövdene alçakça sokulmuşlar dehşet aç kurtlar gibi ellerinde --sinsi ve kirli--</p>

  <p class="calibre6">Oysa</p>

  <p class="calibre6">onların göremediği bir şey var kanınla yıkadığın toprağa kalbinden rüzgara usulca ilişerek savrulan isyan filizleri</p>

  <p class="calibre6">N. Behram 1972</p>

  <p class="calibre6">YAN YANA YAŞAMIŞ, YAN YANA ÖLMÜŞLERDİ, AMA YAN YANA GÖMÜLMELERİ ENGELLENDİ</p>

  <p class="calibre6">5 Mayıs'ı 6 Mayıs'a bağlayan saniyelerde Deniz, Yusuf ve Hüseyin'in babaları, sokakları kulaklarında acı çınlamalarla dinlediler. Ankara'da -sokağa çıkma yasağı- vardı. 3-4-5 Mayıs günleri Hüseyin'in babası Hıdır İnan, Deniz'in babası Cemil Gezmiş ve Yusuf'un babası Beşir Aslan, bir gözleri kör edilecekmişcesine, son çırpınılarıyla bakıyorlardı. Baktıkları her nokta kararmış, infazlar artık kesinleşmişti... Üçü de birbirinden daha az konuşmaya çalışıyordu. Çocuklarının hayat kardeşliği, üç babayı Ankara'da omuz omuza getirmişti. Üçü de halktan insanlardı...</p>

  <p class="calibre6">5    Mayıs akşamı, sabah buluşmak üzere vedalaşıp ayrıldılar.</p>

  <p class="calibre6">O sabah oğulları asılacak üç baba, Ankara'nın karanlık sokaklarına doğru, üç ayrı yöne uzaklaştı. Hıdır İnan bir yakınlarının evinde, Cemil Gezmiş bir otelde kalıyordu. Beşir</p>

  <p class="calibre6">Aslan'ın evi Ankara'daydı. Sabah otelde buluşacaklardı.</p>

  <p class="calibre6">Çocuklarının bu son gecelerinde, çıkmanın yasak olduğu Ankara sokakları, evvelki günler gibi, ıssız ve gürültüsüz değildi. Gece ilerledikçe şehirlilerin sesleri evlere sinmiş, Ankara'da bir başka gürültü çınlamaya başlamıştı.</p>

  <p class="calibre6">Zaman zaman hızla bir resmi araba geçiyor; zaman zaman uzaktan uğultular geliyordu...</p>

  <p class="calibre6">Üçü de, bir ara boşanacak gibi oluyor, sonra oğullarıyla yaptıkları son görüşmelerini düşünüp, metin olmaya çalışıyorlardı. Üçü de bir ara bozulacak gibi oluyor, oğullarının yargılandıkları günleri düşünüyor, netleşiyorlardı. Üçü de bir ara kahredecek gibi oluyor, geçmiş günlerin anılarıyla kahırlarını dindiriyorlardı.</p>

  <p class="calibre6">Ölüm ve ayrılık duygusu, bu niteliğiyle, kendi tesellisini de getiriyordu. Yapılacak tek şey onların ölmediğini düşünmekti.</p>

  <p class="calibre6">Üç baba da bunu yaptılar...</p>

  <p class="calibre6">6    Mayıs sabahı gök sancılanırken, saat 04.00 sıralarında görevliler Deniz'in babasını almaya geldiler. Onların gelişleri, o ana kadar, Deniz'in babasının yüreğindeki soyut titreyişleri; soyut titreyişler halindeki düşleri bir anda donuklaştırdı.</p>

  <p class="calibre6">Ondan sağ olarak aldıklarını, ona cansız olarak vereceklerdi...</p>

  <p class="calibre6">O ana kadar onun saymadıkları şey, artık onundu.</p>

  <p class="calibre6">Aralarında dışarı çıktı ve arabalarına bindi...</p>

  <p class="calibre6">Bir süre sonra Deniz'in babasının kaldığı otele Hüseyin'in babası geldi. Otele girdi ve orada, yarı uykulu beklemekte olan otelciye Cemil Gezmiş'i sordu. Otelci az önce götürüldüğünü söyledi. Biraz ileri çıkmıştı ki, otelin önüne bir polis arabası yanaştı. Çabuk çabuk içeri girip otelciye bir şeyler söylediler. Otelci onlara Hıdır İnan'ı işaret etti. Hıdır İnan'la karşılıklı söylenecek hiçbir şeyleri yoktu. Hıdır İnan da onların yanına sokuldu ve otelden uzaklaştılar...</p>

  <p class="calibre6">Araba bir süre Ankara'nın dışına doğru yol aldı. Mezarlıklar Müdürlüğü'ne geldiler. Hıdır İnan, orada Cemil Gezmiş,</p>

  <p class="calibre6">Beşir Aslan ve Deniz'in abisi Bora dışında tanıdık kimse göremedi. Fakat oda oldukça kalabalıktı. Sonra Karşıyaka Mezarlığı'na geldiler.</p>

  <p class="calibre6">Hıdır İnan oğlunu görmek istediğini söyledi. -Müdür Bey-in izniyle, yanına 3-5 polis verilerek oğlunun olduğu bölüme gönderildi.</p>

  <p class="calibre6">Deniz, Yusuf ve Hüseyin yıkanılmak üzere yan yana uzatılmışlardı. Üzerleri örtülüydü, fakat Deniz uzun boyuyla belliydi.</p>

  <p class="calibre6">Hıdır İnan sırayla üçünün de yüzünü açtı ve birer birer alınlarından öptü. Çelik gibi sertleşen alınları altındaki çizgiler, ince bir gülümseme halinde şakaklarından yanaklarına doğru uzanıyordu. Yaşayan insan kokuları, daha gövdelerinden uzaklaşmamıştı. Yine de Hıdır İnan'ın dudakları, alınlarında ince bir iz bırakmıştı. Bu onları son gören göz, onlara son yaklaşan dudak ve insani soluk oldu.</p>

  <p class="calibre6">Hıdır İnan yıllar sonra oğlunu ancak bu şekilde, bu kadar yakından ve içten öpebilmişti. Polisler onu seyrediyordu. Hala oğlu ile kendisi arasında duruyorlardı. Anlaşılıyordu ki, bu üç insan ancak yeraltında bakışlardan uzak kalabilecekti.</p>

  <p class="calibre6">Oysa zaman gösterdi ki, toprak altında da rahat bırakılmadılar. Gelen ziyaretçileri alınıp götürülüyor, adeta ziyaretleri suç sayılıyordu...</p>

  <p class="calibre6">Hıdır İnan ilkin Deniz'i, sonra Yusuf'u ve sonra oğlu Hüseyin'i alınlarından öpmüş; onlara doğru bakarak -vatan ve bağımsız Türkiye sağ olsun- demiş ve örtülerini bir daha açılmamak üzere yüzlerine örtmüştü...</p>

  <p class="calibre6">Artık saat ilerlemiş, vakit aydınlığa varmıştı. Cemil Gezmiş bir an önce ölülerin gömülmesini isteyen görevlilerle tartışıyordu. Oğlunu İstanbul'a götürmek istiyordu. Onun son mektubu daha kendisine verilmemişti. Deniz'in nereye gömülmek istediğini bilmiyordu.</p>

  <p class="calibre6">Görevlilerden söylenenler vardı. Yüksek dereceden bir görevli -Hadi yahu, sabahı uykusuz ettik- demişti.</p>

  <p class="calibre6">Deniz'in babası, sabahın da uykusuz olduğunu ona hatırlatmış, görevli susmuştu...</p>

  <p class="calibre6">Yusuf'un babası Cemil Gezmiş'e -gel bu çocukları ayırmayalım, birlikte yaşayıp birlikte öldüler, onları birlikte gömelim-diyordu.</p>

  <p class="calibre6">Çıkıp mezarlığı gezdiler. Sonunda Cemil Gezmiş fazla ısrar etmedi. Ve Yenimahalle Belediyesi'nden mezar yeri almaya gittiler.</p>

  <p class="calibre6">Görevlilerle uzun uzun tartışıyorlardı. Üçünün de babası, oğullarının yan yana gömülmesini istiyordu. Mezarlıklar Müdürü ise -aynı mezarlıkta olsun, fakat ayrı ayrı bölgelerde yer vereceğiz- diyordu. Onların -çocuklarımızı ayırmayacağız-ısrarı karşısında, Mezarlıklar Müdürü -emir böyle- demek zorunda kalmıştı.</p>

  <p class="calibre6">Sonunda Deniz, Yusuf ve Hüseyin'in, aralarında başka mezarlar olması kaydıyla, aynı sırada gömülmelerine izin verildi. Birlikte yaşayan, birlikte ölen Deniz, Yusuf ve Hüseyin'in, birlikte gömülmesi de, -emir böyle- olduğu için engellenmişti.</p>

  <p class="calibre6">Mezar yerleri alındıktan sonra, Cemil Gezmiş imam getirilmesini istedi...</p>

  <p class="calibre6">Çocuklarının kendilerine -tören yapılmamak üzere teslim-edildiği hatırlatılarak, bir an önce gömülme işleminin yapılmasını söylediler...</p>

  <p class="calibre6">Cemil Gezmiş -imamın gelmesinin tören olmadığını; elbette davul-zurna getirmeyeceklerini; zaten kendilerinden başka, ölülerinin orada kimseciği olmadığını; kendilerinden korkmamalarını- hatırlattı.</p>

  <p class="calibre6">Bir görevli Cemil Gezmiş'e -Onlar asılma öncesinde imam istemediler- demişti. Cemil Gezmiş ise bu görevliyi -Neden istesinler, günahları mı vardı ki?- diye yanıtladı.</p>

  <p class="calibre6">Sonra çocuklarını gömme işlemine hazırlandılar. Mezarlık polis ve görevlilerle doluydu. Oldukça kalabalıktılar. İlerde gruplar halinde duruyorlardı.</p>

  <p class="calibre6">Cemil Gezmiş, Beşir Aslan, Hıdır İnan ve Deniz'in abisi ölülerinin önünde namaz kılmaya hazırlanıyorlardı. Bir ara Cemil Gezmiş arkasındaki polis kalabalığına dönerek -içinizde abdesti olan yok mu?- diye anlamlı bir sesle sordu. Tek kıpırtı gelmedi o yandan. Cemil Gezmiş'in sözü beklenmedik bir konuk gibi çalmıştı kapılarını. Zaten baştan beri sürekli olarak, beklenmedik bir şey oluverecekmiş tedirginliğiyle seyrediyorlardı...</p>

  <p class="calibre6">Deniz'i babası ve abisi kucaklayıp, kollarıyla mezarına yerleştirdiler. Ve sırayla Yusuf'u... Hüseyin'i...</p>

  <p class="calibre6">İlerde, değişik köşelerde Mahir yatıyordu... Saffet... Niyazi... Hüdai...</p>

  <p class="calibre6">Artık mezarlıktan ayrılma vakti gelmiş, onlarla birlikte oradan, kalabalık da uzaklaşmıştı. Mezarlığı arkada bırakacak tepeyi dönerlerken, geriye dönüp baktılar. Uzaktı; çocuklarının mezarları görülmüyordu. Fakat bazı memurların görevleri orada sürmekteydi...</p>

  <p class="calibre6">Ankara'ya dönüp, çocuklarının son emanetlerini toplayacaklardı. İnfaz savcısı kendileriyle görüşecekti.</p>

  <p class="calibre6">Gidip, asılma sonrası üzerlerindeki eşyaların doldurulduğu torbaları aldılar.</p>

  <p class="calibre6">İnfaz Savcısı Hıdır İnan'la görüşmüş, ona -Başın sağ olsun, bu kadar infazda bulundum, bunca mert adam görmedim-demişti. Bu arada Hüseyin'in üstünden çıkan 21 lira 95 kuruşu babasına veriyordu. Ayrıca Hüseyin'in ölmeden kendisine bir mektup bıraktığını söyleyip onu da verdi. Hıdır İnan -Savcı Bey, demişti, Hüseyin'in bu güne gelmesi onun mertliği sonucudur, mert yaşadı, mert öldü... Bu vereceğiniz parayı almazdım ama, onu ölene kadar saklayacağım için alıyorum... -</p>

  <p class="calibre6">Savcı daha sonra Yusuf'un babasına, oğlunun asılma öncesinde, kolundan çıkarılan Rigi marka saati ve 17 lira 50 kuruşu verdi. Ayrıca Yusuf'un ölmeden yazdığı iki mektuptan, köyüne ve akrabalarına olanını alıkoyup, babasına hitaben yazdığını Beşir Aslan'a verdi.</p>

  <p class="calibre6">Beşir Aslan öbür mektubun da verilmesi için çok ısrar etmiş, fakat mektup verilmemişti.</p>

  <p class="calibre6">İdamlar sırasında tutulan -Ölüm İnfaz Zabıt Vakası-nda -... Yusuf Aslan tarafından, daha önce babasına ve bütün akrabalarına hitaben yazdığı iki adet mektup, savcı yardımcısı Sami Uğur'a verildi ve bunların babasına her ikisinin de teslimi istendi... - diye resmi kayıta geçmiş olmasına rağmen,</p>

  <p class="calibre6">-bütün akrabalarına- hitaben yazdığı mektup hala yerine verilmemiştir.</p>

  <p class="calibre6">Ölüm öncesi, bir insanın yazdığı veda mektubunun, hangi kanun maddesince yasaklandığı belli değildir. Bugün mahkemelerde mektupların suç delili bile sayılmadığı açıkken,</p>

  <p class="calibre6">Yusuf son mektubuyla da suçlanmış, takibata uğramıştı.</p>

  <p class="calibre6">Ölümünün hemen ertesinde yeni bir yargılanmadan geçiriliyordu...</p>

  <p class="calibre6">Savcının mektubu -kesin olarak- veremeyeceğini bildirmesi üzerine, Beşir Aslan ısrarından vazgeçti. Yalnız bir kere okutup dinledi...</p>

  <p class="calibre6">Yusuf bu son mektubunda köyüne ve akrabalarına veda ederken, emperyalizme karşı sürdürülen mücadeleyi halkın durumunu, sömürüyü anlatıyor, gelecek günlere olan umudunu belirtiyor, faşizmi lanetliyordu...</p>

  <p class="calibre6">Çırpınarak sabaha varmış bir gecenin karanlığı, aydınlıkla çelinirken, Ankara'da sokağa çıkma yasağı da sonuçlanmıştı...</p>

  <p class="calibre6">İnfaz haberi, ilk bültenlerle Ankara'da, bir uçtan bir uca Anadolu'ya yayıldı...</p>

  <p class="calibre6">O gün 6 Mayıs'tı, Halkın -Hıdırellez- günü. Toprağa tohum atılırdı Hıdırellez'de... Halk inancında toprağın bereket vakti diye bilindiği bir gündü...</p>

  <p class="calibre6">Ah, ardı ardına kenetlenen ölüm ah, hıncı sabırla bezeyen sır</p>

  <p class="calibre6">yazmadaki sırması ağlayışın tırnaklara oturan kan</p>

  <p class="calibre6">Ey yangınlarda patlamaya hazırlanan merak ey içimi ekşi sularla çalkalayan baş dönmesi ıssız ıpıssız boşluğu aysız gecenin ölümle yaşamak arasındaki şerit naneler, kekikler, ebegümeçleri ve şifalı bulutu kaynar kükürt deresinin çekiyor altımdan nemli döşeğimi</p>

  <p class="calibre6">Ah, yürekleri toprağa saplanan arkadaşlarım</p>

  <p class="calibre6">ah, oğlakların, tayların, buzağların</p>

  <p class="calibre6">acı otlarla kararan damakları</p>

  <p class="calibre6">(akşamları barut kokusuyla dönsem de odama)</p>

  <p class="calibre6">sancısı: çaresiz seyrettiğim ölümün</p>

  <p class="calibre6">Ah, bir kere daha kederliyim</p>

  <p class="calibre6">ah, çılgın bir aşkın kollarında incelen bıçak</p>

  <p class="calibre6">seni öperek bilemeliyim</p>

  <p class="calibre6">N. Behram</p>

  <p class="calibre6">YUSUF ASLAN SON MEKTUBUNU SENATONUN İDAMLARI ONAYLADIĞI GÜN YAZMlŞTI...</p>

  <p class="calibre6">6 Mayıs'ı Ankara büyük bir sessizlik içinde geçirdi. Ana caddelerde, sokak aralarında, okul önlerinde, duraklarda hüzünlü insanlar kadar, güvenlik önlemleri de göze çarpıyordu.</p>

  <p class="calibre6">İkişer üçer sivil-resmi güvenlik görevlileri dolaşıyor, görevleri gereği, incelen bakışları izliyorlardı.</p>

  <p class="calibre6">Ölüm hangi nitelikte olursa olsun, yine de kendi ağırlığıyla gelir. Ve o gün Ankara'daki ölüm, ağlamayı dahi yasaklayan cinstendi. Haberi ilk veren spiker, huzurundan edildi.</p>

  <p class="calibre6">Mezarlığa ilk giden genç tutuklandı. Sokakta ilk bağıran bir kadın, alınıp götürüldü.</p>

  <p class="calibre6">Ve binlerce insan yeraltı yatağında akan bir dere gibi, içinde yaşadı duygularını.</p>

  <p class="calibre6">Deniz, Yusuf ve Hüseyin'in anaları: Deniz, Yusuf ve Hüseyin'in babaları, kardeşleri de o sabah, duyguları içlerine bastırılmış olarak yaşadı.</p>

  <p class="calibre6">Sabahın ilk saatiyle birlikte evlerini görevliler çevirmişti.</p>

  <p class="calibre6">O gün dahi, dostlarıyla aralarına kara gölgeler devrildi.</p>

  <p class="calibre6">Üç gencin babaları bütün gün çırpındı durdu Ankara'da.</p>

  <p class="calibre6">Deniz, Yusuf ve Hüseyin'i ölümün karşısında olduğu günlerde savunan avukatlar, ölümlerinden sonra babalarına, son görevlerini yapmanın acı telaşındaydılar.</p>

  <p class="calibre6">Avukat Zeki Oruç Erel, Deniz, Yusuf ve Hüseyin'in, darağacında öldürüldükleri günle ilgili anılarını şöyle anlatıyor:</p>

  <p class="calibre6">-5 Mayıs'ı 6 Mayıs'a bağlayan gece, evde sabaha kadar uyumadan bekliyorum. Sokağa çıkma yasağı devam ediyor.</p>

  <p class="calibre6">Sabah saat 05.00'te telefon çalıyor; telefonda, yakından tanıdığım, Yusuf'un babası Beşir Aslan:</p>

  <p class="calibre6">'Zeki bey, biz mezarlıktan telefon ediyoruz..'</p>

  <p class="calibre6">Telefonu, Deniz'in babası Cemil Gezmiş alıyor:</p>

  <p class="calibre6">'Zeki bey, bizim buradaki işler için herhangi bir yardıma ihtiyacımız yoktur. Buradaki işleri biz kendimiz görebiliriz ve esasen görmekteyiz. Ancak; çocuklar ölmeden önce bize birer mektup bırakmışlar. Öğrendiğimize göre, mektuplar infaz savcısında imiş. Sizi aramamızın nedeni; mesai saatinde buluşup, mektuplarımızı almak içindir. Bir yer ve saat kararlaştırıp, mektuplarımızı alalım.'</p>

  <p class="calibre6">Yer ve saat kararlaştırıp telefonu kapıyoruz.</p>

  <p class="calibre6">Artık, onların aramızdan ayrıldığını öğrenmiş bulunuyorum.</p>

  <p class="calibre6">Hem de babalarından!..</p>

  <p class="calibre6">Evden çıkıp, doğruca, infazlarda bulunacağını bildiğim, arkadaşım Av. Mükerrem Erdoğan'ın evine gidiyorum. Evde</p>

  <p class="calibre6">5-10 kişi daha var. Haliyle, acı haberden hepsi allak-bullak olmuş. Mükerrem ise; iki saat öncenin etkisiyle donmuş kalmış, yüzümüze anlamsız bakıyor. O'na olanları, hemen şimdi, aynen anlatılmasını; Deniz'in, Yusuf'un, Hüseyin'in, ölüm karşısında takındıkları tavrı tesbit etmek istediğimizi söylüyoruz. İnfazları tekrar yaşayarak, aynen anlatıyor. Ve sözlerini şöyle bağlıyor:</p>

  <p class="calibre6">'Size şerefimle temin ederim ki; çocuklar 2 saat önce idam olmadılar. Hiç tartışılmayacak biçimde, bu bir devrimci eylemdi.'</p>

  <p class="calibre6">6 Mayıs 1972 sabah saat 9.00'da Ankara Adliye Binası'ndayız. Deniz, Hüseyin ve Yusuf'un mektuplarını almak için, babalarıyla birlikte, İnfaz Savcısı Sami Uğur'un odasına çıkıp, geliş nedenimizi söylüyoruz. Sami Uğur'un, mektupları vermemek için, o gün takındığı tavrını hala unutamam. Çocuklarını daha birkaç saat önce kaybetmiş olan babalara; istemeseler</p>

  <p class="calibre6">bile mektupları vermekte kanunen zorunlu iken, gerçeği söylemiyor.</p>

  <p class="calibre6">-Ben mektupları sıkıyönetime verdim (!)-</p>

  <p class="calibre6">Hepimizde son derece gergin bir hava, Ankara Savcısı Fazıl Alp'e gidiyoruz. Mektupları, ne pahasına olursa olsun, almadan buradan ayrılmayacağımızı, bu yüzden çıkabilecek olayların sorumluluğunun bize ait olmayacağını, kesinlikle, belirtiyoruz. Fazıl Alp durumun farkında; infaz savcısını çağırtıp gerekli talimatı veriyor, biraz önce kendisinde mektupların bulunmadığını söyleyen Sami Uğur'dan, mektupları alıyoruz... -</p>

  <p class="calibre6">Yusuf iki mektup bırakmıştı; biri babasına, diğeri akrabalarına. Akrabalarına yazdığı mektubu vermediler. Ancak, verilmeyen bu mektup infazlarda bulunan avukatlar ve babası tarafından okundu. Bu metin; okuyanlarca, hemen o gün; yani</p>

  <p class="calibre6">6 Mayıs 1972 günü, yazılı olarak saptandı. Av. Zeki Oruç Erel'den edindiğimiz bu metinde Yusuf şöyle diyor:</p>

  <p class="calibre6">2 Mayıs 1972</p>

  <p class="calibre6">Mamak-Askeri Cezaevi</p>

  <p class="calibre6">Bütün Akrabalara,</p>

  <p class="calibre6">Bu mektubumu okuduğunuz zaman, artık aranızda olmayacağım. Mektubumu, senatonun idamlarımızı onayladığını öğrendiğim anda yazıyorum. Şundan emin olmalısınız ki; bu güne kadar davama olan inancım sarsılmamıştır. Sehpaya gidene kadar da en ufak bir sarsılma olmayacaktır.</p>

  <p class="calibre6">Ben, halkımın kurtuluşu, Türkiye'nin tam bağımsızlığı için savaştım. Sizler beni tanıyorsunuz. Bir yıldan beri, bu bir avuç sömürücüler, vatan satıcıları, işbirlikçiler; ellerindeki bütün imkanlarla, bizi dışardan yardım gören, beyinleri yıkanmış, vatan haini, dışardan emir alan, bölücü, anarşist diye tanıtmaya ve halkımızdan bizi koparmaya çalıştılar. Bu bir avuç azınlığa göre vatanseverlik; vatan satmak, yabancılarla işbirliği yapmak, NATO'yu, Amerika'yı savunmak, 6'ıncı Filo'yu ağırlamak, milyonlarca köylünün geçimi olan haşhaş ekimini elinden almak, işçinin grev hakkını engellemek.</p>

  <p class="calibre6">Amerika'ya ve emperyalizme hizmet etmektir.</p>

  <p class="calibre6">Biz bunlara karşı çıktık. Bunun için; biz vatan haini, onlar vatansever oldular.</p>

  <p class="calibre6">Bizi, bu mücadelemizden dolayı, güya adil mahkemelerinde yargılayan ve yine adil kurumların eli ile asacak olanlar bilmelidirler ki; biz halkımızın kurtuluşu ve Türkiye'nin bağımsızlık mücadelesi uğruna, şerefimizle bir defa öleceğiz. Bizi asanlar ve astıranlar ise; her gün bin defa öleceklerdir.</p>

  <p class="calibre6">Son sözüm: Yaşasın işçiler, köylüler! Yaşasın Devrimciler!</p>

  <p class="calibre6">Yaşasın halkımın kurtuluşu ve bağımsızlığı için savaşanlar!</p>

  <p class="calibre6">Yaşasın tam demokratik Türkiye'nin kurulmasından yana</p>

  <p class="calibre6">olanlar!</p>

  <p class="calibre6">Kahrolsun emperyalizm! Kahrolsun Sunay, Erim, Tağmaç, faşist koalisyonu.</p>

  <p class="calibre6">T. Yusuf Aslan</p>

  <p class="calibre6">YALNIZ DEĞİLLER...</p>

  <p class="calibre6">Saydam ve ıslak ölüm eğer boyunlarına geçirilen ilmikten gökten bir fırtınayı koparır gibi koparacaksa ciğerlerini nefesimi onlara vereceğim kalbimdeki yaşayan tıpırtıyı gözlerimi onlara vereceğim oyarak kirpiklerimle dünyada acıya ve öfkeye dair bütün görüntüleri</p>

  <p class="calibre6">Urgan</p>

  <p class="calibre6">demir yollarında fabrikalarda</p>

  <p class="calibre6">gün boyunca çığlığın dinmediği</p>

  <p class="calibre6">şehrin uzak semtlerine doluşan işçilerin,</p>

  <p class="calibre6">pamuk seline yaprak yaprak dökülen</p>

  <p class="calibre6">tütünde</p>

  <p class="calibre6">zeytinde</p>

  <p class="calibre6">fındıkta</p>

  <p class="calibre6">çam denizinde ormanların</p>

  <p class="calibre6">ve verimsiz düzlüklerinde kurak toprağın</p>

  <p class="calibre6">açlığın çan çekişini</p>

  <p class="calibre6">tırnakla</p>

  <p class="calibre6">terle</p>

  <p class="calibre6">susturmaya çalışan yoksul köylerin gözlerinde parlamaya başlayan umut için düğümlendi</p>

  <p class="calibre6">Saydam ve ıslak ölüm eğer boyunlarına geçirilen düğümden dökecekse körlerin alfabesini yumruğumu onlara vereceğim yaşayan yumruğumu ağzımı onlara vereceğim yeryüzünün bütün mert ölüleri için toplayarak kanlı kelimeleri N. Behram 1971</p>

  <p class="calibre6">SiNAN'LA HÜSEYİN'İN ARKADAŞLIĞI KAVGA İÇİNDE BAŞLADI, SON ANA KADAR AYNI DUYGUYU TAŞIDILAR...</p>

  <p class="calibre6">Mustafa Yalçıner mahkemedeki sorgusunda -Üç yiğit vatansever arkadaşım, gözlerim önünde, yaralı yaralı kurşunlanırken... -diyordu.</p>

  <p class="calibre6">Sözünü ettiği arkadaşları Sinan Cemgil, Kadir Manga ve Alpaslan Özdoğan'dı. Yalçıner aynı olayda yaralı olarak ele geçirilmişti... Yedi kişiydiler. Denizgil yakalanalı iki ayı geçmişti...</p>

  <p class="calibre6">Onları kurtarabilmenin girişimindeydiler.</p>

  <p class="calibre6">Karaha Geçidi yöresindeki, Amerikan Radar Üssü'nü basacaklardı.</p>

  <p class="calibre6">İhbar sonucu, İnekli Köyü yakınlarında çevrildiler...</p>

  <p class="calibre6">Deniz'in Gemerek'te, Yusuf'un Şarkışla'da yakalanışları,</p>

  <p class="calibre6">Akçadağ Nurhak Dağları'ndaki karargahlarında onları beklemekte olan Sinangili derinden etkilemişti...</p>

  <p class="calibre6">Bir süre neler yapabileceklerini düşündüler. Yirmiden fazla arkadaştılar. O sıra Hüseyin, Ankara'dan ayrılmıştı. Sinangil'le irtibat kurmaya çalışıyordu.</p>

  <p class="calibre6">Sinan'ın bulunduğu bölge Hüseyin'e yabancı değildi. Bölgeyi birlikte gezip, tanımışlardı. Fakat gerek yeni koşullar, gerek iki önemli arkadaşlarının yakalanmış oluşu ve çevredeki sıkı önlemler, bağlantılarını güçleştirmişti.</p>

  <p class="calibre6">Daha sonra Hüseyin'in de, Pınarbaşı'nda yakalanışı, Sinangil'i önemli bir unsurdan daha yoksun bırakıyordu.</p>

  <p class="calibre6">Sinan'la Hüseyin'in arkadaşlıkları, Sinan'ın Hüseyin'i kavga içinde görmesiyle başlamıştı. Hüseyin 3-4 polisin arasında, düşüp kalkıp boğuşuyordu... Onun gözüpekliği ve dövüşkenliği Sinan'ı bir anda etkilemişti.</p>

  <p class="calibre6">Ortalık yatıştığında, tanıştılar. Hüseyin yeni bir öğrenciydi. ODTÜ'ye gelmişti. Sinan onu arkadaşlarıyla tanıştırdı.</p>

  <p class="calibre6">Hüseyin kısa zamanda ODTÜ'de adından en çok söz ettiren biri olmuştu.</p>

  <p class="calibre6">Bir gerilim içinde başlayan arkadaşlıkları, sonuna kadar böyle sürdü. Şimdi Hüseyin içerdeydi ve Sinan onu kurtarmak için dövüşüyordu.</p>

  <p class="calibre6">Ankara ve Nurhaklar arasındaki bu kopukluk İstanbul'da da kendini gösterdi. Denizgil'in yakalanışı, İstanbul'da da aynı etkiyi bırakmıştı...</p>

  <p class="calibre6">Ömer Ayna, sonradan sınırda öldürülen Avni Gökoğlu ve bir arkadaşıyla birlikte Kadıköy'de vapura bineceklerken, gazetecilerin -Deniz Gezmiş yakalandı- diye bağırmasıyla, birden duraklamış ve hemen aldığı gazeteden haberi yutarcasına okumuştu. Cihanlar'la buluşup konuşmuştu. Onlar arasında da arkadaşlarının kurtarılması sorunu ön plana geçmişti.</p>

  <p class="calibre6">Bağlantı sağlamak üzere Alpaslan Özdoğan İstanbul'a gelmiş, Ömer ve Cihan'la buluşmuştu. Kendilerinin Nurhaklar'da Amerikan Radar Üssü'nü basacaklarını, Cihanlar'ın da İstanbul'da eş eylem koymaları gereğini söylemişti.</p>

  <p class="calibre6">Cihanlar İstanbul'da kararlaştırılan tarihlerde bir konsolosluk basmaya, ya da konsolos kaçırmaya çalışacaktı. Alpaslan İstanbul'dan, Nurhaklar'a dönüp, Sinangile durumu iletti...</p>

  <p class="calibre6">31 Mayıs 1971'de karargahlarından, Sinan'ın yönetiminde, gün doğmadan yedi kişi İnekli Köyü'ne doğru yola çıktılar.</p>

  <p class="calibre6">Ve radar üssüne yakın bir yerde dinlenme sırasında, saat 05.30'a gelirken yapılan bir ihbar sonucu çevrildiler. Aynı günkü olaydan sağ çıkanların deyimiyle, Sinanlar -vurma kastı gütmeksizin- ateşe, ateşle cevap verdiler. Çatışma sonunda üç arkadaşları öldürüldü.</p>

  <p class="calibre6">Sinan, Kadir ve Alpaslan'ın öldürüldüğünü, karargahtakiler radyodan öğrendiler. Bir süre düşünüp, gruplar halinde çeşitli yönlere çekilmeye karar verdiler.</p>

  <p class="calibre6">En yakın arkadaşlarından üçünün öldürülüşü, Deniz, Yusuf ve Hüseyin'i alabildiğine üzmüştü. Bu üzüntü giderek yerini öfkeye bıraktı.</p>

  <p class="calibre6">Deniz sorgusunda öfke ve üzüntüyle harmanlanan bir duyguyla şöyle diyordu:</p>

  <p class="calibre6">-Biz Amerikalılara acımış serbest bırakmıştık. Sinan da aramızdaydı, sonradan dağıldık. Sinan Cemgil Nurhak Dağları'nda yaralandı. Silah kullanamaz haldeyhen kasti olarak öldürüldü. Alpaslan ve Kadir de aynı şekilde öldürüldü... Biz Şarkışla'da teşhis edildik, ancak burada isteseydik bizi teşhis edenleri silah kullanamaz hale getirirdik, fakat bunu asla yapmadık, bu yola başvurmadık. Arkamızı döndüğümüz sırada, bu yola başvurmadığımız kimseler tarafından ateş açıldı... -</p>

  <p class="calibre6">Akçadağ'dan bir muhtar, Deniz'in babasına, Sinan'la ilgili bir anısını anlatmıştı. Muhtar, Sinan'a -gelin sizi Suriye'ye geçireyim, kurtulun- demişti. Bu söz Sinan'ı sinirlendirmiş -Arkadaşlarımız, ölümü eli kolu bağlı beklerken, bizim elimiz kolumuz açık, kurtulmaya çalıştığımızı mı sanıyorsun?-demişti.</p>

  <p class="calibre6">Sinan'la başlayan ölüm haberleri yeni isimlerle sürüp gitti. İçerde, hücrelerinde Deniz, Yusuf ve Hüseyin'i bir an olsun bırakmadı. Ölüm haberleri durmadan tekrarladı kendini.</p>

  <p class="calibre6">İstanbul'da, Unkapanı Ziraat Bankası soygununda Ömer yakalanmış, giderek Cihanlar ele geçmişti.</p>

  <p class="calibre6">Yakalanmalarından, -emniyette geçen günler-inden sonra, Maltepe Askeri Cezaevi'nde toplanmaya başladılar.</p>

  <p class="calibre6">Düşünceleri tasarıları orada da aynı ağırlığıyla kendini sürdürdü. Yalnız bu kez, bir fark vardı. Kurtulmak ve kurtarmak gerekiyordu. Bu bir an olsun akıllarından çıkmadı.</p>

  <p class="calibre6">Sürekli olarak kaçma planları kuruyorlar, düşen hareketlerinin serpilmesi için kurtulmak ve Denizler'i kurtarmak gerektiğini vurguluyorlardı.</p>

  <p class="calibre6">Önceleri inşaatlarda çalışmış olan Ömer, sürekli olarak duvarları, yeri inceliyor, bir şeyler düşünmeye çalışıyordu.</p>

  <p class="calibre6">Bu günlerde tünel fikri atıldı. İlk ikna olan Cihan'dı. Ömer toprağın tünel için elverişli olduğunu söylüyordu. Uzun zaman planlarını yaptılar.</p>

  <p class="calibre6">Sonunda tüneli kazmaya karar verdiler. İdareden tuvaletlerin temizliği için, tuzruhu getirmek istediklerini bildirdiler.</p>

  <p class="calibre6">Büyük bir heyecan ve gizlilik içinde kazıma başlama gününü beklediler. Bir süre, tuzruhu biriktirdikten sonra, betonun delinme günü gelip çattı.</p>

  <p class="calibre6">Aralarından bir kısmının, büyük koğuşta eğlence düzenleyip herkesi bir yere toplayıp, gürültüyü sağladığı bir sırada, tünelin kazılacağı büyük odada, tuzruhu betona döküldü. Beton çökelek gibi olmuş, gevşemişti.</p>

  <p class="calibre6">Diğer koğuştakiler gürültüden ötürü keser darbelerini duymadılar. Ömer betonu delmiş, toprağı çıkarmaya başlamıştı bile. Artık tek sorunları kalmıştı; gizlilik içinde, yorulmaksızın çalışmak.</p>

  <p class="calibre6">Sabahlara kadar, soğuk, ıslak tünel içinde sırayla çalıştılar.</p>

  <p class="calibre6">Tünel kazımını bilenlerin sayısını, bir süre sonra, güvendikleri kişilere göre arttırdılar.</p>

  <p class="calibre6">Daha sonra Mahir'de aynı cezaevine geldi. Ortak savunma hazırlığı için getirmişlerdi. Uzun aylardır hücredeydi.</p>

  <p class="calibre6">Açlık grevinden yeni çıkmıştı. Fakat şaşılacak bir biçimde, kısa zamanda toparlandı ve kendine geldi.</p>

  <p class="calibre6">Tünel ilerledikçe kaçabileceklerine inançları da çoğaldı, somutlandı. Bir kısmı daracık tünele girip çalışıyor, bir kısmı onların çamurlanan giysilerini yıkıyor, ertesi güne hazırlıyordu. Tünelden çıkan suyu ve toprağı tuvaletlere taşıyorlardı.</p>

  <ul class="calibre8">
    <li class="calibre9"><a href="../Text/main-1.xhtml">Toprakları yığabilmek için, tuvaletlerden birini k</a></li>

    <li class="calibre9"><a href="../Text/main-2.xhtml">Yayımından sonra hem biçim, hem de esas yönünden i</a></li>
  </ul>
</body>
</html>
