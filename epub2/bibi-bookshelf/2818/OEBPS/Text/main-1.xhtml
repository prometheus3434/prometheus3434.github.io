<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
  <p class="calibre6">Toprakları yığabilmek için, tuvaletlerden birini kapatmışlardı.</p>

  <p class="calibre6">Tünel için kablolarla ışık, tencerelerle toprak taşıma sistemi kurmuşlardı.</p>

  <p class="calibre6">Diğer tutukluların dikkatlerini dağıtabilmek için, soba başında türküler söylüyor, eğlenceler tertipliyorlardı. Özellikle Cihan Laz türküleri söyleyip oynuyor, bu şekilde hem içindeki sevinci yaşıyor, hem soba başında görev yapıyordu.</p>

  <p class="calibre6">Tünel tamamlandığında, beşer kişilik üç grubun çıkmasına karar verilmişti. İlk çıkış denemesinde, dış duvar dibine geç gelmişler, askerlerin devriyesi başlamıştı. Saat 06.00 olmuştu. Tam bu saatte geliyordu devriyeler.</p>

  <p class="calibre6">Cuma günkü bu başarısızlık, çıkacak gruplardan birini eksiltmişti. Cumartesi günü de, son anda çıkılamamış, geri dönülmüştü.</p>

  <p class="calibre6">Artık tek grubun çıkması gerekiyordu.</p>

  <p class="calibre6">Pazar günü Cihan, Ömer, Ulaş, Mahir, Ziya arkadaşlarıyla vedalaşıp, içlerinde giysileri olan naylon torbalarıyla, birer birer tünele girdiler.</p>

  <p class="calibre6">Koğuştakiler soluklarını keserek beklediler. Dakikalar ölüm anı ağırlığıyla yürüyordu. Hepsinin kulağı tetikteydi.</p>

  <p class="calibre6">Tetiğin çalışabileceğinde... Ve çok zor gelen, kısa bir zaman sonra, ilk rahat soluklar alındı. Bir saat geçmişti ki, geride kalanlar ikişer ikişer tuvaletlere, odalara gidip diğer tutuklulara belli etmeden sevinç gideriyorlardı.</p>

  <p class="calibre6">Yeni bir umut belirmişti... Kapıları tutup, içerde direniş başlattılar. Ankara'daki cezaevlerinde direniş vardı. Direnişlerinin, onlarla dayanışma anlamında olduğunu söylediler.</p>

  <p class="calibre6">Gerçek amaçları mahkumların sayım saatini geciktirmekti...</p>

  <p class="calibre6">Ölüm haberlerinin, kurtuluş haberleriyle birlikte geldiği günlerdi. Kaçış büyük manşetlerle bir anda bütün yurdu kapladı.</p>

  <p class="calibre6">Haber, Ankara Mamak Cezaevi'ne geldiğinde, açlık grevi ve direniş vardı. Koğuşlar ilk haberi radyodan aldılar ve herkes bir anda bağrışmaya başladı. Hemen herkes birbirine</p>

  <p class="calibre6">-Susun, kim kaçmış adlarını duyalım- diyor ve bir ağızdan edilen bu söz, yoğun bir gürültü yapıyordu.</p>

  <p class="calibre6">Mamak'ta bir anda güvenlik önlemleri alınmıştı. Koğuşlar açlık grevini bıraktı. Direnişi kaldırıp şenliğe başladılar.</p>

  <p class="calibre6">Deniz bir anda uçarılaşmış; Yusuf sabırsızlığını bu kez sevinç adına yaşıyor; Hüseyin; -Şimdi dışarda bir varlık sayılabiliriz artık- diyordu.</p>

  <p class="calibre6">Kaçış günlerinde, üçü de, ilk görüşmelerine ışıldayan gözlerle çıkmıştı...</p>

  <p class="calibre6">YAŞAMAK ADINA</p>

  <p class="calibre6">Doldurdu gırtlağını kalbinden esen rüzgar Dağıldı sessizce yaralarına Kalbin ki susarak neler söyledi En güzel şiirler bile uzaktı ona</p>

  <p class="calibre6">Şimdi uykusunda kıpırdayan çocuklar Rüzgarlarınla uçuşan kar gibidir Ve dalgın gözlerin şefkatle aralanıp Kelebekler döküyor onların titreyen kanatlarına Uzanıp gidiyorsun belli belirsiz Bir tutam kan sıcak nefesiyle dostların Kakül gibi kıvrılıyor alnında Süngülenmiş bahar kadar dokunaklısın Süngülenmiş bahar kadar incelen hayal Tanımsız duygularla katıldı sana Gülümsedin papatyadan örülmüş bayırlar gibi Kuşlar doldu koynuna gülümserken Hasretin derinleştiği anda Kapıştılar kabaran bağrındaki dehşeti</p>

  <p class="calibre6">İşte derelerin kıyısında sevişen serçelerin Arılar topluyor sevinçlerini Oynarken gölgesinden ürküyor sincap Sabahın boşluğuna serpildi kırlangıçlar</p>

  <p class="calibre6">İşte yayla serin boylu boyunca Kan sıcak</p>

  <p class="calibre6">Ses yankı veriyor mağara önünde</p>

  <p class="calibre6">Yıldız dökmek isteyene zorlu dağlar var N. Behram 1971</p>

  <p class="calibre6">KURTULUŞ HABERLERİNİN, ÖLÜM HABERLERİYLE BİRLİKTE GELDİĞİ GÜNLERDİ; ULAŞ DÜŞTÜ İSTANBUL'DA...</p>

  <p class="calibre6">Ve günler geçti... Ulaş düştü İstanbul'da... Cihanlar, Mahirler gün be gün tetik üstünde bekleşti; tetik ardında uykusuz geçirdiler geceleri... Koray düştü Ankara'da... Ardından Kızıldere... Hüdai, Saffet, Mahir, Cihan... düştüler...</p>

  <p class="calibre6">Günlerin ölüm ve kurtuluş haberleriyle geldiği dönem ağırlaştı. Yaşamak bütün ağırlığıyla sindi Deniz'in, Yusuf'un, Hüseyin'in içine...</p>

  <p class="calibre6">Kızıldere'de kan aktığını, radyodan dinlediler. Ertesi gün saatlerce gazetelere diktiler gözlerini.</p>

  <p class="calibre6">Uzaktan bakan görevlilerin, kendilerini görüp sevinebileceklerini düşenerek, acılarına da gösterişsizlik verdiler. Dayanmak gerektiğini söylediler. Ve ilk onlar oldu, üzüntüsü aşırılaşan arkadaşlarını onaranlar.</p>

  <p class="calibre6">Kızıldere olayından sonraki ilk görüşme gününde, görüşçüleri onları, uzaktaki bir şeyleri düşünürken buldular. Düşünceliydiler, fakat dikliği yine de elden bırakmıyorlardı.</p>

  <p class="calibre6">Bu ilk görüşmesinde -Ana, ana- demişti Deniz, ziyarete gelen anasına; -sanki sürek avına çıkmışlar, ne canlar düştü bak, ne yiğit canları... duydun mu, gördün mü olanları...- ve babasına -Ölenlerimize yakışan bir biçimde olmalıyız- demiş, hiçbir af girişiminde bulunmamasını rica etmişti.</p>

  <p class="calibre6">Aynı gün Hüseyin görüşme yerinde babasına; -Bu bir yakalama değil, katliamdır- diyordu.</p>

  <p class="calibre6">O günler avukatlarına da hiçbir af girişiminde bulunmamalarını, tekrar tekrar rica etmişler -af istemiyoruz- diye bir dilekçe vereceklerini söylemişlerdi.</p>

  <p class="calibre6">Bu acının da altından kalktılar. Yine, kendilerine moral vermek için görüşe gelenlere moral veren onlardı.</p>

  <p class="calibre6">Son günlerine kadar büyük bir ısrarla kitap istiyorlardı.</p>

  <p class="calibre6">En yeni haberleri, yayınları merak ediyorlardı.</p>

  <p class="calibre6">Özellikle romanlara meraklı olan Deniz en son babasından Tolstoy'un -Savaş ve Barış-ını istemişti.</p>

  <p class="calibre6">Yakınlarının onlarla son görüşmeleri, açlık grevlerinin 12'inci gününe rastladı.</p>

  <p class="calibre6">12 gündür ölüm orucuna yatmışlardı. Ve ölüm oruçlarının nedenlerini açıklamışlardı. Bu onların ölümleri dışında son eylemleri oldu...</p>

  <p class="calibre6">Dışarda, idamların bir an önce infazı için yoğun bir çalışma vardı. Bir an önce meclisten geçsin ve sonuçlansın diye uğraşılıyordu. Tam bu sırada, 18 Nisan 1972'de, Deniz, Yusuf ve Hüseyin hücrelerinde ölüm orucuna başladıklarını açıkladılar.</p>

  <p class="calibre6">Ölüm orucuna başlama nedenlerinden elde edebildiklerimiz şunlardır:</p>

  <p class="calibre6">-1) Son getirilen zamlar ve hayat pahalılığı ile fakir emekçi halkımızın zaten son derece güç olan hayat şartlarını, çıkarcıların menfaati uğruna daha da dayanılmaz hale getirmiştir.</p>

  <p class="calibre6">2)    Halka dönük olan 1961 Anayasası, elbise değiştirir gibi değiştirilmiş, bununla da yetinmeyerek halkımıza anayasamızca tanınan hakları tamamen ortadan kaldırmak için,</p>

  <p class="calibre6">yeni anayasa değişikliğine gidilmek istenmektedir.</p>

  <p class="calibre6">3)    Sıkıyönetim Mahkemeleri'nde, MİT ajanlarına mahkemelerin temsilcileri görüntüsü verilmek istenmiş ve -ANARŞİST-deyimi ile devrimcilerin katline gidilmiş ve aynı nedenle</p>

  <p class="calibre6">siyasi cinayetler işlenmiştir.</p>

  <p class="calibre6">4)    Bizim bugün hücrelerinde kaldığımız Mamak Askeri Cezaevi'nde bulunan diğer tutuklu arkadaşlarımızdan bir veya birkaçı her gün -Mahkemeye götürüyoruz- denilerek</p>

  <p class="calibre6">MİT'in işkence odalarına götürülüp çağ ve insanlık dışı işkenceye tabi tutularak, yapılan işkencenin bütün belirtileri üstlerinde olarak geri getirilmektedir.</p>

  <p class="calibre6">5)    Bütün bu yasadışı, çağdışı ve insanlık dışı uygulamaların halkımız ve ilerici aydınlar tarafından bilinmemesi ve duyulmaması için basına sansür konulmuş, basın ancak sıkıyönetiminin izin verdiği haberleri verebilecek duruma getirilmiştir.</p>

  <p class="calibre6">Bütün bu nedenlerle 18.4.1972 tarihinden itibaren -ÖLÜM ORUCU-na başladık. Bu davranışımızın kötülükleri sona erdirmeyeceğini biliyoruz. Ancak, halkımıza ve onun haklarına cezaevi hücrelerine sahip çıkıp onu savunacak tek hareketimiz -ÖLÜM ORUCU-nu sürdürmek olacaktır.-</p>

  <p class="calibre6">Ölüm orucunda kararlı oluşları, yöneticileri de telaşlandırmıştı. İnfazda bir aksilik çıkmasından korkuyorlardı. Yakınlarına, onları vazgeçirmeleri için çok ısrar ettiler. İçerde koğuşlardaki arkadaşlarından onlara -açlık grevini bırakma çağrısı- yapmalarını istediler.</p>

  <p class="calibre6">Bu isteği, içerdeki arkadaşları, Denizgil'le son bir görüşme fırsatı saydılar. Görevlilere Deniz, Yusuf ve Hüseyin'i ikna edebileceklerini söylediler.</p>

  <p class="calibre6">Görevlilerin kabul etmesi sonucu, aralarından üç kişi seçerek, yanlarına yolladılar. Böylece arkadaşları son kez Denizler'le bir araya geldi ve onlara haber getirdi, haber götürdü, konuştu, vedalaştılar...</p>

  <p class="calibre6">Ölüm oruçlarının 12'inci günü, aynı zamanda görüşme günüydü. Deniz'e babası ve kardeşi Hamdi gelmişti. Yusuf ve Hüseyin'in babaları da oğullarının ziyaretçisiydi...</p>

  <p class="calibre6">Deniz görüşme yerine, dal gibi geldi. Yorgun fakat neşeliydi. Babası kemerinin beş delik geride olduğunu söylüyordu. Ölümlerinden bir hafta önceydi, bu son görüşmeleri. Ölümden hiç konuşmamış ve hatta canlı, esprili anılar anlatmıştı.</p>

  <p class="calibre6">Yusuf görüşme yerine geldiğinde çok soğukkanlıydı. Açlık grevi onu hiç etkilememişti. Babasına, dayanıklı olduğunu, kendisi için üzülmemesi gerektiğini söylüyordu.</p>

  <p class="calibre6">Beşir Aslan -Sen söyle oğlum, seni dinleyeyim, çıkmayan canda ümit vardır. Ama yine de hazırlıklı ol- demişti.</p>

  <p class="calibre6">Yusuf'sa -Biz zaten hazırlıklıyız, tahminimizde yanılmıyoruz-diye yanıtlamıştı. Babasından herhangi bir af girişiminde bulunmamasını rica etmiş, -sizin ümitlendiğiniz insanlar bize karşıdır, biz sadece kendimize ve arkadaşlarımıza, bizimle olanlara güveniriz- demişti.</p>

  <p class="calibre6">Hüseyin aynı gün görüşme yerine oldukça bitkin gelmişti. Rahatsızlığı iyice ilerlemişti. Uzun süredir midesinden rahatsızdı. Fakat Hüseyin bu rahatsızlığını hiçbir zaman sorun etmemişti.</p>

  <p class="calibre6">Öteden beri arkadaşları, midesi rahatsız olduğu için ona süt verilmesini istemiş, Hüseyin bir ayrıcalığı olmasın diye bunu kabullenmemişti.</p>

  <p class="calibre6">Ölüm orucunun boşluğu midesini iyiden iyiye yaralamıştı.</p>

  <p class="calibre6">Babası görüşme yerine -karnı sırtına yapışmış bir durumda gelen- oğluna -oğlum, ölüme git, ama böyle değil- demişti.</p>

  <p class="calibre6">Hüseyin'se babasına: -Sağlığı değilse de, moralinin ve neşesinin yerinde olduğunu, üzülmemesini- söylemiş, ölüm oruçlarının sebeplerini anlatmıştı.</p>

  <p class="calibre6">Hıdır İnan oğluna -senin ölümüne üzülmeyeceğiz; hırsız değilsin, katil değilsin; ama sevmeyenlerimizin gözleri üzerimizde, dik git...- demişti. Hüseyin'in babasına son sözü -Dik</p>

  <p class="calibre6">gideceğime de güvenin hiçbir zaman sarsılmasın- olmuştu.</p>

  <p class="calibre6">Yakınlarından sonra, onlarla görüşmeye avukatları geldi. -Ölüm orucuyla ilgili haberlere sansür konduğunu- söylediler. Orucu bırakmalarını istediler.</p>

  <p class="calibre6">18 Nisan'da başlattıkları açlık grevini, infazlardan bir hafta önce bıraktılar...</p>

  <p class="calibre6">MBG BAŞKANI FAHRİ ÖZDİLEK İNFAZLARA TARAFTAR DEĞİL, FAKAT UMUTSUZDU...</p>

  <p class="calibre6">Avukatların, infazların durdurulması için bütün yasal girişimleri sonuçsuz kalmaktaydı. Özellikle gerici parlamenterler ve gerici basın bir an önce infazların yapılması için her türlü yola başvurmaktaydı. İnfazlar halinde büyük bir -adli hatanın- artık onarılamaz biçimde işleneceğine değin görüşlere, kesin bir sansür uygulanıyordu. Aynı günlerde aydınlar, ilerici, yurtsever, demokrat unsurlar arasında idamların durdurulması için açılan imza kampanyasına, binlerce kişi katılmıştı.</p>

  <p class="calibre6">Tepkilerin yoğunlaşmasından korkan gericiler büyük bir telaş içindeydi.</p>

  <p class="calibre6">Denizler'in avukatları böyle bir ortamda, kararın üstünde etkili olabileceğini düşündükleri kişilerle, son bir kez daha konuşmayı deniyorlardı. Bu kişilerden birisi de Milli Birlik Grubu Başkanı Fahri Özdilek'ti.</p>

  <p class="calibre6">Fahri Özdilek'le, Deniz ve arkadaşlarının avukatlarından olan Niyazi Ağırnaslı görüşmüştü.</p>

  <p class="calibre6">Ağırnaslı bu görüşmeye ilişkin anılarını şöyle anlatıyor:</p>

  <p class="calibre6">-Hüseyin İnan, Deniz Gezmiş ve Yusuf Aslan'ın asılacaklarına, hala bir türlü inanmak istemiyorduk. Kızıldere'de Ömer Ayna, Cihan Alptekin, Mahir Çayan ve arkadaşlarının toplu olarak katledilmiş olmalarına üniversitelerin, liselerin kapıları önünde geleceğin güvencesi olan gençlerin, fabrika duvarları dibinde devrimci işçilerin kurşunlanmasına; katillerinin bulunmamasına, baş katilin bilinmesine rağmen, inanmak istemiyorduk.</p>

  <p class="calibre6">Yavrularını yiyen dişi kediler gibi gençliğin kanını içerek fosilleşip köhnemiş gövdelerine zindelik kazandırabileceklerini, yabancı efendileriyle, onların işbirlikçisi sermaye çevrelerine yaranacaklarını umanların, kahpece çabalarına rağmen, inanmak istemiyorduk.</p>

  <p class="calibre6">Çünkü, idamlar toplum adına, adalet adına yapılacaktı.</p>

  <p class="calibre6">Ne toplumun ne de özellikle adaletin yasalara uymayan bu cinayetleri, içine sindirebileceğine kesinlikle inanmıyorduk.</p>

  <p class="calibre6">Bu nedenlerle ben, sayın Fahri Özdilek'i de evinde ziyaret ettim. Değerli dostum beni karşıladı, ziyaretimin sebebini bile bile.</p>

  <p class="calibre6">-Paşam, dedim. Siz Sunay'la sınıf arkadaşısınız. Bunu sizden</p>

  <p class="calibre6">öğrenmiştim. Ölüm cezalarına ilişkin yasayı VETO etmesine onu uyarmanız için ricaya geldim. Sizden, hayatımda ilk ve belki de son kez bir dilekte bulunuyorum. Bu, yanlış ve siyasi bir karar oldu. İşe duygular ve sınıfsal çıkarlara hizmet amacı da karıştı. Çok yakında, bu adli skandal hukukçular arasında, daha sonra da kamuoyunda tartışılmaya başlanacaktır, amma neye yarar ki çok gecikilmiş olur. Bu konuda göstereceğiniz çabayı özellikle genç kuşaklar unutmayacaktır.-</p>

  <p class="calibre6">-Milli Birlik Grubu'nun ve benim bu konudaki eğilimimi biliyorsun. Bu gençleri bu tür eylemlere iten asıl sebepleri de biliyoruz. Amma böyle bir müdahalenin yararlı olacağı inancında değilim. Hem de bu gençlerin generaller için -babaları belirsiz-, dedikleri duyulmuş. Bu nasıl söylenir?- dedi.</p>

  <p class="calibre6">-Paşam bu, karanlık maksatların tam bir uydurmasıdır.</p>

  <p class="calibre6">Herkesin bir babası olur. Kendi iradeleri dışında fizyolojik bir olaydan dolayı insanlar suçlanamazlar. Bu idrak ve görüş içinde olan gençlerin böyle bir suçlamada ve kınamada bulunmalarına kesinlikle olanak yoktur, dedim ve ekledim:</p>

  <p class="calibre6">Paşam hatırlarsınız: Cumhurbaşkanı seçiminde yan yana oturuyorduk. Siz oyunuzu yazmış ve katlamıştınız. Boş oy pusulasının benim önümde durduğunu görünce bana -niçin yazmıyorsun?- diye sordunuz. Ben de -elim bir türlü varmıyor. Güvenemiyorum bu zata- demiştim.</p>

  <p class="calibre6">-Sunay benim sınıf arkadaşımdır. Ben kefil oluyorum, yaz. Zaten başka alternatif de yok.- dediniz.</p>

  <p class="calibre6">Önümüzdeki sırada oturan iki Milli Birlik Gurubu üyesine -Paşamın kefaletine güvenerek oyumu veriyorum, vebali kendilerinin- dedim ve oyumu yazdım. (Hatta kürsüden inerken Bölükbaşı elimden tutup -Oy verdin mi?- diye sordu ve -Biz vermiyoruz- diye de ekledi.</p>

  <p class="calibre6">Bu kısmı Paşa'ya söylemedim. Sayın Bölükbaşı'yla ikimiz arasında geçti.)</p>

  <p class="calibre6">Özdilek Paşa, -evet hatırlıyorum-. Ben verdiğim oydan dolayı çok pişmanım, amma şimdi iş size düşüyor. Bu üç genç insanın hayatı söz konusu olunca ve üstelik suçlarla takdir edilen ceza arasında yasal ve vicdani açıdan denge de kurulamayınca, bu müdahaleyi sizden isteme hakkı doğuyor. Bir kısım insanlar 27 Mayıs'ın intikamını da alma çabasındalar.</p>

  <p class="calibre6">27 Mayıs 1960'da bu gençler ortaokul öğrencisiydiler paşam. Cumhurbaşkam parti liderlerine de etki yaparak kanunu VETO edebilir ve idamlar ömür boyu hapse çevrilirse bu, sizin hizmetlerinize hiç unutulamayacak bir yenisini eklemiş olur, dedim.</p>

  <p class="calibre6">-Bir deneyelim Niyazi. Fazla ümitli değilim ya.- dediler.</p>

  <p class="calibre6">İlişkilerinden ve Milli Birlik Grubu'nun topluca çabasından da olumlu bir sonuç alınamadı, amma biz bu çabaları Ahmet Yıldız'ın C. Senatosu'ndaki grup adına yaptığı konuşmayı,</p>

  <p class="calibre6">Sami Küçük'ün bir günde üç kez; enfarktüslü kalbi ile</p>

  <p class="calibre6">merdivenlerimizi tırmanıp bize haber ulaştırdığını, babaları teselli ettiğini, Sayın Haydar Tunçkanat'ın açıklamalarını,</p>

  <p class="calibre6">Suphi Karaman dostumun yürekten gayretlerini unutamayız.</p>

  <p class="calibre6">Üç, fidan gibi gencin asılmasının dördüncü yılında, -Ben bu mahkeme başkanlığını komünizmin kökünü kazımak için üzerime aldım- diyebilen sözde tarafsız bir mahkemenin başkanını, büyük bir iştahla Millet Meclisi'nde ve C. Senatosu'nda -daha çok idam bekliyorduk- diyerek sınıflarına yaranma gayretine düşenleri ve bu arada Nahit Saçlıoğlu, Remzi Şirin,</p>

  <p class="calibre6">Kemal Paşa gibi davranışları, kararları ve muhalefet</p>

  <p class="calibre6">şerhleriyle adaletin itibarını korumaya çalışan hakimleri ayrı</p>

  <p class="calibre6">ayrı anıyoruz. Zaman, kimlerin ölümsüzleştiğini, kimlerin</p>

  <p class="calibre6">daha nefes alırken, havyar yiyip viski yudumlarken, ölü bulunduğunu</p>

  <p class="calibre6">elbette çok yakında saptayacaktır.-</p>

  <p class="calibre6">Deniz'in babasıyla konuşmam sırasında, bir ara bir doktordan sözetmişti. Ankara'ya Denizgil'in mezarlarına gideceğini,</p>

  <p class="calibre6">Yusuf'un babasını, Niyazi Ağırnaslı'yı göreceğimi söylemiştim.</p>

  <p class="calibre6">Cemil Gezmiş bir an durmuş ve -Mezarlara gittiğinde Deniz'in doktorunun mezarına da uğrasın- demişti.. Kendisine,</p>

  <p class="calibre6">-Deniz'in doktorunun kim olduğunu- sorduğumda -Niyazi beyin iyi arkadaşıydı, o anlatır- diye yanıtlamıştı.</p>

  <p class="calibre6">Sadece ODTÜ'deki bir olayda Deniz'in başından yaralandığını; o zaman kendisini bu doktorun tedavi ettiğini söylemişti.</p>

  <p class="calibre6">Deniz babasına, bu doktora olan saygısını sık sık belirtirdi.</p>

  <p class="calibre6">Ankara'da Niyazi Ağırnaslı'ya -Deniz'in çok sevdiği bir doktor varmış- dediğimde, bir süre hiç konuşmadan durdu.</p>

  <p class="calibre6">Denizlerin görüntüleriyle dalgalanan gözlerine, belli ki, yeni bir görüntü daha düşmüştü. Yine aynı duygulu sesiyle, ağır ağır şunları anlattı:</p>

  <p class="calibre6">-Dr. Paruğ Erdilek, devrimci bir operatör arkadaşımdı.</p>

  <p class="calibre6">Çocuklar 6 Mayıs 1972 günü asıldılar. Hemen her gün muayenehanesine uğrardım Paruğ Erdilek'in.</p>

  <p class="calibre6">-Bu yaşta fidan gibi çocuklar, böylesine acımasızca asıldı da ölü toprağı saçılmış gibi susuluyor- diyordu ve hiç içine sindiremiyordu idamları.</p>

  <p class="calibre6">Birçok yaralı gencin kurşunlarını çıkarmış, yaralarını sarmış; devrimci gençlere daima bir baba şefkati göstermişti.</p>

  <p class="calibre6">Kızı Neşe, benim kızımla beraber gözaltına alınmıştı. Kızını ziyarete geldikçe bizi de mutlaka görmeye çalışırdı.</p>

  <p class="calibre6">Trafik kazasındaki kırıktan kalma bir iltihaplanma ile sağ bacağım vakit vakit şişer, morarır, ağrılar beni yürüyemez hale getirirdi. Hemen Paruğ'a uğrardım. Ufuneti yarıp akıtır. Yaraya fitil koyar, pansuman yapıp beni yolcu ederdi.</p>

  <p class="calibre6">Devamlı koşturmak zorundaydık. Hafta sürmez bacağım bir başka yerden yine iltihaplanırdı. Duruşma safahatını benden, günü gününe sorar izlerdi. Burjuvazinin sağırlığına hırçınlanır, küfrederdi.</p>

  <p class="calibre6">Çocukların idamından 5 gün sonra sokak ortasında düşüp öldü. Onlara çok yakın bir yere gömüldü. Eşi Sevinç hanım Denizler'in mezarının örneğini yiğit kocasına da yaptırdı.-</p>

  <p class="calibre6">BAHARDI (İİ)</p>

  <p class="calibre6">Onlar, onlar kurtulabilseydi eğer --üstelik can verildi bunun için parçalanıp düşüldü, sözleşildi, koşuldu, çırpınıldı... ne mahpusluk, ne ayrılık incitir içi dayanılmaz olurdu</p>

  <p class="calibre6">ne susuşlar, ne keder bölebilirdi derinliği</p>

  <p class="calibre6">döküldü, en kıvırcık tüyleri süt kuzularının çarpa çarpa yemişlere döküldü daluçlarından bir kuş yuvası,</p>

  <p class="calibre6">döküldü, kahramanca söylenen türkülerden oluk oluk kan</p>

  <p class="calibre6">onlar, onlar kurtulabilseydi eğer olur olmaz başlayan her konuşmada kaynak ateşinden sıçrayan demir lavları sabahı yutkunuşla tıkmazdı boyunlara</p>

  <p class="calibre6">yolundular daha çok başlarındayken yolun en körpe, en diri filizleri ezildi gülümseyişin, sınanır, yol aranır avuç avuç taşınırken halka aydınlık çelmelendi sekişi</p>

  <p class="calibre6">döküldü, yüzlerce yeşillik sanki, sedef gagasından yanar gibi döküldü ötüşleri sakanın,</p>

  <p class="calibre6">döküldü yükselen omuzların ürpertisi yayıldı sabrın küreklerine</p>

  <p class="calibre6">onlar, onlar kurtulabilseydi eğer --hayata uzak yaşayanlar bunu bilmezler--</p>

  <p class="calibre6">varlıkları gözlerden dudaklardan sezilecekti.</p>

  <p class="calibre6">(Hangisine alışılır acının söyleyebilirim şimdi. hangisi korunda ışıtır depreştirir insanı; hangi sevinç başıboştur --artık biliyorum--hangisinin o yıldırım kökleri acılardan beslenir) N. Behram 1972</p>

  <p class="calibre6">HÜSEYİN FİLİSTİN DÖNÜŞÜNDE AĞlR İŞKENCELERDEN GEÇMİŞ, FAKAT TEK SÖZCÜK KONUŞMAMIŞTI...</p>

  <p class="calibre6">Hüseyin'in babası, oğlunun küçükken kuşları çok sevdiğini söylüyor. Onun ev üstüne çaktığı sandıkta, iki güvercinini büyük bir titizlikle beslediğini, uçurduğunu, kendine alıştırdığını anlatıyor.</p>

  <p class="calibre6">Hüseyin'in babasının küçük bir dükkanı vardı. Fakat Hüseyin, dükkana, çok az uğruyordu. Bu işe, hiç mi hiç bağlığı yoktu. Çoğunlukla kırlarda gezer, bir şeyler düşünür; kendi kendine bulduğu şeyleri incelerdi.</p>

  <p class="calibre6">Okul sınavlarında çalışkan bir öğrenciydi. Babası, hiç olmazsa ders sonlarında dükkana gelmesini istiyor, Hüseyin'se -Ben tüccar olmak istemiyorum- diyordu.</p>

  <p class="calibre6">İki oğlan, dört kız kardeşi vardı.</p>

  <p class="calibre6">Lise sıralarına geldiğinde, babası -artık büyüdüğünü, kardeşleri gibi kendisine yardım etmesini, dükkana sahip çıkmasını- istemişti. Hüseyin'se çocukluğundaki tepkisini, bu kez düşünceyle birleştirmiş; yine babasına -Ben bu düzenin adamı olamam beşe aldığınızı ona satıyorsunuz, bu bana uygun değil- demişti.</p>

  <p class="calibre6">Sonraki yıllar Hüseyin, Sarız'dan ayrılmış, Ankara'ya ODTÜ'ye gelmişti.</p>

  <p class="calibre6">Hüseyin'in lise sıralarında kültür ve sanat çalışmalarına yatkınlığı ve sevgisi vardı. Özellikle tiyatroya karşı büyük bir eğilimi vardı. Devrimci bir oyun yazarı olmak istiyordu.</p>

  <p class="calibre6">Kendince senaryolar tasarlıyor ve yazmayı deniyordu. ODTÜ'ye</p>

  <p class="calibre6">girdiği 1966 yılıyla birlikte, militan enerjisi hareket</p>

  <p class="calibre6">içinde kendini günışığına çıkardı. Ve artık bütün devrimci eylemlerde</p>

  <p class="calibre6">aktif olarak yerini aldı. Bir dakikasını bile boş geçirmeyişi,</p>

  <p class="calibre6">sürekli okuyuşu, bütün eylemlerde ön safta oluşu</p>

  <p class="calibre6">ona arkadaşları arasında saygın bir yer kazandırmıştı.</p>

  <p class="calibre6">Babası İstanbul'a mal almaya giderken, ona uğrar, görüşürdü. Ankara'ya geldikten sonra, artık memleketine uğramaz olmuştu. Bir seferinde babası onu, okulunda bulmuş,</p>

  <p class="calibre6">-oğlum, demişti, bayramlar, kurbanlar geçiyor; anan, ablaların özlüyor, niye evine gelmiyorsun?-</p>

  <p class="calibre6">Hüseyin babasına uzun uzun bir şeyler anlatmış, sonunda -eve gelemem- demişti. -Çünkü kendimi adadığım bir dava var, ilerde en ağır cezanın verileceğini biliyorum, gelmememin sebebi budur. Beni şimdiden unutmaya çalışın, kendinizi hazırlamış olursunuz.-</p>

  <p class="calibre6">Bir gün babası Sarız'da radyodan, Antep yolu üzerinde Filistin'den dönenlerin yakalandığını dinlemiş; isimler arasında -Hüseyin İnan- da geçmişti.</p>

  <p class="calibre6">Hıdır İnan hemen Antep'e gidip, savcıyı bulmuştu. Savcının -Yakalananlar Diyarbakır'a gönderildiler- demesi üzerine,</p>

  <p class="calibre6">Hıdır İnan Diyarbakır'a geçmişti...</p>

  <p class="calibre6">Vilayete gidip, oğlunu görmek istediğin bildirdi. Vali -Oğluna tek fiske vurulmadığını, sağlığının yerinde olduğunu-bildirmiş, fakat görüşmenin imkansız olduğunu söylemişti.</p>

  <p class="calibre6">Hıdır İnan çok ısrar edince, kendisini Emniyet Müdürü'ne yolladılar. Oradaki yetkililer de, Hıdır İnan'a, Hüseyin'in sağlığının iyi olduğunu, fakat görüşemeyeceklerini söylediler. Mahkemeyi beklemesini istediler.</p>

  <p class="calibre6">-Oğlumu hiç olmazsa karşıdan göreyim- diye çok ısrar etmiş, ısrarları sonuçsuz kalınca ertesi sabah 04.30'da gelip beklemeye başlamıştı.</p>

  <p class="calibre6">O gün mahkemeye çıkacaklarını duymuştu.</p>

  <p class="calibre6">Beklemenin sonu yoktu.</p>

  <p class="calibre6">Taksicilerden biriyle konuşurken yakalananların 04.00'te cezaevinden alındıklarını öğrendi. Cezaevi ve adliye birbirine yakındı. Ve bir avukat buldu. Avukat içeri girip, bir süre sonra çıktığında -çocukların ayakta duramadıklarını- söyledi.</p>

  <p class="calibre6">Hıdır İnan saat 12.00'ye dek orada bekledi. Bu sırada her birinin kolunda iki polis; çocuklar sürülenerek dışarı çıkarılıyordu.</p>

  <p class="calibre6">İlk 8-9 kişi çıkmıştı ki, iki polis arasında, kapıda Hüseyin göründü. Babasıyla göz göze gelince öne atılmak istemiş,</p>

  <p class="calibre6">-Babam gelmiş- diye bağırmıştı. Polisler bırakmadılar.</p>

  <p class="calibre6">Hıdır İnan'sa -oğlum zorlanma, peşinden gelirim, sen git- demişti.</p>

  <p class="calibre6">Sonra cezaevinde Hüseyin'le görüşebildi. Hüseyin -çok dövüldüklerini, kendisinde ve arkadaşlarında hayır bırakılmadığını-söylüyordu. Aynı olayda, Sinan'la birlikte Nurhaklar'da öldürülen Kadir Manga da vardı.</p>

  <p class="calibre6">Hüseyin babasına, Vali Ali Rıza Yaradan'ın kendisine -gel bu işten vazgeç, ne istersen veririz, bize yardımcı ol...- diye, ajanlık önerdiğinı anlatıyor -Vali'ye gerekli yanıtı onun sözlerini halka açıklayarak vereceğim- diyordu.</p>

  <p class="calibre6">Nitekim Hüseyin bunu açıklamış, Vali Ali Rıza Yaradan da alelacele basında tekzip etmişti.</p>

  <p class="calibre6">Diyarbakır'da yattığı günler, babası ona görüşmeci gidiyordu.</p>

  <p class="calibre6">Bir seferinde, ona aldığı iç çamaşırlarını getirmiş ve -Burada fanila, çamaşır çok pahalı- demişti. Hüseyin o zaman babasına -Şimdi anladın mı çocukluktan beri senin dükkanına neden gelmediğimi; bizim mücadelemiz bunlarla işte; sen de aynı işi yapıyorsun, beşe alıp ona veriyorsunuz, fakir fukarayı sömürüyorsunuz- demişti...</p>

  <p class="calibre6">Hüseyin Diyarbakır'dan çıktıktan sonra yine uzun süre kaybolmuştu.</p>

  <p class="calibre6">Hüseyin'in son tutuklanışında, artık baba oğul karşılıklı olarak, bunun bir ölüm tutuklanışı olduğunu biliyorlardı.</p>

  <p class="calibre6">Bir görüşme öncesinde, bir görevli, cezaevi kapısında görüşmecilere -Bizim sözümüzü dinlemiyorlar, onları ikna edin, bir af dilekçesi versinler; yaptıklarımızın yanlışlığını anladık, pişmanız desinler, o zaman idamdan kurtulabilirler... -demişti.</p>

  <p class="calibre6">Hıdır İnan bunları söyleyen görevliye, -Onlar böyle bir nedamet içine girerlerse, biz veli olarak hakkımızı helal etmeyiz-diye karşılık vermişti. Bunun üzerine aynı görevli -Siz veliler, canavarca, çocuklarınızın sehpada sallanmasında razı oluyorsunuz da, birer dilekçeyle reisicumhurdan af dilemeye razı olmuyorsunuz...- diye söylenmişti.</p>

  <p class="calibre6">Hıdır İnan af dileme önerisine karşı çıkarken af da dilense, onların yine asılacaklarını düşünmüştü. Fakat af dilenirse; ellerinde onları küçük düşürücü kozları olacaktı...</p>

  <p class="calibre6">Görüşmeye girdiğinde, dışarıda olanları Hüseyin'e anlatmış, Hüseyin babasını büyük bir mutluluk ve gülümseyişle dinlemişti, -Bize de geldiler, boşverin, üstünde durmayın- demiş, babasına en ufak bir af girişiminde bulunmaması dileğini tekrarlamıştı.</p>

  <p class="calibre6">Hüseyin'in bu sözüne rağmen, Yargıtay'da 18 idam hükmünün bozulması yanında, Deniz, Yusuf ve Hüseyin'inki kesinleşmişti ki; birer baba olarak Hıdır İnan ve Beşir Aslan dayanamayıp, 12 Mart öncesi sağlık bakanlarından, Kayseri AP Milletvekili Vedat Ali Özkan'a gitmişlerdi.</p>

  <p class="calibre6">Onun da Kayserili olduğunu düşünüp, -belki bir bilgi alabiliriz-diye hesaplamışlardı. Meclis salonunda kendisini görmüşler -Biz Yusuf ve Hüseyin'in babalarıyız, çocukların idamları Yargıtay'da onaylandı; sizin partinizin ne gibi bir fikri var- demişlerdi.</p>

  <p class="calibre6">Vedat Ali Özkan onlara -Biz 18'inin de Yargıtay'dan geçmesini bekliyorduk, artık bu üçü kesindir- diye karşılık vermişti.</p>

  <p class="calibre6">Vedat Ali Özkan'ın bu sözü üzerine, Yusuf ve Hüseyin'in babaları -Eğer memleket düzelecekse, idam edilsinler, vatan sağ olsun- deyip ayrılmışlardı.</p>

  <p class="calibre6">Yine bir seferinde, Hüseyin'den habersiz olarak babası,</p>

  <p class="calibre6">Memduh Tağmaç'ın karısına bir bayan yollamış, çocuklarının durumu hakkında bilgi almak istemişti... Tağmaç'ın karısı kendisiyle görüşmeye gelen bayana -3 kişi değil, 3 milyon gitmeli ki bu memleket kurtulsun- demişti...</p>

  <p class="calibre6">Deniz'in Gemerek'te yakalanışı sırasında çocukluğunun gözleri önünden bir şerit gibi geçmesi boşuna değildi. Şarkışla onun aynı zamanda çocukluğunun izlerini taşıyan bir ilçeydi. Çocukluk günleri Sarkışla'nın sokaklarında geçmişti.</p>

  <p class="calibre6">Üç kardeşin ortancasıydı. Babası Cemil Gezmiş orada öğretmendi...</p>

  <p class="calibre6">Duygulu, haşarı, sıcak kanlı, gözünü budaktan esirgemeyen, ince, naif bir çocuktu. Daha o yaşlarında, yediği her lokmada, bir lokma yiyeceği olmayanları düşünür, tıkanırdı.</p>

  <p class="calibre6">5-6 yaşlarındaydı ki, ilçenin en yoksullarından birçok arkadaş edinmiş, onlarla her şeyini paylaşıyordu... En ufak bir mal tutkusu yoktu.</p>

  <p class="calibre6">Babası mahallenin esnafına, aydan aya ödeme yapar, anası ve kardeşleri ay boyunca, erzağı veresiye alırlardı.</p>

  <p class="calibre6">Deniz'in anası, büyük oğlu Bora'yı her gün fırına ekmek almaya gönderirdi. Deniz ve Bora birbirlerine çok benziyordu.</p>

  <p class="calibre6">Bir keresinde fırıncı, Denizgil'in eve her gün, birkaç ekmek aldığına dikkat etmiş, durumu merak edip, bunca ekmeği ne yaptıklarını babasına sormuştu.</p>

  <p class="calibre6">Sonradan anlaşılmıştı ki, Deniz kendisine çok benzeyen</p>

  <p class="calibre6">abisi yerine, fırına gidiyor ve ekmekleri alıyordu. İzlediklerinde, Deniz'in aldığı ekmekleri, yoksul arkadaşlarına dağıttığını görmüşlerdi.</p>

  <p class="calibre6">Yine bir gün evlerine gelen bir komşu kadın, -Deniz'in çöplükte, millete maaş dağıttığını- söylemişti. Hemen evden çıkan anası baktı ki, Deniz bir taşın üstünde çevresindekilere para dağıtıyor. Ayaklarına da anneannesinin ayakkabılarını giymişti. Sonradan anlaşıldı ki; üç aydan üç aya emeklilik maaşı alan anneannesinin parasını almış ve onun ayakkabılarını giyerek, mahallenin yoksullarına maaş dağıtmaya gitmişti.</p>

  <p class="calibre6">Deniz annesinin geldiğini görünce ürkmüş, fakat yaptığı işin yanlış olduğunu söyleyenlere hiçbir zaman inanmamıştı...</p>

  <p class="calibre6">Yaşının biraz daha büyük olduğu ilkokul sıralarında, yaşıtlarının çok üstünde bir bilgilenme ve zeka taşıyordu.</p>

  <p class="calibre6">Kendince CHP'li olmuş, kitaplarına altı ok çiziyordu. Aynı dönemlerde, okul sıralarında çektirdiği bir resminde ellerinin 6 parmağını havaya kaldırarak poz vermiş, hocasını telaşlandırmıştı.</p>

  <p class="calibre6">O yıllar bir başka baskı yıllarıydı...</p>

  <p class="calibre6">Annesi Deniz'in bir gün evden kaçtığını ve Sivas'a gelen İnönü'yü görmek için, İnönü'nün kaldığı eve gittiğini anlatıyor.</p>

  <p class="calibre6">Daha Sivas'ta ortaöğreniminde olduğu günlerde, düşünceleri ve devrimci görüşleri, konuşmaları nedeniyle baskılara uğradı. Bu baskılar Deniz'in liseden ayrılmasıyla sonuçlandı.</p>

  <p class="calibre6">Sivas'tan İstanbul'a gelip Haydarpaşa Lisesi'ne kaydoldu.</p>

  <p class="calibre6">Deniz bu ilk gençlik günlerinde devrimci bir militan olmaya başlamıştı artık. Çocukluğundan beri içinde sürüklediği düşünceleri olgunlaşmaya başlamıştı.</p>

  <p class="calibre6">Lise son sınıftaydı ki, İstanbul'daki devrimci hareketler içinde yerini alıyordu. Aynı günlerde Haydarpaşa Lisesi'nde de üzerindeki baskılar yoğunlaşmaya başladı. Kıbrıs'ın, ancak emperyalizmin güdümünden sıyrılmasıyla kurtulabileceğini ve bağımsız bir devlet olabileceğini savunan bir kompozisyon yazması üstündeki baskıları daha da yoğunlaştırdı ve Deniz, Haydarpaşa Lisesi'nden de uzaklaştırılmış oldu.</p>

  <p class="calibre6">O günlerden sonra bütün ilerici devrimci hareketlerde en önde yürüdü.</p>

  <p class="calibre6">Bir ara arkadaşlarıyla Filistin'e gitti ve Ortadoğu'daki Arap halklarının mücadelesini yakından izledi ve katıldı.</p>

  <p class="calibre6">Özellikle ailesini hiç üzmemeye çalışır, onlara karşı sevgisinde aşırı bir özen gösterir, anasına büyük saygı duyardı.</p>

  <p class="calibre6">O yıllarda yoğunlaşmaya başlayan öğrenci hareketleriyle birlikte sık sık tutuklanmaya başladı. Ve sondan önceki tutuklanışında, askere götürülecekken, görevliler elinden kurtulup Ankara'ya geldi... ODTÜ'de kalmaya başladı. Ve bir daha bırakmamak üzere silah kuşandı.</p>

  <p class="calibre6">Sonuna kadar da öyle gitti.</p>

  <p class="calibre6">YUSUF'UN KARARLILIĞI VE CESARETİ POLİSİ ŞAŞKINA ÇEVİRMİŞTİ...</p>

  <p class="calibre6">Yusuf'un çocukluğu köylerde geçti. Kişiliğinin en belirgin yanları olan korkusuzluk ve dayanıklılık, daha 3-4 yaşlarında kendini göstermişti. Herkesi hasta eden havalarda, sapasağlam sokağa fırlardı. Sözünü geçiremediği yerde dövüşür ve çok ender ağlardı.</p>

  <p class="calibre6">Günlük yaşamında, kendi halinde ve son derece uysaldı.</p>

  <p class="calibre6">Yeni tanıdığı insanları büyük bir dikkatle inceler ve ilk sezgileri, çoğunlukla onu yanıltmazdı. Sevdiği insanlara karşı saygılı, efendi; kızdıklarına karşı hırçın ve huysuzdu.</p>

  <p class="calibre6">Damarına basılmadıkça sinirlenmez, sonuna kadar hoşgörüyü elden bırakmazdı. En belirgin özelliklerinden birisi de kendinden küçükleri koruyuşuydu.</p>

  <p class="calibre6">Yozgat'ın Çekrek kazası, Kuşsaray köyünde yaşadıkları sıralarda, bir gün babasını, anasını ve kardeşlerini büyük bir tehlikeden kurtarmıştı.</p>

  <p class="calibre6">5-6 yaşlarındaydı. Anası, babası, kardeşiyle birlikte değirmene gidiyorlardı. O yörenin en iri ve azgın köpeklerinden biri yolları üstünde yatmaktaydı. Köpeğin önünden büyük bir tedirginlikle geçmişlerdi ki, hayvan birden saldırdı. Çocuklarını kurtarma duygusuyla Beşir Aslan öne fırlamış ve köpekle karşı karşıya gelmişti. Köpek babanın üzerine atılmış ve koluna çenesini kenetlemişti. Köpeğin boğazına sarılmaya çalışan Beşir Aslan, bir yandan da çoluk çocuğuna uzaklaşmaları için bağırıyordu.</p>

  <p class="calibre6">Yusuf kaçmamıştı. Köpeğin babasına saldırmasıyla birlikte, o da köpeğe yönelmiş ve yaşının bütün gücüyle bir yandan bağırıyor, bir yandan elindeki değnekle köpeğe vuruyordu.</p>

  <p class="calibre6">Yusuf'un gözüpekliği, garip bir şekilde köpeği ürkütmüştü...</p>

  <p class="calibre6">Çocukluktan çıktığı günlerde abisiyle birlikte kahveye giderler ve gören herkes Yusuf'un daha büyük olduğunu sanardı.</p>

  <p class="calibre6">Ağırbaşlılığı çevrede böyle bir izlenim bırakıyordu. Olur olmaz herkesle arkadaşlık kurmuyor, hiçbir zaman ciddiyeti elden bırakmıyordu.</p>

  <p class="calibre6">Yusuf liseyi bitirince ODTÜ'ye girdi. Çalışkan ve başarılı bir öğrenci olmasına karşın, düşüncelerinde gerici, tutucu ideolojinin koşullanmaları vardı. Fakat Yusuf, içten yürekten bir yurtseverdi. Özündeki bu yapı onun tutucu ideolojinin koşullanmalarından kısa zamanda sıyrılmasını sağladı. Devrimci öğrencilerin haklılığını kısa zamanda kavradı ve onların saflarına katıldı.</p>

  <p class="calibre6">Daha ODTÜ 1'inci sınıfta olduğu günlerde tutuklanmıştı. Bu onun ilk tutuklanışıydı.</p>

  <p class="calibre6">Kıbrıs sorunu için Türkiye'ye gelmiş, görüşmelerde bulunan Amerikan temsilcisi, devrimci öğrencilerce protesto ediliyordu. Alan birbirine girmiş, polis öğrencileri dağıtmaya çalışıyordu. Yusuf daha yeni bir öğrenciydi. Harekete aktif olarak katılmamıştı.</p>

  <p class="calibre6">Hava birden gerginleşmiş ve alanda çatışma başlamıştı.</p>

  <p class="calibre6">Yusuf bir öğrenciyi polislerin dövdüğünü görmüş, dayanamayıp öne fırlamıştı. Ve bir anda kendini öğrenciler arasında dövüşte bulmuştu. Damarına basılmıştı artık.</p>

  <p class="calibre6">Toplum polisleri Yusuf'u yakalayıp götürdüler...</p>

  <p class="calibre6">Bu olay onun içindeki yurtsever özün, devrimci bilinçle perçinleşmesini sağladı. Kısa zamanda birçok temel kitabı, özümleyerek, yutarcasına okudu. ODTÜ Sosyalist Fikir Kulübü'ne üye oldu. Ve artık Türkiye'nin neresinde bir eylem varsa, Yusuf da oradaydı. Hareket içinde belirginleşmiş, önde yürüyen bir militan olmuştu.</p>

  <p class="calibre6">Onun polis karşısında, işkenceler karşısındaki tavrı ve dayanıklılığı, inancının ve cesaretinin bir kanıtıydı. Yılmak, yorulmak, sızlanmak bilmeyen bir yapısı vardı. Dayanıklılığı, cesareti ve kararlılığı işkencecileri şaşkına çeviriyordu.</p>

  <p class="calibre6">Ortadoğu'da, Arap halklarının siyonizme ve emperyalizme karşı yürüttükleri mücadeleyi, sıcaklığı içinde değerlendirmek ve katılmak için gittiği Filistin'den dönüşünde yakalandığı zaman, Yusuf'a günler geceler boyunca korkunç işkenceler yapılmış, üstünde Filistin gerilla giysileri olmasına karşın suçlamayı kabullenmemiş; ne istenilen ifadelerin altını imzalamış ne de arkadaşlarının adını vermişti.</p>

  <p class="calibre6">Devrimci saflara katılışından son gününe dek bu özelliği zedelenmedi.</p>

  <p class="calibre6">Aktif bir militan olarak dövüştüğü günlerde, ailesi onu çok ender görüyordu. Bir gün bir mektup almıştı ondan babası, Yusuf mektubunda söyle diyordu:</p>

  <p class="calibre6">Sevgili Anneciğim,</p>

  <p class="calibre6">Babacığım, Kardeşlerim</p>

  <p class="calibre6">Sizlerden ayrılalı 3 ay kadar bir zaman geçti. Bu zaman zarfında sizleri ne kadar sevdiğimi anladım. Üç ay hep sizi düşündüm. Sizleri ve evimizi çok özledim. Ama ne yapayım ki şartlar beni sizden ayırmaya zorluyor. Polis Ankara'dayken beni takip ediyordu.</p>

  <p class="calibre6">Herhangi bir kazaya kurban gitmemek için Ankara'dan ayrıldım.</p>

  <p class="calibre6">Şimdi bu mektubu aldığınız zaman Ben Almanya'da olmuş olacağım. Orada bir arkadaşım vasıtasıyla güzel bir iş buldum. Orada bir müddet kalmayı düşünüyorum. Sizleri çok üzdüğümü bunun için benden nefret ettiğinizi biliyorum. Fakat siz benden nefret etsenizde, ben sizi sevmekte devam edeceğim. Kötü bir iş yapmadığımı, doğru yolda olduğumu gelecekte anlayacaksınız.</p>

  <p class="calibre6">O zaman şimdi utandığınız benden gurur duyacaksınız. Almanya'da size adres veremiyorum. Bunun çeşitli sakıncaları var. Fakat devamlı kart atacağım. Sizlerin sıhhati hakkında devamlı bilgi alıyorum. Benim için hiç merak etmeyin, üzülmeyin. Sıhhatliyim, mektubuma son verirken buluşma dileğiyle hepinizi hasretle kucaklarım.</p>

  <p class="calibre6">Sizleri Çok Seven</p>

  <p class="calibre6">YUSUF ASLAN</p>

  <p class="calibre6">Beşir Aslan mektubu alınca oldukça telaşlandı. Hemen oğlunun arkadaşlarına gitti. Onlara ısrarla Yusuf'u sordu, bulmalarını, görüşmek istediğini söyledi.</p>

  <p class="calibre6">Arkadaşları bir süre sonra Beşir Aslan'a -Bulamadık- dediler.</p>

  <p class="calibre6">Beşir Aslan uzun süre Almanya'dan mektup bekledi. Fakat yine de içine kurt düşmüş, oğlunun Ankara'da olabileceğini düşünmekteydi.</p>

  <p class="calibre6">Bir gün. ODTÜ'ye gitti ve Yusuf'u aramaya başladı. Sonunda Yusuf'u buldu. Görüşüp, konuştular.</p>

  <p class="calibre6">Yusuf ona -Bir aksilik çıktığını, pasaport alamadığını-söyleyip, üzülmemesi için babasını avutmuştu.</p>

  <p class="calibre6">Beşir Aslan oğlunun kendini ölümüne bir şeye adamış olduğunu somut olarak hissetmiş ve Yusuf'un geri dönmeyen kişiliğini bildiği için, acıyla burkulmuştu.</p>

  <p class="calibre6">Olaylar hızla birbirinı izledi!. Aynı günlerde Beşir Aslan Yozgat'ta radyodan bir banka soygunu haberi dinlemiş, haberde soyguna katılanlardan birinin -Hadi Yusuf kaçalım-dediği bildirilmişti. Soygunda bir istasyon şefi öldürülmüştü.</p>

  <p class="calibre6">Beşir Aslan son derece telaşlanmış, üzülmüş ve hemen oğlunu aramaya gelmişti. Onu bulamadı. Fakat ODTÜ'de Hüseyin'le karşılaştı. Hüseyin'in oğlunun can arkadaşı olduğunu biliyordu.</p>

  <p class="calibre6">Beşir Aslan, Hüseyin'e, oğlunun nerde olduğunu sormuş Hüseyin'se ona -Amca ben de senin gibiyim, nerde olduğunu bilmiyorum- demişti.</p>

  <p class="calibre6">Beşir Aslan, Hüseyin'le oğlunun yakınlığından dayanak bulup ısrar ediyordu. Artık onun ağzından söz alamayacağını anlayınca -Hüseyin oğlum, bu nedir, Yusuf adam mı öldürdü?-diye sormuştu. Bu söz Hüseyin'i bir anda değiştirmiş, gözlerini ateşlendirmişti. Sert bir tonla -Amca, demişti, biz istasyon şefi vurmayız. Böyle bir şeyi aklından çıkar. Günahsız hiçbir kimseyi vurmayacağımıza andımız var. Biz halk düşmanlarına karşı dövüşüyoruz. Yusuf'u tanımıyor gibi konuşma.-</p>

  <p class="calibre6">YUSUF'UN YARASINA VURULDUKTAN ON BİR SAAT SONRA BAKILDI...</p>

  <p class="calibre6">Hüseyin'in sözleri Beşir Aslan'ı bir anda yatıştırmış ve üzüntüsünü çözmüştü. Artık öğrenmek istediğini öğrenmişti.</p>

  <p class="calibre6">Önemli olan buydu. İçi rahatlamıştı. Son olarak Hüseyin'e -Saklanacaksa saklayayım, yardıma ihtiyacı varsa edeyim... -demişti. Hüseyin, Yusuf'un bir ihtiyacı olduğunu sanmadığını, sağlığının yerinde olduğunu söyleyip, boşuna üzülmemesini istemişti.</p>

  <p class="calibre6">O gün evine dönen Beşir Aslan, gazetede İlhan Selçuk'un bir yazısını okumuş, içi daha da rahatlamıştı. İlhan Selçuk yazısında, bu soygunların adi suçlar olmadığını, siyasi nitelikte olduklarım söylüyordu. Oğlunun adi suçlu, hırsız, katil olmadığı inancı canlılık kazanmış ve onu ferahlatmıştı.</p>

  <p class="calibre6">Hüseyin'le görüştüğünde Mart'ın 3'üydü. İki gün sonra ODTÜ'de büyük bir çatışma çıkmıştı.</p>

  <p class="calibre6">O günden sonra olaylar Ankara'da zincirlemesine genişledi.</p>

  <p class="calibre6">Ve ayın 16'sında radyodan oğlunun Sivas'ta yakalandığı haberini aldı. Radyo, Yusuf Aslan'ın vurularak ele geçirildiğini bildirmişti.</p>

  <p class="calibre6">Beşir Aslan hemen Sivas'a hareket etmiş ve oğlunun yattığı yere gitmişti. Yusuf ağır yaralı ve hasta olarak yatıyordu.</p>

  <p class="calibre6">Yaralanıp düştüğü yerde buzlar üstünde saatlerce bekletilmişti.</p>

  <p class="calibre6">Daha sonra da soyundurulmuş, saatlerce soğukta bırakılmıştı.</p>

  <p class="calibre6">Babasını görünce -İyiyim, üzülmeyin- dedi. Yatağında zincire vurulmuş bir durumda yatıyordu. Ağır ağır konuşuyor, vurulduktan on bir saat sonra yarasına bakılmaya başlandığını anlatıyordu. Kısa zamanda iyileşeceğine söz veriyor, adeta sancısının üstüne yürüyordu. Son olarak babasına Deniz'i sormuş, kendisine sık sık Deniz'den haber getirilmesini istemişti.</p>

  <p class="calibre6">Yusuf, Hüseyin ve Deniz, Ankara Mamak Cezaevi'nde hücrelere konulmuşlardı. Hücrelerinde de birbirleriyle konuşmanın yollarını bulmuşlardı. Hücrelerinin duvarlarından tuğla çıkarıp delik açmışlardı. Hücrelerinin tepesindeki delikten bağırarak birbirlerine haber iletiyorlardı.</p>

  <p class="calibre6">Bir küçücük hücreye binlere merakı sığdırmışlardı. Habire okuyorlar, dünyadan haber soruyorlardı.</p>

  <p class="calibre6">Son günlerine kadar arkadaşları onları kurtarmaya çabaladı.</p>

  <p class="calibre6">3 Mayıs'ta bir uçak kaçırılmış, 4 Mayıs'ta Eken'i kaçırma girişiminde bulunulmuştu. Birincisinin sonucu bugün hala karanlıktadır. Türk hükümetiyle, Bulgar hükümetinin görüşleri</p>

  <p class="calibre6">ne nitelikteydi...? Bulgar hükümetiyle yapılan görüşmelerin resmi belgeleri açıklanmadıkça da bu sorun karanlıkta kalacaktır.</p>

  <p class="calibre6">Eken'i kaçırma girişimi, ardında Niyazi'nin hayatını bıraktı.</p>

  <p class="calibre6">Kimi ölüler vardır, gövdesinde kurşunlarla gömülür.</p>

  <p class="calibre6">Niyazi de böyle girdi toprağa.</p>

  <p class="calibre6">Son günlerine kadar ölüm haberleri dinledi Denizler. 6 Mayıs'ta bu duyguyu yenmeye gittiler.</p>

  <p class="calibre6">Gitme öncesinde Hüseyin, arkadaşlarına haber iletmiş ve ölümlerinden sonra kesin olarak, herhangi bir boykot, açlık grevi, isyan yapmamalarını; sonucu olgunlukla karşılamalarını istemişti.</p>

  <p class="calibre6">Mamak'ta arkadaşları Hüseyinler'in bu son vasiyetine uydular ve gerek 5 Mayıs gecesini, gerek 6 Mayıs gününü çöküntü ve hırçınlık izi taşımadan geçirdiler. En ufak taşkınlıkta bulunmadılar.</p>

  <p class="calibre6">Görevliler o gün cezaevinde isyan olabileceği düşüncesiyle olağanüstü önlemler almışlardı. Onların içerde hırçınlaşacağını sanıyorlardı. Ve sık sık, gelip koğuşlara bakıyorlar, mahkumların her günkü olağanlıkları içinde oluşları ve metanetleri karşısında şaşkına dönüyorlardı. Bu görüntü, isyandan daha etkili olmuştu. Önlemini alamayacakları, hesap edemeyecekleri bir sonuçla karşı karşıya bırakmıştı görevlileri. Hüseyin'in vasiyeti, yeni bir eylem gibi yaşanmıştı Mamak'ta.</p>

  <p class="calibre6">Saat 01.00'den sonra, saatlerce cızırdayan bir radyo, kaçaklık günlerimizde saklandığımız odanın, o gece tek uğultusuydu.</p>

  <p class="calibre6">Uğuldamış, çınlamış; günle birlikte bir ses, üstümüze doğru yuvarlanmaya başlamıştı. Saatlerce süren çınlama boyunca Denizler'in can vermekte olduğunu bilmekteydik. O ses, o düşünceyle birlikte paslı bir şeyleri, sivriltip bilemekteydi.</p>

  <p class="calibre6">Zaman zaman koynumdan -Hayatımız Üstüne Şiirler-in müsvettelerini çıkarıp odadaki arkadaşlarıma okumak istiyor, sonra yine koynuma koyuyordum.</p>

  <p class="calibre6">İlk haberler, koparıp götürdü Deniz'i, Yusuf'u, Hüseyin'i...</p>

  <p class="calibre6">Dışarı çıktık..</p>

  <p class="calibre6">Dışarda aynı gün, aynı dünya, aynı insanlar. Ve ilk kez o gün anladım, bir odanın, bir evin, bir sokağın, bir şehrin bir insana düşmanca bir acı verebileceğini...</p>

  <p class="calibre6">Ağır akan bir kalabalık içinde Taksim'e doğru yürümüş ve bir ara gürüldeyen motorsiklet sesleriyle irkilmiş, sarsalanmıştım. Bir anda, çevremin polislerle dolu olduğunu görmüş, kaçmaya davranma öncesi bir şaşkınlıkla bir polise -Bir şey mi var?- diye sormuştum.</p>

  <p class="calibre6">Polis büyük bir kaygısızlık ve rahatlıkla (aklımda kaldığı kadarıyla) -Karayolları emniyet günü-, -Uluslararası bir bayram- gibisinden bir şeyler söylemişti.</p>

  <p class="calibre6">Sonra yoldan motorsikletleri üstünde gösteri yapan trafik polisleri geçtiler...</p>

  <p class="calibre6">İçerdeki arkadaşlarda olanaksızlıkların sağladığı metanet, dışarda yerini, bir şey yapamamış olmanın suçluluk ve hırçınlık duygusuna bırakıyordu.</p>

  <p class="calibre6">Ve İbrahim parçalanıp düştü Aksaray'da. Dik, dayanıklı gövdesi, bir külçe halinde asfalta yayıldı.</p>

  <p class="calibre6">Elindeki bombalar, sesini beklenmedik bir anda boşaltmış, en yakınındaki insanın, İbrahim'in kulaklarını tıkamıştı.</p>

  <p class="calibre6">İlk gürültü bir dumanla birlikte yükselip dalga dalga uzaklaşırken, İbrahim elini beline atmış, silahına davranmak istemişti. Kolu gitmiyordu. Omzundan aşağı doğru sallanıyordu. Öbür koluna dayanıp dikilmek istedi, omzundan aşağısı onu dinlemiyordu sırtını kaldıramıyordu yerden.</p>

  <p class="calibre6">Karnına bir şeyler batıyordu. Eğilip, ısırıp çekmek istedi.</p>

  <p class="calibre6">Çekmek istediği, dişlerine değen şey, ayağının etinden fırlamış kemiğiydi... Ve dağıldı... uyuştu beyni... kendinden geçti...</p>

  <p class="calibre6">İbrahim ayıldığında, artık iki kolu ve bir bacağı gövdesinde yoktu. Üç organı eksilmişti gövdesinden. Çevresinde yığınla polis bekliyordu. Daraağacında öldürülen üç arkadaşını düşündü... Polislere bir dumanın arkasındaymışlar gibi bakıp, olanca gücünü toplayarak, kesik kesik -Kafam gövdemde, bu bana yeter- dedi... ve yine bayıldı...</p>

  <p class="calibre6">BAHARDI (İ)</p>

  <p class="calibre6">Oyarken yuvasını yarlara kartal çelik tırnaklarıyla kopardığı kayalar ışık, kanat ve hırslanışı toplayıp kıvılcımlarına nasıl çağıltıyla inerse dipsiz uçurumlara sular arasına gizlediği rüzgarı balabanlar kalkarken nasıl bırakırsa sazlara yüzün öyleydi baharda</p>

  <p class="calibre6">halkların</p>

  <p class="calibre6">dünyayı kaplayan yakarışları ve mahpuslar</p>

  <p class="calibre6">ve ölümlerini bekleyen arkadaşlar çınlayıp duruyordu kulaklarında</p>

  <p class="calibre6">...bahardı</p>

  <p class="calibre6">yana yakıla duyulan ilk ötüşleriydi kuşların... avaz avaz bağırılan sözler gibi kınsız adımlarınla yürüyorken sen</p>

  <p class="calibre6">(asfaltı zorlayıp duruyorken mayıs toprağı)</p>

  <p class="calibre6">vurdumduymaz, ölgün, aldatılmış</p>

  <p class="calibre6">kahrolmuş insanların</p>

  <p class="calibre6">doldurduğu caddelerden</p>

  <p class="calibre6">yükselen uğultular</p>

  <p class="calibre6">avuçta eritilen bir parça buzun</p>

  <p class="calibre6">nasılsa içe saldığı sızı</p>

  <p class="calibre6">adımların altına öylece serpiliyordu</p>

  <p class="calibre6">...bahardı</p>

  <p class="calibre6">kıpırdayıp duruyordu şakağında incecik dumanlar altında hava...</p>

  <p class="calibre6">kalbini esintiler arasından vurarak yeryüzüne yürüyordun seslene seslene azaltarak yükünü</p>

  <p class="calibre6">...bahardı</p>

  <p class="calibre6">yakıyor, yarıyordu horozun gırtlağını sabahın sisi...</p>

  <p class="calibre6">yürüyordun... ki bir anda dirseklerin, dizkapakların ayak bileğinden mavimsi bir damar ve ürperiş, çırpınış, yaş... saçıldı şehre boydan boya</p>

  <p class="calibre6">...bahardı...</p>

  <p class="calibre6">sisle birlikte kalkıyordu havaya topraktan bir ten sıcaklığı N. Behram 1972</p>

  <p class="calibre6">-ASMA-YI BİR EĞLENCE KONUSU YAPMIŞLARDI,</p>

  <p class="calibre6">HÜCREDE BİR İŞÇİYİ GÜNLERCE SEHPAYA ÇIKARDILAR...</p>

  <p class="calibre6">972 sıkıyönetim dönemiyle birlikte, çok sayıda insan tutuklanmış ve bunlar gruplara ayrılarak, çeşitli davaların sanıkları sayılmışlardı.</p>

  <p class="calibre6">-83'ler Davası- -Dev-Genç Davası- -THKO Davası- ... gibi.</p>

  <p class="calibre6">Ve bu dava sanıklarımn çoğu -idam istemi-yle yargılanıyorlardı.</p>

  <p class="calibre6">Bir anda yüzlerce sanığın idam istemiyle yargılanışına tanık olunmuştu.</p>

  <p class="calibre6">İdam istemiyle yargılamaların; yargılayanlar, yargılananlar ve güvenlik kuvvetleri üzerinde ayrı ayrı yansımaları vardı.</p>

  <p class="calibre6">Haklarında ağır suçlamalarla arama kararları verilen sanıkları yakalayan görevliler; ya da yakalanmış bir sanığın hücrede başında bekleyen nöbetçiler, o insanlara -kesin olarak-idam edilecek gözüyle bakıyorlardı. Ve bu çoğu zaman, gizli sorgulama yerlerinde açık açık söyleniyor, idamdan kurtulmaları için hainlik yapmaları öneriliyordu.</p>

  <p class="calibre6">Çok sayıda insanın idamla yargılanması, sanıklar üstünde idamın sıradan bir ceza olduğu duygusu bırakıyordu. O koşullar o duyguyu doğurmuştu. Ve zaten birçok insan -ölü olarak ele geçirilerek- bu cezaya mahkum olmuştu bile.</p>

  <p class="calibre6">Yavaş yavaş davalar sonuçlanmış bazı mahkeme yargıçları kalemlerini kırmaya başlamıştı.</p>

  <p class="calibre6">Bilindiği gibi, ilerleyen zaman içinde mahkemelerin verdiği -idam- hükümleri, üst mahkemelerde bozulmuş fakat bunlardan birinin; Ankara 1 No'lu Sıkıyönetim Mahkemesi'nin</p>

  <p class="calibre6">18 idam hükmünden 3'ü, Deniz, Yusuf ve Hüseyin haklarında verilen hükümler onaylanmıştı.</p>

  <p class="calibre6">Bir de, o dönemde bazı davalar vardı ki, sanıkları düzmece olarak bir araya getirilmiş; olaylarla hiçbir ilgisi olmayan bu insanlar çok ağır suçlamalarla yargılanmaya başlanmıştı.</p>

  <p class="calibre6">Onlara maddi işkencelerin yanısıra, çok ağır manevi işkenceler de uygulanmaktaydı.</p>

  <p class="calibre6">Özellikle böyle davaların sanıklarına -idam edileceklerinin-psikolojisi bir karartı gibi çökmüştü.</p>

  <p class="calibre6">Devrimci bir geçmişi olan tutuklularda -idam- istemi fazla bir etki yapmıyordu; hatta Denizgil gibi ölümün karşısında ödünsüz bir duyguyla dikilmekteydiler. Fakat o dönemde öldürülme olasılığının çökerttiği saf, masum insanlara da tanık olundu.</p>

  <p class="calibre6">Sanıklarının tamamı düzmece bir biçimde bir araya getirilmiş olan -Sabotajlar Davası- bunun tipik bir örneğiydi.</p>

  <p class="calibre6">Birbirleriyle ilgisiz birçok kişi (özellikle işçiler) toplanmış ve ağır işkenceler altında -yangınlar çıkarmış olmayı- -gemi batırmış olmayı- kabul etmişlerdi.</p>

  <p class="calibre6">-Sabotaj Davası- için toplanan suçsuz insanlar, işkence günlerinden sonra Harbiye Hücrelikleri'ne kilitlendiler.</p>

  <p class="calibre6">Üç adım boyunda, iki adım eninde; tepesinde tel örgülü, el içi kadar bir deliği olan mezarlardı bu hücreler.</p>

  <p class="calibre6">Her hücrenin duvarında -kendi kendinle de olsa konuşmanın, şarkı söylemenin, gazete okumanın, radyo dinlemenin, yazı yazmanın, gündüzleri uyumanın, ziyaretçiyle görüşmenin... yasak- olduğuna ilişkin bir komut asılıydı. Serbest olan tek şey soluk almaktı. Oksijeni azalmış bir akvaryumdaki balıklar gibi o da...</p>

  <p class="calibre6">Hücrelerin tepesinde sabaha dek devriyeler gezmekteydi.</p>

  <p class="calibre6">Ve hücrelikler yerin altında bir mahzen içindeydi.</p>

  <p class="calibre6">-Sabotaj Davası- sanıkları, cezaevine gitmeleri öncesinde aylarca bu hücrelerde bekletildiler.</p>

  <p class="calibre6">Aynı günlerde, Denizgil'in idamı sonucundaki protesto bombalanmalarıyla ilgili olduğum iddiasıyla tutuklu bulunduğum cezaevinde, bir hadise sonunda hücre cezası almış ve üç arkadaş Harbiye Hücrelikleri'ne getirilmiştik.</p>

  <p class="calibre6">Yine aynı günlerde Denizler için şiir yazdığım gerekçesi ile sıkıyönetimde yargılanmaktaydım.</p>

  <p class="calibre6">Göz göz hücrelerin dışında, devriyeler ve nöbetçi görevliler vardı. Bütün gün aralarında çeşitli eğlenceler düzenlenmekte idiler...</p>

  <p class="calibre6">Gelen seslerden, çoğunlukla kağıt oynadıkları, fıkra anlatıp şakalaştıkları anlaşılıyordu. Ve onların aralarındaki konuşmalardan,</p>

  <p class="calibre6">sık sık -hücrelerdeki sanıkların idam edilecekleri-sözü hücredekilerin kulaklarına ulaşmaktaydı.</p>

  <p class="calibre6">Aylardır hücrede olan ve nöbetçi dışında insan yüzü göremeyen sanıklardan bazılarının üstünde derin bir etki bırakmıştı bu durum.</p>

  <p class="calibre6">Görevlilerin eğlence konularından en korkuncu, -idamcılık oyunuydu-.</p>

  <p class="calibre6">Hazırlanan senaryo gereği bir nöbetçi yüksek sesle, sözgelimi -komutanım 45 nolu esirin idam kararı geldi- diyor ve o hücre açılıp tutuklu dışarı çıkarılıyordu.</p>

  <p class="calibre6">Daha sonra sanığa beyaz gömlek giydiriliyor, son sözü, son ihtiyacı soruluyordu...</p>

  <p class="calibre6">Denizler'in asılmış olduğu bir dönemdi. Yani Türkiye'de üç insan darağacında can vermişti. Ve artık asılma konusu bir eğlence haline getirilmişti...</p>

  <p class="calibre6">Son sözleri sorulan bu masum insan, daha sonra, hazırlanan ilmiğin karşısına getiriliyor. İlmik boynuna geçiriliyordu.</p>

  <p class="calibre6">Ve yine senaryo gereği bir nöbetçi -infazın yeni bir emirle ertelendiği- haberini getiriyordu.</p>

  <p class="calibre6">Sonunda bu acı eğlencenin kahramanı olan işçi; bir gece yarısı korkunç bir hıçkırıkla büyük bir moral çöküntüsüne yuvarlandı.</p>

  <p class="calibre6">Onun hücresinde ağlamakta olduğu bir gün hücremden çıkarılmış, Selimiye'ye -Üç Dağa Ağıt- şiirimin yargılanmasına getirilmiştim. Denizlerin öldürülüşleri karşısındaki duygularımın hesabı istenmişti.</p>

  <p class="calibre6">O günler, kendi karanlığı içinde geçti gitti.</p>

  <p class="calibre6">Geçen sadece günlerdi. Ölümse sadece biçim değiştirdi...</p>

  <p class="calibre6">DÖVÜŞE DÖVÜŞE YÜRÜNECEK Kardeşler!</p>

  <p class="calibre6">Sancıyan bir sessizlik bırakıyor geride</p>

  <p class="calibre6">birer birer gidenlerimiz: kanlı, hırçın, çıkarsız..</p>

  <p class="calibre6">Ve artık, yetmiyor dilde ışıması,</p>

  <p class="calibre6">kavranışı sığmıyor koyna;</p>

  <p class="calibre6">saplanışlar istiyor elde hançer,</p>

  <p class="calibre6">o zifir karanlığın</p>

  <p class="calibre6">göğsüne göğsüne saplanışlar.</p>

  <p class="calibre6">Kardeşler!</p>

  <p class="calibre6">Kolları-pazuları kırı la-ısırıla</p>

  <p class="calibre6">damla damla emilen işçiler için; aşsız-ışıksız,</p>

  <p class="calibre6">suyu-samanı yağmalanmış, bezgin, dayanaksız köylüler için çağrışan kardeşlerim!</p>

  <p class="calibre6">Gece yarılarına kadar grevlerden haber bekleyenler!</p>

  <p class="calibre6">Candaşlarım!</p>

  <p class="calibre6">Ucu-bucağı göze gelmek ufkuna nefes nefese varılan bu kavganın aslı-astarı sadece haklılıktır; vursa da, usul usul yayılsa da kızıllığı beyaz örtülere kurşun yaralarının, balkıyan o sesi dinleyin bağırlarından eller üstünde gidenlerimizin; coşkun ve isyankardır ve direşken ve dövüşkendir onların halkın kardeşi olan yürekleri.</p>

  <p class="calibre6">Kardeşler!</p>

  <p class="calibre6">Unutmayın! Yolumuz puslu-pusuludur. Düşmanı sevindirir tökezleyen her adım. Zorlu bir dönemeçte</p>

  <p class="calibre6">düşmanca kaçışanlar da unutulmasın.</p>

  <p class="calibre6">Yüreği duralatan bir zehir varsa eğer</p>

  <p class="calibre6">o zehri tezelden kusmalı bu kalabalık; duralamak hayatın yaralarıdır.</p>

  <p class="calibre6">Bakın! Zırhlarla çevirmiş,</p>

  <p class="calibre6">tel örgüler ve taş duvarlarla halkın çevresini;</p>

  <p class="calibre6">doğrulsun istemiyorlar bin yıldır ezilenler.</p>

  <p class="calibre6">Kardeşler! Hızın, özverinin, hareketin kardeşleri! Sırdaşlarım!</p>

  <p class="calibre6">Bilgi ve dövüşkenlik</p>

  <p class="calibre6">bilgi ve dövüşkenlik bizi bekliyor.</p>

  <p class="calibre6">Nabzına kulak verin çeliğin,</p>

  <p class="calibre6">yağmurun, kayalığın, denizin nabzına kulak verin; görün, nasıl nefes alıyor sevinç, sabır nasıl da çarpıntılı.</p>

  <p class="calibre6">İşte! Alınları çocukların. Barınaklarımız bizim.</p>

  <p class="calibre6">İşte! Yas kundağı analar. Sessizce donatıyorlar bizi. İşte! Gencecik anısı ölenlerin. En canlı yığınaklar bize. İşte! Ezilenler. Bayraklarımız.</p>

  <p class="calibre6">Kardeşler! Halkın kardeşleri!</p>

  <p class="calibre6">Yoldaşlarım!</p>

  <p class="calibre6">Başlayınca bu yolun onurlu yolculuğu ancak yaşamakla varılan duyguda konaklanır ve ancak yürüyerek söylenir şarkılarımız, çünkü adım adım derinleşti ezgisi, bilekte, dizbağında, dudakta ateşlendi.</p>

  <p class="calibre6">Ve koşa-kucaklaya</p>

  <p class="calibre6">ve sara-sarmalaya</p>

  <p class="calibre6">ve yumruklaya-yumruklaya</p>

  <p class="calibre6">haklı ve mazlum olanın uyuşuk omurunu</p>

  <p class="calibre6">uyarmak için kuvvetli ve zalime karşı</p>

  <p class="calibre6">nice sarp yerden geçildi buraya kadar.</p>

  <p class="calibre6">Ve buradan, daha da dikleşerek,</p>

  <p class="calibre6">dinmeden-dinlenmeden,</p>

  <p class="calibre6">dişe-diş</p>

  <p class="calibre6">dövüşe dövüşe yürünecek...</p>

  <p class="calibre6">N. Behram</p>

  <p class="calibre6">BİR ANDA DENİZLERİN, YUSUFLARIN, HÜSEYİNLERİN MEZARLARI İNSANLA KAYNAŞTI... SIRALAR HALİNDE, BİNLER, ON BİNLER -SAYGI DURUŞU-NDA BULUNUYORDU...</p>

  <p class="calibre6">Şimdi hücreliklerdeki mahkemenin, senarist yargıcıları, astıkları işçinin beraat etmesi karşısında ne düşünmüşlerdir, bilmiyorum.</p>

  <p class="calibre6">Fakat, üç sanığı darağacında can vermiş olan Ankara 1 No'lu Sıkıyönetim Mahkemesi Başkanı Tuğgeneral Ali Elverdi, emekli olduktan sonra AP'ye girmiş ve Büyük Millet Meclisi'nde yeni görevine başlamıştır.</p>

  <p class="calibre6">Onun sıkıyönetimindeki günleri ve sıkıyönetim günlerinin sonuçlarını kendine propaganda olarak kullanışına tanık olduk.</p>

  <p class="calibre6">Denizgil'in asılışlarının 4'üncü yılında Yeni Asya Gazetesi, Ali Elverdi'nin sıkıyönetim günlerindeki mücadelesinin büyük puntolarla reklamına başladı: -Bir ihtilali önleyen ve anarşistleri yargılayan Ali Elverdi Paşa konuştu- diye duyurusu yapılan -Bu vatana kastedenler- isimli bir yazı dizisi yayınladı.</p>

  <p class="calibre6">Sağcı Yeni Asya Gazetesi, sıkıyönetim döneminin bu paşasının yazı dizisi için -Ali Elverdi'nin 28 Ocak 1976 günkü AP ortak grubunda anarşik hadiselerle ilgili genel görüşmede yaptığı konuşma ve basına açık olarak çeşitli yerlerde verdiği konferanslardan- derlenmiş olduğunu söylüyor ve paşanın hayatındaki en büyük reklam konusunu tekrarlıyor: -Bilindiği gibi Ali Elverdi; Deniz Gezmiş, Yusuf Aslan ve Hüseyin İnan isimli anarşistlerin hakkında idam cezası vermiştir... -</p>

  <p class="calibre6">Ali Elverdi bugün tarafsızlık üzerine yemin ettiği günlerdeki görevinin sonuçlarını belli bir tarafın hizmetinde kullanıyor.</p>

  <p class="calibre6">Bir de savunma makamı vardı o dönem mahkemelerinde.</p>

  <p class="calibre6">Gerçi -Savunma makamı sesini kamuoyuna ne kadar duyurabilirdi?-Bunun tartışmasını yapmak bile komiktir. Oysa çok sayıda avukat, davada savunma görevi almışlar ve gerek sanıklarla görüşmelerinde gerekse resmi kurumlarla ilişkilerinde tarihi bir çaba göstermişler, birçok olay yaşamışlardı...</p>

  <p class="calibre6">Her biri gerçekten büyük bir namusluluk örneği sergilemişlerdi.</p>

  <p class="calibre6">Değerli hukukçu Niyazi Ağırnaslı, hayatının en zorlu günlerini bu dava süresince yaşadı.</p>

  <p class="calibre6">Onunla savunduğu insanların ölüm hükmü giyip, darağacında boğularak öldürülüşlerinin 4'üncü yılında yine acı bir günde buluştuk, üç yeni ölümün acısıyla harmanlanan yüreğinde, üç acı daha alevlendirdik...</p>

  <p class="calibre6">Görüşmeye gittiğim gün, Ankara'da Hakan, Burhan ve Esari isimli üç devrimci genç faşistlerce kurşunlanmış, öldürülmüşlerdi.</p>

  <p class="calibre6">Deniz, Yusuf ve Hüseyin için geldiğim Ankara'da, Niyazi Ağırnaslı ile aramıza bıçkılanmış üç yeni fidan düşmüştü.</p>

  <p class="calibre6">Acılar birbiriyle buluşuyordu.</p>

  <p class="calibre6">Uzun süre, Niyazi Ağırnaslı ile konuşup konuşmamayı düşündüm. Onun çok duygulu ve incelmiş kişiliğinin, Ankara'daki son olayla örselenmiş olabileceğini, Denizleri hatırlatmanın onu daha da üzeceğini düşündüm durdum.</p>

  <p class="calibre6">Sonunda yine Denizlerin avukatlarından olan Orhan İzzet Kök'ten, Niyazi Ağırnaslı'ya birlikte gitmemizi istedim.</p>

  <p class="calibre6">Aynı şey o gece Yusuf Aslan'ın baba ocağında da yaşandı.</p>

  <p class="calibre6">Sevgili anası -Yusuf-unu anlatırken televizyon o gün Ankara'da faşistlerin öldürdüğü üç devrimci gence ilişkin haberi veriyordu. Onlardan, Yusufların mezarına gitmemizi isteyecektim. İsteyemedim bunu.</p>

  <p class="calibre6">Ve bir gün sonra, Ankara'yı bir ucundan bir ucuna çalkalayan bir kalabalığın arasında, Karşıyaka Mezarlığı'na doğru yürüdüm. Onbinlerce insan yeni bir canı daha toprağa vermeye gidiyordu.</p>

  <p class="calibre6">Yine bahar çiçeklerinin dalları zorladığı bir aydı; yine Ankara'da ve yine üç ölüyle...</p>

  <p class="calibre6">Saatlerce süren bir yürüyüşten sonra, mezarlığa dönen yokuşun başına geldiğimde, beynimde birden Cemil Gezmiş'in anlattıkları ışıldadı. Onların 6 Mayıs sabahındaki günlerini hatırladım.</p>

  <p class="calibre6">Sonra Karşıyaka Mezarlığı kapısından mezarlığa doğru akan kalabalık, bir anda öbek öbek mezarlar başında toplandı.</p>

  <p class="calibre6">Bir anda Denizlerin, Hüseyinlerin, Yusufların, Mahirlerin,</p>

  <p class="calibre6">Hüdailerin... mezarları insanla kaynaştı. Sıralar halinde binler on binler saygı duruşunda bulunuyordu...</p>

  <p class="calibre6">Hangi mezarın başına vardımsa tanıdık bir isim vuruyordu gözüme, mezar taşında... Mahir. Saffet.. Hüdai... Ve ilerde üç insan grubu... Deniz, Yusuf, Hüseyin'in başındaydı...</p>

  <p class="calibre6">Sırayla geçtiler mezarların önünden. Hakan, Burhan ve Esari'nin resimleri ve onlara gelen çelenklerin çiçekleri kondu Deniz'in, Yusufun, Hüseyin'in, Mahir'in, Saffet'in, Hüdai'nin üstündeki toprağa...</p>

  <p class="calibre6">Ve sonra, faşistlerin alçakça öldürdüğü Hakan'ın genç körpe canı da toprağa; toprağın sıcaklığına; toprağın sıcaklığında boy veren fidanlara emanet edildi...</p>

  <p class="calibre6">Erdemleri rehberimiz;</p>

  <p class="calibre6">Anıları yolumuza ışık olsun...</p>

  <p class="calibre6">1'İNCİ THKO DAVASI VE SONUÇLARINA İLİŞKİN GÖRÜŞLER</p>

  <p class="calibre6">(Davaya ilişkin görüşler 1962 Anayasası'na göre yorumlanmıştır.)</p>

  <p class="calibre6">(Bu yazılar Deniz Gezmiş ve arkadaşlarının davasına ilişkin olarak Nihat Behram'ın sorularına, hukuk ve bilim adamlarının verdiği yanıtları içermektedir.)</p>

  <p class="calibre6">FAŞİST UYGULAMALARI, TARİH KİMSENİN GÖZÜNÜN YAŞlNA BAKMADAN DEĞERLENDİRECEKTİR...</p>

  <p class="calibre6">Avukat Niyazi AĞIRNASLI</p>

  <p class="calibre6">Üç genç insan asıldı. Yüzlercesi de 6-7 yıl içinde kurşunlanıp öldürüldü. Bu faşist uygulamaları tarih kimsenin gözünün yaşına bakmadan değerlendirecektir kuşkusuz ve o zaman da gerçek suçlular tek tek günışığında sergilenecek ve ölmüş olanlar bile tarihin yargısından kurtulamayacaktır.</p>

  <p class="calibre6">Yürürlükteki yasalara göre bu üç genç insan, suç işlemişlerdi amma bu suçlarına verilebilecek cezanın İDAM olmaması gerekirdi inancındayım. Türkiye'deki Ağırceza Mahkemeleri'nin hiçbirinden bu gençler için idam hükmü çıkmaz, ya da en azından böyle bir karar Yargıtay'dan geçmezdi. Bunun içindir ki 1 Numaralı Sıkıyönetim Mahkemesi'ne ilk yaptığımız itiraz göreve ilişkin oldu. -Anayasa uyarınca sanık müvekkillerimizin tabii hakimler önüne çıkarılması gerekir. Kuruluşu tabii olmayan, tayinle görev yapan kimselerin tarafsız adaletine inanıp güvenmek mümkün değildir. İdarenin kontrolü, denetimi altındaki bir kurulsunuz. İktidar istediği anda sizlerden istemediğini başka göreve atayabilir, hatta mahkemeyi ilga edebilir. Ta ki istediği biçimde kararları verecek kurulları meydana getirmiş olsun. Bu nedenlerle görevsizlik kararı vererek davaları tabii hakimlere sevkediniz,</p>

  <p class="calibre6">özeti içindeki itirazları duruşmalara başlamadan yaptık ve bu mahkemelerin kuruluşlarındaki anayasaya aykırılığı da geniş açıklamalarla belirterek konuyu Anayasa Mahkemesi'ne götürme girişiminde bulunduk. Bu isteklerimiz, doyurucu ve ciddi gerekçelere dayanmaksızın reddedildi. Bundan sonra savunma avukatları tabii hakimler karşısındaymış gibi delillerin toplanmasında, savunmalarımızın özellikle hukuksal açıdan noksansız olmasına çalıştık.</p>

  <p class="calibre6">HÜSEYİN İNAN'la arkadaşları T.C.K.'nın 146'ıncı maddesine uyan suçlardan mahkemeye sevk edildiler ve bu maddenin değişik fıkralarından hüküm giydiler. 146'ıncı madde: -Türkiye Cumhuriyeti, Teşkilatı Esasiye Kanunu'nun tamamını veya bir kısmını tağyir, tebdil ve ilgiya ve bu kanun ile teşekkül etmiş olan Büyük Millet Meclisi'ni iskata veya vazifesini yapmaktan men'e cebren teşebbüs edenler... - der. Burada iki suç söz konusudur. Bunlardan birincisi anayasayı bütünüyle veya kısmen tağyir, tebdil ve ilga suçudur. Çeşitli vesilelerle anayasaya saygı yürüyüşleri düzenleyen devrimci gençlerin anayasayı tağyir, tebdil ve ilgayı kasdettiklerini kabule imkan yoktur ve anayasanın 1971'den sonraki tağyir ve tebdilinin sorumluluğuna da gençlerin katılmadığı bilinmektedir.</p>

  <p class="calibre6">Anayasanın icabi ve selbi olmak üzere birincisi D.P. iktidarı, ikincisi ise TALAT AYDEMİR ve arkadaşları tarafından ihlaline cebren teşebbüs edildiği uygulamada saptanmıştır. Kuvvetler ayrılığı sistemi içinde yer alan üç güç kaynağından birinin veya her üçünün, yani YASAMA, YARGI, YÜRÜTME organlarının vazife göremez hale getirilmesi, ya da buna cebren teşebbüs olunmasıyla suçun manevi unsuruna vücut verilmiş olur. YÜRÜTME gücünün yargı bağımsızlığını, özellik ve öncelikle siyasi amaçlarla, yok etmesi, yahut denetim altına alması, anayasanın iktidar partisi tarafından ihlalidir.</p>

  <p class="calibre6">D.P. örneğinde bu ve aynı zamanda parlemento çoğunluğunun azınlığa egemen olması gerçekleşmiş ve birçok anayasa suçu işlenmiştir. Parlementonun kararı olmaksızın Kore'ye asker gönderilmesi, A.B.D. ile yapılan ikili anlaşmalar, Basını, fikir özgürlüklerini tam baskı altına almayı amaçlayan TAHKİKAT KOMİSYONU kurularak Yargı gücünün işlerine müdahale edilmesi... gibi. Talat Aydemir örneğinde ise ordu birlikleri, parlementoya ve icra kuvvetine karşı harekete geçirilmiş ve anayasanın ihlaline, hem de tam derecede teşebbüs olunmuştur. Esas hakkındaki mütalaada, 18 devrimci gencin eylemlerinin anayasayı ihlal kasdını taşıdığı iddia edilmiş ve fakat hangi eylemin bu kasda vücut verici nitelik taşıdığından bahsedilmemiştir. Şu halde kasdın niteliğini belirlemekte sanık gençlerin beyanları ve savunuları ile tek tek eylemleri değerlendirilmek gerekirdi ve bu değerlendirmede objektif olunmalıydı. 1 No'lu THKO davasında sanık 18 genç, eylemlerini saklayıp gizleme gereği duymaksızın ve amaçlarını da belirleyerek açıklamışlardır. Hatta ABD Büyükelçiliği'nin köşesindeki kulübede nöbet tutan polislerin kurşunlanmasının, aleyhlerine tek delil olmadığı halde bu fiili de kendilerinin işlediğini ifade edecek kadar açık yürekli davranmışlardır. Deniz Gezmiş ve arkadaşları ABD'nin Türkiye'yi ve sömürdüğü, yarı bağımlı hale getirdiği, bu nedenle ABD emperyalizmine karşı savaşmak gerektiği inancındaydılar ve ne kadar zorlanırsa zorlansın bu hedefe varmak için</p>

  <p class="calibre6">koydukları eylemlerde anayasayı ihlal kasdının aranması olanaksızdı.</p>

  <p class="calibre6">1 No'lu Sıkıyönetim As. Mahkemesi'nin idam kararından hemen sonra ceza hukuk otoritesi bir profesör dostumla görüştüm. Kararı -KORKUNÇ- olarak vasıflandırdı. Büyük bir adli hata işlendiğini, bağımsız ve güvencelere sahip tabii hakimlerin böyle bir hükme varmaları olanaksızdı, dedi. Dava konusu suçlarda gerek maddi ve gerekse manevi unsurların noksan olduğunu, iddia edilen suçu işlemeğe elverişli vasıtaların ve maddi gücün varlığını iddiaya bile olanak olmadığını, bizim teknik savunmamız paralelinde anlattı. Bağımsızlıkları iddia edilmese bile, mahkemeyi, bu safhada şimdilik Askeri Yargıtay'ı uyarmak için bilimsel bir makale yazmasını önerdim. Hatırlarlar sanırım. Bana bu hususta da söz vermişti amma sonraları böyle bir seri makaleye fırsat bulamadı.</p>

  <p class="calibre6">YASAMA, YÜRÜTME ve YARGI kuvvetlerinin varlığını gerektiren devlet hakimiyetinin, topları, tankları, jetleri ve yüz binlerce eğitim görmüş askeri ve komutanlarıyla birlikte 18 gencin tabancaları ve belki de 3-4 tüfeğiyle, hem de Nurhak Dağları'ndan yok edilebileceği kabul edilerek adalet tarihimiz için pek de öğünülemeyecek olan İDAM KARARI verilmiş oldu. Askeri Yargıtay'da Kemal Paşa'yla sayın Nahit Saçlıoğlu'nun 3 gencin idam kararlarına ilişkin MUHALEFET ŞERHLERİ öğünülecek değerde bilimsel ve tam anlamıyla tarafsız ve cesur bir belgedir. Türlü baskılara, tehdit mektuplarına göğüs gererek sadece vicdanlarını hareket halinde bulunduran bu değerli hukuk adamlarını burada saygıyla anmak isterim.</p>

  <p class="calibre6">İdam kararı aleyhine, infazların yapılmış olmasına rağmen, bir İADEİ MUHAKEME yolunu soruyorsunuz. İadei muhakeminin yasal koşullarının mevcud olup olmadığı araştırılabilir ve herhalde bu büyük hatanın kamuoyunda öncelikle ıslahı gereğine inanıyorum. T.H.K.O. davasının teknik savunmasında en çok emeği geçen Avukat arkadaşım Zeki Oruç Erel'in bu konuya ilişkin görüşlerinin kamuoyuna yansımasında yarar görürüm.</p>

  <p class="calibre6">SİYASAL YARGILAMALARDA HÜKÜM VERENLER ÇOĞU KEZ HEM DAVACI HEM DE YARGIÇ DURUMUNDADlRLAR</p>

  <p class="calibre6">Orhan APAYDIN</p>

  <p class="calibre6">6 Mayıs 1972 günü şafağında, yaşamlarının ilkbaharında üç genç adam, 25 yaşlarında Deniz Gezmiş ve Yusuf Aslan,</p>

  <p class="calibre6">23 yaşında Hüseyin İnan, Ankara Kapalı Cezaevi'nin avlusunda darağacına çıkarıldılar ve boyunlarına geçirilen iplerle boğularak idam edildiler. Siyasal tarihimizde olduğu kadar adalet yaşamımızda da önemini koruyan ve etkilerini sürdüren bu olay, Nihat Behram'ın şiirsel üslubuyla belgesel bir anlatıma kavuşmuştur. Olayın hukuksal irdelenmesi de bizden istenmektedir.</p>

  <p class="calibre6">Üç genç adamın boyunlarına ipi geçiren cellat, yargı organı</p>

  <p class="calibre6">içinde yer alan bir mahkeminin, yasama organı içinde yer alan bir mahkeminin, yasama organınca onaylanan kararını yerine getirmiştir. Biçimsel açıdan cellatın boğarak öldürme eylemi hukuka uygundur. Sokrat'ın baldıran zehiriyle öldürülmesi de hukuka uygundu. Her şafak, Şah'ın kurşuna dizdirdiği İranlı devrimcilerin, geçen yıl İspanya'da Franco'nun öldürttüğü gençlerin biçimsel bakımdan hukuka uygun mahkeme kararlarıyla yaşamlarına son verilmiştir. Vietnamlı yurtsever Nuguyen Van Troi de, vatan haini bir iktidarın kurdurduğu mahkeminin kararıyla ölüme mahkum edilmişti.</p>

  <p class="calibre6">Demek istediğimiz şu:</p>

  <p class="calibre6">Siyasal yargılamalarda verilen kararların biçimsel hukuka uygunluğu, kamu vicdanını tatmin etmeye yetmemektedir.</p>

  <p class="calibre6">Halkın ve tarihin hükmü çoğu kez mahkeme kararlarını geçersiz kılmakta mahkum edilenlerin değil, mahkum edenlerin suçlanmasına yol açmaktadır.</p>

  <p class="calibre6">Deniz Gezmiş ve iki arkadaşının idam edilmelerinde de aynı kural geçerlidir. Suçlu görülenlerin eylemleriyle, verilen ceza arasında oranın değerlendirilmesi subjektif görüşlerle ve salt biçimsel hukuk açısından yapılamaz. Yargılanmanın biçimlere ve yargılamayı etkileyen koşullar elbette hükmün değerlendirilmesinde etkili olacaktır. Ama bunlar olağanüstü nitelikte olmasaydı bile, tarihin akışı içinde, verilen hükümler gene de haksız ve adaletsiz kalabilir, -suçlu- görülenler -kahraman- mertebesine çıkabilirdi.</p>

  <p class="calibre6">Siyasal yargılamalarda hüküm verenler çoğu kez hem davacı hem de yargıç durumundadırlar. Gerçekten yargıçların da siyasal, toplumsal ve ekonomik düzeni yaratan ve süregelmesini savunan görüşleri benimsemeleri mümkündür. Kendi ideolojik anlayışlarının karşısına çıkanların yargılanmasında (şartlandırılmış) kafalarının etkisinde kalmamaları olanaksızdır. Başka bir deyimle yargıçlar çoğunlukla siyasal davalarda tarafsız kalamazlar. Kendileri de sanıkların eylemlerinden şikayetçi ve davacıdırlar. Deniz Gezmiş ve arkadaşlarının davasında mahkeme başkanlığı görevini yapan yargıcın, politika hayatına atıldıktan sonra söylediği sözler ve belirlediği siyasal davranış bunun açık bir kanıtını oluşturmaktadır.</p>

  <p class="calibre6">Olağanüstü bir ortamın, olağanüstü sayılabilecek bir mahkemesi tarafından, olağandışı yasal yollardan yorumlarla verdiği idam kararlarının, yargılamanın iadesi yoluyla düzeltilmesi yolu, Deniz Gezmiş ve arkadaşları için söz konusu edilemez. Gerçekten, biçimsel hukuk kuralları ve prosedürü, bu davanın halkın ve tarihin kabul edebileceği bir sonuca ulaşmasına olanak veremez. Biçimsel ve yürürlükte olduğu sürece, devletin zorlama gücü ile geçerli yasalar, tarihsel gelişme içinde, bu geçerliliklerini esasen yitirirler. Toplumsal altyapının değişikliğine paralel olarak belirlenen hukuk ilkeleri, kendisine ters yasaları, sonuçlarıyla beraber, ortadan kaldırmaktadır. Bu gelişme, yargılamanın iadesine gerek kalmadan, özde haksız yargıları da silmekte, suçlu görülenleri kahraman, hükmü verenleri ise suçlu ilan etmektedir.</p>

  <p class="calibre6">Deniz Gezmiş ve arkadaşlarının davası da hukukun bu değişmez</p>

  <p class="calibre6">dialektiğine bağlıdır. Verilen kararlar doğru mu, yanlış mı, bunun kesinlikle saptanması, tarihsel gelişme içinde aydınlığa kavuşacaktır. Yargılamayı iade ettirecek ve en doğru hükmü verecek tek hukuksal güç ve yol, tarihsel gelişme içinde aranmalıdır.</p>

  <p class="calibre6">Bugün için olayın değerlendirilmesi ise darağacında can veren üç genç adamın geride bıraktıkları üzerinde yapılabilir.</p>

  <p class="calibre6">Bunlar nelerdir? Bu sorunun ilk yanıtını Nihat Behram veriyor:</p>

  <p class="calibre6">-Son ana kadar onuru koruyanlar yaşayacak</p>

  <p class="calibre6">Söylenecek son söz kahramanca olmalıdır-</p>

  <p class="calibre6">Onlar, suç sayılan eylemlerinin neden ve amaçlarını, ölüm cezası tehdidi altında ve cezaevindeki hücrelerinde yazdıkları savunmalarıyla açıklamışlardır. Bu savunmada, Türk toplumunun tarihsel gelişimi, bilimsel ölçülerle irdelenmiş ve ülkenin bugünkü sorunları kendilerine göre saptadıkları çözümlerle ortaya konmuştur. Deniz Gezmiş ve arkadaşlarının savunmaları, olayın bizce, bugün için değerlendirilmesi gerekli en önemli belgesini oluşturmaktadır.</p>

  <p class="calibre6">Onların geride bıraktıkları arasında bir de şu vardır:</p>

  <p class="calibre6">Yürekli olabilmek ve her şeyi siyasal savunmaya tabi kılmak, miting söylevleri vermek ya da yargıçlara hakaret etmek değildir. Onlar, iddianameye karşı düzenledikleri ayrıntılı savunma ile; tarihin kendileri hakkındaki hükmünün dayanağını vermeyi başarmışlardır.</p>

  <p class="calibre6">ASIL YARGILAMA; 6 MAYIS 1972 ŞAFAK VAKTİ HALKIN VİCDANINDA YENİDEN BAŞLAMlŞ VE DEVAM ETMEKTEDİR</p>

  <p class="calibre6">Av. Zeki ORUÇ EREL</p>

  <p class="calibre6">-Hiç kimse, tabii hakiminden başka bir merci önüne çıkarılamaz.</p>

  <p class="calibre6">Bir kimseyi tabii hakiminden başka bir merci önüne çıkarma sonucunu doğuran yargı yetkisine sahip olağanüstü merciler kurulamaz.-</p>

  <p class="calibre6">(Anayasanın, 12 Mart döneminde geçirdiği gerici nitelikteki değişiklikten önceki, 32'inci maddesi.)</p>

  <p class="calibre6">Anayasanın 32'inci maddesini yukarıya almamızın nedeni;</p>

  <p class="calibre6">Deniz Gezmiş ve arkadaşlarının davasına nasıl bir merciin baktığını, davayı gören Sıkıyönetim Mahkemesi'nin -tabii hakim- ilkesine uygun bir merci olup olmadığını, -tabii hakim-şartının niçin bir -anayasal kural- olarak düzenlendiğini, bu davada bu kurala neden uyulmadığını, davanın ceza adaletini gerçekleştirmek amacına yönelik bir dava olarak mı görüldüğünü, yoksa; bir politikaya hukuki kılıf geçirmek ve -hukuk-u bu politikanın aracı olarak kullanmak için mi</p>

  <p class="calibre6">yürütüldüğünü, kısada olsa, incelemek içindir.</p>

  <p class="calibre6">-Tabii hakim- kavramı; herkesin kanun önünde eşitliği ilkesinden kaynaklanır ve -kişi güvenliğinin baş şartı-nı teşkil eder. Suç ve suçlu belli olduktan sonra, sırf o suçun, niteleğini tayin ve suçluları yargılamak için kurulmuş olan mahkemeler; tabii mahkeme, bu mercilerde görev alan kişilerde tabii hakim, değildir. Bu gibi mercilere -olağanüstü merciler-denir. İşte, anayasanın; -Hakların Korunmasıyla İlgili Hükümler-i içinde yer alan 32'inci maddesi; suç ve suçlu belli olduktan sonra, o suçun suçlularını yargılamak için kurulacak olağanüstü mercileri kesinlikle yasaklamıştır.</p>

  <p class="calibre6">Bu yasaklamaya rağmen, esasen Ağır Ceza Mahkemesi'nde görülmesi gereken Deniz ve arkadaşlarının davası, başkan ve üyeleri yürütme organınca atanan ve her an görevden alınabilen Sıkıyönetim Mahkemesi'nde görülmüştür.</p>

  <p class="calibre6">Bilindiği gibi, Denizlerin eylemleri; sıkıyönetimin ilanından 2-4 ay önce meydana gelmiş, haklarında Ankara Cumhuriyet Savcılığı'nca soruşturmaya geçilmiş, dava güvenlik nedeniyle Kayseri'ye nakledilmişti. Cumhuriyet savcıları, fiilleri karşılıyan T.C.K.'nın değişik maddelerinin ihlali nedeniyle; banka soymak, adam kaçırmak vb. sebeplerden ceza soruşturmasını yürütmeye başlamışlar ve söz konusu maddelerin ihlali nedeniyle tutuklama taleplerinde bulunmuşlardı.</p>

  <p class="calibre6">Kısaca; T.C.K.'nın 146'ncı maddesi soruşturmanın başında</p>

  <p class="calibre6">kesinlikle düşünülmemişti. Şüphesiz, bu maddenin varlığından</p>

  <p class="calibre6">Cumhuriyet Savcıları da haberdar idiler. Ancak; kanuni</p>

  <p class="calibre6">unsurlarının yokluğu nedeniyle, 146'ncı maddenin olaya uygulanması</p>

  <p class="calibre6">ceza hukuku açısından o kadar imkansızdı ki;</p>

  <p class="calibre6">başta bu maddenin hiç düşünülmemiş olması, haliyle, anlaşılabilir</p>

  <p class="calibre6">bir şeydir.</p>

  <p class="calibre6">Deniz, Yusuf, Hüseyin ve arkadaşlarının T.C.K.'nın 146'ıncı maddesi ile yargılanmalarının, bizce, ancak bir tek nedeni vardı; o da, bu maddenin sabit cezalı olması ve ölüm cezası hükmünü taşımasıydı. Zira, kendilerine onlarca yıl hapis cezası verilebilir, fakat başka hiçbir maddenin uygulanmasıyla idam cezası istihsal edilemezdi.</p>

  <p class="calibre6">Belirtmek gerekir ki, Deniz, Yusuf, Hüseyin ve arkadaşları bu durumu hemen anlamışlardı. Duruşmanın daha ilk gününde, bu konuda Hüseyin şöyle diyordu:</p>

  <p class="calibre6">-İddianameyi okuduğum zaman cezanın suça değil, suçun cezaya uydurulmaya çalışıldığını gördüm. Cezamızı biraz önce bahsettiğim pazarlık tayin edecektir. Böyle bir pazarlığın bize reva göreceği cezayı bağımsız yargı organlarında uygulamak zor olduğu için Sıkıyönetim Mahkemeleri'ne çıkartılıyoruz.</p>

  <p class="calibre6">Haklı olarak belirtiyorum; iddia makamını muhatap</p>

  <p class="calibre6">olarak almıyorum ve mahkemeyi bağımsız yargı organı kabul</p>

  <p class="calibre6">etmiyorum.-</p>

  <p class="calibre6">Ayrıca; davanın politik niteliğine rağmen, anayasa ve ceza hukuku ilkelerinin de, hükümde önemli etkisi olabileceği yolundaki avukatlarının görüşlerine, bence, hiçbir zaman katılmamışlar;</p>

  <p class="calibre6">davanın, mutlaka ve sadece politik etkenlerle sonuçlanacağına olan inançları hiç değişmemişti. Olaylar, onları haklı çıkardı.</p>

  <p class="calibre6">Şüphesiz, sadece zevk maddesine bakarak, davadan politik sonuçlar elde edilmek istendiği sonucunu çıkarmıyoruz.</p>

  <p class="calibre6">Fakat, gerek yargılama süresince takınılan tavır, gerekse yargılama dışında; anayasa ve yasaların kişiye güvence sağlıyan hükümlerinin ayaklar altına alınmasıyla uygulanan bir dizi fazişan tedbir ve sonuç; hukuk'un ve hukukun üstünlüğü ilkesinin değil; Deniz'in, Yusuf'un, Hüseyin'in şahsında halkın üzerinde baskı, korku ve terör yaratmak amacına dayalı, gerici egemen sınıfların politikasının, davaya damgasını vurduğunu bize göstermektedir.</p>

  <p class="calibre6">O dönem yaşanalı daha çok olmadı, hemen hepimiz hatırlamaktayız.</p>

  <p class="calibre6">Kamuoyunu tek taraflı oluşturmak için radyo ve televizyon faşist ideolojinin emrine verilmiş, onlarca sayfa tutan iddianameler radyodan günlerce okutulmuş, buna karşılık yargılananların sorgu ve savunmalarından tek kelimeyle söz edilmemiştir.</p>

  <p class="calibre6">Gazeteler kapatılma tehdidi altında tutulmuş, tarafsız görev yapmaları engellenmiştir.</p>

  <p class="calibre6">Duruşmaları izleyip, basın, radyo ve televizyona haber kaynaklığı yapan Anadolu Ajansı muhabiri; bazı sıkıyönetim savcılarıyla görüşüp, ancak onların onayını aldıktan ve onların istediği biçime soktuktan sonra, duruşmalar hakkında bilgi vermiştir.</p>

  <p class="calibre6">Duruşmaların açıklığına rağmen, duruşma salonuna sadece sınırlı sayıda sanıkların yakınları, üstelik her gün yerine getirilmesi ne kadar zor, adeta eziyet teşkil eden usullerle, alınmıştır.</p>

  <p class="calibre6">Kararların meclislerde görüşülmesinde, egemen sınıf partilerinin onları bir an önce asmak için gösterdikleri iştahlı tavır, toprak ağası yaşlı bir senatörün konuşmasında dile gelen; -bunları yargılamaya bile gerek yok, hepsini kurşuna diziverelim, olsun bitsin- yolundaki hukuk ve adalet anlayışı ve mahkeme başkanının bugünkü demeçleri; davaya neyin damgasını vurduğunu herhalde ortaya koymaktadır.</p>

  <p class="calibre6">Bütün bunlar, hepimizin gözü önünde olan ve resmen belgelenen gerçeklerdir. Üç genci sehpaya göndermek için, kapalı kapılar ardında olup bitenler de, şüphesiz namuslu insanlarca ortaya konulacak ve bir gün mutlaka öğrenilecektir.</p>

  <p class="calibre6">İnfazlardan günümüze 4 yıl geçmesine rağmen, ilk defa;</p>

  <p class="calibre6">-DENİZ GEZMİŞ DAVASINA YENİDEN BAKILABİLİR Mİ?- sorusunun ortaya atılmasının; -hukuk-, -adalet-, -vicdan-ve -çağdaş insan- gibi bazı mefhumlara yürekten inananlar karşısında da, bu sözcükleri kişisel çıkar ve yaşamlarının birer aracı olarak görenler karşısında da; namuslu olmanın gereğinin yerine getirildiğine olan kesin inancımızla birlikte;</p>

  <p class="calibre6">Bizce, asıl yargılama; onları asanların, davanın ve sonuçlarının bittiğini, kapandığını sandığı anda; 6 Mayıs 1972 şafak vakti, halkın vicdanında yeniden başlamıştır.</p>

  <p class="calibre6">Gerçekler günışığına çıktıkça, dava hakkında son ve kesin hükmü, en yüce yargıç; halkımız verecektir.</p>

  <p class="calibre6">VERİLEN ÖLÜM CEZASI UYGULAYICILARA ONUR VERMEYECEK BİR BİÇİMDE ADALET TARİHİNE GEÇECEK ACILI BİR ÖRNEK OLACAKTIR...</p>

  <p class="calibre6">Hasan Basri AKGİRAY</p>

  <p class="calibre6">CHP İstanbul Milletvekili</p>

  <p class="calibre6">Aslında, hakimlik gerçekten zor ve zor olduğu kadar da kutsal bir uğraştır. Anadolu'da, halen geçerliliğini koruyan -Hakim, peygamber postunda oturan kişidir- sözü, bu niteliği en güzel biçimde anlatan bir halk deyişidir.</p>

  <p class="calibre6">Ne var ki, adalet tarihi, özellikle olağanüstü hallerde oluşturulan mahkemelerin, bu kutsal uğraşıyı gölgeleyen, kişisel ya da, politik çıkarlarının tutsağı olarak zulme varan adaletsiz kararlarla doludur. 1789 Fransız Devrimi'nin, insan kasabı ve giyotinci olarak nitelenen ve ünlü bir hukukçunun deyimi ile, -marangoz hatası yüzünden kürsüde bulunan-ve sonunda tutsağı olduğu giyotinde başı koparılan savcı Fouquier-Tinville'i bu konuda tipik bir örnek olarak gösterebiliriz.</p>

  <p class="calibre6">İnsanlık adına övünmek gerekir ki, her toplumda ve her dönemde zulme, adaletsizliğe karşı savaş veren yürekli ve erdemli düşünürler, hukukçular olmuştur. Örneğin, 18'inci yüzyıl sonlarına doğru, Montesquieu, Rousseau ve Beccaria gibi ünlü düşünür ve cezacılar seslerini yükseltmişler ve bu yürekli çabaları sonunda, yasa koyucular, suç ile ceza arasındaki dengeyi sağlayıcı yasalar yapmak zorunda kalmışlardır. Daha anlaşılır bir deyişle, suç ve ceza arasındaki oran, ta 18'inci yüzyılda sağlanmış bulunmaktadır.</p>

  <p class="calibre6">Aslında T.C. Yasası da, bireye oranla, devleti daha çok koruyucu hükümler taşımasına karşın, suç ve ceza orantısını oldukça adaletli koymuştur. Ne var ki, ceza yasalarında, bu dengenin korunmuş olması yeterli değildir. Uygulayıcıların da aynı konuda duyarlı olmaları gerekir. Kanımca, Deniz Gezmiş ve arkadaşlarına verilen ölüm cezası, suç ile ceza arasındaki oranın en ağır şekilde bozulması konusunda, uygulayıcılara onur vermeyecek biçimde adalet tarihine geçecek acılı bir örnek olacaktır. Bir hukuk adamı, hatta sade bir Türk vatandaşı olarak bundan üzüntü duymamak olanaksızdır.</p>

  <p class="calibre6">Üç genç adamın serüvenine, yakın geçmişte hep birlikte tanık olduğumuza göre, yaptıkları eylemleri burada saymaya gerek görmüyorum. Şimdi belleklerimizi tazeleyip, yaptıkları eylemleri anımsayarak T.C. Yasası'nın onlara uygulanan 146//1 maddesi ile, öteki iki maddesini okuyalım:</p>

  <p class="calibre6">Madde 146//1: -Türkiye Cumhuriyeti Teşkilatı Esasiye Kanunu'nun tamamını veya bir kısmını tağyir ve tebdil veya ilgaya ve bu kanun ile teşekkül etmiş olan BMM'yi iskata veya vazifesini yapmaktan men'e cebren teşebbüs edenler idam cezasına mahkum olur.-</p>

  <p class="calibre6">Madde 168: -Her kim 125, 131, 140, 147, 149 ve 156'ıncı maddelerde yazılı cürümleri işlemek için silahlı cemiyet ve çete teşkil eder, yahut böyle bir cemiyet ve çete amirliğini ve kumandayı ve hususi bir vazifeyi haiz olursa on seneden aşağı olmamak üzere ağır hapis cezasına mahkum olur.-</p>

  <p class="calibre6">Madde 171: -125, 131, 133, 146, 149 ve 156'ıncı maddelerde yazılı cürümlerden birini veya bazılarını hususi vasıtalarla işlemek üzere, birkaç kişi aralarında gizli ittifak ederlerse bunlardan her biri aşağıda yazılı cezaları görür.</p>

  <p class="calibre6">1) (...)</p>

  <p class="calibre6">2) Bu ittifak 146, 147'inci maddelerde gösterilen cürümlerin icrasına müteallik ise dört seneden on iki seneye kadar ağır hapis cezası verilir.-</p>

  <p class="calibre6">Şimdi bu maddeleri okuduktan sonra, derinlemesine bir hukuk bilgisine sahip olmasak bile, kafasında beyin, göğsünde yürek taşıyan insanlar olarak düşünelim. Bu maddelerden hangisi ile ceza verilmesi adalettir?</p>

  <p class="calibre6">Beş-on genç adamla, birkaç silah, bir miktar dinamit lokumu, konserve kutusu ve karpit ile anayasayı ihlal, Millet Meclisi'ni iskat olanaklı mıdır? Banka soymak, adam kaçırmanın anayasayı ihlal ile ilgisi nasıl kurulabilir? Ve nasıl, nasıl, suç ile ceza arasındaki oran bu denli temelinden yıkılarak, yaşamlarının en coşkulu çağında üç körpe insan ipe gönderilir?</p>

  <p class="calibre6">Kuşkusuz suçlu idiler, ama ölüm cezasını gerektirecek kadar değil.</p>

  <p class="calibre6">Beş-on genç anlaşmış, belki gizli ve silahlı bir çete ya da cemiyet kurmuşlardı ve bu kuruluş 146'ıncı maddedeki anayasayı ihlal suçuna müteallik olabilirdi. Ama bu davranışları, tıpatıp ve kesinlikle 168'inci maddenin kapsamına girer ve ona göre cezalandırılırlardı. O zaman ölüm yerine en çok verilecek cezanın, 24 yıl ağır hapis olması gerekirdi.</p>

  <p class="calibre6">Suçlu idiler. 146'ıncı maddedeki suçu işlemek üzere, yani anayasayı ihlal için, özel araçlarla donatılmış, birkaç kişi anlaşarak gizli birlik kurmuş olabilirdi. Ama o zaman bu eylemlerinin cezası ölüm değil, 171'inci maddeye göre en çok 12 yıl ağır hapis olması gerekirdi.</p>

  <p class="calibre6">Nitekim, kişiliklerini yakından tanımakla onur kazandığım Askeri Yargıtay'ın değerli üyelerinden hakim tuğgeneral sayın Kemal Gökçe ve hakim Alb. Sayın Nahit Saçlıoğlu da, aynı inançda bulunmuşlar ve sanıkların 146//1 ile değil 168'inci madde ile cezalandırılmalarını ve ayrıca, hafifletici neden kabul ederek, 59'uncu madde ile cezalarından indirme yapılması</p>

  <p class="calibre6">gerekçesi ile onama kararına aykırı oy kullanmışlardır.</p>

  <p class="calibre6">Görüldüğü gibi, en katı hukuk mantığı ve en acımasız bir ceza adaleti ile davranılsa bile, ölüm cezası adaletsizdir, yanlış hükmedilmiştir.</p>

  <p class="calibre6">Bu ceza sosyal ve insancıl açıdan da hukuk kurallarına aykırıdır, hatalıdır. Şundan ki, ceza yasamızda, cezayı azaltıcı takdiri nedenler kabul eden bir 59'uncu madde vardır. Hakimler bu maddeyi dilediği nedenlerle uygulamak suretiyle cezadan indirme yapabilirler. Bu indirme ölüm cezalarında, süresiz ağır hapse çevrilmek biçiminde uygulanır. Bu madde, hakimlere tanınmış en son insancıl bir yetkidir. Hangi madde ile ceza verilirse verilsin, hakimlere huzur, suçlulara teselli verecek bir olanaktır bu. Ne yazık ki, kararda bu olanaktan da yararlanılmamıştır.</p>

  <p class="calibre6">Ölüme mahkum edilen üç gencin, köhnemiş bir düzene başkaldıran, emperyalizme karşı halk savaşı veren ve bu konuda gençliğe öğütte bulunan Mustafa Kemal'in çocukları olduğu,</p>

  <p class="calibre6">O'nun söz ve davranışlarının, genç, coşkulu yüreklerde yaptığı etki düşünülmemiştir. Tüm eylemlerinde, can kaybından, en zor koşullarda bile, titizlikle kaçındıkları, gerek mahkemede, gerek eylemlerinde takındıkları mertçe davranışları, suçlarını kabule kadar varan dürüstlükleri hiç göz önüne alınmamıştır. Oysa, bunlardan sadece bir tanesinin varolması halinde bile 59'uncu madde uygulanarak hiç olmazsa ölüm cezasından kurtarılmaları yasal bir imkandı. Ama hayır, ilahlar kurban istemişlerdi bir kez... ve de kurban verilecekti.</p>

  <p class="calibre6">Yanıt 2) Mahkeminin, çağdaş ceza adaletine kesinlikle ters düşen söz konusu kararının oluşmasında 12 Mart ile başlayan anti demokratik ortamın etkisi bulunduğu kuşkusuzdur. Gerçekten bu olağanüstü dönemin ilk hühümet başkanı,</p>

  <p class="calibre6">Türkiye radyolarından, -suçluların başları balyozla ezilecektir.-sözleri ile ilk engizisyonist hükmü vermişti. Anayasanın 132'inci maddesindeki -... Hiçbir organ, makam, merci veya kişi, yargı yetkisinin kullanılmasında mahkemelere ve hakimlere emir ve talimat veremez. Genelge gönderemez, TAVSİYE VE TELKİNDE BULUNAMAZ.- yasaklanmasına bakılmaksızın bir başbakan tarafından bu telkinin yapılması, sıkıyönetim komutanlıklarınca, birifingler yapılmak, bildiriler yayımlanmak yolu ile gençlerin suçlu olduklarının kanıtlanması çabası, yasalara göre karar veren askeri hakimlerin görevden alınmaları gibi tutam ve davranışlar, mahkemenin kararına etki yapan somut olaylardır. Bu etki sonucudur ki, hakimler, anayasamızın 132'inci maddesindeki: -Hakimler görevlerinde bağımsızdırlar. Anayasaya kanuna, hukuka ve vicdani kanaatlarına göre hüküm verirler.- kuralına uyacakları yerde, 12 Mart ile başlayan ve yaratılan ve yukarda sözünü ettiğimiz davranışlarla oluşan ortamın etkisi altında hüküm vermek zorunda kalmışlardır. Yanlış ve adaletsiz karar verilmesinden en büyük etki bu ortamdır.</p>

  <p class="calibre6">Yanıt 3) Deniz ve arkadaşlarının davasına yeniden bakılabilir mi? Hukuk deneyimi ile, muhakemenin iadesine yasal olanak var mıdır? Kanımca vardır. Şundan ki, ceza muhakemeleri</p>

  <p class="calibre6">usulü yasasının 327'inci maddesinin 3'üncü bendi şu hükmü</p>

  <p class="calibre6">koymuştur. -Bizzat mahkum tarafından sebebiyet verilmiş</p>

  <p class="calibre6">kusur müstesna olmak üzere, hükme iştirak etmiş olan hakimlerden</p>

  <p class="calibre6">biri aleyhine ceza tatbikatı ve kanuni bir ceza ile</p>

  <p class="calibre6">mahkumiyeti istilzam edecek mahiyette olarak vazifelerini</p>

  <p class="calibre6">ifada kusur etmiş ise- davanın yeniden görülmesi olanaklıdır.</p>

  <p class="calibre6">Birinci soruya verdiğimiz yanıtta belirttiğimiz gibi, sanıkların eylemleri hiçbir yorum ve tereddüde meydan vermeyecek biçimde 146//1 maddeye uygun değildir. Hele, T.C. yasasında sanıkların eylemlerine uyan bir 168 ve bir 171'inci madde varken, 146//1'inci maddeye göre hüküm verilmesi, doğal olarak, hüküm veren hakimlerin görevlerini kötüye kullanmak suretiyle kusur işledikleri, sonucunu doğurmaktadır. Bu nedenle hukuki yorum ya da inanç farklılığı gerekçesi de olayda söz konusu olamaz.</p>

  <p class="calibre6">Kaldı ki, savunma avukatlarının, örnek mahkeme kararları ve ünlü cezacıların bilimsel görüşlerine dayalı savunmalarında bu durumu açıklığa kavuşturmalarına karşın, yanlış ceza maddesi uygulanması, uygulayanların, inançları gereğinden çok peşin hükümlü olmaları ile açıklanabilir. Böyle bir davranış ise, sözü geçen 327'inci maddedeki, -vazifeyi ifada kusurdur.- Bu nedenle de ortada, ceza tatbikatını istilzam eden bir eylem var demektir. 1803 sayılı af yasası karşısında hakimlerin, bu eylemleri nedeniyle ceza koğuşturması yapmaya yasal olanak bulamadığından, suçluluğun, muhakemenin iadesi istemini inceleyecek mahkemece düşünülmesi gerekecektir. Aslında, görevi kötüye kullanmanın, hakim hakkında ceza uygulamasını gerektirecek nitelikte olması, muhakemenin iadesi için yeterlidir. Hüküm verilmesine gerek yoktur.</p>

  <p class="calibre6">Kaldı ki, bu konuda fazla bir kanıt aramaya, ya da yasa hükümlerini zorlamaya gerek de yoktur. En sağlam kanıtı, Sıkıyönetim Mahkemesi'nin ölüm cezasını veren Hakimler Kurulu Başkanı Ali Elverdi, daha geçen gün bir gazetede yayımlanan anılarında, -... ben komünistleri temizlemek için bu görevi kabul ettim,- şeklindeki sözü ile vermiş bulunmaktadır. Hükme katılmış bir hakimin bu kast altında görev alıp hüküm vermesi, o hakim hakkında ceza koğuşturması yapılmasına yeterlidir. Bu nedenle hiç düşünmeden, Deniz Gezmiş davasının yeniden görülmesine yasal olanak vardır, diyebilirim.</p>

  <p class="calibre6">HÜKÜM VERİLMESİNE VE CEZANIN İNFAZ EDİLMESİNE RAĞMEN KAMUOYUNDA KABUL EDİLMİYOR, TARTIŞILIYORSA O DAVA KAPANMAMIŞTIR</p>

  <p class="calibre6">Avukat ERŞEN SANSAL</p>

  <p class="calibre6">-Yargılama-, insanoğlunun en ilginç buluşlarından biridir.</p>

  <p class="calibre6">Dava, sonuç bakımından -adaleti gerçekleştirme- eylemi olmalıdır.</p>

  <p class="calibre6">Belki bir yargılama sonunda verilen kararın, sadece sanığın kararı olduğu düşünülebilir. Ancak ulaşılan karar, bir beraat kararı ise bu yargılanana olduğu kadar, yargı hakkını kişiler eliyle kullanan yargılayana da bir aklanma kazandırır.</p>

  <p class="calibre6">İşte, mahkeme kararlarında -kamu adına-, -ulus adına- gibi ibarelerin kullanılmasının bir nedeni de budur.</p>

  <p class="calibre6">Eğer bu karar bir mahkumiyet kararı ise, bunu yalnızca sanığın kararı sayıp geçmek çok eksik kalır. -Önemli olanın bir yargılama yapılmış olmasıdır- denilip geçilmesi halinde, adalet adına verilen bu mahkumiyet kararı, adaleti gerçekleştirme (!) işini yapanların boynuna asılan yafta olarak kalır. Hele bu karar, bir idam kararı ise...</p>

  <p class="calibre6">Ve bu tür davalar, aradan ne kadar zaman geçerse geçsin kapanmaz. Bir dava hükümle biter, ancak böyle davalar bitmez. Çünkü bir dava, hükmün verilmesine ve cezanın infaz edilmesine rağmen, kamuoyunda kabul edilmiyor, tartışılıyorsa o dava kapanmamıştır. Çünkü davanın sanıklarının idam edilmelerine rağmen, suçlamalar hala devam ediyorsa o dava kapanmamıştır. Suçlamalar sürdükçe savunmalar da sürer gider ve bunun kadar haklı bir şey olamaz. Ve bu dava,</p>

  <p class="calibre6">-ölüm cezası- gibi, en azından insan hayatını ilgilendiren bir dava ise, insan hayatını savunmak sürer gider.</p>

  <p class="calibre6">6 Mayıs sabahı, üç genç devrimci, idam sehpasında can verdiler.</p>

  <p class="calibre6">Deniz Gezmiş, Yusuf Aslan ve Hüseyin İnan haklarında açılan dava, Ankara 1 Numaralı Sıkıyönetim Askeri Mahkemesi'nde</p>

  <p class="calibre6">16.7.1971    tarihinde başlamıştı. Davanın iddianamesinde şöyle deniyordu:</p>

  <p class="calibre6">-... O zaman iktidar edenlerinden birinin, bu zaman iktidar edenlerine tavsiyesi kulaktan kulağa fısıldanıyordu:</p>

  <p class="calibre6">Gençliği bölünüz!... Yetkililer korkaklık... kurnazlık içinde seyirci kalıyorlar, gene söylentilere göre bir gruba yardımcı oluyorlardı... Gençler artık kendi sorunları yanında memleket meseleleri ile de ilgileniyordu. Anadolu hala aç, hala kaynaklar tahrik edilemiyor, hala fırsat eşitliği verilmiyor, hala mirimiranlıktan kalma mütegallibe ve bir günde milyonlar vuranlar mağara halkı ile aynı yurt sathında yan yana yaşıyordu.</p>

  <p class="calibre6">Pahalılık gene başıboş gidiyor, karşılıklı saygı tarihe karışıyor, az çalışıp çok kazanan kişiler türeten ülke oluyorduk.</p>

  <p class="calibre6">Halkın yarı nisbeti aydınlanmak şöyle dursun okuyup yazmayı bile öğrenememişti. İdareciler gene 'nurlu ufuklar' nutukları ile karın doyurmaya devam ediyorlardı... -</p>

  <p class="calibre6">İddianame devam ediyordu:</p>

  <p class="calibre6">-... Türkiye'de zamanın getirdiği çirkin politikacılar, muhteris politikacılar; çıkarcılar ve utanmaz adamlar vardı. Her biri ayrı yönde faaliyet gösterirken iktidar gayesinde birleşiyorlar onu elde edebilmek için başvurmadıkları şekil kalmıyordu... -</p>

  <p class="calibre6">Ne gariptir ki; bu cümlelerin yer verildiği iddianame ile suçlananlar, davanın sanıklarından ibaretti ve istenen ceza da -idam- idi.</p>

  <p class="calibre6">İki buçuk ay kadar süren dava sonunda Sıkı Yönetim Mahkemesi,</p>

  <p class="calibre6">9.10.1971    tarihinde Deniz Gezmiş, Yusuf Aslan ve Hüseyin İnan ile birlikte 15 sanığın daha ölüm cezasına çarptırılmalarına karar verdi.</p>

  <p class="calibre6">Sanıklar hakkında uygulanan madde, Türk Ceza Kanunu'nun ünlü 146'ıncı maddesi idi. Bu madde: Kanunun gerek yapısı, gerekse düzünlenme biçimi içerisinde, kanunun sistemine ve ruhuna yabancı garip bir maddedir. Örneğin suçun işlenmesine ilişkin bir genel kasıt yeterli görülmeyip, -özel kasıt- aranmış olmasına rağmen, idam gibi bir cezanın öngörüldüğü maddede bunun unsurlarının neler olduğu belirtilmemiştir.</p>

  <p class="calibre6">Oysa bu denli ağır ve çağdışı bir cezanın yer aldığı bir düzenleme, açık ve net bir şekilde belirtilmek gerekir.</p>

  <p class="calibre6">Maddedeki fiil, bir teşebbüsten ibaret olarak gösterilmiştir.</p>

  <p class="calibre6">Böylece sanıktaki kastın, asli fiile mi, yoksa teşebbüse mi yönelik olduğu dahi açıklık kazanmamıştır. Fiilin bir -örgüt suçu-mu olabileceği ya da bireyler tarafından da işlenilebilir olup olmadığı tereddütlerine maddenin cevap veremediği gibi; fiilin icra safhalarında bir ayırım yapılmadığı bakımından da uygulamaya açıklık getirecek nitelikte bulunmadığı, maddenin büyük eksiklikleridir. İcra başlangıcının nereden sayılacağı, suçun işlenme vasıtaları ve bunların elverişlilik niteliği, keyfi uygulamaları ortadan kaldıracak şekilde açıklığa kavuşturulmamıştır. Bütün bunlar, 146'ıncı maddenin, kanunun sistem ve anlayışı içerisindeki yabancılığının kanatlarıdır.</p>

  <p class="calibre6">Dava sırasında, sanıklara bu maddenin uygulanabilip uygulanamayacağı hakkında büyük bir tereddüt belirmişti. Bu</p>

  <p class="calibre6">konudaki şüpheler, Askeri Yargıtay'ın kararlarına dahi yansımıştır.</p>

  <p class="calibre6">Gerçekten de, Sıkıyönetim Mahkemesi'nin kararı</p>

  <p class="calibre6">Askeri Yargıtay'da Deniz Gezmiş, Yusuf Aslan ve Hüseyin</p>

  <p class="calibre6">İnan dışındaki sanıklar açısından bozulurken; iki üye, bu üç</p>

  <p class="calibre6">sanık hakkında dahi -... sanıkların eylemlerinin T.C.K.'nın</p>

  <p class="calibre6">146'ıncı maddesine değil, 168'inci maddesine uygun düştüğü ve</p>

  <p class="calibre6">haklarında hafifletici neden kabul edilerek 59'uncu maddenin uygulanması</p>

  <p class="calibre6">gerektiği...- gerekçesi ile, karara muhalefet şerhi</p>

  <p class="calibre6">koymuşlardı. Gene Askeri Yargıtay Daireler Kurulu, davanın</p>

  <p class="calibre6">diğer sanıkları hakkında verdiği kararda; bir sanık hakkında</p>

  <p class="calibre6">T.C.K.'nın 169'uncu maddesinin uygulanmasını öngörüyordu.</p>

  <p class="calibre6">Bu madde ise, bir önceki 168'inci maddeye bağlı bir suçu düzenlemektedir ve davanın diğer sanıklarının sorumluluğunu</p>

  <p class="calibre6">168'inci madde kapsamında düşünme karinesine dayanır. Bu suretle karar, 146'ıncı maddenin uygulanmasına ilişkin olarak büyük bir yara almıştı.</p>

  <p class="calibre6">Sıkıyönetim Komutanlığı nezdinde kurulmuş Sıkıyönetim Askeri Mahkemesi'nde bunlar savunulmuş olmakla birlikte,</p>

  <p class="calibre6">Ankara Sıkıyönetim Komutanlığı'nın yayınladığı 49 numaralı bildiride, -... Bu suçluların bir an evvel cezalandırılarak layık oldukları cezaları görmeyi bütün kamu arzu etmekte... -denildikten sonra, savunmaların -bizzarur- dinlenildiği belirtilmekteydi. İzmir Sıkıyönetim Komutanlığı tarafından yayınlanan 26 numaralı bildiride ise, -... infaz işlemlerinin başlamak üzere olduğu bu günlerde...- denilmekteydi ve bu bildirinin yayınlandığı tarihte henüz Yargıtay'daki savunmalar yapılmamıştı bile.</p>

  <p class="calibre6">Kısaca -Anayasayı ihlal- diye adlandırılan 146'ıncı maddede yazılı suçun, kanunda belirli bir düzenlemeye tabi tutulmamış olması, uygulamada ve düşünce alanında, madde hakkındaki</p>

  <p class="calibre6">tartışmaların yoğunlaşmasına neden olmuştur. Bugün</p>

  <p class="calibre6">genellikle kabul edildiğine göre, madde, anayasal görev</p>

  <p class="calibre6">ve yetkileri kullanma durumunda bulunanlara işlenebilecek</p>

  <p class="calibre6">suçlar için uygulanabilir; anayasayı yürütme görevine sahip</p>

  <p class="calibre6">olmayanlar tarafından bu suç işlenemez. Örneğin yargı organlarının</p>

  <p class="calibre6">kararlarına uymamanın, 146'ıncı maddedeki suçu</p>

  <p class="calibre6">oluşturduğu birçok hukukçu tarafından ifade edilmiştir. İşkence</p>

  <p class="calibre6">suçlarının ya da milletvekillerine oylarını kullanmaları</p>

  <p class="calibre6">ve yasama görevlerini yerine getirmeleri konusunda çeşitli</p>

  <p class="calibre6">şekillerde etki yapılmasının, 146'ıncı madde kapsamında</p>

  <p class="calibre6">olacağı belirtilmiştir. 146'ıncı maddenin daha önce Adnan Menderes</p>

  <p class="calibre6">ve Talat Aydemir olaylarında da uygulandığı hatırlandığı</p>

  <p class="calibre6">zaman, aynı maddenin gerçekten Deniz Gezmiş, Yusuf</p>

  <p class="calibre6">Aslan ve Hüseyin İnan haklarında ne derece uygulama alanının</p>

  <p class="calibre6">olacağı oldukça terüddütlü kalır. Ancak 12 Mart dönemi</p>

  <p class="calibre6">uygulamaları 146'ıncı maddeye eskisinden farklı, başka bir</p>

  <p class="calibre6">anlam getirmiştir. Bu da, maddede yazılı suçun siyasal maksatlarla</p>

  <p class="calibre6">işlenmesidir. Ancak bu, maddenin uygulama alanını</p>

  <p class="calibre6">daraltmak amacı ile değil, tam aksine temelinde siyasi inanç</p>

  <p class="calibre6">bulunması nedeni ile -düşünce suçu- kapsamında genişletmek</p>

  <p class="calibre6">amacı ile yapıldığından, maddenin alanında ve kapsamında</p>

  <p class="calibre6">bir değişiklik yaratılmıştır.</p>

  <p class="calibre6">Daha mahkeme başlarken, davanın ilk celsesine sanıklar getirildikleri sırada, bir sanık, başına copla vurularak yaralanmıştı.</p>

  <p class="calibre6">Bir başka sanığın da duruşmaya sedye ile getirilip götürüldüğü davada, gene bir diğer sanık da duruşma salonundan omzundan dipçiklenmişti. Avukatların ve duruşmaya alınabilen az sayıdaki dinleyicilerin üstleri, tepeden tırnağa sıkı bir şekilde ve her defasında aranıyordu. Duruşma salonu, sanıklara ve avukatlara dört taraftan çevrilmiş namlularla bir savaş alanını andırıyordu. Avukatların duruşma salonuna kabul edilmek için avukat olmaları, vekaletname almış bulunmaları yeterli değildi, ayrıca daimi taşınması gereken bir kart bulunmazsa bunlar geçerli olmuyordu. Dinleyicilik özel bir kart sınırlamasına bağlanmıştı. Yargılama aleniyetinden bahsedilemezdi. Dava devam etmekte iken, davanın</p>

  <p class="calibre6">11 avukatı hakkında -ordunun manevi şahsiyetine ve askeri savcıya hakaret- suçlarından dava açılıp avukatlar mahkum ediliyor savunma dokunulmazlığı zedeneliyordu. Cezaevinde avukatların müvekkilleri ile görüşmeleri sebebi ile avukatlar hakkında soruşturma açılıyordu.</p>

  <p class="calibre6">Bir yandan cezaevinde de aynı tarihte çeşitli baskılar ortaya çıkıyor; bunlarla birlikte çeşitli direnişler, açlık grevleri vs. devam ediyordu. Öte taraftan politik düzeyde de başka tutumlar görülmekteydi. Zamanın Başbakanı Nihat Erim, sanıklara ve yakınlarına seslenerek, onları nedamete çağırıyordu.</p>

  <p class="calibre6">Ne gariptir ki; üç yurtseverin -anayasayı ihlal- suçu ile idam edildikİeri sırada başbakan olan Nihat Erim, aynı anayasayı -Bu bizim için lükstür- diyerek tadil ettiriyordu. Gene bir dönemde üç genç devrimci -anayasayı ihlal- suçundan idam edilirlerken aynı dönemde yapılan yargılamalarda büyük etkisi görülen anayasa değiştirilip, örneğin -tabii hakim-ilkesi kaldırılıyordu. Ve gene -anayasayı ihlal- suçunun hükümlülerinin ölüm cezalarının infazı hakkındaki kanun, aynı</p>

  <p class="calibre6">anayasaya aykırı olduğundan Anayasa Mahkemesi'nce iptal ediliyordu.</p>

  <p class="calibre6">Ölüm cezalarının kesinleşmesinden sonra, ilk kez 1790 imza ile kamuoyunda ölüm cezalarının çağdışı niteliği kınandı.</p>

  <p class="calibre6">Daha sonra buna birçok bildiriler de eklendi.</p>

  <p class="calibre6">Yargılamalar süresince mahkeme başkanı olan Tuğgeneral Ali Elverdi, dava bittikten bir süre sonra emekli olup AP'ye girerken bir beyanat vererek, görevde iken -politik hizmetler-yaptığını açıklamıştı. Bu hizmeti, daha sonra milletvekili olması ile taltif edildi.</p>

  <p class="calibre6">Toplumların tarihi, sınıf mücadelelerinin tarihinden ibarettir.</p>

  <p class="calibre6">Bunlar kimi zaman mutlu, kimi zaman da acı yıldönümleri olarak tarihteki yerlerini alırlar.</p>

  <p class="calibre6">Ve 6 Mayıs 1972 sabahı Deniz Gezmiş, Yusuf Aslan ve Hüseyin İnan, tashihi karar isteklerinin reddi hakkındaki karar, avukatlarına tebliğ bile edilmemişken idam edildiler.</p>

  <p class="calibre6">12 MART DÖNEMİNDE HUKUK KURALLARI ALABİLDİĞİNE HİÇE SAYILMIŞTIR...</p>

  <p class="calibre6">Avukat Alp KURAN</p>

  <p class="calibre6">Türk tarihinde, Selçuklular ve Osmanlılar dahil, yasalar ve hukuk 12 Mart döneminde olduğu kadar hiçbir zaman çiğnenmemiştir. Bu dönemde, gerek Sıkıyönetim Mahkemeleri'nin kuruluşunda ve dağılışında, gerek yargıçların ve savcıların bu mahkemelere atanış ve görevden alınışlarında, gerek sanıkların sorgulanmalarında, gerekse yargılanmalarında hukuk kuralları alabildiğine hiçe sayılmıştır.</p>

  <p class="calibre6">Hukuk dışı 12 Mart Muhtırası'na hizmet eder görüntüsü altında, birtakım faşizan güçler, yalnız 12 Mart tarihinde yürürlükte olan yasaları çiğnemekle kalmamışlar; hukuk dışı sorgulamalar ve mahkumiyet kararları elde edebilmek için yasalarda ve hatta anayasada istediklerı değişiklikleri yaptırabilmişlerdir. Ancak bu faşizan güçler, yasalara kendi getirdikleri değişiklik hükümlerini de yetersiz bulmuşlar, çoğu kez bunlarla dahi kendilerini bağlı saymamışlardır.</p>

  <p class="calibre6">Gözaltı süresiyle ilgili yasa ve anayasa değişiklikleri ve uygulamaları bunun en belirgin kanıtıdır.</p>

  <p class="calibre6">12 Mart Muhtırası'nın verildiği tarihte, gözaltı süresi 24 saattir. Yani sanığı polisin ve güvenlik kuvvetlerinin elinde</p>

  <p class="calibre6">24 saatten fazla tutma olanağı yoktur. Anayasa kesin mahkeme hükmü olmadıkça hiç kimsenin özgürlüğünden yoksun bırakılamayacağı hükmünü koymuştur. Sanığın tutuklanmasını yargıç kararına bağlamıştır. Yasalar sanığın ilk sorgusunun polis ya da güvenlik kuvvetleri tarafından yapılmasını yasaklamış, bu yetkiyi savcılara vermiştir. Savcı 24 saat içinde sanığın sorgusunu yapacak ve yargıç önüne çıkaracaktır.</p>

  <p class="calibre6">Durum bu iken, 12 Mart döneminde, suçsuz insanlardan işkenceyle suçluluk ikrarı almak için, yargılama usulü yasasında gözaltı süresi, anayasaya aykırı olarak, 24 saatten 30 güne çıkarılmış; bu 30 günlük sürenin büyük bir bölümü organlara elektrik vermek dahil her türlü işkenceye ayrılmış, geriye kalan kısmı da işkence izlerini yok etmekte kullanılmıştır.</p>

  <p class="calibre6">Yasada yapılan bu değişiklikten sonradır ki, gözaltı süresinin 24 saatten fazla olamayacağını bildiren anayasa hükmünü değiştirmek yoluna gidilmiş; böylece yasalar anayasaya uygun olarak çıkarılmak gerekirken, anayasa, yasa değişikliklerine uydurulmak istenmiştir. Yapılan anayasa değişikliğinde gözaltı süresi 15 gün olarak belirlendiği ve herkes öncelikle anayasa hükümlerine uymak zorunda olduğu halde; sıkıyönetim makamları 30 günlük gözaltı süresini uygulamaya ve işkenceleri uzatmaya devam etmişlerdir.</p>

  <p class="calibre6">O dönemde yalnız kendilerine -anarşist- adı takılan silahlı gençler değil, 12 Mart Muhtırası ile şapkasını alıp giden Başbakan Demirel, onun yerine gelen partilerüstü hükümetler, parlementoda bu hükümetlere ve anayasa ile yasa değişikliklerine oy vermek zorunda bırakılan siyasal partiler, cumhurbaşkanlığı seçimleri de hukuk dışı baskılara ve işlemlere uğramıştır.</p>

  <p class="calibre6">Bu dönemde, silahlı eylemlere girişen gençler yanında, bu tür eylemlerle uzaktan yakından hiçbir ilgisi bulunmayan yazdıkları kitaplardan ötürü birçok bilim adamı, sanıkları Sıkıyönetim Mahkemeleri'nde savundukları için hukukçular, çeviri yapan aydınlar, sanatçılar da hukuk dışı yollardan tutuklanmış, mahkum edilmek üzere sanık sandalyesine oturtulmuştur.</p>

  <p class="calibre6">Hukukun böylesine ve bu boyutlarda çiğnendiği bir ortamda, bu dönemin sıkıyönetim sanıkları da elbette bu uygulamadan fazlasıyla nasiplerini almışlar, hukuk dışı sorgulamalardan ve yargılamalardan geçirilmişlerdir.</p>

  <p class="calibre6">12 Mart dönemi savcılarının ve sorgulama makamlarının pek çok suçlamalarının asılsız ve hukuk dışı olduğu sonradan anlaşılmıştır. Tutuklama kararlarından çoğunun hukuksal nedenlere değil, siyasal amaçlara dayalı olduğu açıkça ortaya çıkmıştır. Binbir güçlük içinde gerçekleştirilen 1973 genel seçimlerinden sonra verilen mahkeme kararları bunun kanıtıdır. -Sabotaj Davası- adıyla anılan davanın iddianamesi ve bu davada verilen beraat hükmü bunun en</p>

  <p class="calibre6">belirgin örneğidir. Eğer 1973 seçimlerinin getirdiği ortam olmasaydı, tertipçilerin elinde, -Sabotaj Davası- ile birlikte,</p>

  <p class="calibre6">daha pek çok davanın suçsuz sanıklarının Sıkıyönetim Mahkemeleri'nde en ağır cezalarla mahkum edileceklerinde kuşku yoktur.</p>

  <p class="calibre6">İşte hukuksuzluğun böylesine egemen olduğu bir dönemde, silahlı eyleme giriştikleri ve bu yoldan anayasal düzeni cebren değiştirmeye teşebbüs ettikleri gerekçesiyle, üç genç --Deniz Gezmiş, Yusuf Aslan ve Hüseyin İnan-- idam edilmişlerdir.</p>

  <p class="calibre6">Bu durum, sözü geçen idam cezalarının hukuka uygun</p>

  <p class="calibre6">olup olmadığı sorusunu daha ilk günden akıllara ve vicdanlara yerleştirmiştir. Yazıya dökülmese, herkes kendi kendine ve yakınlarına bu soruyu sormaktadır. İstesek de istemesek de toplumsal gerçek budur.</p>

  <p class="calibre6">Kaldı ki, yukarıdaki soruyu sormayı haklı gösterecek başka olaylar ve mahkeme kararları da vardır. Bir kere, Deniz Gezmiş, Yusuf Aslan ve Hüseyin İnan gibi ve aynı amaçlarla ayrı türden silahlı eylemlere girişen başka gençler de olmuştur.</p>

  <p class="calibre6">Fakat onlar hakkında idam cezası verilmemiş, infaz edilmemiştir.</p>

  <p class="calibre6">İkincisi İstanbul 1 No'lu Sıkıyönetim Mahkemisi'nin -Anayasayı ihlale teşebbüs- suçu hakkında verdiği gerekçeli karardır. İstanbul 1 No'lu Sıkıyönetim Mahkemesi, söz konusu kararına silahlı beş-on kişinin; giriştikleri eylem ne olursa olsun, Devletin uçakları, tankları, deniz filoları karşısında anayasayı ihlal suçunu işlemelerine olanak bulunmadığını; çünkü bunda hiçbir başarı şansı bulunmadığını, bu nedenle ortada Ceza Hukuk deyimiyle -işlenemez suç-bulunduğunu bu durumda olsa olsa --Türk Ceza Kanunu'nun 146'ıncı maddesine giren ve idamı gerektiren anayasayı ihlale teşebbüs suçu değil-- çok daha hafif bir cezayı gerektiren -Türk Ceza Kanunu'nun 146'ıncı maddesini ihlale hazırlık suçu-nun işlenmiş olabileceğini (T.C.K. mad. 168) ortaya koymuştur. Bu gerçekten düşündürücü ve gerekçesi itibariyle inandırıcı kararından sonra ise, İstanbul 1 No'lu Sıkıyönetim Mahkemesi bütün hukuk kurallarına aykırı olarak lağvedilmiştir.</p>

  <p class="calibre6">Örnekleri çoğaltmak mümkündür.</p>

  <p class="calibre6">Bir ülkede yalnız bütün vatandaşların değil, yabancıların dahi, yürürlükteki hukuk kurallarına göre güvence içinde yaşamaları ve bir suç töhmeti altındaysalar hukuk kurallarına göre yargılanmaları en doğal hakları olduğuna göre, yukarıda beri belirttiğimiz bu olgular karşısında, Deniz Gezmiş,</p>

  <p class="calibre6">Yusuf Aslan ve Hüseyin İnan'ın idamlarının hukuka uygun olup olmadığını saptamak üzere, tek yasal yol olarak,</p>

  <p class="calibre6">-Deniz Gezmiş davasına yeniden bakılabilir mi?- sorusu akla gelmektedir.</p>

  <p class="calibre6">Bu soru ortaya atılırken, giden canların geriye gelmeyeceği bilinmektedir. Fakat Deniz Gezmiş, Yusuf Aslan ve Hüseyin İnan'ın idam kararları eğer haksız ise, bir daha ülkemizde haksız ve onarılmaz idam cezaları verilmemesi için, bu soruyu ortaya atmakla bir yurttaşlık ve insanlık görevi yerine getirilmiş olmaktadır.</p>

  <p class="calibre6">Hemen belirtelim ki, yürürlükteki hukuk kurallarına ve düzene göre, Deniz Gezmiş, Yusuf Aslan ve Hüseyin İnan'ın suçsuz olduklarını ve cezasız kalmaları gerektiğini savunmuyoruz. Yürürlükteki yasalar karşısında, bu üç gencin giriştikleri eylemlerle suç işlediklerinde kuşku yoktur. Sorun bu üç gencin suçlu olup olmadıkları değil, verilen ve uygulanan cezanın suça ve hukuka uygun olup olmadığını saptamaktır.</p>

  <p class="calibre6">ALİ ELVERDİ GÖREVİNİN NE OLDUĞUNU AP'DEN MİLLETVEKİLİ OLDUKTAN SONRA KAMUOYUNA AÇIKLAMIŞTIR...</p>

  <p class="calibre6">Avukat Mükerrem ERDOĞAN</p>

  <p class="calibre6">Üç genç arkadaşın asılmasından tam iki ay sonra gözlerim bağlı olarak getirildiğim Kontr-Gerilla karargahında madeni sesi çınçın öten ve kendisine -albayım- denilen zat demişti ki:</p>

  <p class="calibre6">-Onların işi yakalandıkları zaman bitmişti.-</p>

  <p class="calibre6">Bu zatın bu açıklaması o anda, bizim Sıkıyönetim Askeri Mahkemeleri'nin kuruluşu, işleyişi ve üyelerinin atanmasıyla ilgili olarak sahip olduğumuz ve yargılama sırasında ileri sürdüğümüz düşüncelerin teyidi anlamını taşıyordu.</p>

  <p class="calibre6">Ancak, bütün bunlara karşın, hukukçu olmanın koşullandırmasıyla Askeri Mahkeme'nin 18 gencin idamına imza atacağını ve kalem kıracağını beklemiyorduk. Bir bankanın soyulmasının, 4 Amerikalı erin kaçırılmasının Türkiye Cumhuriyeti Anayasası'nı tebdil, tağyir ve ilga edeceğini bir hukukçunun anlaması ve kabullenmesi olanak dışı bir şeydi.</p>

  <p class="calibre6">Davanın politik niteliği dahi bu eylemlere TCK.'nın 146'ıncı maddesinin uygulanmasına yetmezdi. Ne var ki önceden saptanmış sonuca varabilmek için anayasa ve ceza hukuku ilkeleri bir tarafa itilmiş, suç ile ceza arasında akıl almaz oransızlık taşıyan bir karar verilmişti.</p>

  <p class="calibre6">Suç ile ceza arasındaki bu oransızlığın nedenini bir çırpıda tanımlamak olanaksızdır. Bu konunun her bir yönü siyasetbilimciler, sosyologlar, ekonomistler ve tarihçilerle psikologlar tarafından ayrı ayrı incelenmelidir. Özellikle bir psikolog, bu oranı bozanlar arasında, çok ilginç prototipler bulacaktır.</p>

  <p class="calibre6">Üç genç insanın asılmalarından sonra infaz tutanağı düzenlenip, tutanak ilgililer tarafından imzaladıktan sonra idam cezalarını veren Askeri Mahkeme Başkanı Ali Elverdi bize dönerek (Halit Çelenk'e ve bana):</p>

  <p class="calibre6">-Bizler görevimizi yaptık,- demiştir.</p>

  <p class="calibre6">Görevinin ne olduğunu da Adalet Partisi'nden milletvikili seçildikten sonra Türk kamuoyuna açıklamış bulunmaktadır.</p>

  <p class="calibre6">Namuslu gazetecilik anlayışının bir ürünü olan bu röportaj ile halkımızdan ısrarla gizlenen gerçekler halkımızın bilgisine sunulmuştur. Şüphesiz halkımız bu gerçekleri en doğru şekilde değerlendirecektir. İnfazları anında bizim yanlarında olmamızı isterken ONLAR'ın da umudu bu idi.</p>

  <p class="calibre6">Deniz Gezmiş davasına yeniden bakılabilir mi? sorusunun cevabı kuşkusuz Ceza Yargılama Usulü Yasası'nın dar kuralları içerisinde aranmayacaktır. Bu dava halkımızın yüreğinde 6 Mayıs 1972 sabahından beri -derdesti rüyet-tir.</p>

  <p class="calibre6">Bu şaşmayan ve yanılmayan yargıç, elbette, nihai kararını verecektir.</p>

  <p class="calibre6">ASKERİ GÖREVLERİ YANINDA POLİTİK GÖREVLER DE YAPTIĞINI SÖYLEYEN ELVERDİ HAKKINDA KOVUŞTURMA AÇILMASI GEREKİR</p>

  <p class="calibre6">Avukat Orhon İZZET KÖK</p>

  <p class="calibre6">1'inci THKO Davası sonunda verilen kararlar, teknik anlamda hukuka aykırı, yanlış kararlardı. Olayda, 146'ıncı maddenin öğeleri kesinlikle mevcut değildi ve adı geçen maddenin bu davada uygulanması olanaksızdı. Bu maddenin uygulanabilmesi için özellikle yasanın öngördüğü, kasıt, icra başlangıcı ve elverişli vasıta gibi öğeler yoktu ve bunlar olmadan hüküm verilemezdi. Bunlar, davanın savunması sırasında uzun uzun anlatılmış, eleştirilmiştir. O nedenle, savunmanın burada yeniden özetlenmesinin bir yararı bulunmamaktadır.</p>

  <p class="calibre6">Pratik önem taşıyan sorun şudur: Bulunduğumuz noktada, davaya yeniden bakılması istenebilir mi? Yasal deyimle yargılama yenilenebilir mi?</p>

  <p class="calibre6">Kuşkusuz, Deniz Gezmiş, Hüseyin İnan ve Yusuf Aslan'ın idam edilmiş olmaları, böyle bir isteme engel değildir. Ancak yargılamanın sanık lehine yenilenebilmesi ve bunun istenebilmesi için yasa bazı koşulları gerekli görmektedir.</p>

  <p class="calibre6">CYUY'nın 327 ve 353 sayılı yasanın 228'inci maddelerinde 5 madde halinde düzenlenen bu koşullardan, konumuz bakımından öncelikle ikisi, tartışılabilir bir nitelik taşımaktadır:</p>

  <p class="calibre6">1) Gerçekten, CYUY'nın 327'inci maddesinin 3'üncü fıkrasına (353 Sayılı yasanın 228'inci maddesi: C) göre:</p>

  <p class="calibre6">-Hükümlünün kendisi tarafından sebebiyet verilmiş olan kusur dışında, hükme katılmış olan hakimlerden biri aleyhine ceza kovuşturmasını ve kanuni bir ceza ile hükümlülüğü gerektirecek nitelikte olarak görevini yapmada kusur etmiş- olmak, yeniden yargılama istemini gerektiren nedenlerden biridir.</p>

  <p class="calibre6">Biliyoruz ki, 1'inci THKO Davası'na bakan mahkemenin hukukçu olmayan başkanı Ali Elverdi, emekli olduktan sonra AP'ye girmiş ve giriş töreninde yaptığı konuşmada, sıkıyönetim döneminde -askeri görevleri yanında politik görevler de yaptığını- söylemiştir. Elverdi'nin benzer itirafları, daha sonra başka konuşmalarda da sürmüş ve bunlar kamuoyuna yansımıştır.</p>

  <p class="calibre6">Yargılama, bir -askeri görev- değildir, hukuki bir görevdir.</p>

  <p class="calibre6">Oysa Elverdi bundan söz etmemekte ve yaptığı işleri askeri ve politik olarak ikiye ayırmakta, öyle sınırlamaktadır. Şu hale göre Elverdi, mahkemelerde -politik- görev yapmıştır, yani özel bir -politik-siyasal- görevle orada bulunmuştur.</p>

  <p class="calibre6">Yargıçlık görevini siyasal bir görev nedeniyle yürütmek ve bu</p>

  <p class="calibre6">amaçla kullanmak ise yasadaki deyimle, ilgili hakkında</p>

  <p class="calibre6">-ceza kovuşturmasını- ve sonunda -hüküm giymeyi- gerektirecek</p>

  <p class="calibre6">bir eylemdir.</p>

  <p class="calibre6">Gerçi Elverdi bu yüzden -hüküm giymiş- değildir. Ama yasa, -ceza kovuşturmasını ve hükümlülüğü- gerektirmeyi yeterli bulmaktadır.</p>

  <p class="calibre6">Öte yandan bu durumun ispatı da gereksiz hale gelmiştir.</p>

  <p class="calibre6">Çünkü itiraf bizzat Elverdi'den gelmektedir. Ortada -ikrar-vardır.</p>

  <p class="calibre6">Özet olarak, yargılamayı yapan ve hükmü veren mahkemenin başkanı, orada politik görevle bulunduğunu ikrar ve itiraf ettiğine göre yasanın 327//3'üncü maddesi çerçevesinde yargılamanın yenilenmesi gerektiği konusu ciddi olarak tartışılmalıdır. Öte yandan, Cumhuriyet Savcılığı'nın, bu ikrarı değerlendirerek Elverdi hakında ceza kovuşturması açması da bizce gereklidir.</p>

  <p class="calibre6">2) Aynı yasanın 5'inci (353 S.Y E) fıkrasına göre:</p>

  <p class="calibre6">-Yeni olaylar ve yeni deliller ileri sürülüp de bunlar yalnız başına veya daha önce irad edilen delillerle birlikte gözönünde tutuldukları takdirde, hükümlünün beraatini veya daha hafif cezayı gerektiren kanun hükmünün uygulanması ile hükümlülüğü gerektirebilecek nitelikte olursa...- yine yargılamanın yenilenmesi istenebilir.</p>

  <p class="calibre6">Bu konuda yapılacak araştırmalar ve davanın bütün müdafileriyle yapılacak temaslar sonunda elde edilebilecek ya da saptanabilecek bir delil ve belge söz konusu olursa yargılamanın yenilenmesi için başvurma yolu her zaman açıktır.</p>

  <p class="calibre6">Bu konudaki yeni delil ya da belgenin tek ya da çok olması önemli değildir. Hiç kuşkusuz bu konu, geniş bir hazırlık ve çalışmayı gerektiren bir iştir. Ama yasanın buna olanak verdiği de bir gerçektir.</p>

  <p class="calibre6">22 KİŞİLİK ADALET KOMİSYONU'NDA İDAMA KARŞI GELEN TEK ÜYE BENDİM</p>

  <p class="calibre6">Mevlüt OCAKÇIOĞLU</p>

  <p class="calibre6">Niğde eski CHP milletvekili ve TBMM Adalet Komisyonu eski üyesi</p>

  <p class="calibre6">Kim ne derse desin, çapı ne olursa olsun, son senelerde gençlik, talebe ve işçi hareketleri, halka dönüklüğü nisbetinde, her türlü usul ve vasıta kullanarak, --bu vasıtaların en etkeni din olmuştur-- iç ve dış sömürü talana karşı, baş kaldırmayacak, hakkını soramayacak, bu benim kaderim, o'nun kısmeti diyecek kadar zavallılaşmış, beyni uyuşturulmuş, gecekonduların köy-kentlerin sakinleri, yoksul çilekeş, amma bu vatanın öz ve bağlı insanlarını halk kitlelerinin uyandırmak, hakkını sorar ve arar, kıpırdanır, konuşur hale getirmek gibi çok kutsal, çok insancıl çok yurtsever davranışlardır.</p>

  <p class="calibre6">Bir gerçektir, bir zamanların, suskun, uyuşuk insanları,</p>

  <p class="calibre6">fakir halk yığınları, bugün --son birkaç yıldır-- konusu, ister, direnir, çekişir hale gelmiştir. O bombalar, o soyguncular, o kaçırmalar o boğuşmalar, köyde, kentte, gecekonduda sefil ve perişan, ama Allah'a çok şükürle kıfafi nefs eden insanlarımızın kulağını ve gözünü Ankara'ya, İstanbul'a, soyguna, sömürüye, hakka, hukuka çevirmiştir. Ülkede ne olup bittiğine merak sardırmıştır. Bu çok büyük bir aşama.</p>

  <p class="calibre6">Bu hal senede milyonlarca lafla, arka sıvazlıyarak, rüşvet vererek, sermaye ve soygun düzeninin gereklerine uyarak, içine girerek, vergi kaçırarak, yoktan vergi iadesi nasiplenerek, sahip olanların hoşuna gitmiyor, gitmez de. Beleşçiliğe, vurguna, soyguna, talana alışmış, uyanışı ve uyanışa önayak olanlara ağır saldırılara uğratmak, elden gelirse yok etmek baş çaredir.</p>

  <p class="calibre6">İşte üç fidan da --Ben bunlara delikanlılar demiştim.</p>

  <p class="calibre6">Adalet Komisyonu'nun infazı onaylayan kararına muhalefet şerhimde-- bu sebeple öleceklerdi, öldürüldüler. Kıpırdayana gözdağı olarak öldürüldüler.</p>

  <p class="calibre6">Anayasa dibacesinde ülkede yaşayan bütün fertlerin, kaderde, kıvançta, tasada ortaklığını emreder. Devlete halkı belli bir ölçüde insanca bir hayat seviyesine getirmekle yükümlü sosyal devlet niteleğini vermiştir.</p>

  <p class="calibre6">Bu hareketlerin içinde olanlar, anayasanın bu emirlerini uygulamaya davet ediyorlar. Yasal yollardan, demokratik usullerle, ilk gençlik hareketi, böyle idi, sermaye ve sermayeye dayalı hükümet, birtakım karşı hareketlerle samimi, iyi niyetli, yasalara dayalı davranışları neticede kana buladı, suça yöneltti.</p>

  <p class="calibre6">Bu olayın görüşüldüğü sırada Millet Meclisi Adalet Komisyonu Üyesi olduğum için, konuyu daha teferruatlı dosyası üzerinden inceledim. Dikkatimi bir mühim nokta çekti.</p>

  <p class="calibre6">O konuyu başlık yaptım. Bunu izahta belirtmede meselenin içyüzünü gösterme bakımından büyük yararı var:</p>

  <p class="calibre6">KARARIN BİR YERİNDE ŞÖYLE YAZILMIŞ (İdam kararının)</p>

  <p class="calibre6">-Sanıkların ve müdefaiilerinin Türkiye'nin bugünkü ortama gelmesinin ve olayların gerçek müsebbiblerinin politik iktidar ve emrindeki, militanlar oldukları, bunlara karşı çıkanların meşru müdafa halinde bulundukları yolundaki beyanları bu hadisede Türk Ceza Kanunu'nun 51'inci maddesinin tatbikini talep eder, istikametteki savunmaları haksız tahrik müessesindeki, hukuki unsurlardan, mahrum bulunduğundan, hukuki yönler itibariyle, kabule ayan görülmemiş, bu detaylı eleştiri ve iddialar hakkında mahkememiz kişisel görüşlerini mahfuz tutmuş, müessese olarak bunların üzerinde hüküm vermeyi kamu vicdanına, tarihe,</p>

  <p class="calibre6">Türkiye Büyük Millet Meclisi'nin takdir yetkisine bırakmayı uygun görmüştür.-</p>

  <p class="calibre6">Bu paragrafı koymakla hakimler güya halka, tarihe karşı sorumluluktan, kendilerini kurtarmak istemektedirler. Bilmektedirler</p>

  <p class="calibre6">ki, bu hareketlerde, T.C.K.'nın 146'ıncı maddesini ilgilendiren</p>

  <p class="calibre6">bir vasıf ve mahiyet yok. Banka soygununun ayrı,</p>

  <p class="calibre6">adam kaçırmanın ayrı, polis kulübesini kurşunlamanın ayrı</p>

  <p class="calibre6">ve 5-10 senelik hapsi gerektiren, cezalar var. Amma ilahlar</p>

  <p class="calibre6">kurban istiyor. O günkü hakim zümre, bozuk düzen kurban</p>

  <p class="calibre6">istiyor. O düzenin mahkemesi de bu kararı verecektir. Kusurumuza</p>

  <p class="calibre6">bakmayın demek istemektedirler. Kişisel görüşün</p>

  <p class="calibre6">var da hiç olmazsa T.C.K.'nın 59'uncu maddesini uygulayıp idamı</p>

  <p class="calibre6">müebbet hapse çevirmen, en tabii hakkın. Takdirine giren</p>

  <p class="calibre6">hakkın olmadı.</p>

  <p class="calibre6">Sizin idam kararınıza büyük Türk milleti ne çare bulabilir.</p>

  <p class="calibre6">Tarih ne çare bulur, meclisin teşekkülünü biliyorsunuz, mahkememizi görevli kılan, sizi oraya tayin edenler çoğunlukta; bunu bilmezsiniz. Bu özür mü, hakim beyler? Muhakkak ki idamı isteyen meclis grupları içinde halka dönük milletvekilleri vardı. Ancak gruplarına, yaslandıkları düzene karşı gelemediler. Karşı gelseler kendileri de tasfiye edilirlerdi. Haktan yana, adaletten yana olmak zordur. Büyük fedakarlıklar yüreklilik ister.</p>

  <p class="calibre6">22 kişilik Adalet Komisyonu'nda, idama karşı gelen tek üye bendim. Geniş muhalefet şerhim, Millet Meclisi'nin</p>

  <p class="calibre6">10.3.1972 gündeminde okundu. Bana yan bakanlar oldu, komünist diyenler oldu, amma ben hukuktan adaletten yana olmamın iftiharı, huzuru içinde oldum, olmakta da devam ediyordum.</p>

  <p class="calibre6">Çok gezdim Anadolu'yu. Hakimlik yaptım, avukatlık yaptım, politik çalışmalarım oldu, halka karıştım, sıkıntıları, dertleri, çileyi, her türlü yoksulluğu gördüm. Bu çilenin bitmesi gerektiğine inanmaktayım. Bu uğurda mücadele edenleri takdir etmekteyim.</p>

  <p class="calibre6">Deniz Gezmiş, Yusuf Aslan, Hüseyin İnan'ın idam kararları üzerinde iadei muhakemeye gidilebilir mi?</p>

  <p class="calibre6">Gidilir elbet, amma onların, davalarına hizmet ettikleri, halk iktidarının kurulmasına bağlıdır. Bu netice, bu üç delikanlının nasıl bir yasadışı takdir ile idam edildiklerini izah edebilirdim sanırım, bunlar Anadolu'nun bağrından, köylerden yetişip gelmiş yavrulardı. Ülkenin, Türk halkının maruz kaldığı hizmet yoluna böylece girmişlerdi, ruhları şadolsun.</p>

  <p class="calibre6">İKİSİ 25, BİRİ 23 YAŞINDA OLAN BU ÜÇ GENÇ ÖLÜMDEN KURTULAMAZ MIYDI?</p>

  <p class="calibre6">Avukat Faik MUZAFFER AMAÇ</p>

  <p class="calibre6">Konuya genel açıdan bakıldığında:</p>

  <p class="calibre6">1) 353 sayılı (Askeri Mahkemeler Kuruluşu ve Yargılama Usulü kanununa göre, yalnız Sıkıyönetim Askeri Mahkemeleri'nde değil, yargı görevlerini olağan dönemlerde de yapan bütün askeri mahkemelerde hakimler; hakimlik</p>

  <p class="calibre6">güvencesinden yoksundur. Örneğin, bu hakimlerin terfileri; idari sicil üstlerince verilecek sicile bağlıdır. (Madde: 12)</p>

  <p class="calibre6">Atanmaları, yer değiştirmeleri; Milli Savunma Bakanı ile Başbakanın müşterek kararnamesiyle olur. (Madde: 16) Askeri hakimler; Milli Savunma Bakanı tarafından disiplin cezalarıyla cezalandırılabilir. (Madde: 29)</p>

  <p class="calibre6">Böylece, hakimlik güvencesinden yoksun hakimlerden kurulmuş olduklarından bütün askeri mahkemeler, kuruluş bakımından anayasaya aykırıdır.</p>

  <p class="calibre6">Olağanüstü dönemlerde görev yapan Sıkıyönetim Askeri Mahkemeleri, bu konudaki itirazları Anayasa Mahkemesi'ne götürmekten çekinmişlerdir. Görevlerini olağan dönemlerde de yapan öteki Askeri Mahkemeler arasında, konuyu Anayasa Mehkemesi'ne gönderecekler bulunabilir. Bu nedenle, her Askeri Mahkemede, davanın çeşidi ne olursa olsun, sanıklar ve varsa müdafileri; 353 sayılı kanundaki hakimlik güvencesine aykırı hükümlerin anayasaya aykırılığını ileri sürüp konunun Anayasa Mahkemesi'ne gönderilmesini istemelidirler.</p>

  <p class="calibre6">Çünkü, askeri mahkemelerde, mahkemelerin bağımsızlığı ve hakimlik güvencesi ilkeleri gerçekleşmedikçe, kamuoyu; bu mahkemelerden çıkan hiçbir kararı, tam bir güvenle karşılayamayacaktır.</p>

  <p class="calibre6">2) En iyisi, ölüm cezalarının büsbütün kaldırılması ise de bu ceza yürürlükte kaldığı sürece yasama organı; ölüm cezalarının yerine getirilmesine ilişkin kanunların yürürlük maddesini şuna benzer biçimde düzenlemelidir:</p>

  <p class="calibre6">-Bu kanun, yayımından 90 gün sonra yürürlüğe girer. Bu süre içinde kanunun iptali için Anayasa Mahkemesi'ne başvurulması halinde kanunun yürürlüğe girmesi için Resmi Gazete'de yayımlanması beklenir.-</p>

  <p class="calibre6">Ölüm cezalarının yerine getirilmesine ilişkin kanunlar, yayımı tarihinde yürürlüğe girecek olurlarsa bunlar, uygulamada Anayasa Mahkemesi'nin denetiminden kaçırılmış olurlar.</p>

  <p class="calibre6">Bu söylediklerimiz, Ankara Sıkıyönetim Komutanlığı 1 Numaralı Askeri Mahkemesi'nin 9.10.1971 gün ve E:</p>

  <p class="calibre6">1971//13, K: 1971//23 sayılı kararıyla ölüm cezasına çarptırılan Deniz Gezmiş, Yusuf Aslan ve Hüseyin İnan'ın ölüm cezalarının yerine getirilmesi konusuna uygulandığında:</p>

  <p class="calibre6">25 Mart 1972 günlü Resmi Gazetede yayımlanan 17 Mart 1972 günlü 1576 sayılı (Deniz Gezmiş, Yusuf Aslan ve Hüseyin İnan'ın ölüm cezalarının yerine getirilmesine dair Kanunun) yürürlük maddesi şöyle idi:</p>

  <p class="calibre6">-Bu kanun yayımı tarihinde yürürlüğe girer.-</p>

  <p class="calibre6">Ancak CHP, kanun daha yayımlanmadan ve yürürlüğe girmeden, bu konunun iptali için Anayasa Mahkemesi'ne başvuracağını bildirmiş ve basın da konu ile ilgilenmiş olduğundan, ölüm cezalarının yerine getirilmesi geciktirildi.</p>
</body>
</html>
