<html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>cerkezethem</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta content="urn:uuid:52f069ae-8842-4092-b4ab-63d7e68d2652" name="Adept.expected.resource"/></head>
	<body class="calibre">
<div class="chapter">
				<p class="normal"> </p>
				<p class="normal"> </p>
				<p class="h2baslik">Genelkurmay'dan Çerkez Ethem Yazışmaları</p>
				<p class="indentmetin"> </p>
				<p class="sagnormal"><span class="ideitalik">Türkiye Büyük Millet Meclisi Ankara <br class="chapter"/>Genelkurmay Başkanlığı 24 Aralık 1920 </span></p>
				<p class="indentmetin"> </p>
				<p class="indentmetin">Batı Cephesi Harekât Şubesi Müdürü Tevfik Beyefendi'ye</p>
				<p class="indentmetin">Güney Cephesi Kurmay Başkanı Zeki Beyefendi'ye</p>
				<p class="indentmetin">İsmet ve Refet Beyefendilere</p>
				<p class="indentmetin"> </p>
				<p class="normal">Kuvayı Seyyare'nin Gediz ve Kütahya'da toplanması ilgi çekicidir. Bunların birinci derecede Karahisar ile cephe arasından herhangi boş bir tarafa geçerek Refet Bey'e saldırmaları ihtimal dahilindedir.</p>
				<p class="normal">Buna karşı gerek 12. Kolordu'ca ve gerekse Batı Cephesi'nce şimdiden gerekli tedbirlerin alınması ve aşırı derecede uyanık bulunulması gereklidir. 12. Kolordu'ya da bu yolda gerekli talimat verilmesini Refet Beyefendi'den rica ederim. Refet ve İsmet beyefendilere yazılmıştır.</p>
				<p class="sagnormal"><span class="ideitalik">Büyük Millet Meclisi Başkanı <br class="chapter"/>Mustafa Kemal </span></p>
				<p class="indentmetin">Arşiv no: 1/4282</p>
				<p class="indentmetin">Klasör no: 2485</p>
				<p class="indentmetin">Dosya no: 29-99</p>
				<p class="ortayazi">***</p>
				<p class="sagnormal"><span class="ideitalik">Akdağmadeni <br class="chapter"/>10/11 Temmuz 1920 <br class="chapter"/> (Yenihan) </span></p>
				<p class="indentmetin"> </p>
				<p class="indentmetin">Genelkurmay Başkanı İsmet Beyefendi'ye</p>
				<p class="indentmetin">Çok önemli ve ivedidir ve kişiye özeldir.</p>
				<p class="indentmetin"> </p>
				<p class="normal">Ethem Bey kuvvetlerinin geçtiği yol boyunca talan edilmedik hiçbir yer ve hiçbir şey kalmadı. Bunlarla aynı durumda olan İbrahim Bey kuvvetlerinin geçtiği yol boyu da aynı durumda.</p>
				<p class="normal">Bugün Akdağmadeni'ne geldiler ve şimdiden şehri talana hazırlanıyorlar. Buradan hareketim anında burası da Yozgat'ın akıbetine uğrayacak.</p>
				<p class="normal">Bunlar, memleketimizi aleyhimize çevirmekten başka bir şeye yaramayan bir yığın talancı eşkıya ve katilden başka bir şey değil.</p>
				<p class="normal">Şehri bunların eline bırakıp memleketi felakete sürüklemek cinayetini işlemeyeceğim.</p>
				<p class="normal">Ankara ile Yozgat arasındaki bölgede meydana gelen olağanüstü duyarlık nedeniyle veya cephenin gösterdiği gereklilik bahanesiyle, bunların yarın Yozgat doğrultusunda hareket etmeleri ve benim de Akdağmadeni, Yenihan, Tokat, Zile bölgesine Selahattin Bey'le birlikte yola getirmeye devam etmem hakkında şimdi şifreli bir bildirinin yapılmasını rica ederim. Makine başında cevap bekliyorum.</p>
				<p class="sagnormal"><span class="ideitalik">Kolordu Komutanı <br class="chapter"/>Albay Refet </span></p>
				<p class="ortayazi">***</p>
				<p class="normal">Şube 3 Gelişi /23</p>
				<p class="normal">Nazmi</p>
				<p class="sagnormal"><span class="ideitalik">Batı Cephesi <br class="chapter"/>7 Aralık 1920 </span></p>
				<p class="indentmetin"> </p>
				<p class="indentmetin">Genelkurmay Başkanlığı'na 25 numaralıdır. Ektir.</p>
				<p class="indentmetin"> </p>
				<p class="normal">l- Olay görünüşte halledilmiştir. Planları şudur:</p>
				<p class="normal">Tevfik Bey cephede, Ethem Bey Kütahya'da kalarak biteviye kuvvetlerini çoğaltmaya çalışacaklardır. Benim bütün cepheyi almam şekli altında Refet Bey'in de cepheden alınması, Fahrettin Bey'in değiştirilmesi, Bizim Kuvayı Milliye başkan ve müfrezelerine karşı bulunduğuma inandırarak hepsini yanlarına ve himayelerine almak ve aynı zamanda kamuoyunu ve Meclis'i kendilerine çekmek, hâsılı maddi ve siyasal göçlerini artırıp bir devrim yapabilecek bir duruma gelmektir.</p>
				<p class="normal">Bolşevik akımına sahip çıkmak istiyorlar.</p>
				<p class="normal">Bundan sonra Ankara'da Meclis'te çok entrika dönecektir. Bütün bu kanıtların önemli bir noktası vardır ki, o da zamana ihtiyaç görmeleri ve hemen hareket edecek durumda olmamalarıdır.</p>
				<p class="normal">Daha çok Meclis'teki akımlara önem verilmesi de maddi kuvvetlerin şimdilik yeterli ve hazır olmadığına kanıt olabiliyor.</p>
				<p class="normal">2- Refet Bey'in binbaşı yapmak istediği Demirci Efe'nin bundan ürkerek Refet Bey'in çağrısına uyup Konya'ya gitmediğini ve kendilerine işbirliği için başvurduğunu Ethem Bey çok gizli olarak Kâzım Bey'e söylemiştir. Aralarında bir ilişki girişimi bu biçimde gerçekleşiyor.</p>
				<p class="normal">3- Kâzım Bey'den anladığıma göre benim aldığım düzenin bir çarpışma olasılığından ileri gelmiş olduğu açıkça söz konusu olmuştur. Güneyin hazırlıklarından hiç bilgileri yoktur. Kütahya'da Ethem Bey'in giderken topladığı 40-50 atlı vardır.</p>
				<p class="normal">4- Bu hale göre bizim tarafın da işi zamana kalmıştır. Hareketin çabuklaştırılması Demirci'nin durumundan ileri gelmiş olabilir.</p>
				<p class="normal">Benim niyetim birkaç gün sonra 61. Tümen'i barış yoluyla Kütahya'ya geri döndürmekti. Bununla beraber iki tümen ve bir süvari alayıyla harekete hazırız. Demirci Efe'nin herhangi bir girişimi halinde hemen öncelikle Kütahya'yı işgal ederiz. Demirci'nin durumunda ivedilik var mı? Olayın görünüşteki yatıştırılmış şekline önem vermeyerek hemen Kütahya'ya hareket edeyim mi? Refet Bey'e, Mustafa Kemal Paşa'ya yazıldı. Bu gece her iki taraftan cevap beklerim. 7 Aralık 1920 saat 22.30'da yazıldı.</p>
				<p class="sagnormal"><span class="ideitalik">Batı Cephesi Komutanı İsmet </span></p>
				<p class="ortayazi">***</p>
				<p class="normal">Genelkurmay Harekât Şubesi Müdürü Salih Bey'e</p>
				<p class="sagnormal"><span class="ideitalik">Güney Cephesi 8 Aralık 1920 </span></p>
				<p class="indentmetin"> </p>
				<p class="normal">l- Bugün Demirci'den bir haber alamadım.</p>
				<p class="normal">2- Afyonkarahisar'daki kuvvetlerin kuzeye hareketi, Eskişehir'deki tümenlerin Kütahya'ya varışlarından sonra söz konusu olabilir. Kuvayı Seyyare'nin kuvvetiyle Eskişehir'deki birliklerin kuvvetini bundan dolayı İsmet Bey'in yalnız kendi kuvvetleriyle bu işi başarıp başaramayacağını bilmiyordum. Fakat Kütahya'ya yürüyeceğini söylemesinden kuvvetinin yeteceğini anlıyorum.</p>
				<p class="normal">3- Demirci'nin bilinen nedeniyle tek başına bir şey yapacağını pek ummuyorum. Fakat Kuvayı Seyyare'nin (Demirci olabilir) bulunduğu bölgeye geçmesi halinde bu iki kuvvet birleşir ve önemli bir süvari kuvveti meydana gelir.</p>
				<p class="normal">4- Ben Karahisar'ı piyadeyle kuvvetli olarak tutmak koşuluyla süvari kuvvetlerimle Demirci'nin kuvvetlerini dağıtabilirim. Demirci'ye yapılacak bu hareket Paşa Hazretleri'ne, İsmet Beyefendi'ye yazıldı.</p>
				<p class="sagnormal"><span class="ideitalik">Güney Cephesi Komutanı Refet <br class="chapter"/>Güney Cephesi Harekât Şube Müdürü İzzet </span></p>
				<p class="ortayazi">***</p>
				<p class="sagnormal"><span class="ideitalik">21 Aralık 1920 </span></p>
				<p class="indentmetin"> </p>
				<p class="indentmetin">Batı Cephesi Harekât Şubesi Müdürü Tevfik Beyefendi'ye</p>
				<p class="indentmetin">Güney Cephesi Kurmay Başkanı Zeki Beyefendi'ye</p>
				<p class="indentmetin">Refet ve İsmet Beyefendilere</p>
				<p class="indentmetin"> </p>
				<p class="normal">Birinci Kuvayı Seyyare'nin cephede gücünü artırarak ve dışta propagandayla önemli bir surette uğraşmakta olduğu kesinlikle bellidir.</p>
				<p class="normal">Ankara'daki propagandaları önemli ölçüde etkisiz hale getirilmiştir. Bunların şimdilik güçlenmek için zaman kazanmak istedikleri anlaşılıyorsa da kendileri için yakın bir tehlike sezinledikleri takdirde daha çok beklemeyerek derhal faaliyete geçmelerinin göz önüne alınması gereklidir.</p>
				<p class="normal">Bu halde Kuvayı Seyyare'nin cepheyi bırakarak askerlerimizin bulunduğu bölgeye uğramadan cephe gerisinde herhangi bir yere giderek orada ve ondan sonra asker ve kuvvet bulunmayan diğer yerlerde gittikçe kuvvetlerini artırmaları ve ondan sonra da seçecekleri bir hedefe taarruz etmeleri umulur.</p>
				<p class="normal">Demirci Efe durumunu duydularsa bu Kuvayı Seyyare'yi çabuk harekete geçirecek etkenlerden biridir.</p>
				<p class="normal">Böyle bir duruma karşı Batı ve Güney cephelerinin bütün süvari kuvvetlerini, toplu olarak bunların takibiyle görevlendirmek gerekecektir.</p>
				<p class="normal">Refet Beyefendi'nin Keçiborlu'dan sonra yapacakları bir haftalık takip harekâtında bu olasılığı sürekli olarak göz önünde bulundurmalarını ve bu harekâtı en çok bir hafta içinde ve mümkün olabilen çabuklukla sonuçlandırarak Afyon'da bir an önce toplanmalarını rica ederim.</p>
				<p class="normal">Bu esnada İsmet Beyefendi'nin de Kuvayı Seyyare'nin durum, kuvvet ve harekâtı hakkında sürekli olarak keşifler ve diğer imkânlarla araştırmalar yaptırarak girişimlerinden zamanında bilgi edinmeyi sağlamalarını rica ederim.</p>
				<p class="sagnormal"><span class="ideitalik">Büyük Millet Meclisi Başkan <br class="chapter"/>Mustafa Kemal </span></p>
				<p class="indentmetin">Arşiv no: 1/4282</p>
				<p class="indentmetin">Klasör no: 2485</p>
				<p class="indentmetin">Dosya no: 99</p>
				<p class="ortayazi">***</p>
				<p class="indentmetin">Çok aceledir. Sandıklı 24 Aralık 1920</p>
				<p class="indentmetin">Genelkurmay Başkanlığı</p>
				<p class="indentmetin">Harekât Şubesi Müdürlüğü'ne</p>
				<p class="indentmetin">Kişiye özeldir.</p>
				<p class="indentmetin"> </p>
				<p class="normal">1- Kuvayı Seyyare'nin Kütahya, Gediz'de toplanmakta olduğu doğrulandığına göre Eskişehir yöresinde toplanmış olan Batı Cephesi kuvvetlerinin büyük kısmıyla hemen Kütahya'nın ele geçirilmesi zamanının artık geldiğini sanıyorum.</p>
				<p class="normal">2- Kütahya'nın ele geçirilmesi için 23 Aralık 1920'de Ethem Bey'in yanına gidecek kurulun dönüşünü beklemenin gerekli olduğunu sanmıyorum.</p>
				<p class="normal">3- Bu konudaki düşünce ve kararın bildirilmesini rica ederim.</p>
				<p class="normal">4- Mustafa Kemal Paşa'ya ve İsmet Beyefendi'ye yazılmıştır.</p>
				<p class="sagnormal"><span class="ideitalik">Güney Cephesi K. <br class="chapter"/>Refet </span></p>
				<p class="indentmetin">Arşiv no: 1/4282</p>
				<p class="indentmetin">Klasör no: 2485</p>
				<p class="indentmetin">Dosya no: 99</p>
				<p class="ortayazi">***</p>
				<p class="indentmetin">Aceledir, harp telgrafıdır.</p>
				<p class="indentmetin">Her şeyden önce çekilecektir.</p>
				<p class="indentmetin">Batı Karargâhı</p>
				<p class="indentmetin"> </p>
				<p class="indentmetin">Güney Cephesi Komutanı Refet Beyefendi'ye</p>
				<p class="indentmetin"> </p>
				<p class="normal">1- Batı Cephesi'nin Eskişehir yöresindeki birlikleri aralığın 28. akşamı aşağıdaki durumu alacaktır:</p>
				<p class="normal">11. Tümen: Çerkezkartal, Mollaoğlu, Musaözü, Akçay.</p>
				<p class="normal">61. Tümen: Akkaya, Hasırcı, Gökçekız, Aydemir, Kızılinler.</p>
				<p class="normal">Süvari Tugayı: Kırka, Aktar bölgesinde toplanacaklardır.</p>
				<p class="normal">2- 23 Aralık'ta üç koldan yürüyüşe devam ederek Kızılcakaya, Yenice, Çiftlik, Uluköy, Söğüt hattına varılacaktır. Ben, 28 Aralık 1920 akşamı Eskişehir'de ve 29 Aralık 1920 akşamı Sabuncupınar istasyonunda bulunacağım.</p>
				<p class="normal">3- Güney Cephesi harekâtının ona göre düzenlenmesini ve tertibattan bilgi verilmesini rica ederim.</p>
				<p class="normal">4- 28 Aralık 1920 akşamı ordu büyük kısmının Kütahya'ya aktarılacağını, Kuvayı Seyyare birliklerinin Kütahya yöresini boşaltmasını Kütahya'ya bildireceğim.</p>
				<p class="normal">5- Mustafa Kemal Paşa Hazretleri'ne, Genelkurmay Başkanlığı'na ve Güney Cephesi Komutanı Refet Beyefendi'ye 28 Aralık 1920 de yazıldı. 27/28 Aralık 1920</p>
				<p class="sagnormal"><span class="ideitalik">Batı Cephesi Komutanı <br class="chapter"/>İsmet </span></p>
				<p class="indentmetin">Arşiv no: 4/4478</p>
				<p class="indentmetin">Klasör no: 2484</p>
				<p class="indentmetin">Dosya no: 23-96</p>
				<p class="ortayazi">***</p>
				<p class="sagnormal">Ankara 27 Aralık 1920 </p>
				<p class="indentmetin"> </p>
				<p class="indentmetin">Batı Cephesi Harekât Şubesi Müdürlüğü'ne</p>
				<p class="indentmetin">12. Kolordu Komutanlığı'na</p>
				<p class="indentmetin">Refet ve İsmet Beyefendilere</p>
				<p class="indentmetin"> </p>
				<p class="normal">Kütahya'daki kurulun cevabı Kuvayı Seyyare işinin artık barışçı ve siyasal yoldan hallinin mümkün olmayacağını kanıtlamış ve sorunun eylemli olarak ve silahla çözümlenmesi gereği meydana çıkmıştır. Bu sorunun son dönemini şimdiden Meclis'e de bildirmeye gerek yoktur.</p>
				<p class="normal">Başarıyla sonuçlandırırsak Meclis'in yaptıklarımızı onaylayacağı kuşkusuzdur ve elimizde haklı olduğumuzu ispat edecek yeteri kadar belge ve kanıt vardır. Bundan dolayı benim düşüncem şudur:</p>
				<p class="normal">İsmet Beyefendi Eskişehir merkezinin emniyetini bir kuvvetle sağlayarak kuvvetinin çoğuyla derhal Kütahya'yı ve Refet Beyefendi de aynı zamanda bütün süvarileriyle ve mümkün olduğu kadar çok piyade ve topçuyla Altıntaş'ı ele geçirmeli ve ondan sonra da Kuvayı Seyyare'ye bütün istediklerini dikte ettirmeli, bir yandan da dağıtmak için propagandalar yapılmalıdır.</p>
				<p class="normal">Kuvayı Seyyare'nin bizim için en zararlı davranışı piyade ve topçularımızın yoğun bulunduğu yerlere uğramadan ve kesin bir çarpışma kabul etmeyerek serbestçe kuvvetlerimizin etkisinden uzak alana çekilmeleri ve orada yerleşerek halkı korkutup zorla para ve kuvvet toplamalarıdır.</p>
				<p class="normal">Buna karşı da bütün Batı ve Güney cepheleri süvarilerinin derhal peşlerine gönderilmesi gerekir ki, alınan tedbirlerde de bunun kesinlikle sağlanmasını rica ederim.</p>
				<p class="normal">Takip için İkinci Kuvayı Seyyare de hesaba katılabilir. Birinci Kuvayı Seyyare'nin harekâtını pek dikkatli keşfettirmek, baskınlara karşı çok uyanık bulunmak konusuna özellikle dikkatinizi çekerim.</p>
				<p class="normal">Bu konudaki görüşlerinin makine başında bildirilmesini Refet ve İsmet beyefendilerden rica ederim.</p>
				<p class="sagnormal"><span class="ideitalik">Harekât Şubesi Müdürü <br class="chapter"/>Salih </span></p>
				<p class="indentmetin">Büyük Millet Meclisi Başkanı</p>
				<p class="indentmetin">Mustafa Kemal</p>
				<p class="ortayazi">***</p>
				<p class="indentmetin">İçişleri Bakanı ve Güney Cephesi</p>
				<p class="indentmetin">Komutanı Refet Beyefendi'ye –tel–</p>
				<p class="indentmetin"> </p>
				<p class="normal">Asi Ethem'in ve ona bağlı olanların kesin bozgunuyla sonuçlanan ve ordumuzun iç ve dış düşmanlarına karşı ezici gücünü ispatlayan takip harekâtı sırasında kahraman birliklerimizin ezici ve güçlü komutanız altında gösterdiği kudret ve fedakârlığı, ulusal bağımsızlık ve vatanın esenliği adına en büyük görev sayar ve başarıdan ötürü yüksek şahsınıza ve kahraman ordumuzun bütün erat ve subaylarına en içten tebriklerimi ve teşekkürlerimi sunarım.</p>
				<p class="sagnormal"><span class="ideitalik">24 Ocak 1921 Büyük Millet Meclisi Başkanı <br class="chapter"/>Mustafa Kemal </span></p>
				<p class="indentmetin">Arşiv no: 1/4282</p>
				<p class="indentmetin">Klasör no: 2485</p>
				<p class="indentmetin">Dosya no: 29.99</p>
				<p class="ortayazi">***</p>
				<p class="indentmetin">Şifre İsmet ve Refet Beyefendilere</p>
				<p class="indentmetin"> </p>
				<p class="normal">Ethem Bey'in Millet Meclisi'nin yasal kuruluşuna saldırı ve başkaldırmasını anlatmak isteyen çektiği telgraf yazısı üzerine dün 29 Aralık'ta Kuvayı Seyyare sorununu Meclis'te uzun uzun bütün ayrıntılarıyla açıklamış, Ethem Bey'in son telgraf yazısını da olduğu gibi okumuştum.</p>
				<p class="normal">Ethem Bey'in komutadan düşürülmesi üzerine verilen karar ve bizce alınan tedbirler Meclis'te bütünüyle uygun bulunmuş idi. Bugün Kütahya'dan dönenler de Meclis'e geldiler.</p>
				<p class="normal">Bunların dönüşüyle yaptıkları duygusal açıklamalar üzerine Meclis'te sorunun yine kan dökmeden çözümü için bir eğilim meydana geldi. Bunun üzerine Büyük Millet Meclisi'nin son bir büyüklük eseri olarak Ethem Bey ve kardeşlerine kesinlikle kuvvet başından ayrılarak hükümete sığınmaları için son bir öneri yapılmış ve sığındıkları takdirde can emniyetlerinin sağlanacağını ve haklarında verilecek yasal yargının bağışlanması için hükümetçe Büyük Millet Meclisi katında aracılıkta bulunulacağının duyurulmasını Meclis'e önerdim.</p>
				<p class="normal">Bu öneri Meclis'te kabul edildi. Buna göre son kez olmak üzere Ethem Bey'le arkadaşlarına duyurulmasını ve sonucun bildirilmesini rica ederim.</p>
				<p class="sagnormal"><span class="ideitalik">Büyük Millet Meclisi Başkanı <br class="chapter"/>Mustafa Kemal </span></p>
				<p class="ortayazi">***</p>
				<p class="sagnormal"><span class="ideitalik">Güney Cephesi <br class="chapter"/>13 Aralık 1920 </span></p>
				<p class="indentmetin"> </p>
				<p class="indentmetin">Genelkurmay Harekât Şubesi Müdürü Salih Bey'e</p>
				<p class="indentmetin"> </p>
				<p class="normal">Tutuklanan Vacit Bey üzerinde zarflı bir kâğıt içinde anahtarı pek güçlükle çözülen 12 Aralık 1920 tarihli Ethem Bey'in şifre benzeri aynen aşağıdadır.</p>
				<p class="sagnormal"><span class="ideitalik">Güney Cephesi Kurmay Başkanı <br class="chapter"/>Zeki </span></p>
				<p class="h2baslik">Karakol Örgütü'nün Sovyetler'le Yaptığı Antlaşmanın Metni</p>
				<p class="normal">Rusya Birleşmiş Sovyetler Cumhuriyeti adına hareket eden Halk Komiserleri Sovyetleri Kafkasya'daki İştirakiyun Partisi Kafkas Mahalli Merkez Komitesi temsilcisi ile Türkiye ihtilal hareketini temsil eyleyen Karakol Cemiyeti ve Uşak Kongresi İcra Heyeti adına hareket eden Kafkasya'daki temsilcisi Baha Sait arasında aşağıdaki antlaşma yapılmıştır:</p>
				<p class="normal">1- Antlaşmadaki iki taraf gerek kendi memleketleri dahilindeki karşıdevrimlere ve gerek hariçteki Batı Avrupa fütuhatçı hükümetlerine karşı her türlü vasıta ve güçleriyle birbirlerine yardım esası dahilinde bir savunma ve saldırma antlaşmasına vardılar.</p>
				<p class="normal">2- Antlaşmadaki iki tarafın işbu ittifak antlaşmasındaki başlıca amaçları:</p>
				<p class="normal">a- Bütün Müslüman memleketlerin Batı Avrupa emperyalistlerinin boyunduruğundan kurtarılması.</p>
				<p class="normal">b- İran, Arabistan, Mısır, Hindistan vb. gibi Müslüman memleketlerde Batı Avrupa emperyalist burjuva hükümetlerine ve özellikle Asya ve Afrika'da İngiliz emperyalistlerine karşı mücadele.</p>
				<p class="normal">c- Şimdiki halde kurulmuş bulunan ve Avrupa emperyalistlerine karşı açılan mücadele sonucunda kurulacak olan Sovyet tarzı yönetimin kabul ve doğrulanışının sağlanmasından ibarettir.</p>
				<p class="normal">3- İşbu amaca erişmek için Rusya Sovyetleri Cumhuriyeti sözü geçen Türkiye ihtilalci teşkilatına silah, mühimmat ve para vb. bulmak ve sağlamak konusunda mesai sarf edeceğini taahhüt eder.</p>
				<p class="normal">Türkiye ihtilalci teşkilatı işbu antlaşmanın imzasından sonra silah, mühimmat ve para ihtiyacını Rusya Sovyetlerine bildirecek ve sözü geçen Sovyetler işbu dileği duraksamadan kabul ve icra edecektir.</p>
				<p class="normal">4- Türkiye askeri teşkilatı Rusya Cumhuriyeti'nden istediği miktarda silahlı askeri kuvveti Denikin'e, Kolçak'a ve Rusya Sovyetleri Cumhuriyeti'nin diğer düşmanlarına karşı savaşmak için hazırlamayı taahhüt eder.</p>
				<p class="normal">5- Türkiye Geçici İhtilalci Hükümeti'ni temsil eden Karakol İhtilalci Cemiyeti ve Uşak Kongresi İcra Heyeti Batum, İran, Afganistan ve Hindistan'da İngiltere aleyhine bir ayaklanma yaratmak için gerekli teşebbüslere hemen başlayacaklarını ve Rusya Sovyetleri Cumhuriyeti dahi gereken para, silah ve mühimmatı tamamen sağlamayı taahhüt ederler.</p>
				<p class="normal">6- Batı Avrupa emperyalistleri aleyhinde Müslüman memleketlerinde yapılacak işbu milli ihtilalleri himaye edecek olan Rusya Sovyetleri Cumhuriyeti bu Müslüman memleketlerden her birinin tam bağımsızlığını tanıyacağını; iç meselelerine kesin olarak müdahale etmeyeceğini; mahalli halkın arzusuna karşı sosyal ve politik teşkilat kurulmasını talep etmeyeceğini taahhüt eder.</p>
				<p class="normal">7- Rusya Sovyet Cumhuriyeti Batı emperyalistlerine karşı ayaklanan bütün Müslüman memleketlerini ve bu hareketlerin başındaki her hükümeti işbu saldırma-savunma antlaşmasını kendi imza etmiş gibi müttefik sayacağını ve kabul edeceğini taahhüt eder.</p>
				<p class="normal">8- İşbu memleketteki politik ve sosyal idare tarzının kurulma ve teşkili halkının serbest istek ve görüşüne bağlı olup antlaşmadaki iki taraf sözü geçen kavimlerin arzularına karşı zor ve baskı yapmayacağını taahhüt eder.</p>
				<p class="normal">9- Türkistan'da kurulu olan Sovyet idaresinin güçlendirilmesi ve pekiştirilmesi için gereken tedbirlerin alınmasını Türkiye Geçici İhtilalci Hükümeti kabul ve taahhüt eder.</p>
				<p class="normal">10- Denikin ile Kazaklara karşı Dağıstan'da yapılan mücadelelerde Dağıstanlılar Sovyet yönetim tarzı lehine eğilim gösterdiğinden işbu memleketteki işçi, köylü ve halkın serbest isteğine göre kurulan Sovyetler'e yardım etmeyi Türkiye Geçici İhtilal Hükümeti taahhüt eder. Dağıstan hükümetinin teşekkül tarzına gelince bunu tayin Dağıstan İşçi ve Köylü Kongresi'nin hakkı olup antlaşmadaki iki taraf bu konuya kesinlikle müdahalede bulunmayacaklarını taahhüt ederler.</p>
				<p class="normal">11- Rusya Sovyetleri Cumhuriyeti ve Türkiye İhtilalci Hükümeti'nin İngiltere ve Rusya emperyalistlerine karşı Kafkasya'da açacağı ortak hareketi Avrupa emperyalistlerinin emir ve nüfuzu altında işbu mukavelenin hedeflerindeki amaçlara karşı hareket ve şimdilik antlaşmadaki iki tarafı birbirinden ayıran Gürcistan, Ermenistan ve Azerbaycan şimdiki hükümetleri tarafından karşı konduğuna göre Türkiye Geçici İhtilalci Hükümeti'ni temsil eden Uşak Kongresi İcra Heyeti ve Karakol İhtilalci Cemiyeti yukarıda sözü geçen üç hükümeti gerek Rusya emperyalistleri, gerek İngiltere, gerek Batı Avrupa'nın başka istilacı devletlerine karşı antlaşmadaki iki tarafla birlikte hareket edecek hükümetlerine bu konuda Kafkas mahalli teşkilatına yardım ve arka çıkmayı taahhüt eder.</p>
				<p class="normal">İşbu hükümet darbesini Azerbaycan'da uygulamak için Türkiye Geçici İhtilalci Hükümeti Azerbaycan Türk halkının ırksal eğilimlerinden ve Azerbaycanlılarca ünlü Türk milliyetçilerinin nüfuz ve kişiliklerinden yararlanmayı taahhüt eder.</p>
				<p class="normal">Azerbaycan İhtilalci Hükümeti'nin kuruluş tarzı Azerbaycan İşçi ve Köylü Kongresi'nin serbestçe vereceği karar dairesinde olacağından antlaşmadaki iki taraf kongre kararlarına karşı gelmemeyi taahhüt ederler.</p>
				<p class="normal">12- Gürcistan, Ermenistan, Azerbaycan, Kuzey Kafkasya gibi bütün Kafkas hükümetlerinin tam bağımsızlıkları antlaşmadaki iki tarafça kabul edilmiş olduğundan bunların birbirlerinden ayrı bir surette bağımsız olarak veyahut Kafkas Birliği'ne katılmak suretiyle veya federasyon şeklinde büyük devletlerden birine katılma şeklinde hükümet kurmaları konusunda ilgililerin tam serbest bırakılacaklarını ve bu konuya hiçbir surette müdahale etmeyeceklerini antlaşmadaki iki taraf kabul ve taahhüt eder.</p>
				<p class="normal">13- İşbu antlaşmanın iki nüshası önce bir taraftan Rusya Sovyetleri Cumhuriyet hükümetinin Kafkasya'daki temsilcileri yani Rusya Komünist Partisi'nin mahalli komitesi ve diğer taraftan Karakol İhtilalci Cemiyeti ve Uşak Kongresi İcra Heyeti temsilcisi tarafından imza edilecektir.</p>
				<p class="normal">Bu şekilde imzanmış nüshalardan bir adedi Karakol İhtilalci Cemiyeti ve Uşak Kongresi İcra Heyeti Temsilcisi tarafından tasdik edilecek, diğer adedi Dışişleri Halk Komiserleri Sovyet başkanı ve Rusya Sosyalist Federatif Sovyetler Cumhuriyeti'nin Merkez İcra Heyeti başkanı tarafından tasdikten sonra karşılıklı imza edilen antlaşma karşılıklı olarak alınıp verilecektir.</p>
				<p class="normal">14- İşbu antlaşma 13. maddede sözü geçtiği şekilde imza edildikten sonra kesinleşecektir. Antlaşmadaki iki tarafın Kafkasya'daki temsilcileri kendi imzalarından sonra antlaşmayı uygulayacaklar, bağlı oldukları hükümetlerin tasdikini beklemeden ortak harekete başlayacaklardır.</p>
				<p class="normal">15- İşbu antlaşma Baha Sait Bey tarafından 1920 yılı ocak ayının 11. günü Bakû şehrinde akit ve imza edilmiştir.</p>
				<p class="h2baslik">General Sami Sabit Karaman'ın 1921 1922 Trabzon ve Kars Hatıraları</p>
				<p class="normal">İngiliz kontrol noktalarını atlatıp, İnebolu'ya doğru yola çıkan Kleopatra vapurundaki subay Mısır Seydibeşir esir kampından İstanbul'a uzanan ve Ankara'dan davet ve hizmet bekleyen çağrıyı almak için çok uzun zaman beklemişti.</p>
				<p class="normal"> Osmanlı Devleti için savaşmış, bir tropikal hastalığa yakalanmış, buna rağmen asker olduğunu asla unutmamıştı. Ankara alaydan daha büyük kıta komutanlarının çağrılmadıkça Anadolu'ya geçmelerini istemiyordu. Bu konu İstanbul Merkez Komutanı Albay Esat Bey'e tebligatla bildirilmişti. Buna rağmen habersiz gidenler Albay İsmail Hakkı Bey'in durumuna düşebilirlerdi. Ankara İstanbul'dan gelenlere şüpheli gözle bakıyor ve bu noktada çok ince eleyip sık dokuyordu. Albay İsmail Hakkı Bey, silah arkadaşı Sami Bey'e yazdığı mektupta bir teğmenin potinlerime hatta çoraplarıma kadar beni araştırdı diyordu. Generalliği gelmiş bir albayın orduya yeni katılmış bir teğmenin tavrından ne kadar üzüntü duyduğu açıklıkla yazılmıştı.</p>
				<p class="normal">Albay Sami Sabit Bey Ankara'nın İstanbul'un ihanetinden kuşku duyması ve bu tür tedbirlere gitmesini garipsemiyor ve bu nedenle istek ve seçimin Anadolu tarafından yapılmasını yerinde buluyordu.</p>
				<p class="normal">İstanbul'da Harbiye Nezareti'nin 15. Tümen dahil yaptığı tayinleri kabul etmeyen ve o sırada zaten tedavi altında bulunan Sami Bey uzun bir bekleyişten sonra bu çağrıyı alacaktır.</p>
				<p class="normal">15 Mart 1921.</p>
				<p class="normal">Merkez Komutanı Esat Bey evine gelmiş ve Şark Cephesi Komutanı Kâzım Karabekir'in Milli Müdafaa Vekâleti vasıtasıyla yaptığı çağrıyı iletmişti.</p>
				<p class="normal">Sami Sabit Bey ayrıca 5 kişilik kurmay heyetini seçmek salahiyetini de kullanacak ve kuruluyla Kleopatra gemisine binecekti.<sup class="calibre3"><a href="cerkezethem_split_137.html#footnote-118064-100" id="footnote-118064-100-backlink">100</a></sup></p>
				<p class="normal">Trabzon'a varışın bildiren telgrafına Kâzım Karabekir 6 Nisan'da şu cevabı verecekti:</p>
				<p class="normal">"Geldiğinize memnun oldum. Heyetinizle hemen Kars'a hareket buyurunuz. Gözlerinizden öperim."</p>
				<p class="normal">Geleceğin paşası "Yarın 9 Nisan Cumartesi. Burayı terk edeceğim. Trabzon'a dair şu birkaç sözü kayda şayan bulurum" ifadesini kullanıp şöyle yazacaktır:</p>
				<p class="normal">"Burada her vilayet merkezinde olduğu gibi 'Müdafaa-i Hukuk Cemiyeti' vardır. Bu cemiyetin içinde oldukça hatırı sayılı İttihatçılardan Küçük Talat da bulunuyor. Artık Trabzon Müdafaa-i Hukuk Cemiyeti'nin kimlerden müteşekkil olduğunu ve ne gibi maksatlara hadim olacağını anlamak güç değildir sanırım. Bu şimdiye kadar şahsen tanımadığım İttihatçı benimle temasa geçmeyi ihmal etmedi.</p>
				<p class="normal">Bir yemekte hiç haberim olmadan karşıma çıktı. Talat bir hamlede beni okumaya çalışıyordu. Şu günlerde komünizmden bahsetmek mümkün müydü? Talat komünizme muhalif görünmüyor ve konuşmasına maruf hiçbir İttihatçı ismi katmamaya çok gayret ediyordu.</p>
				<p class="normal">Halbuki ben onu daha evvel tahkik etmiştim. O burada komünist faaliyetlerini tevkife, efkârı Bolşeviklik aleyhine oluşturmaya çalışanların başlıca biriydi. Bu maksat, Trabzon'da kısmen hâsıl olmuştu da.</p>
				<p class="normal">Mustafa Suphi'nin, ilk şuurlu Türk komünistinin Trabzon'dan Rusya'ya iade edilirken denize ilka suretiyle ifnası hadisesi, Bolşevik aleyhtarlığının buradaki şiddeti hakkında bir fikir verebilir.</p>
				<p class="normal">Küçük Talat benim hüviyetimi az çok öğrenmişti. Çünkü ben cizvitlik etmek istemedim.</p>
				<p class="normal"> Şu girişten sonra halkla temasımdan hâsıl olan düşüncemi kaydetmek isterim. Enver şüphesiz boş durmuyor ve onun arzularını burada ören, süsleyen eller var. Temas ettiğim bazı eşraf Enver'i överek yâd ediyor ve bir kelimeyle burada unutturulmuyor."</p>
				<p class="h2baslik">Karabekir, Enver Paşa'nın Tevkifini İstiyor</p>
				<p class="normal">Bu satırlarda Enver Paşa'nın tekrar Anadolu'ya dönüş yolunun olduğu söylemlerinin, Mustafa Suphi meselesinin ve "İskele Cumhuriyeti" oluşumunun belirtileri bulunuyor. Hatıraların daha sonraki kısımlarında dönüş çabalarını ve Enver Paşa Yeşil Ordusu'na temas eden satırlar da yer alıyor.</p>
				<p class="normal">16 Temmuz 1921'de Kâzım Karabekir Paşa'nın emriyle Kars mutasarrıflığına vekâlet etmek emri alan Sami Sabit Bey bu tarihte Şark Orduları Komutanı Kâzım Karabekir Paşa'nın Enver Paşa ve onunla birlikte olanların derdest edilmesi emrinden de bilgi sahibi olacaktır:</p>
				<p class="normal">"Trabzon'a dair ilk düşüncelerimi ifade ederken Enver şüphesiz boş durmuyor demiştim. Bu ifademdeki isabeti Şark Cephesi Komutanlığı'nın 27 Haziran 1921 tarihli şifresinden edindiğim bilgiler teyit etmektedir.</p>
				<p class="normal">Alınan malumata nazaran Sovyet Rusya Hariciye Komiserliği heyetinden Karahan'ın Enver Paşa'yı Anadolu'ya göndererek bir karışıklık zuhuruna ve bundan bilistifade memleketimizde Bolşevizm inkılabının olmasına var kuvvetiyle çalıştığı ve Rusya Hariciye Şûralar Fırkası namı verilerek Anadolu'ya gönderilmeye başlandığı elde edilen bilgilerle sabit olmuştur denildikten sonra Enver'in halen Moskova'dan gaybubet eylediği tahakkuk etmiştir.</p>
				<p class="normal">Sahillerimize ve gerek kara hudutlarımız dahiline Enver namına gelecek bilcümle şahıs ve bizzat Enver'in tevkif olunarak sıkı bir inzibat altında doğruca Ankara'ya izamı ve hesap sorulması..."</p>
				<p class="h2baslik">Yeşil Ordu'ya Bel Bağlayanlar</p>
				<p class="normal">Sami Sabit Bey Kâzım Karabekir'in Enver Paşa'nın Anadolu'ya geçmek ihtimali karşısında tevkife kadar uzanan tedbirini aktardıktan sonra Enver Paşa'nın Berlin'den Halil Paşa'ya 28 Ocak 1921'de yazdığı mektuptan söz etmektedir.</p>
				<p class="normal">Mektup satırlarında "İstanbul'da teşkilat tamamlanmıştır. Artık İslam İhtilal Cemiyeti'nin başına geçmek sırası gelmiştir" ifadesini aktaran Sami Sabit Bey şöyle devam edecektir:</p>
				<p class="normal">"Bu mektubun yazıldığı tarihte ben henüz İstanbul'da idim. Filhakika bir 'Yeşil Ordu' efsanesi ağızlarda dolaşıyordu. Bu orduya bel bağlamış bazı hafif beyinlilere de tesadüf ediliyordu. Ama bahsedilen teşkilatın mahiyetini ben öğrenememiştim.</p>
				<p class="normal">Bugün bulunduğum muhitte Mustafa Kemal'den ziyade Enver'e bel bağlayanlar eksik değil. Sarıkamış faciasından en çok müteessir olan şark vilayetlerimiz halkı içinde bu Enver'ci türemesine şaşarım.</p>
				<p class="normal">Esaretten kurtulup da İstanbul'a geldiğim sıralarda kızılların bize geniş ölçüde yardım etmekte olduklarını öğrenmiştim.</p>
				<p class="normal">Batum maceramız Bolşevikleri gücendirmiş olacak ki, Kafkas Cephesi Harp Komitası'ndan Orjinogitze Ankara'da Büyük Millet Meclisi'ne bu infiali ifade eden bir mektup yazmış ve bir suretini Kâzım Karabekir Paşa'ya göndermiştir.</p>
				<p class="normal">Bir sureti de benim elime geçen bu mektup şöyle:</p>
				<p class="normal">'Ankara'da Büyük Millet Meclisi'ne, 8 Mart 1921</p>
				<p class="normal">Bir sureti de Kâzım Karabekir Paşa'ya,</p>
				<p class="normal">"Müsaadenizle bu mıntıkalardaki tehlikeli vaziyeti arz edeyim. Şahsım itibariyle eskiden beri olduğu gibi şimdi de ittifakımızın devamına taraftar olmakla beraber son vaziyet üzerine açıkça diyorum ki, bu zamana kadar aramızdaki ittifak ve ilişki tehlikeye düşmektedir.</p>
				<p class="normal">İki tarafın murahhasları kesin neticeyi kararlaştırmak üzere müzakere ederken, bu müzakereye tesir edecek vaziyetler meydana getirmek, hem müzakereyi bozmak hem de aradaki güveni kırmak demektir.</p>
				<p class="normal">Böyle bir hareketten bir netice hâsıl olmaz; müzakereyle beyhude vakit de geçirilmiş olur.</p>
				<p class="normal">Bu işler karşısında heyet-i murahhaslarınızın başında olan Ali Fuat Paşa'nın söylediği sözlerine mi inanalım, yoksa olan yeni vaziyete mi inanalım?</p>
				<p class="normal">Ben aramızda hiçbir sebep olmadan vaziyetin bu şekle girmesine bir mana veremiyorum. Ve tahmin ediyorum ki, bu vaziyetin neticesi bizim düşmanlarımızı sevindirecektir.</p>
				<p class="normal">Ben kalben temenni ederim ki, biz nasıl Brest-Litovsk Anlaşması'nı lağvettiysek siz de Sevr Antlaşması'nı lağvedersiniz ki, Avrupalılar şimdiye kadar akit edilen antlaşmaları geçerlidir diyemesinler.</p>
				<p class="normal">Müsaadenizle arz edeyim ki, bizim dostluk ittifakımızın devamını arzu ediyorsanız, aramızda yapılan antlaşmalar kâğıt üzerinde kalmasın.</p>
				<p class="normal">Arzu edilir ki, bizim ittifakımızla Şark âlemi kurtulsun.'</p>
				<p class="h2baslik">Mustafa Kemal Paşa'yı Alaşağı Etmek</p>
				<p class="normal">Bir iki gündür Kars'ta bulunan Kâzım Karabekir Paşa dün ikindi vakti beni çağırmıştı. Söze şöyle başladı:</p>
				<p class="normal">'Sami Bey Enver işi azıttı. Ankara benden şüphe eder gibi görünüyor.'</p>
				<p class="normal">Uzattığı kâğıt Batum'a gelmiş olan Enver tarafından Trabzon Kayıkçılar Kâhyası Yahya'ya yazılmış bir mektuptu. Mektupta Yahya'nın Müdafaa-i Hukuk Cemiyeti'ne yaslanarak hükümetin bütün nüfuzunu ele geçirdiği, bir 'İskele Hükümeti' kurduğu, mahalli hükümetin âciz vaziyetinden istifade ederek son zamanlarda tahliye ettirdiği mahkûmlardan bir tabur oluşturduğu yazılıydı. Ali namıyla bu taburun başına geçerek güya Milli Mücadele'ye katılmak üzere Ankara'ya gideceği ve bir darbeyle Mustafa Kemal'i alaşağı ederek başbuğluğu ele geçireceği ilave edilmişti.</p>
				<p class="normal">Karabekir: 'Sami Bey senden başka güvenecek arkadaşım yok. Seni Enver'le uğraşmak üzere Trabzon'daki 13. Fırka komutanlığına tayin ettirmek istiyorum. Gider misin?'</p>
				<p class="normal">Cevap verdim: 'Bu arzunuzu emir telakki ediyorum. Yalnız yaverimi de beraber götürmeme müsaadenizi rica edeceğim.'</p>
				<p class="normal">Paşa bunu makul gördü ve 'Siz gidiniz, sizin arkanızdan emrinizdekileri de göndereceğim' dedi. Trabzon'a geldikten sonra işe nereden, nasıl başlayacağıma karar verdim. İlk işim Kâhya'yı tevkife teşebbüs etmek oldu.</p>
				<p class="normal">Ancak Kâhya gizlenmişti. Onu ele geçiremeyince kardeşi de dahil olmak üzere birkaç yardakçısını tevkif ettirdim. İlgili makama bir yazı yazarak Kâhya'nın hapishaneden çıkarttığı mahkûmların listesini istedim.</p>
				<p class="normal">İlk sekiz kişinin yakalanmasından sonra diğer mahkûmlar beni ziyaret ederek teslim oldular. Tabur dağılmıştı. Yakalananlar bir vapura bindirilerek cepheye ilhak edilmek üzere İnebolu'ya sevk edildiler.</p>
				<p class="normal">Birkaç gün sonra Ardahan mebusu Hilmi Bey ziyaretime geldi. Bir edayla kime karşı bayrak açtığımı, isterlerse Mustafa Kemal'i alaşağı ederek Enver'i onun yerine geçirebileceklerini söyledi.</p>
				<p class="normal">'Niye duruyorsunuz?' diye sorduğumda zamanı henüz müsait bulmadıklarını ilave etti.</p>
				<p class="normal">Cevabım kısa ve netti: 'O zaman niçin Envercilik propagandası yapıyorsunuz?'</p>
				<p class="normal">Bunun üzerine cebinden çıkardığı kâğıdı göstererek 'Ben Envercilik propagandası yapmıyorum. Enver'le görüşmeye gidiyorum' dedi.</p>
				<p class="normal">Mektup Mustafa Kemal Paşa'nın Moskova büyükelçisi Fuat Paşa'ya kendi eliyle yazılmış bir tezkeresi idi. Şöyle yazıyordu:</p>
				<p class="normal">'Aziz Kardeşim,</p>
				<p class="normal">Büyük Millet Meclisi azasından Ardahan mebusu Hilmi Bey, Enver ve Halil paşalarla rüfekasına (arkadaşlarına) vaziyeti izah ve hareketlerine dair bazı görüşlerini beyan etmek üzere seyahat eylemektedir. Kendisine teshilat (kolaylaştırma) yapılmasını rica eder, muhabbetle gözlerinizden öperim kardeşim.</p>
				<p class="sagnormal"><span class="ideitalik">Mustafa Kemal'</span></p>
				<p class="normal"> </p>
				<p class="normal">.........</p>
				<p class="normal">Bugün Rus konsolosu beni ziyaret etti. Asabiydi. Ziyaretinin sebebini şöyle izah etti:</p>
				<p class="normal">'Ankara Buhara'ya sefir tayin etmiş. Rus hükümeti onu tanımak şöyle dursun, karaya ayak bastığı anda vapura iade edecektir. Böyle bir muameleye meydan vermeyelim. Paşa'ya söyleyin, gitmesin.'</p>
				<p class="normal">Böyle bir şeye temas etmeye yetkili olmadığımı söyledim. Konsolos kekremsi bir edayla çıkıp gitti. Anlaşılan Bolşevikler hiçbir milletin istiklalini tanımaya niyetli değildiler. Konsolosun tavrından anladım ki, bu işi bizzat görecek, yani Galip Paşa'ya meseleyi anlatacaktı.</p>
				<p class="normal">Derhal arabama atladım ve soluğu Galip Paşa'nın misafir olduğu evde aldım. Vaziyeti izah ettikten sonra onun konuşmasına fırsat vermeden akşamki vapurla hareket etmeyeceğini, birkaç gün daha burada kalacağını söylemesini arz ettim. Paşa da bu hareketi uygun buldu.</p>
				<p class="normal">Daireme döndükten sonra durumu Hariciye Vekâleti'ne arz ettim. İki gün sonra Galip Paşa'nın sefaretinden vazgeçildiği, Ankara'ya dönüşünün lüzumu kendisine bildirildi.</p>
				<p class="normal">Bolşeviklerle aramız galiba biraz şekerrenk. Ukrayna Başkomutanı General Frunze beni ziyaret etti. Görüşmede ciddi bir münakaşa başladı. Frunze, Adana meselesi sırasında olan müzakereyi kastederek 'Siz artık kapitalistlere kur yapmaya başladınız' dedi. Bunu mülkümüzün kapitalistler tarafından ele geçirilen kısmı için giriştiğimiz müzakereyi kur yapma şeklinde yorumlamasını haklı bulmadığım şeklinde cevapladım.</p>
				<p class="normal">Bunun üzerine general sözü başka tarafa yöneltti ve 'Anlıyoruz, siz bizim yaptığımız terörden ürktünüz...' dedi. Ama cevabım onu şaşırttı:</p>
				<p class="normal">'Generalim, siz o terörü yapmamış olsaydınız, ben bugün generalimle görüşmek hazzına eremezdim.'</p>
				<p class="normal">Görüşmemiz sırasında sözü komünizme getiren ve onun faziletlerini anlatmaya başlayan Frunze'ye şunları söyledim:</p>
				<p class="normal">'Aziz Generalim, ben Marx'ın, <span class="ideitalik">Kapital</span>'ini okumuş değilim. Okumuş olsaydım da açık bir hakikate ermiş olacağım çok şüphelidir.</p>
				<p class="normal">Fakat Lenin'in herkesin anlayabileceği bir dille yazmış olduğu birkaç risaleyi okumuş bulunuyorum. Çok insani ve cazip nazariyeler var. Ama siz, komünizmi bize Şark kapısından değil, Garp'tan getirdiniz.</p>
				<p class="normal">Biz Türkler komünizm değil, ütopist sosyalizmin bile ilk harfini dahi bilmeyiz. Rusya'da göğsünde bomba taşıyan genç kızlar, bundan çok zaman evvel türemişti. Anarşizmin vatanı Rusya'dır.'</p>
				<p class="normal">Ben konuşurken Frunze tatlı bir tebessümle yüzüme bakıyor, tercümanı dinlerken de gözlerini benden ayırmıyordu. O, bu son ifadelerime cevap vermemekle beraber dostça ayrıldık diyebilirim.</p>
				<p class="normal">.......</p>
				<p class="normal"> </p>
				<p class="normal">Enver Paşa'nın 8 Şubat 1921 tarihli, Halil Paşa'ya yazdığı uzun bir mektubun önemli bir bölümünü okuyalım:</p>
				<p class="normal">'Kardeşim Halil,</p>
				<p class="normal">... Anadolu ahvali benim oraya gelişimi gerekli kılan bir şekil almıştır. Bu, her taraftan gelen davet haberleri kendini belli ediyor.</p>
				<p class="normal">Anadolu'ya girmek üzere, Rusya Müslümanlarından bir kıta teşkil etmek isterim. Kumandası da sırf bana ait olacaktır.</p>
				<p class="normal">Ruslar böyle bir kuvvet, bana ilkbaharda verecekler midir? Vermeyeceklerse para da göndermek istemiyorlarsa ben İtalya yoluyla gitmek istiyorum.'</p>
				<p class="normal">Aynen aktardığım mektuptaki görüş ve sezişlerdeki basitliğe işaret ederek, Halil Paşa'nın cevabını naklediyorum.</p>
				<p class="normal">'Enver Paşa Hazretleri'ne,</p>
				<p class="normal">Muhterem Paşam,</p>
				<p class="normal">Mektubunuzun en önemli maddelerini Karahan'a 9 Şubat'ta ilettim. Mülakat için zaman talebi dolayısıyla yeni bir beyanatta bulunurlarsa ayrıca arz edeceğim.</p>
				<p class="normal">Rusların İngilizlerle akit ettikleri Şark'a ait antlaşmada şu sıralarda sadakat göstermek istedikleri, hareketlerinden anlaşılıyor.</p>
				<p class="normal">Bu vaziyete göre Berlin'den gönderilecek propaganda heyetinin burada ümit edildiği surette iyi kabul göreceğini ümit etmiyorum.</p>
				<p class="normal">Anadolu sefaretinin ilk kademesi geldi. Fuat Paşa'nın birkaç güne kadar geleceği haber alınmıştır. Rüştü Bey de vardır.</p>
				<p class="normal">Tevfik Rüştü Ankara'daki komünist fırkasına mensuptur. Sefarete mensup değildir. Bunlar komünist tatbikatını tetkike gelmişlerdir.'</p>
				<p class="normal">Halil Paşa Karahan'la görüştükten sonra 12 Şubat 1921 tarihli mektubu gönderir:</p>
				<p class="normal">'Enver Paşa Hazretleri,</p>
				<p class="normal">Dün gece Karahan'la görüştüm. Karahan, Rusya Sovyetler hükümeti namına arzu edilen İslam kuvvetlerinin verilmeyeceğini ifade etti.</p>
				<p class="normal">Hükümet namına davet edilmeyeceğinizi, ama ne zaman gelmek isterseniz burada fevkalade hüsnükabul göreceğinizi ve Rusya dahilinde her tarafta serbest gezebileceğinizi, Rusya'dan Türkiye veya diğer taraflara geçmekte de serbest olacağınızı beyan eyledi.</p>
				<p class="normal">Şunları da özel olarak ilave etti:</p>
				<p class="normal">Enver Paşa'nın Moskova'ya gelmesi fevkalade iyi olacaktır. Çünkü pek yakında Anadolu'dan Fuat Paşa'nın riyasetindeki heyet Moskova'ya varacaktır.</p>
				<p class="normal">Anadolu'nun son vaziyetini bu heyetten anlamak öğrenmek için heyet ile Rusya hükümeti arasındaki müzakerelerde cereyan edecek bazı meselelerde Enver Paşa'nın da görüşüne gerek olabilir.</p>
				<p class="normal">Enver Paşa'nın Türkiye'ye gitme meselesine gelince şunu söylemek isterim.</p>
				<p class="normal">Eğer Enver Paşa'nın Türkiye'ye gitmesi Mustafa Kemal Paşa'nın çekememesine neden olacaksa, memlekette bir ikilik meydana geleceğinden İngilizlerin memnuniyetine neden olacaktır. Rusya kalben bunu istemez.</p>
				<p class="normal">Bununla beraber böyle bir hal vaki olsa dahi Rusya hükümetinin resmen Türkiye'nin işlerine müdahale etme hakkı yoktur. Sonra aldığımız bir habere göre İzzet Paşa, müzakere neticesi olarak B. Meclisi'nin 18 maddelik isteğini İngilizlere teklif etmek üzere İstanbul'a gitmiştir. Muhteviyatını bilmiyoruz ama kabul görürse Mustafa Kemal hükümeti vazifesini ifa etmiş olur.</p>
				<p class="normal">Bu takdirde Enver Paşa'nın oraya gitmesine lüzum kalmaz. Ama kabul görmezse o vakit Paşa'nın Anadolu'ya giderek işi ele alması ve herhalde Mustafa Kemal Paşa'dan daha büyük bir inat ve vatanperverlikle arzu edilen hedefi ele geçirmesi muvafık olur.</p>
				<p class="normal">Bu nedenle Paşa'nın Moskova'da bulunması lazımdır.' "</p>
				<p class="h2baslik">Çerkez Ethem ve Suikast Timleri İddiası</p>
				<p class="normal">Tarihlerden 18 Ekim 1935'ti. Cumartesi günü <span class="ideitalik">Cumhuriyet</span> gazetesini okuyanlar manşette gördükleri "Melun suikastçılar adalet pençesinde" haberiyle heyecan ve meraka düşmüşlerdi.</p>
				<p class="normal">Alt başlıklar daha da ilgi çekiciydi. "Çerkez Ethem'in, ulu önderin hayatına el uzatmak kastıyla yolladığı melunlar yakalandı. Urfa saylavı Ali Saip de tevkif edildi."</p>
				<p class="normal">Atatürk'e son suikastı Suriye'de planlanmış, Çerkez Ethem ile Reşit Bey'in silahlandırdığı beş kişilik silahlı tim suikastı gerçekleştirmek için bir mebusun yardımıyla Maraş'a gelmişti.</p>
				<p class="normal">Millet Meclisi, hazırlık komisyonunun raporunu onaylayıp, Ali Saip Bey'in dokunulmazlığını kaldırmıştı. Komisyon Yunus Nadi, Fuat Bey ve Ali Fuat Paşa'dan meydana geliyordu.</p>
				<p class="normal">21 Ekim 1935'te İstanbul'da İstanbul Üniversitesi öğrencileri hocalarının da katılımıyla büyük bir lanetleme mitingi yapacak ve diğer günlerde yurdun her yerinde Atatürk'e bağlılık yeminleri edilecekti.</p>
				<p class="normal">Olay İngiliz Büyükelçisi Percy Loren'in bir notuyla ortaya atılmıştı. Elçi İçişleri Bakanı Şükrü Kaya'ya imzalı bir not göndererek Atatürk'e bir suikast girişimi olduğunu ve ekibin Türkiye'ye giriş yapmak üzere hareket ettiğini bildirmişti.</p>
				<p class="normal">Yazı Temmuz 1935'te kaleme alınmıştı. Amman Polis Müdürlüğü ile Suriye'deki Fransız makamlarının teyitleriyle, İçişleri Bakanlığı başta MAH olmak üzere, güvenlik kuvvetlerini güney sınırlarında harekete geçirmişti.</p>
				<p class="normal">Ankara'ya getirilen sanıklardan Yahya, Üzeyir ile kardeşi şoför Arif, İdris, Şemsettin ve kardeşi İsmail ile Urfa mebusu Ali Saip Bey tutuklanmış, Ankara Ağır Ceza Mahkemesi'nde yargılanmışlardı.</p>
				<p class="normal">Başkan Osman İletkin, savcı ise Baha Arıkan'dı. Sanıkları Hamit Şevket İnce savunuyordu. Savcı 10 yıla kadar hapis cezası istiyor, avukat İnce ise ortada maddi bir delil bulunmadığını, sanıkların Ali Saip Bey'le hiç görüşmediklerini ve ortada bir çete olmadığını söylüyordu.</p>
				<p class="normal">İnce, Ali Saip Bey'in Atatürk'e bağlılığını dile getirmişti. Gerçekten Ali Saip Bey Atatürk'e yakın bir kişiydi. Trablusgarp'ta beraber bulunmuşlar, Çanakkale ve Anafartalar'da savaşmışlardı.</p>
				<p class="normal">Atatürk Halep'te 7. Ordu komutanıyken hastanede yatan Ali Saip'i ziyaret etmişti. Bu yakınlık Kurtuluş Savaşı'nda da sürmüş, Ali Saip Bey, Şeyh Sait İsyanı'ndan sonra kurulan İstiklal Mahkemesi'ne başkanlık da etmişti.</p>
				<p class="normal">Bütün bunlar aslında en büyük delildi. Atatürk mahkemeler öncesi ve sonrasında hiçbir müdahalede bulunmamış ve yargıyı etkilememişti.</p>
				<p class="normal">Mahkeme 17 Şubat 1936 Pazartesi günü kararını bildirmişti. Sanıklar ilk ifadelerini baskı altında verdiklerini ileri sürmüş ve bu nedenle ortada bir başka geçerli delil olmayınca, Ali Saip Bey ve diğerleri için beraat kararı verilmişti.</p>
				<p class="h2baslik">Suikast Var mı? Varsa Kimin Girişimi?</p>
				<p class="normal">Buraya kadar bir suikast girişiminin gelişimini gördük Şimdi gazetelere bakalım ve meseleyi bir başka açıdan görelim:</p>
				<p class="normal">"Çerkez Ethem yakalandı, Ankara'ya getiriliyor. Yunan gazeteleri suikastçı şerirler üzerinde İtalyan parası ve Beyrut'ta oturan bir İtalyan zabitinden gelmiş mektuplar bulunduğunu iddia ediyorlar.</p>
				<p class="normal">Hayfa'da tutulan beş Çerkez'in ceplerinden mühim vesikalar çıktı. Avanesi, Amman'da yakalanan Çerkez Ethem'i kurtarmak istediler fakat muvaffak olamadılar."<sup class="calibre3"><a href="cerkezethem_split_138.html#footnote-118064-101" id="footnote-118064-101-backlink">101</a></sup></p>
				<p class="normal">Gazetelerin olay haftasına dönük yayınlarına bakılırsa Avrupa İkinci Dünya Savaşı'nın adımlarını atmaya başlamıştır.</p>
				<p class="normal">"Sulh konuşmaları yolunda gitmiyor" şeklindeki haberler, barış ihtimalinin giderek ortadan kalktığını gösteriyordu.</p>
				<p class="normal">Savaşa hazırlık özellikle İtalya'nın Habeşistan (Etiyopya) emelleriyle ortaya çıkıyor, İngiltere, Türkiye ve diğer devletler bu durumu kabul edilmez buluyordu.</p>
				<p class="normal">Almanya ile İtalya ipin bir ucunu, İngiltere ve diğerleri diğer ucunu çekip geriyordu.</p>
				<p class="normal"><span class="ideitalik">Cumhuriyet</span> gazetesi, "Beyrut-özel" mahreçli haberin girişinde Çerkez Ethem'in Amman'da, diğer zanlıların da Hayfa'da ele geçirildiğini yazıyordu. AA ve Reuter mahreçli haberin devamında "Çerkez Ethem ve kardeşlerinden birinin tevkif edildiği" yer almaktaydı.</p>
				<p class="normal">"Şerirler nasıl ele geçirildi?" bölümü ise "Kahire-özel"dir. Bu bölümde Ethem ve kardeşi Reşit'in Amman'da bir emir tarafından yakalandığı, Suriye üzerinden Türkiye'ye sevk edileceği ifade edilmektedir.</p>
				<p class="normal">Manşet haberin en altında ise Yunan gazetelerinin konuyla ilgili haberlerine yer verilmektedir.</p>
				<p class="normal">Haber "Atina-AA" mahreçlidir. Girişte Çerkez Ethem'in caniyane bir harekete hazırlanırken bazı ecnebi memleketlerden destek gördüğüne işaret edilmektedir.<sup class="calibre3"><a href="cerkezethem_split_139.html#footnote-118064-102" id="footnote-118064-102-backlink">102</a></sup></p>
				<p class="normal"><span class="ideitalik">Eleftros Antropos</span>'un haberinde dikkati çeken şu noktalar vardır:</p>
				<p class="normal">1- Suikastçıların yabancı ülkelerle temas kurdukları.</p>
				<p class="normal">2- Türkiye'de karışıklık çıkarmak isteyen İtalyanların bunlara yardım ettiği.</p>
				<p class="normal">3- Suikastçıların üzerinde külliyetli miktarda İtalyan liretinin bulunduğu; Beyrut'ta Françesko Beyanki adındaki kişi ile çete reisinin yazıştığı; İtalyan Genelkurmayı'nın İkinci Şube subaylarından olan Beyanki'nin Doğu'da bir casus şebekesini idare ettiği ve Propaganda Bakanı Kont Ciano'dan direktif aldığı.</p>
				<p class="h2baslik">Sarsılmaz Belgeler Nerede?</p>
				<p class="normal">Son paragraftaki yorumun ise kime ait olduğu belirsiz. Yunan gazetesine mi yoksa bize mi ait?</p>
				<p class="normal">"İtalyanların Anadolu'ya sokulmaktan vazgeçmemiş olduğu bu sarsılmaz vesikalardan anlaşılmaktadır."</p>
				<p class="normal">Anlaşılıyor ki olayda İtalyan planlaması üzerinde durulmaktadır. Haberlerde eylemcilere parayı verenin adı açıklanmakta, hatta İtalya gizli servisinden önemli bir isim de açığa çıkmaktadır.</p>
				<p class="normal">Suikast desteğinin hangi devletten sağlandığı söyleniyor ama Ankara'yı telaşa düşüren suikast girişimi kâğıt üzerinde kalıyor.</p>
				<p class="normal">İngiltere ve Türkiye'nin İtalya'yla arası bozuktur. İngiltere Türkiye ile İtalya arasındaki bu gergin havayı daha da bulandırmak için böyle bir senaryoya ihtiyaç duymuş ve elçi kanalıyla Ankara'ya suikast notunu iletmiş olabilir.</p>
				<p class="normal">İngiltere veya İtalya yaratılmış toplumsal çalkantıdan da yarar sağlamayı amaçlamış olabilirler. İngiltere İtalya'yı öne çıkararak, Türkiye'yi saflarına çekmeyi de düşünebilir. Akla gelebilecek bir başka ihtimal ise Mussolini'nin Türkiye'ye yönelik çıkışları, Atatürk'ün buna sert cevabıdır.</p>
				<p class="normal">MAH'ın İtalyan Genelkurmayı'nın askeri planlarını elde edişine İtalya servisinin bir karşı provokasyonu da akla gelebilir.</p>
				<p class="h2baslik">Troçki Türkiye'de<br class="chapter"/>Troçki'den Mustafa Kemal Paşa'ya</p>
				<p class="normal">"Beyefendi,</p>
				<p class="normal">İstanbul kapılarından size şunları bildirmekle şeref duyarım: Kendi arzumla Türk sınırına gelmiş değilim ve bu sınırı zor kullanıldığından dolayı aşmaktayım.</p>
				<p class="normal">Cumhurbaşkanı Beyefendi, hürmetlerimin kabulünü rica ederim.</p>
				<p class="normal">L. Troçki, 12 Şubat 1929"</p>
				<p class="h2baslik">İçişleri Bakanı Şükrü Kaya'dan<br class="chapter"/>İstanbul Valisine</p>
				<p class="normal">"Sabık Harbiye Komiseri Troçki, 'Sedov Leon' nam-ı müstearıyla yanında karısı Natali ve çocuğu Leon ile diğer iki kişi olduğu halde İstanbul'a gelmek üzere Moskova elçiliğimizden 23 Ocak 1929 tarihinde vize almıştır.</p>
				<p class="normal">Kendisine bir suikast vukuunu mani tedbirler alınmalıdır.</p>
				<p class="normal">4 Şubat 1929"</p>
				<p class="h2baslik">Dışişleri Bakanından İçişleri Bakanına</p>
				<p class="normal">"Mösyö Troçki tarafından Reisicumhur Hazretleri'ne takdim edilen mektubun mütalaasından hâsıl eylediğim intiba, Troçki'nin ihtiyarı hilafına Türkiye'ye gönderilmesinde hükümetimiz ile Sovyet hükümeti arasında, aleyhinde bir anlaşma olduğunu tevehhüm ederek kendi hükümetini cebir istimal etmesi dolayısıyla protesto ederken Reisicumhur Hazretleri'nin bu hususta nazar-ı dikkatlerini celp etmek, daha açık bir ifadeyle emniyet-i şahsiyesini kefalet altına aldırmak kayıt ve endişesidir.</p>
				<p class="normal">Mösyö Troçki'nin memleketimizde dost bir devletin muhtac-ı tedavi bir vatandaşı sıfatıyla müsaade bahşettiğimize ve Türkiye'de ikameti müddetince bilumum ecnebinin tabi oldukları rejimden müstefit olması ve bundan hariç bir muamelenin hakkında varit olmayacağı derkenar bulunmasına ve bu nokta-i nazardan Türkiye'yi arzu ettiği zaman terk etmekte de muhtar olmasına nazaran bu hususatı Rus inkılabında oynadığı rol itibariyle maruz olabileceği husumet dolayısıyla emniyet-i şahsiyesini kâfil tedabir-i mahsusanın ittihaz olunduğunu kendisine cevaben bildirmeye ve bu hususa İstanbul valisinin memur edilmesini muvafık mütalaa ediyorum.</p>
				<p class="normal">Troçki'nin arz olunan vaziyetine binaen masuniyet-i şahsiyesi hakkında tedabir-i mümkünenin ittihazı ve tarafımdan talep ve müracaat vukuunda usulü dairesinde muavenet edilmesi hususunda memurin-i zabıtaya talimat itasını bu münasebetle de ehemmiyetle rica ederim.</p>
				<p class="sagnormal"><span class="ideitalik">17 Şubat 1929<br class="chapter"/>Hariciye Vekili Tevfik Rüştü (Aras)"</span></p>
				<p class="h2baslik">İstanbul Valisinden Troçki'ye</p>
				<p class="normal">"Reisicumhur Hazretleri'ne takdim edilmek üzere tevdi ettiğiniz mektubu ait olduğu âli makama arz etmekten hali kalmadım.</p>
				<p class="normal">Size, atideki hususları tebliğe memurum:</p>
				<p class="normal">Sovyet hükümeti, sıhhi ahvalinizden dolayı ittihat arazisi haricinde tedavi edilmek hususunda bulunduğunuz ihtiyacını ileri sürerek Cumhuriyet hükümetinden Türkiye'ye gelmenize müsaade ederek bir vize verilmesini rica etmiştir.</p>
				<p class="normal">Sovyet arazisinden hareketinizden itibaren olan biteni bilemeyiz ve onları araştırmak tabii bize ait değildir.</p>
				<p class="normal">Herhalde muhakkaktır ki, mektubunuzda işaret ettiğiniz cebir ve şiddet Türkiye Cumhuriyeti arazisinde akla bile gelmez.</p>
				<p class="normal">Buradan herhangi bir memlekete gitmek hususunda serbestsiniz. Kendi kararınızla burada ikametinizi uzatmak istediğiniz takdirde Türkiye misafirperverliğini sizden esirgemeyecektir.</p>
				<p class="normal">Polis memurlarımız ikametiniz müddetince emniyetinizi muhafaza etmek için mümkün olan bilcümle tedbiri almışlardır. Buna rağmen bir tecavüzden şüphelendiğiniz herhangi bir halde polisimize ihbar etmeniz münasip olur.</p>
				<p class="normal">Bu mektubu aldığınızı bildirmenizi rica eder, hürmetlerimi bildiririm.</p>
				<p class="sagnormal"><span class="ideitalik">18 Şubat 1929<br class="chapter"/>İstanbul Valisi Muhittin (Üstündağ)"</span></p>
		</div>
		<div class="calibre1" id="calibre_pb_19"/></body>
</html>