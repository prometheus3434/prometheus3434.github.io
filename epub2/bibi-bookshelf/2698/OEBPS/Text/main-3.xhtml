<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h3 id="u0c374ad7-b874-4676-8c00-414d2ce19c4d" style="text-align: center;"><a id="bookmark0"></a><span style="font-weight:bold;">VI. BÖLÜM</span></h3>

  <p>Sonia’nın evinden çıktığında sıkıntısı dağılmıştı. Sonuç olarak, büyük bir aşk yaşamamak, kendisi için olduğu kadar Sonia için de iyiydi. Örneğin, -Mathilde ona âşıkken- hastalık gibi aptalca bir şey nedeniyle Mathilde’den ayrılacak olsa, bu onun için çok korkunç olurdu. Çünkü kanserin vurduğu darbenin etkisiyle sıradan, basit tarafını yitirip densizliğin, acımasızlığın doruğuna varabilirdi: Kanseri bir yazgı değil bir engel olarak görebilirdi. Sonia ile ölüme boyun eğmişti, oysa Mathilde ile aşka doğru yürümek isteyecek ve ölüm onu yolundan alıkoyan korkunç bir engel olacaktı. Ama şayet onun yerine Mathilde ölecek olsaydı, bu daha da kötü olurdu… ve tüm umutsuzluğuna karşın kendini iyi hissetti: En azından, olabilecek en kötü şey değildi başına gelen.</p>

  <p>Saat beşe geliyordu ve beş buçukta bir randevusu vardı: Bir iş randevusu, ama bu randevuya kadar… Sabahki Cassandre’ın<a id="footnote1"></a><sup><a href="#bookmark1">1</a></sup> muayenehanesine gitmeden hastalığı hakkında bilgi edinmeliydi. Sorularına yanıt bulmak için, yeniden aynı incelemeleri yaptırmasını ve ‘mesleki ahlak gereği’ tedavisini sürdüren doktora gitmesini buyuracak olan bir başka doktora da gitmeyecekti. Bir başvuru kitabı satın alacaktı. Anımsadığı kadarıyla, bulunduğu yerin yakınında, tıp kitapları satan bir kitapçı vardı. O kitapçıda, <span style="font-style:italic;">‘Karsinomun Bütün Türleri</span>’ adlı bir kitap buldu ve <span style="font-style:italic;"><sup>l</sup>karsinomun</span> kibarca kanser demek olduğunu kitapçıya doğrulattıktan sonra, arabasına bindi ve Luxembourg bahçesine giderek, somurtuk iki yaşlı hanımın arasına oturdu, onun varlığından ortak bir güvensizlik duyan yaşlı hanımlar (belki de şaşkın hali, karmakarışık saçları nedeniyle) çene çalarak uzaklaştılar.</p>

  <p>Matthieu ani bir hareketle, pek diri olmayan otlarla kaplı toprağı ayağıyla iteledi, rahatça kitabını karıştırmaya başladı. Kitabın ‘içindekiler’ bölümünü inceledi, <span style="font-style:italic;">‘Akciğer</span> bölümünü aradı ve hemen bu bölümü okumaya gömüldü. <span style="font-style:italic;">“Akciğer kanseri kesinlikle ölümcüldür,”</span> sanki başka birinin yalan söyleme hastalığı hakkında bilgi alırmış gibi, hoşgörüyle okuyordu. <span style="font-style:italic;">“Yakın organlara zarar vermeksizin ameliyat olanaksızdır… vs. vs. en gözü pek hekimler hile genellikle ameliyattan kaçınırlar.”</span> Aklında tıbbi terimler uçuşurken, bir futbol topunun çarpmasıyla kitabı da elinden uçtu. Matthieu futbol topunu ve kitabını bankın üstünden aldı ve gözlerini kaldırdığında, dokuz-on yaşlarındaki bir oğlanın öfkeyle, hatta düşmanca bir tavırla kendisine doğru koştuğunu gördü.</p>

  <p>— Benim topum, dedi çocuk sertçe.</p>

  <p>“Üstelik, huysuz ve terbiyesiz de,” dedi içinden Matthieu.</p>

  <p>— Özür dilersen topunu alırsın, dedi asık bir suratla.</p>

  <p>— Ne için özür dileyeceğim?</p>

  <p>— Kitabımı düşürdüğün için.</p>

  <p>Bir sessizlik oldu. Çocuğun yanında kimse yoktu herhalde, tam anlamıyla bağımsızdı. Onu çağıran ne bir anne, ne de bir arkadaş vardı.</p>

  <p>— Ne okuyorsun, diye sordu.</p>

  <p>— <span style="font-style:italic;">Karsinomun Bütün Türleri.</span></p>

  <p>Burnundan konuşan çocuk, bir ayağının üstünde seke seke: “Bütün türleri… bütün türleri… bütün türleri…” diyerek, deli gibi Matthieu’nün çevresinde dönmeye başladı. Matthieu aldırmamaya çalışarak, bezgin bezgin ona bakıyordu.</p>

  <p>— Bütün türler nedir?</p>

  <p>— Herhalde, sen değilsin. Sen, salaklığın tek biçimisin, dedi Matthieu, çocuk gibi sırıtarak. Otların üstündeki bu pis yumurcakla anlaşmak olanaksızdı!</p>

  <p>Ve topu kolunun altına sıkıştırıp yeniden kitabına gömüldü. Ama ne okuduğunu anlamıyordu, hasmının varlığı onu alıkoyuyordu.</p>

  <p>— Topumu istiyorum!</p>

  <p>— Kibarca iste.</p>

  <p>— Öyle yapmayı bilmiyorum!</p>

  <p>Göz göre göre yalan söylüyordu. Matthieu’yü yumuşatmak için sevimli, yalnız çocuğu oynuyordu. Başaramayacaktı.</p>

  <p>— Denemen gerek.</p>

  <p>Matthieu sakin olmaya çalışıyordu.</p>

  <p>— Buna hakkınız yok! Bu top, sizin değil! O babamın, onu bana babam aldı!</p>

  <p>— Umurumda değil!</p>

  <p>— Gidip babamı çağıracağım!</p>

  <p>— Hadi durma, onun ağzını burnunu dağıtacağım, dedi Matthieu kararlılıkla.</p>

  <p>Çocuk bundan kuşku duyuyordu ama yine de ürkmüştü, sessizlikte Matthieu’nün içi sevinçle doldu.</p>

  <p>— O sizin suratınızı dağı…</p>

  <p>— Öyle mi sanıyorsun?</p>

  <p>Ve Matthieu ayağa kalktı, hem üste çıkmak isteyen, hem de korkak olan bu küçük canavarın karşısında, bir metre doksan iki santim boyunu ve geniş ragbici omuzlarını gözler önüne serdi.</p>

  <p>- Hay Allah, ya! Doğru söylüyorsun! Benim babam, böyle değil!</p>

  <p>Bu sözdeki içtenlik Matthieu’yü sakinleştirdi.</p>

  <p>- Dinle… Yalnızca ‘Özür dilerim’ diyeceksin, ben de sana topunu vereceğim.</p>

  <p>Sessizlik oldu.</p>

  <p>- Özür dilerim, dedi çocuk söylenir gibi.</p>

  <p>Matthieu topu yere koydu, bir tekme vurdu ve şansı yaver gitti, hasmının saygı dolu bakışları altında topu alabildiğine uzağa fırlatıp ondan kurtuldu. Eğer, yaşam ve ölüm hakkındaki düşünceleri onu parkta oynayan zavallı çocukları ürkütme noktasına kadar getirdiyse, bu iyiye işaret değildi. Ama yaptıklarının bu çocuğu pek ürkütmediği de söylenebilirdi; yalnızca bir kez, bir yetişkinin diktatörlüğü karşısında boyun eğmişti ve bu da onun için iyi olabilirdi. Şimdiden, akşam yemeğinde anlattıklarını duyar gibi oluyordu: “<span style="font-style:italic;">Biliyor musun baba, parktaki bir adam topumu almak istedi. Ben de ona topu senin aldığını, onun için de topun senin olduğunu söyledim, adam da umurunda olmadığını söyledi. O zaman ben de senin onu döveceğini söyledim ama o bana dövülenin sen olacağını söyledi ve sonra ayağa kalktı, o zaman söylediğinin doğru olduğunu anladım. Onu yenemezdin, baba!”</span></p>

  <p>Ve babanın yüzünü hayal etti, sonra annenin yüzünü, sinirli bir kahkaha attı. İlk kez boyunu ve fizik gücünü, bir konuşmada kanıt olarak kullanıyordu. Genellikle bundan kaçınır, serserilerden pestili çıkana kadar dayak yediğini anlatırdı. Bu hikâyeler, Matthieu’ye kızmaya başlamasından önce Helene’i çok eğlendiriyordu. Matthieu, Helene’in değiştiğini söyleyerek ona kızıyordu, ama belki de kendisi anlattığı hikâyeleri değiştirmeliydi ya da en azından, başka türlü bir mizah geliştirmeliydi. Çok tuhaftı ama bu sabahtan itibaren, Helene’in yüzündeki acılı hırçın kadın maskesini çıkarıp atmayı düşünmekten bir türlü vazgeçmemişti - oysa, bu maske birkaç aydır Helen’in yüzündeydi. Anlaşılması güç kavgalarına konu olan esaslı birkaç neden aramaktan da vazgeçmemişti. Belki de, dedi korkuyla, belki de ona gerçekten ihtiyacım var ve saygı duymadığım ya da yeterince sevmediğim bir kadına ihtiyaç duymaya katlanamıyorum. Belki de -bu en kötü olasılık olabilirdi-, bana yardım etmeyeceğinden korktuğum için onu duyarlı ve yaralı bir kadına dönüştürüyorum ve onu yeniden şefkatli bir kadın olarak hayal etmek, göstereceği tepkiler ve bana yardımcı olmak isteyeceği konusunda beni rahatlatıyor. Belki de, hepsinin karmakarışık bir karışımıydı, son noktayı koydu… Yoksa kendimi mi kandırıyorum, dedi içinden, kısa bir süre önce kendisiyle biraz da olsa konuşmayı denediğini ya da konuşmayı denemek için kendini zorladığını unutarak. Yalnızca biraz konuşmayı denemişti, bundan başka bir sözcük kullanılamaz.</p>

  <p>Not defterine göre, beş buçukta Sologne’daki küçük gölün karşısında ‘bir site’ inşa ettirmek isteyen bir adamla randevusu vardı, rastlantı sonucu bu bölgeyi iyi tanıyordu. Mathilde’in burada bir kulübesi ve avlanma izni olan bir dostu sayesinde, şimdi ‘site’ inşa edilecek olan yere davet edilmişti. Orada birkaç hafta sonu geçirmişti. Mathilde avdan nefret ettiği için, kuşkusuz, bir kez bile tetik çekmemişti, ama ikisi de bu hafta sonlarına bayılmışlardı. Sonbahar gelmek üzereydi, sazlıklar sular içindeydi, ama kulübe kuruydu, eski bir soba sayesinde sıcak bile sayılırdı, onlar kitap okuyarak, sevişerek ve konserve yiyerek orada uzun saatler geçirmişlerdi. Mathilde’in ceketini hâlâ anımsıyordu, içi kızıl kürklü kahverengi bir ceketti ve Mathilde soğuktan pembeleşmiş, cıvıl cıvıl, buz gibi yüzünü, Matthieu’nün boynuna gizlemeye çalıştıkça onu keyif ve soğukla inletiyordu.</p>

  <p>‘Müşterisi’, bu hektarlarca araziyi, o toprakları, o gölü ve o kulübeleri satın almıştı; bu ‘yöreye’ ‘vahşi’ bir görünüm vermek istiyordu. Burada spor yapılacaktı, ama kaliteli spor… Tabii, bir lokanta, bir alışveriş merkezi de yapılacaktı ve kulübelerin dibine kadar arabayla gelebilmek için yollar asfaltlanacaktı. Eskiden kendi kendine sıcak sudan soğuk suya geçen yıpranmış duşları olan kulübeler banyolarla donanacaktı. On gün önce, zararını kapatmak için bu projeyi kabul etmişti ama şimdi proje umurunda bile değildi.</p>

  <p>Zaten kendini bütün projeler için yetersiz hissediyordu, artık hiçbir şey, özellikle düşünmese bile yıllardan beri gözlerinin içinde gezinip duran şu görüntülerden onu asla yoksun bırakamayacaktı: Akşamın kızıllaştırdığı ağaçlar, kül renginden antrasite dönüşerek kararan dümdüz göl, sobanın ateşinin öptüğü Mathilde’in yüzü… Genel kullanımıyla <span style="font-style:italic;">‘beklerken</span> , seyrek kullanımıyla <span style="font-style:italic;">‘ölümü beklerken</span> altı ay boyunca kendini hoşuna giden hiçbir şeyden yoksun bırakmayacaktı… Zamanın geçişini seyretmek, ona iyi görünmek istiyordu ama bunu başaracağım diye de randevularının hiçbirini iptal etmeyecekti. Eğer büyük bir mimar, bir deha olsa, belki ölüm fikri onu çok kızdırabilirdi, belki de ölümün yapmasını engellediği şeyleri bu gezegene miras bırakmak isteyebilirdi. Çabucak, ya özündeki derinliği yansıtan ya da pek şatafatlı evler, saraylar, hastaneler çizebilirdi; belki de meteliksiz insanların oturdukları kötü barınaklar yerine yeni bir mimari, yeni bir biçim ya da yalancı mermerden de olsa çok daha güzel görünen tuhaf yapılar yaratabilirdi. Ve belki de, bu ‘yaratıcı’ özelliği sayesinde, bedeninin yıkımını unutabilirdi. Ama, mesleğinde bir deha değildi. Üstelik, düşünceleri ve anıları için yayıncıların peşlerinden koştuğu, kitapçı raflarını dolduran ünlü aşçılar ya da berberler kadar bile iddialı değildi. İyi bir mimardı, oldukça yetenekli olduğu söyleniyordu, bir zamanlar, mimarinin bir sanat, başlıca doyumun kazanç olmadığı bir sanat olduğunu düşünürdü. Deha sözcüğü çok zaman önce söz dağarcığından silinmişti. Matthieu işlerinde ‘nasıl’ sorusunu çözümlemek zorundayken ve ‘niçin’ sorularını düşünmeye zaman bulamadığı sıralarda: Bu sözcük yavaş yavaş dağarcığından silinmişti. Pek yakında öleceğini öğrenen biri niçin yaratıcılığa yönelir, niçin bir yazar kendini kalemine ya da bir ressam fırçasına adar ve o güne kadar üretmeyi reddettikleri bir yapıtla şaşkınlık yaratmak ya da büyük bir başarı kazanmak için kendilerini özgür hissedebilirler? Niçin buna o güne dek cesaret edemezler? Bu özgür çağda kim kimi şaşırtabilir ki? Küçük kusurlarının ortaya çıkması onları gerçekten rahatsız edebilir mi? Yaşam çarpıcı ipuçlarını, daha az geveze olan başka insanlardan daha fazla mı açıklamıştır onlara? Onların incelikleriyle coşup onların ölümüyle kalakalacak olan izleyicilere, varoluşlarının karmakarışık yığıntısını kusursuz bir örnek, değerli bir armağan gibi sunduklarını mı düşünürler? Ya sanatçı kendi kendine şöyle derse: “Dikkat! Kendimi hâlâ on dört yaşımdaki gibi, bir başyapıt yaratacak kadar yetenekli görüyorsam artık acele etmem gerek!” yeteneksizliğinin verdiği korku, yeteneği konusunda duyduğu kuşku, onu yaratıcılıktan alıkoyabilir. Hiç pişmanlık duymadan o güne kadar uyum içinde yaşanmış, yeteneğe özgü olduğu varsayılan bu yıpranmış oyuncaklarla, bu berbat ıvır zıvırla, uçlu yazı kalemleri, kurşunkalemlerle yapılan bu çalışmaya hiçbir zaman olmadığı kadar keskin ve incelikli bir bilinçle bıyık altından gülebilir. Ah hayır, böyle ağdalı ve duyarlı sözlere gerek yok. Yalnızca kadınların onu yargılamasına (ve avutmasına) dayanabilir! Onu tanıyan ve onun tanıdığı kadınların… kısacası, sevgilisi olmuş kadınların. Başka türlü ne bir sitem, ne bir pişmanlık kabul eder. Devam edebilmek için kendine fazla katlanıyor, kendini fazla dinliyor hatta kendini fazla yerden yere vuruyordu. Ona kalan altı ayı, başkasını dinleyerek hatta başkasını anlamaya çalışarak geçirmeyecekti. Zaten itiraf etmek gerekir ki, çok uzun zamandan beri pek kimseyi de dinlemiyordu. Yalnızca, nadir de olsa sezebildiği şeyleri dinliyordu. Ama bu o kadar nadir oluyordu ki, sık sık yanlışlar yapıyordu. Oysa, bazı yaratıcı insanlara bazı zamanlar tam bir hayranlık duymuştu ama galiba hayranlık da tıpkı zekâ gibi bir adaleydi ve kullanılmadığı zaman zayıflıyordu. Ve böylece hiçbir şeyle ilgilenmemeye başlanıyor, coşkuyu yitirilip her şeye daha az bakıp daha az dinleniyor ve rastgele bir şeyler okunuyordu. Üstelik, Matthieu’ye öyle geliyordu ki her şeyi aynı düzeye indirgeme, entelektüel keyif ve tutkularından vazgeçme, mantıksal olarak bakınca, ona pek parlak olmayan ama daha sıcak ve daha doğal bir arkadaş topluluğu sağlayacağına, tam tersine onu tam bir yalnızlığa itiyordu. Başlangıçta bu yalnızlık olabileceğinden daha da korkunçtu, iradedışı, ödünlenmesi olanaksız bir yalnızlıktı. Herhangi bir ortamdaki herhangi bir ukalalık bile, arzu edilmeden kabullenilmiş olan bu boşluğa yeğlenebilirdi.</p>

  <p>Hepsi kahrolsun! Yaşasın hayat! Yaşasın boşluk! Ne yazık ki, sonundan fazlasıyla haberdar olunca, yaşam bir ölümlü için katlanılmaz oluyordu. Niçin mi? Altı ay içinde kesinlikle öleceğini bildiği için; ama bir kazada ölse, neredeyse alışılmış, katlanılır bir şey olacaktı. Ayrıca, korkunç kazalarda ölümler olduğu gibi tek bir sıyrık bile almadan kurtulanlar da vardı. Bir kazanın ölüme yol açacağından kesin olarak emin olunamazdı. Bu kısaca şöyle anlatılabilir: Bilinen, gerçekleşeceği bilinen ölümler ancak yine de belirsiz olarak görülebildiği zaman dayanılır olur ve romansı bir düşe dönüşebilir, ancak böyle bir seçenekle ölüm olasılığı daha az düşünülebilir. “Kuşku değil, kesinlik insanı çıldırtır,” diyordu Nietzsche ya da bir başkası. Nietzsche haklıydı. Nietzsche’nin adı neydi yahu? Nietzsche?.. Nietzsche?.. Friedrich, Ludwig?.. Hayır. Bu adamın adı hiç de çekici değildi gerçekten. Ama yine de adı aramayı sürdürüyordu. Sersemleşmiş beyni uyuşmuş belleğine boşu boşuna işkence çektiriyordu. Anımsayamıyordu, yapacak bir şey yoktu.</p>

  <p>Bürosunun bulunduğu yere geldi, arabasını ezilmiş bir iki kabak ya da patlıcanın durduğu park yasağı olan yere koydu. Sürücü arabayı yalnızca kuraldışı bir yere bırakmakla kalmıyor, aynı zamanda park yerindeki otomatik bilet makinesinden bir bilet alıp bu bileti arabasının ön camının iç tarafına da koymuyordu! Üstelik parkomata vurarak, tempo tutup eğleniyor ve birkaç frank kazanmak için, kulaklarını dikmiş, ağzı kulaklarında, savunmasız makinenin tepesini okşuyordu ve göz göre göre kurallara uymadığı halde kadın polislerin önünden geçip gidiyordu - dengesiz sürücü, polislere, park izni verilen belirli saatlerde çalışan parkomatları göstererek, polislerin görev ve davranışlarını rapor ettikleri deftere şöyle deli saçması bir cümle yazdırıyordu: “O <span style="font-style:italic;">eski bir dosttur, hiçbir zaman ödeme yapmamı istemedi… Ne yapabilirim?”</span> sonra da, eğer varsa mesleki etkinliklerini yürüttüğü, … sokağındaki 155 numaraya doğru ilerliyordu.</p>

  <p>Yurttaşlık görevlerini yerine getirmemek Matthieu’nün her zaman pek sevimli bulduğu bir neşe kaynağı olmuştu, tüm cezalara karşın, önüne geçilmez bir istekle yaptığı bu gösteri neşesini on kat artırıyordu: Onu kimse yakalayamazdı, kadın cinsinin mavilere bürünmüş önemli temsilcileri bile.</p>

  <p>Gözleri neşeyle parlıyordu, rahat bir görünüşü vardı; bürosunun bulunduğu binanın koridorlarında ilerliyordu. Asansörün aynasından ona bakan iri yarı, kumral, sarsak ve tuhaf adama göz attı. Tarafsız bir gözle bakılırsa, bu adamın hasta olduğu asla düşünülemezdi! Asansör, bürosunun bulunduğu kata geliyordu, belleğinin cangılında bir şeyler harekete geçti ve unuttuğu adı anımsadı: Frederic! Frederic Nietzsche! Uf, işte adı bulmuştu! Kendi kendisiyle dalga geçse bile bu buruk alaya bir rahatlama karışmıştı yine de. Özellikle de, bu adı anımsamak için bir-iki saat kaybetmediği için hoşnuttu (müşterisi bürosuna gelip oturmuştu, bu adamın şöyle ya da böyle kültürel bir açıklama için ona yardımcı olamayacağı açıkça anlaşılıyordu). Matthieu, eski sırdaşı, sevgilisi, ilk adı Irene olan sekreteri Perigny’e doğru yürüdü.</p>

  <p>- Geciktiniz, ama çok iyi görünüyorsunuz, dedi topuzlu sekreter.</p>

  <p>Matthieu bir an duraksadı. Ama, yaşamını ya da ölümünü Perigny’ye nasıl anlatacaktı? Irene, Gide’in ya da Bourget’nin karakterleri gibiydi. 1920’lerdeki romanların kadın kahramanlarına benziyordu. Perigny’ye acı çektirmek düşünülemezdi. Bu, başka bir kadına acı çektirmekten daha da düşünülmez bir şeydi. Olanaksızdı. Ama, hamsterin teşhisi hakkında birisiyle konuşma isteğinin gitgide arttığını hissetti. Oysa her şeyi önce Gaubert’e sonra Sonia’ya anlatmıştı, ama her anlatışında kendini bir güldürü oynar gibi hissetmişti: İlk anlatışında, sahneye girişini kaçıran biri gibiydi -sahneye girişi kaçıran Gaubert de olabilir, bunun hiç önemi yok-ikincisinde de, güldürü acıklı bir alaya dönüşmüştü, kendisinin oluşturduğu izleyici topluluğu için olay iyice gülünçleşmişti. Hayır, onun bildiği şeyi henüz kimse anlamamıştı - zaten, bu kimseyi de pek ilgilendirmiyordu.</p>

  <p>— İyi görünüyorum, değil mi, dedi, bir makine gibi sekreterin sözlerini memnuniyetle yineleyerek, Perigny bu memnuniyetin nedenini anlayamadı. Matthieu ona gülümsüyordu ve Perigny de duygulu ve ciddi bir biçimde ona karşılık veriyordu. Kravatını düzeltmesi, ceketinin kollarını çekiştirip tozunu alması için Perigny’e doğru eğildi: Perigny on iki, on üç yıldır bunları yapıyor, bunları yapmaktan on iki, on üç yıldır aynı keyfi alıyordu. Matthieu de aynı keyfi alıyordu, doğrulurken bunu düşündü. Perigny, anne-sekreter özeninin dışında, sevimli bir cehalet ve sezgi karışımına sahip çok iyi bir sekreterdi.</p>

  <p>— Müşterimiz nasıl? Adı ne?</p>

  <p>— Pierre Saltiery. Spor alanındaki kodamanlardan biri olduğunu sanıyorum… Spor giyinmiş, iç yüzü de spor…</p>

  <p>Perigny için ‘iç yüzü’ ve ‘kodaman’ ne anlama geliyordu? Bu adam atkı üreticisi gibi gözükürken, aslında spor karşılaşmalarının ardındaki gizli el miydi? Yoksa, erkek çocukların müstehcen danslar yaptığı buz pateni gösterileri mi düzenliyordu?</p>

  <p>Bürosuna yöneldi, içeri girince Saltiery adındaki adamın elini sıktı ve çalışma masasının koltuğuna oturdu. Birkaç saat önce, gene bir çalışma masasının koltuğuna oturmuştu, ama o zaman ters taraftaydı.</p>

  <p>— Beni nasıl buldunuz?</p>

  <p>İlk sorusunu sordu. Yanıt hep bilgi verici, ama nadiren doğru olurdu.</p>

  <p>— 1978’den beri tanışıyoruz, dedi adam.</p>

  <p>Hem zayıf hem de kanlı canlıydı, bu ona tuhaf bir hava veriyordu: Kendini spora adamış, yüksek tansiyonlu birine benziyordu. Fitilli kadifeden kahverengi bir takım elbise giymişti, kendisine bunun kadar yakışmayan başka bir şey bulamazdı. Bu adam henüz yaşamdaki seçimlerini yapmamıştı -kişiliğini belirleyen seçimleri-, bu da, Matthieu’nün gözünde onu, örneğin, beyaz gömleği, alçalıp yükselen geçen ses tonu, şef yardımcısı gibi tavırlarıyla dopdonuk görünen o hamstere göre sevimli kılıyordu. Teşhis söz konusu olmasa bile hamsterden kesinlikle nefret ettiğini düşündü Matthieu… Eğer bu adam ona, “Her şey yolunda, bir yıl sonra yine gelin!” dese yine ondan böyle nefret eder miydi? Hayır, ama yine de bir daha ona gitmezdi. Buna karşılık, her zaman gittiği o iyi doktor Jouffroy’dan hiç nefret etmemişti, onun bu haberi vermek, bir şeylerin yolunda gitmediğini söylemek için dolaylı bir anlatım bulacağını biliyordu. Doktor Jouffroy onun üzüntüsünü paylaşırdı - oysa bu sabah, bir metre doksan iki santim boyundaki bir adamın bir metre altmış iki santim boyundaki eciş bücüş bir ukaladan önce öleceğini anlayınca kendini kötü hissetmişti, (en iyi olasılıkla) umursamaz, (en kötü olasılıkla) memnun sayılabilecek hamsterin karşısında kendini yalnız, çok yalnız hissetmişti. Hepsi buydu ve bu onur kırıcıydı: Doktorların merhametli olmaya zorunlu tutulmaları gerekiyordu, özellikle bazı incelemeler yapılmışsa. Özellikle de bu incelemelerin sonuçları kötü çıkmışsa.</p>

  <p>78’de, Matthieu yirmi yedi yaşındaydı, ne bir üne, ne de alışkanlıklara sahipti, ne de geçimini sağlayabiliyordu. Bunların tam tersine, 78’de, erkek olma aşamasında yirmi yedi yaşındaki bir oğlan çocuğuydu, ama hâlâ sevmekte olduğu bir kadına delice âşıktı, hatta belki de, şimdi o kadını o günkünden daha da fazla seviyordu.</p>

  <p>— Bligny’de tanışmıştık, dedi Saltiery. Siz Mathilde’le gelmiştiniz. Size göle bakan kulübemi vermiştim.</p>

  <p>İşte bu o adamdı, o sırada uzun bir süre kıskandığı, kulübenin sahibi olan adam bu adamdı, ama artık onun adını bile anımsamıyordu. Saltiery’i de Nietzsche gibi unutması, kesinlikle belleğinin şu günlerdeki tuhaflığından ileri gelmiyordu.</p>

  <p>— Ah evet! Evet, dedi ayağa kalkıp ellerini geçmişini bilen müşterisine uzatarak — Mathilde’in iki eski âşığı gibi kucaklaşıyor, birbirlerinin sırtını sıvazlıyor, kollarını birbirlerine doluyor, batan gemiden kurtulup yaşama dönmüş iki kişi gibi birbirlerine sarılıyorlardı.</p>

  <p>Ve gerçekten de, korkunç bir kazadan sağ kurtulan iki kişiydiler, kendilerini öyle hissediyorlardı - Mathilde’le yeri doldurulmaz bir mutluluk yaşamışlardı. Ve Saltiery de bunu iyi biliyordu, o da ayağa kalkmıştı ve yeniden oturmadan önce Matthieu’nün ellerini sıktı. Sevimli bir hali vardı, üzgün ve sırdaştı, Matthieu’nün tam istediği ifadeye bürünmüştü yüzü.</p>

  <p>— Orası harika bir yerdi, dedi Matthieu alelacele söze devam ederek. Gerçekten çok güzeldi. Orayı değiştirmek mi… istiyorsunuz? Bu çok üzücü, değil mi? Çok yazık.</p>

  <p>— Çok yazık ama gerekli, dedi Saltiery. Kısa bir süre önce orayı satın aldım. O güzellikten geriye bir yıkıntı kalmıştı; orayı yeniden güzelleştirmem ve kentteki züppeler için bir av alanı haline getirmem gerek. Tek katlı evler gözünüzün önüne geliyor mu? İki ev arasında yuvarlak bir bölüm olacak ve avcılar hızlı araba kullanmasın diye yollara tümsekler yapılacak. Sonra, evin sıcak bir görünümü olacak, salona amerikan mutfak yapılacak… Tam istedikleri gibi, insan çevreyi iğdiş edecek…</p>

  <p>— Modern mimariden en az benim kadar etkilenmiş bir haliniz var, dedi Matthieu gülerek.</p>

  <p>Ve gösterdiği saygıyı belirtmek için masasından aldığı puroyu ona uzattı. Bu benimsediği bir saygı işaretiydi, çalışma arkadaşları odaya girer girmez duydukları kokudan, Matthieu’nün yeni müşterisine saygı gösterip göstermemek gerektiğini hemen anlarlardı.</p>

  <p>— Bu konu hakkındaki düşüncelerimi söyleyeceğim, dedi Matthieu istemeye istemeye. En kötüsünü yapmaktan kaçınmalıyız yine de. Çok çeşitli inşaat malzemeleri var, çeşitli biçimler var, oraya kaç tane ev yaptıracağınız da önemli.</p>

  <p>Birdenbire rahatlamış, işle ilgilenmeye başlamış, bu konuya ilgisi artmıştı. Birdenbire bu araziyi, on beş yıl önceki genç adamın, âşık Matthieu’nün, çekiciliğine kapıldığı, harika ve romantik yer haline getirmek istemeye başlamıştı. Yoksa on yıl önce miydi? Ne önemi vardı? Bu Saltiery iyi bir adama benziyordu. Ona da, Robert Gaubert değil, aynı bu adam gibi bir dost gerekliydi.</p>

  <p>— Çizimleri yaptım bile. Bakınız, size çizimleri göstereceğim.</p>

  <p>Ve çekmecesini açtı, Saltiery’e göstermek için dosyaları çıkardı, bir mimarın anlaşma imzalanmadan önce hayalindeki çizimleri göstermemesi gibi yazısız bir kural olduğu halde, aynen kocasının cesedini teşhis etmesi istenen bir kadına davranılması gerektiği gibi, titizlikle çizdiği taslakların bulunduğu dosyaları yavaş yavaş, gelişigüzel masasının üstüne koydu. Matthieu’nün ruh halini ve estetik anlayışını yansıtan bütün fikirler, bütün taslaklar darmadağınık yayılmışlardı. Kötü niyetli bir yaklaşım olsa, bu adamın bütün çalışması, şöyle bir göz atarak çalınabilir ve sonra da uygulanabilirdi.</p>

  <p>Ama bugün bunun ne önemi vardı? Her şey hafiflemiş, önemini yitirmişti, gelecek kalmamıştı ve dolayısıyla ondan sonra ne olacağını önemsemiyordu. Bu da yaşamı, nedensizce yaşanan hoş bir şeye dönüştürüyor ya da bitiş noktasında olunduğunu anımsatıyordu. Artık sömürülecek, saklanacak, yararlanılacak hiçbir şey yoktu. Artık hiçbir şey ne satılabilir ne üretilebilirdi, her şey olumsuzdu: Bu kavramların hepsi tüm yaşamı boyunca kafasını ütülemişti. Artık bütün bunlar, üretilmeleri için harcanan çaba, ya da getirmeleri gereken gelir bir kenara atılarak, armağan ediliyordu. Artık Matthieu’ye, yaşamında, kendinde, kendi kuşağında daha önce var olmayan yeni bir değer ölçüsü edinmiş gibi geliyordu.</p>

  <p>— Evlere yalnızca televizyon koymakla kalmayacağız, diyordu Saltiery kocaman ama kuru ellerini oynatarak, ayrıca av sahneleri içeren kasetler de seyredecekler, örneğin Gregory Peck’in bir kaplanın saldırısından önceki görüntüsünü, ya da, diye ekledi alelacele film seçimi kırk yaşındaki birini değil de altmış yaşındaki birini çağrıştırdığı için, ya da Robert Redford’un fillerin kaçmasına yardımcı olduğu sahneyi… Ve sabahın üçünde ördek avlamak için uyandırılmayı isteyecekler ama sevgilileri onları yoracağı için pek uyuyacak zamanları kalmayacak. İşte o zaman da ördekleri göremeyecekler, televizyon seyredecekler. Ve bana inanın ki, çok mutlu olacaklar.</p>

  <p>— Siz de, müşterileriniz de pek çılgın şeyler yapmaya meraklı değilsiniz galiba.</p>

  <p>— On yıldır müşterilerimin boş zamanlarını değerlendirmeleriyle ilgileniyorum, dedi Saltiery omuzlarını silkerek. Üstelik, işim gayet iyi gidiyor. Ne kadar basit, sıradan, aptal proje üretirsem o kadar iyi gidiyor. Aynı grupta yer alan, yani aynı kazanç dilimini ilgilendiren işler için konuşuyorum…</p>

  <p>“Yaşamımı bu sado-mazoşist projeyi gerçekleştirerek noktalamayacağım,” diye geçirdi içinden Matthieu, ama bu adam çok sevimliydi; kekremsi ama hoştu.</p>

  <p>— içinde oturacak olanları sevdiğinize göre, bu evlerin nasıl olmasını istiyorsunuz? Öncekiler gibi mi?</p>

  <p>— Ah hayır! Kesinlikle onlar gibi olmasını istemem. Onlardan nefret ediyordum. Benimle bir hafta sonu geçireceğini umut ederek anahtarımı öylesine Mathilde’e vermiştim ama o, her zaman o iri yarı adamla birlikte geldi: Bunu bilmeniz gerekiyordu… Siz ayrıldıktan sonra, Mathilde’le birlikte olmayı umduğumu söylemek zorundayım, ama bu çok uzun sürmedi.</p>

  <p>— Niçin? Benden sonra başka biriyle mi geldi?</p>

  <p>— Hayır. Anahtarları bana geri verdi. O… kararlıdır, Mathilde güç beğenir.</p>

  <p>Mathilde’den söz ederken şimdiki zaman kullanması, doktor-hamsterin sabahleyin, daha önce ölmesi gerektiğini söylemeye çalışması kadar rahatsız etti Matthieu’yü..</p>

  <p>— Onun neler yaptığını biliyor musunuz? Ben yalnızca Mathilde’in taşındığını biliyorum…</p>

  <p>— Evet taşındı. Şimdi Tournon Sokağı’nda oturuyor. Zengin bir ingilizle evlendi, ama sonra ondan boşandı. Senato’nun yakınında oturuyor, kahvenin ilerisinde, anladınız mı? Zaman zaman onu görüyorum, üç ayda bir buluşup yemek yiyoruz.</p>

  <p>— İyi mi?</p>

  <p>— Her zaman olduğu gibi güzel. Evet, her zaman güzel. Yani, benim için… Ama ben asla ona sahip olamadım ve sahip olunamayan bir kadın hep arzu edilen bir kadın olarak kalıyor, değil mi?</p>

  <p>— Bilmiyorum.</p>

  <p>Matthieu konuşmaya devam etti.</p>

  <p>— Arzuladığım bütün kadınlara sahip olduğumu söylemek istemiyorum ama ben ilişkiye başlarken hep benden hoşlanan kadınları seçtim. Kolaycılık ya da mutlu olmak hoşuma gittiği için, ya da… belki de sakınımlı olduğum için. Bilmiyorum.</p>

  <p>Şu âna kadar böyle bir şey düşünmemiş olsa bile, bu söylediği tam olarak doğruydu. Hem de pek tuhaftı. Sanki, yalnızca kazanılması kesin başarılar onu tahrik ediyordu. Bu ne anlama geliyordu? Pek kurnaz gözüken Saltiery’ye bunu sorma fırsatını kaçırmamalıydı. Onunla konuşmak hoşuna gidiyordu. Ona: “Ölüyorum. Bu konu hakkında ne düşünüyorsunuz?” diye sorabilirdi. Ama bunu sormaya hakkı yoktu. Zaten bu zavallı adam yaptığı işten ne kadar sıkıldığını ya da bu işin onu ne kadar sıktığını yeterince belirtmişti, bu zavallı adam ek bir angaryayı üstlenemezdi. Hayır. Zaten onun, Matthieu’nün bir arkadaşı vardı. Onun o iyi Robert Gaubert’i vardı, o mükemmel bir arkadaş, duygusal ve sadık bir dosttu. Tam gülerken, Saltiery’nin şaşkın bakışlarıyla karşılaşınca durakladı.</p>

  <p>— Bu projeyi kabul edemeyeceğim, dedi. Sizden hoşlandım ama benden bir proje yapmamı isteyen kişinin o işten hoşlanmasını isterim. Anlıyor musunuz?</p>

  <p>— Çok iyi anlıyorum. Evet. Ben de, böyle düşünürüm… Belki, bir dahaki sefere, eğlenceli, ilginç ya da daha zor bir projede buluşuruz… Barbizon’da, ormanın içindeki motelinizi çok sevmiştim.</p>

  <p>Dostça ayrıldılar, onu geçirirken Matthieu, birbirlerini bir daha hiç görmeyeceklerini düşünüyordu. Bu duygu bu vedaya hüzün katıyordu, karşılaşmalarına sevgi yükleyen de kuşkusuz bu duyguydu. Bu kadar duygulanmak yeterliydi, bürosuna geri döndüğünde, not defterinde Saltiery tarafından yazılmış olan Mathilde’in telefon numarasını buldu. Ama o sırada telefon çalıyordu. Sekreterinin söylediğine göre, arayan Gaubert’di, daha önce de beş kez aramıştı ama sekreteri ona söylemeyi unutmuştu, sekreteri hiç vicdan azabı duymadan eklemişti söylemeyi unuttuğunu, çünkü (Matthieu iyi biliyordu) o da Gaubert’den nefret ediyordu: Gaubert için kaba ve kalpsiz, derdi, oysa Matthieu onun beceriksiz ve içe kapanık olduğunu savunurdu. Yine de, altıncı arayışında da Matthieu onunla görüşmedi ve sekreteri bu davranışa bayıldı.</p>

  <p>Şimdi düşündüğünde, her zaman, az da olsa kendini Gaubert’den üstün gördüğünü anlıyordu, ama sabahki görüşmelerinde bunu alaycı bir duyarsızlıkla gizlemişti ya da daha çok, aralarındaki bütün sevgi ve saygıyı silmişti - ilişkilerinin üstündeki peçe ve hoşgörü kalkmış, en küçük bir çıkar bile gözetmeden, ilişkileri gün yüzüne çıkmıştı. Yaşamıma hiçbir zaman girmemiş olduğu kabul edilen Gaubert, bu sabah yaşamımdan çıktı, dedi Matthieu. Ve bunun tam zamanıydı, çünkü bir şekilde, bunu bir an önce yapmalıydı. Ve böylece, ‘Matthieu Cazavel’in yaşamı ve ölümü’ adlı bu beylik tefrikada yer almadığına üzüleceği hiç kimse kalmamış oluyordu.</p>

  <p>Bir yandan da, Perigny’nin sezgisine hayran kalmıştı. Onun, Matthieu’nün dostlarına yönelik eski sekreterlere özgü eşsiz bir sezgisi vardı (tabii ki, eski sekreterler patronlarına tutkundurlar). Ama yine de, yaşlandıkça, yaşlanmaktan çok büyüdükçe, atasözlerinin ve basmakalıp sözlerin gerçekleri yansıttığını anlamak çok şaşırtıcı!</p>

  <p>Bugünkü Mathilde’i betimleyen, not defterinde somutlaşmış sekiz sayıya öylesine takılmıştı ki, bütün bu soğuk ve hızla akan düşünceler denizindeki hiçbir şeye önem vermeden beyninin keyfine uymuş öylece dolaşıp duruyordu, Mathilde Tournon Sokağı’nda onun çok iyi bildiği bir meyhanenin dersinde oturuyordu; oysa yıllardan beri Mathilde’in dünyanın bir ucunda olduğunu düşünmüştü ya da en azından ‘başka bir yerde’ olduğunu, ‘başka bir yerde’ yaşadığını düşünmüştü: Çünkü uzun bir süre, Mathilde’in onun yakınında ama onsuz yaşadığı fikrine katlanamamıştı. Çünkü, -yalnız kendisi için geçerli olsa bile- Mathilde’in ulaşılabilir olması ona katlanılmaz geliyordu. Çünkü şu anda, masanın üzerinde duran, onu alıp Mathilde’e götüren sayılar özellikle çekiciydiler: Bu telefon numarası, üç tane dört, iki tane sıfır ve üç tane sekizden oluşuyordu, çevresindeki her şey gibi, iyi düzenlenmişti, uyumluydu. Çünkü, şimdiden bu numarayı ezberlemişti, 48 00 48 84, aynı büyük aşkınınkini ezberlediği gibi. Çünkü bu numara ona daha önceki numarayı anımsatıyordu, Mathilde’le birlikte yaşadığı evin numarasını, ikisinin olan telefon numarasını, yani: 229 29 92’yi ve hiçbir özelliği olmayan bu sayılar birbirleriyle özdeşleşmiş gibiydiler, Matthieu bu sayıları egzotik buluyordu, bu rastlantısal birleşim tuhaf, neredeyse şehvetli bir yankı yaratıyordu. Çünkü, Mathilde’le yaşadığı ev Bellechasse Sokağı’ndaydı ve bu evin telefonu Babylone santralına bağlıydı…’ Ah evet, artık zaman gelmişti, Matthieu, gezegenindeki soyu tükenmeye yüz tutmuş hemcinslerini, ölüme mahkûm birkaç hüzünlü hayalperesti, ağır ağır gerçekleşen bu tatsız infazla terk etmeliydi.</p>

  <p>PTT’nin yeni yöneticileri, bu tatsız 4’leriyle tüm başsağlığı mesajlarının şiirselliğini, sevdaya ve kahramanlığa özgü coşkuyu yıkmışlardı. Carnot’yu, Danton’u, Mac-Mahon’u ve Kleber’i bir kez daha öldürmüşler, bu arada Pyramides’i, Pyrenees’yi, Wagramh<a id="footnote2"></a><sup><a href="#bookmark2">2</a></sup> da yalayıp yutmuşlardı. Ne korkunç! Her şeyden, bütün her şeyden yoksun kalacaktı! Her şey o olmadan sürüp gidecekti… İnsanlar birbirlerine telefon numaralarını verecek ve sevda sözcükleri söyleyeceklerdi, yeni nesneler keşfedilecekti, her şey sürüp gidecekti; bu Toprak üstünde yaşanacak, gülünecek, telefonla konuşulacaktı… O olmadan mı?</p>

  <p><span style="font-style:italic;">Ben olmadan mı? Onsuz mu yaşayacaklardı? Sekreteri Perigny onsuz mu yaşayacak, Matthieu ‘nün o kadar çok sevdiği Paris köprülerinde onsuz mu yürüyecekti?</span> O sırada Matthieu, yapayalnız, bir kutunun içinde, toprağın altında mı olacaktı? Yalnız, buz gibi, zaman geçtikçe çürüyerek. Altı ay sonra… mı? Bu akıl alacak bir şey değil… Buna dayanılmaz…</p>

  <p>Yeniden, duyduğu korkuyla başını geriye attı ve koltuktaki bedeni gerildi, yaşlı bir adam gibi ellerini birbirine kenetledi. Hayır! Hayır mı?.. Hayır. ‘Bunun’ durması gerekiyor, bu fikrin uzaklaşması gerekiyor ya da ölene kadar ona yatıştırıcı ilaç verilmeli. Ama bu olanaksızdı… ve kabullenemeyerek, isyanla inledi, kendi kendine saldırıyordu ve kendi sıradanlığının, kaba zalimliğinin, anlaşılmazlığının ve tatsızlığının içinde yuvarlanıyordu…</p>

  <p>Yatıştırıcı içmek mi, Matthieu mü? Sonia’nın arkadaşı gibi, o da yatıştırıcı mı içmeliydi? Çok teşekkürler. Bir silah darbesi her şeyi hallederdi. Bu hastalık nedeniyle can çekişen bir sürü insan görmüştü ve onların kaygı duyacakları en son şey korkuydu. Çünkü, onlar bu ölüme inanmıyorlardı. Ölümün karşısında akıl alaşağı oluyor ve ölüme inanmayı reddediyordu: Bu karanlığı, bu deliği, bu hiçi… bu hiçliği fark etmek ya da onunla savaşmak için, hayal gücü capcanlı duruyordu, bellek dopdoluydu ama kalp çok güçsüzdü, tehlikelere açıktı. Kesinlikle o da onlar gibi yapacaktı: Yadsıyacaktı. Ve aklının korku duyması, kaytarmalara kalkması ona çok aşağılayıcı geliyordu, Matthieu aklının korkularını küçük görüyordu ama kendini küçük görmüyordu. Tabii ki, hiçbir zaman kendine karşı böyle hoşgörülü, böyle kalender olmamıştı: Ama, yaşamı da hiçbir zaman bu kadar zor olmamıştı. Yaşamı ne sertlikte bu kadar kararlı olmuştu, ne de dişiliğini böylesine yitirmişti.</p>

  <p>Şimdi korku geri çekilmiş ve bir yerlere saklanmıştı: Sırtında, içinde, dışında, daha uzakta, ne olursa olsun geri dönmeye hazır bir yerlerdeydi. Ve aklı uçmaya hazırdı… Nereye olursa olsun, kime olursa olsun, yatıştırıcı ilaç ya da morfin, düzenbaz ve merhametli ya da düzenbaz ve açgözlü bir doktor, kitaplar, saflık, iyilik, çıkar, sadizm, hepsi ve her şey hoş gelsindi: Bunlar, gülmeye, arzu duymaya, unutmaya, kaçmaya yardım edecek şeylerdi. Bunların hepsi, şöyle böyle de olsa, dengesini, yaşamın tadını, zaten az olan cesaretini geri vereceklerdi. Bir kasırga ya da tayfunun ardından, geriye kalan enkazıyla koylara ya da deniz fenerlerine yanaşmaya çalışan bir gemi gibi, en küçük bir arzuya, en küçük bir anıya, en küçük bir caz ezgisine bile tutunacaktı.</p>

  <h3 id="ufe8c1efa-0cbe-4561-8d61-9574f27d9706" style="text-align: center;"><a id="bookmark3"></a><span style="font-weight:bold;">VII. BÖLÜM</span></h3>

  <p>Saat altıyı geçiyordu, is ve benzin kokusuyla karışmış serin hava, yağmur ve toprak kokusuyla yüklü Paris’in kendine özgü kokusu, akşam rüzgârıyla pencereden içeri doluyordu. Matthieu uzun uzun derin bir soluk aldı, başını geriye atmış, bacaklarını uzatmıştı, elleri koltuğunun kenarlarından sarkıyordu. Ölü gibi göründüğünü düşündü; hâlâ yazdan kalan esmerliğin izini taşıyan kollarındaki damarlar gerilmişti, hep böyle mavi olan bu damarlar -sağlığının aldatıcı kanıtları ve damarlarındaki hayati dolaşım, çocuk resimleri gibi boyanmış ve gerginlikle çarpan bu hayati kanıtlar-, onu az da olsa tiksindiriyordu.</p>

  <p>Rüzgâr ve kokusu dalga dalga gelip gidiyordu, bu esinti onu yavaş yavaş yeni bir duyguyla dolduruyordu, bu duygu ne korku, ne bulantı, ne de reddedişti, bunların tam tersine, gezegeni için vaktinden önce hissedilen bir özlem, iç parçalayan bir pişmanlık duyuyordu. Mevsimlerini, kızılımsı ya da yeşil yumuşak otlarını, güneş batışlarını, köpüklü ve masmavi denizlerini bildiği bu Dünya için… ılık yağmurların yağdığı sonbaharda ya da karların kırılgan beyazlığındaki buz gibi soğuklarda öylesine dost olan bu Dünya için. Çocukluğu ve gençliği boyunca yavaş yavaş keşfettiği, sevdiği ve sahiplendiği bütün her şey, bütün bunlar aniden ondan koparılacaktı. İnsanlar ne yaparsa yapsın, hâlâ ışıldayan bu evren… Bu korunmasız canlı âlemde, sadık ve saf hayvanlar hemcinslerinize katlanmanıza ya da onlarla hiç ilgilenmemenize yardımcı olurlar. Bir köpek! Altı aydır bir köpeği olmasını istiyordu ama bugüne kadar bundan hep kaçınmıştı. Öncelikle, mobilyalarının narinliğini ve tabii ki halıların rengini ileri sürerek itiraz eden Helene vardı. Sonuç olarak, bugün, bu istekten vazgeçmek zorundaydı, niçin çabucak terk edeceği bir köpeği severek onu da yokluğuyla üzsündü? Köpek, bir köpek gibi acı çeken Matthieu’nün ıstıraplarından acı çekerdi. Bunu çok daha önce yapmalıydı, o zaman şimdi yüzünü sıcacık tüylerin arasına gömebilirdi - ve daha sonra, iki ayaklı ya da dört ayaklı, hiç fark etmez, bir canlı varlık tarafından özleneceğinden emin olabilirdi…</p>

  <p>Çocukları yoktu. Helene’in çocuğu olmuyordu -ama Helene bunu bilmiyordu- çünkü Matthieu, bir çift için aşağılayıcı bulduğunu söyleyerek gerekli incelemeleri yaptırmamıştı, bunu Helene için yapmıştı. Çünkü Matthieu kendisine tıpatıp benzeyen küçük bir kızın babası olduğunu biliyordu. Kısır olan Helene’di, ama Matthieu, Helene’e bunu söyleyip söylememeye bir türlü karar verememişti. Ve doğal olarak da, Helene kısırlığı ona mal ediyor, yalnızlıklarından Matthieu’yü sorumlu tutuyordu.</p>

  <p>— Ne var?</p>

  <p>Çıkmaya hazırlanan Perigny, kapının ağzında ne olduğu pek anlaşılamayan bir pandomim sergiliyordu, ama sonunda Matthieu bunu şöyle yorumladı: “Her zamankinden farklı davrandığınızı görüyorum, belki de verimli bir yaratma aşamasındasınız ve sizi kesinlikle rahatsız etmek istemiyorum.” Ve şapkasının altındaki yüzünde, saygı, anlayış ve güven ifadesi vardı. Parmaklarını ağzına götürdü, öbür elini hafifçe salladı ve parmaklarının ucunda yürüyerek gitti.</p>

  <p>Rüzgâr şiddetleniyordu, panjurlar çarpmaya başlamıştı. Matthieu ayağa kalktı, sanki hep onunla var olan bir buyruğu anımsamıştı: Mathilde’i bulacaktı. Ancak Mathilde onun canlı ve neşeli olmasını sağlayabilir, onu ayakta tutabilirdi. Mathilde’in onu görmek istememesinden, onu kovmasından korkuyordu -kendi kendine böyle diyordu-, ama aslında Mathilde’in eskisi gibi olmamasından korkuyordu. Mathilde’in evinde, onu sevdiği yıllarda fark etmediği, budala, boş, kaba özelliklere sahip başka bir kadınla karşılaşmaktan korkuyordu. Kısacası, bu büyük aşk hikâyesi, bencilliğinin yarattığı körü körüne yapılan hamlelerden başka bir şey değildi. Bugünkü düş kırıklarının hepsi buna bağlı değil miydi? Ona doğru dönmüş ya da ondan yüz çevirmiş olan bütün bu doyumsuz ve acımasız yüzler, yaşamının, duyarlı çevresinin, ‘sevgili insanlarının’ yüzleriydi. Sonuç olarak, yalnızca, Helene’e acı çektirmiş, Gaubert’i kullanmış ve Sonia’nın tadını çıkarmıştı. Hayır. Hayır, kesinlikle yalnız Mathilde kendisinin, pek karşılık beklemeyen, az da olsa cömert bir görüntüsünü yansıtabilirdi ona. Eğer onu gerçekten bekliyorsa Aziz Pierre’e kendini tanıtırken, geçmişini ve tabutunu bu görüntüyle süsleyebilirdi. Bu son seferde Mathilde’in de olması gerekiyordu…</p>

  <p>Sevdiğiniz bir kadın sizi sevmekten vazgeçiyor, yalan söylediği için onu aşağılayıp ondan nefret etmiyorsunuz, yapılabilecek en iyi şey ondan ayrılmak değil de nedir? O kadında, bu kin dolu, berbat vedayı yok saymayı sağlayacak bazı meziyetler de yok mudur, bu meziyetler kurbanının özlem yüklü, değerli anıları unutmamasını, abartılı karşılaştırmalar yaparak yaşanabilecek sevdalı günleri harcamasını engelleyemez mi?.. Mathilde’in bir orospu ya da bir melek olması Matthieu’yü artık o günlerdeki kadar ilgilendirmiyordu. Şimdi onun aklını kurcalayan şey, Mathilde’in yaşlanıp yaşlanmadığı, gitgide bozulup bozulmadığı ve Mathilde’e hayranlık, arzu, güven mi yoksa acıma mı duyacağıydı. Mathilde’e acımaya katlanamazdı. Bu çok fazla olurdu: Evliliğinin başarısızlığı, dostlarının duyarsızlığı, sevgilisinin budalalığı, işindeki boşluk duygusu, ayrıca eli kulağında olan acı dolu bir ölüm, bunlar çok fazlaydı. Büyük aşkının zamanla yok olması, yalnızca ölümüne doğal bir görünüm vermekle kalmıyor, neredeyse bu ölümün hak edilmiş olduğunu, hatta hiçbir biçimde zamansız olmadığını gösteriyordu. Hiç kuşku yok ki, bu ölümcül uyarı sonuç olarak onun üstünde pek de adil olmayan üzücü ve acıklı bir etki yaratıyordu: Çünkü birkaç saattir, tüm yaşamının bir dizi başarısızlık ve kişisel zayıflıktan ibaret olduğu sonucuna varıyordu… oysa, mutlu bir adam olmak istediği için daha dün mevcudiyetini başarılı bir yörüngeye yerleştirebiliyordu, mutluluğun doruklarında dolaşan biri olmasa da en azından bu doruklara ulaşmadan da mutluydu.</p>

  <p>Ah, bu zaman zarfında çok aldanmıştı! Ama sonuç olarak, güçlü ya da zavallı da olsa, hangi insan, yaşamı boyunca en azından bir kez, varlığındaki iğretiliğin, güçsüzlüğünün ve kaçınılmaz ölümünün korkusuyla, yüreği çarpa çarpa uyanmamıştır? Anne ve babanın en iyi şeyleri vermek istedikleri, herkes gibi rastlantı sonucu doğan hangi insan, pek az olan fiziksel ve beyinsel gücüyle bağımlı olduğu bu yaşamdan korkuya kapılmamış, farklı nitelikleri olmasını istememiştir? Başka nitelikler. Evet, hayır, her ikisi de… hemen ya da daha sonra ölüneceği biliniyor, bu bir dram değil. Hayır. Aklımız ölüme alışkın, ama daha sonraki, her zaman daha sonraki ölüme, bu düşünce insanların korkularına dinginlik katıyor. İşin püf noktası acı, ölüm ani olmalı. Ama, ama böyle olmuyor. Yapacak bir şey yok. Bunun mantıklı bir açıklaması yok. Bunun mantıklı bir açıklaması olmadığı için o tahminlerden farklı bir zamanda ölecek, bu aldanmayı yaşamak zorunda. Herkes gibi, daha sonra öleceğini düşündüğünde mutluydu. Mutlu bir nesneydi. Bir nesne olduğunu kabul eden bir nesneydi. Pek saygınlığı yoktu. Ama coşku, arzu ve minnetle, gelen her şeyi kabul etmişti. Her şeye rağmen. Her şeyi dışlayarak. Her şeyi kabul ederek. Yeniden, bu mutlu nesneye dönüşmesi gerekiyor, eğer dönüşmezse yaşamdan hiçbir şey anlamayacak. Bir yaşamı olamayacak. Bu bir onur meselesi, bir ölüm kalım meselesi!</p>

  <p>Dışarı çıktığında, büroya projelerinin, planlarının, işlerinin dökümünü yapmak ve yerine geçecek iş arkadaşını saptayıp onu salık vermek için geldiğini anımsadı. İşini yapan bir adam olmak istemiş ama Mathilde’e eskiden beri tutkun olan biriyle tuhaf bir söyleşi yapmıştı. Tuhaf ama sıcak bir söyleşi; masasının üstündeki telefon numarası günün en olumlu verişiydi.</p>

  <p>Matthieu arabasına bindi, rüzgâra karşın arabası tütün, kâğıt -arabanın içi çizdiği planlarla doluydu- ve Matthieu kokuyordu. Ve Matthieu aniden arabasının bu dünyadaki ona ait tek mekân olduğunu düşündü. Oturdukları daire Helene’indi, orada çiçekleriyle, parfümüyle ve evin her tarafına hatta lambaların üstüne bile sürdüğü sandal ağacı kokusuyla çalım satıyordu. Matthieu’nün bu dört duvar arasında, evim diyebileceği bir köşe yoktu. Onun, planlar ve sigara izmaritleriyle dolu, bu gürültülü ve demir yığını tuhaf mekândan başka bir yeri yoktu ve şimdi otomobil yarışçılarının yamulan arabalarım, biricik sığınaklarını, biricik barınaklarını, bir kriko darbesiyle dağıtmalarını iyi anlıyordu.</p>

  <p>“Sığınağım, biricik sığınağım! Gecelerimin sığınağı, yaşamımın sığınağı,” diye yineledi inançla, bir şarkı mırıldanır gibi. Bir kırmızı ışıkta durdu ve başını çevirince, yanındaki sürücünün bakışlarını üstünde buldu, soru dolu hatta kaygılı bakışlarını. Ve Matthieu -Paris’te karşılaşılan kırk yaşlarındaki cazcılardan biriymiş gibi—, ne yazık ki, öbür sürücünün duyamadığı pek ateşli ezgiyi, direksiyona vurarak tımbırdatmaya başladı. Matthieu: ‘Night and Day’in melodisinin üstüne, ‘<span style="font-style:italic;">Sığınağım</span>, <span style="font-style:italic;">bu benim sığınağım</span>, <span style="font-style:italic;">yaşamımın sığınağı</span> şarkısını söylüyordu. Deminki haline göre daha çılgın ama daha normal gözüküyor olmalıydı. Yeşil ışık yanınca, Matthieu komşusunun kendisini geçmesini bekledi ve yanından geçerken ona bir göz attı, yatıştığını saptadı. Hayır, o deli değildi ve bunu kanıtlamıştı. Ama kime? Neyi kanıtlamıştı? Direksiyonunun başındaki bu tanık, ağzı kapalı olduğu zaman tam bir alık gibi görünüyorsa, ağzını açtığında neye benziyordu? Matthieu, toplum içindeyken, bir aptallar sürüsünü kandırmak için, sağlıklı, normal insanlar gibi davranıp rol yapmaya devam mı edecekti? Aynı bu sabah, o alık hamsterin karşısında olduğu gibi metin ve yiğit bir ruh haliyle rol mü yapacaktı? Ona duyulan genel hayranlıkla, ortalarda dolaşırken, gözlerini uzaklara dikip soğukkanlı ve ciddi mi görünecekti? Ah hayır! Çok uzun bir süre kendini toplumun kurallarına, gelenek ve göreneklerine kurban etmişti, bir de ölürken kahramanı oynamak için bunu yapmayacaktı… Üstelik bunu kimin için yapacaktı ki? Sonunda taklit ettiği kişi gibi de olabilirdi ve belki bunu gerçekten isterse, yaralanmayan, duygusuz birine bile dönüşebilirdi. Neşeli, hoş ve kaygısız olmayı deneyecekti. Bu yönde, yapabileceğinin en fazlasını yapabilirdi: Bunu, başkalarından utandığı ve ihtiyatlı davranmak istediği için yapacaktı. Ama tanımadığı insanların yanında böyle davranmasına gerek yoktu. Eğer canı isterse kahvelerde ağlayıp dururdu. Topluma hiçbir borcu yoktu. Kimseye borcu yoktu. Vergisini ödeyeceği memuru düşünürken sırıttı. Cebinde ne var ne yoksa almak için çok beklerdi, hem de boşu boşuna! En azından bu ‘olumlu’ bir şeydi.</p>

  <p>Ölüm konusuna dönersek, acaba ona yelekli bir takım elbise mi giydirirlerdi ya da onu gömerken gerçek bir kefene mi sararlardı? Bunun kuralı neydi? Ya da gelenekler neydi? Neler yapılırdı? Kendisi tabutunu önceden ısmarlamak mıydı? Ayinde ne çalınacaktı? Verdi’nin <span style="font-style:italic;">Requiem x</span> mi? Yoksa Schubert’in, onu kendinden geçiren oda müziği mi? Yoksa çok sevdiği Schumann mı? Bir mağazanın önünde durup <span style="font-style:italic;">Requiem</span>‘i satın aldı ve arabasının teybinden Tina Turner’ı çıkarıp yerine onu taktı. Kendi ölüsünü düşündükçe gerçekten kötü oluyordu! Niçin şatafatlı bir ölü olmasın? Sulka moda evine bir kefen mi ısmarlasa? Yoksa yakılıp kül mü olsa? Hayır! Yakılma henüz pek üzgün olan tanıklar için çok acı verici olur, o bunu bilirdi: Bunu yaşamıştı. Ve üstelik, bu cömert toprağa armağanlarının karşılığını az da olsa verebilmek, onu beslemek ve ona yararlı olabilmek için yapılacak her şeyi (yapacak hiçbir şey yok!), yapmak gerek. Kendini, bedenini neşeyle kemirecek olan, köklere, bitkilere, böceklere alabildiğine bırakmak gerek. Bu daha basit, daha doğal, daha köylümsüydü. Ne köylü kökenliydi, ne de köylülük konusunda bilgisi vardı ama Matthieu olayların ve insanların köylü yanını seviyordu.</p>

  <h3 id="ud2e65969-60a2-44d3-b9ff-cb6f6ddbf1ff" style="text-align: center;"><a id="bookmark4"></a><span style="font-weight:bold;">VIII. BÖLÜM</span></h3>

  <p>Gelip geçici bir güneş altındaki Tournon Sokağı, her zamankinden daha da ıssız görünüyordu. Bu sokak Matthieu’ye hep 1943 yılında geçen bir filmin dekoru gibi görünürdü, savaşan askerlerin istila etmek üzere olduğu, bir tek dikkatli ya da sakınımsız erkeklerin dolaştığı bir sokak gibiydi. Aynı perspektife oturtulmuş, güzel, dingin, ciddi görünümlü XVIII. yüzyıl binalarıyla, bir taşra sokağını da andırıyordu ve bu sokakta bulunan Senato’nun altın varakları çağdışı bir karmaşıklık yaratır gibiydi. Bu Senato’dan, özellikle de Senato’nun nöbetçi kulübesinden, bazen bir polis fırlıyor, resmi amblemli siyah bir arabanın girmesini ya da çıkmasını sağlıyor, sonra da bir robot gibi hızla nöbetçi kulübesine dönüyordu. Evlerin dizimi, her yaz kaldırımın üstüne on iskemle ve dört masa atarak burayı yeniden canlandıran kahveyle bölünüyordu. Sakin bir sokaktı, delidolu Mathilde için belki de biraz fazla sakindi ama yine de Mathilde’in halinden memnun olabileceğini düşündü, Mathilde esnafla sohbet etmeyi, yazın, üstünde sabahlığıyla çıkıp ekmek almayı, kışın da ateşin yanında okumayı severdi. Zaman zaman şiddetten hoşlansa da Mathilde gürültüden nefret ederdi.</p>

  <p>Matthieu gözlerini tezgâhın üstündeki telefona dikerek bir maden suyu içti. Mathilde’e telefon etmek istemiyordu, onunla hemen yüz yüze gelmek istiyordu.</p>

  <p>Matthieu’yü karşısında bulan Mathilde bakışlarındaki ifadeyi denetlemeye zaman bulamayacaktı, gözlerindeki ifade, Matthieu için sözcüklerden daha önemliydi.</p>

  <p>Ama, daha önemli gözüken durumlarda bile, kimsenin evine haber vermeden gitmemişti inatla bu kurala uyardı, ayrıca, kaç numarada oturduğunu öğrenmek için Mathilde’e telefon etmesi gerekiyordu. Kalbi çarpıyordu ve ayakta telefon numarasını çevirirken, içtiği maden suyuna karşın, boğazı kupkuruydu. Damalı perdeli camın gerisinde, şaşkın bir köpek görünüyordu, yanındaki ihtiyar adam da bu köpek gibiydi. İkisi birlikte geçip gittiler ve birbirlerinden ayrılıp dikkatle yaya geçidinden geçtiler. Telefonun zili durmadan çalıyordu, telefon çalarken Matthieu de Matilde’le geçirdiği günlerden binlerce ayrıntı anımsıyordu ve özellikle de çalan telefona direnme becerisini ve ancak siniri son kerteye gelince inatçı telefonları açtığını anımsıyordu. O da inatla direndi ve telefon birdenbire açıldı.</p>

  <p>— Evet, dedi hafifçe, genç ve sorgulayıcı bir ses.</p>

  <p>Mathilde’in sesi.</p>

  <p>— Benim, dedi Matthieu umutsuzca.</p>

  <p>Burada ne yapıyordu? Onu niçin rahatsız ediyordu? On yıl önce onu bırakıp giden bu kadının yaşamına ne hakla giriyordu? Ona öleceğini söylemek için mi? Çılgın ve kabaydı. Küstahtı, ukalaydı.</p>

  <p>— Benim, dedi. Benim: Matthieu…</p>

  <p>— Matthieu… diye yineledi Mathilde. Matthieu! Nerdesin?</p>

  <p>— Tournon Sokağı’ndaki içkili kahvedeyim. Ama ben… ühhh… seninle konuşmak istiyorum…</p>

  <p>— 12 numarada oturuyorum, dedi sakin sakin. Avluda, giriş katı. Bana on dakika ver, olur mu, sonra gel.</p>

  <p>Mathilde’i yeniden göreceğine asla inanamayan Matthieu’yü şaşkınlık içinde bırakan Mathilde telefonu kapattı. Matthieu’nün bir plan yapması gerekiyordu.</p>

  <p>Onu yeniden göreceği şu anda Mathilde’e hüzünlü serüvenini anlatmamalıydı. Mathilde evlenmişti belki de, evlenmese bile biriyle yaşıyor olmalıydı. Belki de Mathilde aşkın yeniden alevlenmesinin tehlike yaratacağını düşünürdü. Hayır, bunu Mathilde’e söylememeliydi. On yıl aradan sonra ne hakla, ona öleceğini söyleyecekti? Mathilde’in bununla bir ilgisi yoktu. Onların yaşamı, uzunca bir süreden beri, birbirine koşut ama aynı zamanda da uzaktı. Ölümünü geçiş izni gibi sallayarak geri dönen, bir zamanlar eğlenceli biri olan bu avanak, Mathilde’i yalnızca sinirlendirip rahatsız ederdi. Buna hakkı var mıydı?</p>

  <p>On dakika. Daha ancak bir dakika geçmişti. Zaman geçmek bilmiyordu. Oysa, zaman bu sabahtan beri ayaklarının dibinden hızla akmaktaydı. Çiçekler! Ona çiçekler götürmeliydi. Kahvenin patronu ona biraz aşağıda yalnızca gül satan, en güzel gülleri satan bir çiçekçi olduğunu söyledi. Tournon Sokağı’nda aşağı doğru yürüdü ve elinde tatil gülleri gibi kokan pastel renkli, süzgün güllerle koşar adım geri geldi.</p>

  <p>Ama ancak beş dakika geçmişti. Kendini beceriksiz bir âşık gibi hem kıpkırmızı, hem de saydam hissediyordu ve elinde olmadan gelip geçenlerin bakışlarından kaçmaya çalışıyordu, Tanrı’ya şükür, pek gelip geçen yoktu! Susuzluğu dayanılmaz bir hale geldiği halde kahveye dönmeye de cesaret edemiyordu. İçinden, Mathilde’i yeniden görmenin, altı ay içinde kanserden ölmekten daha korkutucu olduğunu geçirdi. Tüm yaşamını maddiyattan çok hemen elde etmek istediği güzellikler, duygusallıklar üzerine kurmuştu, bu da doğal olarak bazı rahatsızlıklara yol açıyordu; ani bir tensel arzuya kapılmasını anlayamayan Helene’le karı-koca kavgalarına girişiyorlardı ya da mimari bir proje için duyduğu ani istekle bütün deneyimlerini unutup dalavereci bir işverenle yüz yüze kalıyordu. Beklerken, güllerini satın alırken, öbür binalara benzeyen XVIII. yüzyıl konaklarından birindeki 12 numarayı saptadı ve kararlaştırılan saatte binaya girdi. Sevimli bir avluydu, avlunun ortasına konan ağaç gülünç duruyordu, ağacın çevresindeki taşlar yamru yumruydu. Avluyu hızla geçti, giriş katındaki kapının önünde durdu ve aynı hızla kapıyı çaldı. Kapı hemen açıldı, kapı ağzındaki Mathilde’i kollarına alırken ya da Mathilde onu kollarına alırken, Mathilde’in hiç değişmemiş olduğunu düşünüyordu, rahatlamıştı.</p>

  <p>İçinden, geri döndüm, diyordu, işte geri döndüm! Ve bu cehennemi günde ilk kez, büyük bir rahatlama hissetti, kendini koyvererek gözlerini kapattı.</p>

  <p>Mathilde onu içeri çekmişti, ona bir yarım tur yaptırmış, kötü göründüğünü düşünen Mathilde bir taktik uygulayarak ancak yarım saniye boyunca ışık altında kalmış ve onu en aydınlık yere yerleştirmişti. Matthieu bunu fark etti ama ona bir şey demedi.</p>

  <p>Mathilde’in üstünde evde giydiği uzun elbiselerden biri vardı, yarım dik yakalı, nar çiçeği elbise, çıkık elmacık kemiklerini, ışıklı ve iri gözlerini, dolgun dudaklarını iyice belirginleştiriyordu; eski zaman kadınıyla çağdaş kadının, romanlara özgü kadınla özgür kadının karışımıydı, kimi isterse elde edebilecek yetenekte ikili bir kişilikti. Ama artık Matthieu için önemli olan ne dün ya da daha önceki günlerde olanlar, ne de Mathilde’e gerçeği söylemekti: Her şeyden önce Mathilde’in ondan hoşlanması önemliydi. Ama yeni Matthieu’nün, bugünkü Matthieu’nün, ölüme mahkûm Matthieu’nün çenesini tutamayacağını, o çok önemli olayı sevdiği tek insandan gizleyemeyeceğini de iyi biliyordu…</p>

  <p>— Hâlâ eskisi kadar yakışıklısın!</p>

  <p>Mathilde gülümseyerek çekingen bir tavırla Matthieu’yü inceliyordu.</p>

  <p>— Yaşlandım, dedi Matthieu. Biraz işte.</p>

  <p>— Evet, şurası. Şurası ve burası…</p>

  <p>Mathilde parmağını alnına, ağzının kenarlarına, yanaklarına değdiriyordu:</p>

  <p>— Buna olgunluk denir! Olgunluğun cazibesinin erkeklere özgü bir şey olduğu bilinir, seni uyarıyorum, kadınlarda böyle bir şey yoktur…</p>

  <p>— Hiç değişmemişsin, dedi Matthieu içtenlikle.</p>

  <p>Mathilde gülmeye başladı ve elini tutup Matthieu’yü çekti.</p>

  <p>— Şuraya otur. Şuraya, pencerenin önüne, çünkü ben, yaşlandım, evet yaşlandım! Sen her zaman benden yedi yaş küçüktün, bunu sana anımsatayım. Haydi şimdi hesapla bakalım!</p>

  <p>— Her zaman olduğu gibi çekicisin. Bu çekicilikten alabildiğine yararlandığını düşünüyorum, doğru mu, dedi eski bir kinle, ikisi de güldüler.</p>

  <p>“Tanrım! Bu kadın benim kadınım, benim hayat arkadaşımdı!” Onu olduğu gibi bulmuştu yeniden. Kendisini onun hayat arkadaşı olarak görüyordu. Ayrılıklarını asla kabullenememişti! Ve hatta ölüm bile şimdi ikinci plana düşmüştü. Evet, yaşamak için artık bir nedene sahip olmuştu. Yaşamak için hâlâ bir nedeni vardı. Ve büyük bir rahatlama duyup eski bir mutluluğa kavuştuğu sırada soluğunu kesen, acımasız, korkunç bir hıçkırıkla sarsıldı, iki büklüm oldu, karşısında oturan Mathilde şaşkındı.</p>

  <p>— Özür dilerim, diye hıçkırdı. Özür dilerim, ama… sana söylemek için geldim… çünkü bunu ancak sana söyleyebilirim, çünkü hiçbir zaman senden başkasını sevmedim, sen de bunu biliyorsun… Bak, ciğerimde bir şey var… Altı ay, kısacası, altı ay ömrüm var… Ve bütün bu aptalca şeyleri, üzgün bir sesle, camın gerisindeki sokağı göstererek ekledi, bunları söylerken Mathilde’in dizlerine sarılmıştı, Mathilde’in yüzü onun yüzüne doğru eğilmişti, Mathilde, Matthieu’nün gizlemeye çalıştığı gözyaşlarıyla ıslanan parmaklarının arasından Matthieu’yü öpüyordu.</p>

  <p>— Zavallı sevgilim, diye fısıldadı. Çok mutsuzsun! Korkuyor musun? Canın acıyor mu? Söyle bana, ağrın var mı? Zavallı aşkım! En azından, sana yardımcı olacak birisi var mı? Hastalığını kime söyledin? Ve ne zamandır biliyorsun bu hastalığı? Hemen bana gelmeliydin.</p>

  <p>— Bu sabah öğrendim, diye sızlandı. Ah, cehennem gibi bir gündü! Bunu yalnızca… oh! yalnızca iki alığa söyledim, diye konuşmaya devam etti, bu iki alığın kimler olduğunu kendine bile itiraf etmeyi reddediyordu sanki, bu iki alık:</p>

  <p>1. Mathilde’in ona gösterdiği koruyucu şefkatin, öpücüklerin üçte birini bile vermeyen asıl sevgilisi ve,</p>

  <p>2. ‘Saçma sapan işler’ uğruna, ona bir an bile dostluk göstermeyen en iyi dostuydu.</p>

  <p>On yıldır birlikte oldukları halde ne sevgilisi, ne de en iyi dostu, on yıldır ayrı olduğu Mathilde kadar olamamışlardı. Ah evet, Mathilde’i sevmekte haklıydı. Ah evet! Onu terk ettiği için deli olmalıydı (bu coşkunluk içinde, ‘Mathilde’in’, ‘onu’ terk ettiğini unutmuştu). Bütün bu yıllar boyunca, bu acı yüklü, ıssız toprakta onsuz yaşadığı için deh olmalıydı. Yaptığı bu aptallıktan ötürü kendinden tiksiniyordu. Bunu düşünerek inliyor ve şaşkınlıkla iniltilerini dinliyordu. Özellikle unutmaya çalıştığı halde, Evry’deki atın çiftesi gözünün önüne gelince, benzin pompacısının katı kalbinde gizlediği şeyler gibi gün boyunca içinde biriktirdiği bütün iniltiler kabarıp taşmıştı. Bir çocuk gibi patavatsızca, türlü türlü iniltiler çıkarıyor, hiç tanımadığı bu küçük salonun ağırbaşlı düzenini bozuyordu. Kendi kendinden utanıyordu, tamamıyla yatışmıştı, ama kendi kendinden utanıyordu. Şimdilik Mathilde olaya el koymuştu. Mathilde onunla ilgilenecekti. Mathilde her şeyi yapacaktı ya da hiçbir şey yapmayacaktı, bunun hiç önemi yoktu, çünkü Mathilde onun üzerine titriyordu ve esas kadın olmasa da onun yanında olacaktı.</p>

  <p>— Ya karın, dedi Mathilde’in sesi, kafasının üstünden. Evli olduğunu sanıyordum?</p>

  <p>— Henüz ona haber vermedim. Gün içinde onu görmediğimi söylemeliyim.</p>

  <p>— Ona ulaşamadın mı? Yapamadın mı?..</p>

  <p>Mathilde durdu. Matthieu ve karısı arasındaki ilişkiyi bilmiyordu ve bunu bilmediği için üzgün değildi.</p>

  <p>— Sümkür, dedi Mathilde, bir çocukmuş gibi mendilini Matthieu’nün burnuna doladı ve gürültüyle burnunu sümkürmesi için gereken otoriteyi göstererek birkaç kez burnunu sıktı.</p>

  <p>Matthieu, engellemek istediği gözyaşlarıyla şişmiş, kızarmış, şaşkın suratından rahatsızlık duyuyordu. Zaten gözyaşlarını da pek engelleyememişti: Sırılsıklam saç tutamlarının arasında kalan ıslak yanaklarında Mathilde’in elini hissediyordu.</p>

  <p>Bu nefis bir dönüş, dedi içinden, tam Mathilde gibi bir kadına göre! Eğer bütün eski âşıkları ağlaşarak onu görmeye gelseler, Mathilde’in öğleden sonraları pek hoş geçerdi doğrusu.</p>

  <p>— Sen ne yapıyorsun, diye sordu Matthieu başını kaldırarak.</p>

  <p>Mathilde geri çekildi ve kanepeye yaslandı, hâlâ Matthieu’nün elini tutuyordu ama bir metre kadar uzaklaşmıştı, bu bir metre uzaklık Matthieu’ye dayanılmaz bir uzaklık gibi geldi. Ve Mathilde onu hâlâ çok iyi tanıyordu, çünkü dalgın bir ses tonuyla: “Ben, ne yapıyorum?” diyerek Matthieu’nün sorusunu yinelerken, Matthieu’ye yaklaşmasını işaret etti ve başını Matthieu’nün omzuna yasladı.</p>

  <p>— Bildiğin gibi: Fransız modasına uygun modeller yapmaya karar vermiştim, her yıl, yabancı moda evlerine bu modelleri satıyorum. On yıldır, bu işi yapıyorum.</p>

  <p>— Pek bir şey kazanamadın herhalde, dedi Matthieu içtenlikle.</p>

  <p>Mathilde gülmeye başladı.</p>

  <p>— Çok doğru! Pek bir şey kazanmadım. Her zaman kiramı ve masraflarımı ödeyen biri oldu. Ve şimdi -özellikle, şu sırada bu kesinlikle zorunlu bir hale geldi- rekabet korkunç.</p>

  <p>— Niçin zorunlu? Bana birini bulamayacağını söyleme…</p>

  <p>— Öncelikle, birini bulmam senin duygusal miyopluğunla hayal ettiğinden çok daha zor sevgilim, dedi gülerek Mathilde, üstelik de, yapmak istediğim şeyden pek hoşlanmayan biriyle yaşıyorum.</p>

  <p>Bir sessizlik oldu.</p>

  <p>— İngilizinle mi? Doğru, sen bir ingilizle evliydin. Onun İngiltere’de olduğunu sanıyordum.</p>

  <p>— Onunla bir süre birlikte oldum, sonra boşandık. Kuzenlerinden biri için ondan ayrıldım, daha az zengin ve daha az yakışıklıydı, ama daha… hoştu. Bu adam öncelikle mutlu olmamı, sonra, onunla birlikte olmamı istiyor. Emin ol, erkeklerde bu sıralamayı bulabilmek gerçekten zor, kadınlarda da öyle ya.</p>

  <p>Matthieu gitgide artan bir zulüm karşısındaymış gibi başını çevirdi. Duyduğu bu cümlenin yarattığı tatsızlık onu altüst etmişti. Ama Mathilde’i ne hakla yargılıyordu? On yıldır, Mathilde’in yaşamında bir yeri var mı ki, başka biri onu mutlu etti diye sinirleniyordu? Olacak şey değildi. Ama o sırada, Mathilde’in ses tonundaki bu küstahlığı anımsamıştı, ikisi de geçmişteki ilişkilerinde küstahlaşmalardı, bu ilişkiden, pek pişmanlık duymayan, talihi açık neşeli avcıların resmedildiği bir av tablosu gibi söz ediyorlardı. İşte, bu kez, Mathilde iyi bir adam bulmuştu, esaslı bir adam. Gerçi Matthieu, deneycilerden, bağnazlardan, mutlakiyetçilerden, idealistlerden sakındjğı gibi, iyi huylu erkeklerden de sakınırdı. O yaradılışı gereği bütün bu adamlar gibi değildi, bütün bu adamlar ona bir anda yapay görünüverdiler. Evet, ama Mathilde, Mathilde’e ve onun verdiği acılara karşın sevilebilirdi, içinden şu soruları sıraladı: O, Mathilde’den ve Mathilde’in karar verdiği bu ayrılıktan başka bir şeyi de sineye çekebilir mi? Mathilde’i yitirme korkusunu iyice büyütüp ona güvenememek duygusunun üstesinden gelebilir mi? Daha fazlasına dayanabilmek için onu yeteri kadar seviyor mu? Mutlu olmaya hazır olduğu halde, sekiz saatten beri şaşkın ve mutsuzdu, alerji duyduğu bütün felaketlere, sevdaya özgü çelişkili tepkilerle karşılık veriyordu. Ama aslında, Mathilde’in onun olduğunu, geri dönen Matthieu’yü sevdiğini ve bunları kendisine bizzat Mathilde’in söylemesini istediğini kabul mü etmeliydi? Mathilde’den tehlikelere pek açık olmayan, daha dengeli ama daha derin bir aşk mı istemeliydi? O zaman kaçıp gitmez miydi? Bunu bilebilir miydi?</p>

  <p>Kısacası, Mathilde’i ondan ayıran ama hayran olduğu özellikleri, ‘Mathilde’in çılgınlıkları’ değil miydi, geçici tutkuları, öfkeleri, kötü niyeti, ortadan kayboluşları değil miydi? Evde oturan, sadık, açık yürekli Mathilde’i sevebilir miydi? Hayır, kesinlikle sevemezdi. Bir budala gibiydi, zaten hep budala olmuştu, onu hep dayanılmaz, vamp kadınlar ya da cadılar cezbetmişti. Şimdi yaptığı gibi, arzuladığı bu dayanılmaz kadınlar için, onların kendisine fedakârca yaklaşan bir kalbe sahip olmaları için, günün birinde Tanrı’ya yalvaracağını aklına bile getirmezdi.</p>

  <p>Tanrı’ya şükür, -belli bir süre ve belli bir duyguyla sınırlı olarak- Mathilde’in sayesinde bu yalvarma da gerçekleşmişti. Her zaman Mathilde’in peşinde meleyen bir sürü aşk kurbanı olmuştu. Acaba Matthieu de, bu kurbanlardan herhangi birisi miydi? Birdenbire başlangıçtaki yalnızlığına, gününün süregelen korkunçluğuna yeniden daldığını fark etti. Çarpan bir rüzgâr gibi, dehşeti, şiddeti, önündeki altı ayda yaşanacak nesnel gerçekliği, bu aylar boyunca kendisine, bilime ve yaşamdan aldığı tada karşın çöküntüye uğrayacak bedenini duyumsadı. Ama şu ünlü ‘at nalı’ henüz iyice yaklaşmamıştı ve duyulan korku çok fazla değildi. Acaba Mathilde’in varlığı mı bu korkuyu azaltıyordu?</p>

  <p>Öleceğini bilmek, bu kara kaos, ‘hiçbir’ beklentinin kalmamış olması katlanılması zor bir şeydi, hele söz konusu olan -sevmiş, özlemiş, tanınmış, ağlayıp sızlamış- bir kişi -yani kendisi- ise iyice zordu. O, saygı gösterilen, önemli ve başkalarının gözünde değeri olan biriydi. Ama, asla kimseyi etkileyememiş bir gölge, tanınmayan, kimsenin kalbini hızla çarptıramamış, kimseye bu kimliksizlikten başka içli ya da sevecen bir anı bırakamayan -çoğunluğun kurduğu ikiyüzlü ortaklıkta, ‘unutulabilir’ olanların, ilginç olmayanların, önemsizlerin ortaklığındaki- yaşarken bile çekilmez olan biri gibi, bu sahte ortaklıkta ölürken, ancak adsız bir listedeki herhangi biri olabiliyorsa, işte o zaman, ölüm dayanılmaz olmanın da ötesinde, aşağılayıcı bir hal alıyordu. Aşağılanmaların en sonuncusu oluyordu… Ölümü, gün boyunca katlanılmaz bir şey olarak görünmüştü, böylesine yavan bir suretini yansıttığı için değil, sevecen ve vazgeçilmez bir suretini yansıtmadığı için. Yalnızca, on yıl sonra gördüğü Mathilde, ne kadar çekici olduğunu, cazibesini koruduğunu, onu ne kadar özlediğini söyleyebilirdi. Yalnızca Mathilde onu son aylarında, adım adım izleyebilir, ona bakabilir, onu yürekten sevebilir, ona âşık olduğu, ya da aşkına âşık olduğu günlerdeki gibi genç, erkeksi, utkulu, oynak ve parlak Matthieu’nün, ‘Sevgili’ klişesi altında, yaptığı bazı şeyler için, onun her zaman suçsuz olduğunu kabul edebilirdi.</p>

  <p>Ergenlik çağında, gündelik hayat yüzünden en aza indirgenmiş, bastırılmış, kısıtlanmış tüm istekleri, öleceği sırada avaz avaz bağırarak geri geliyor gibiydi. Aşırı duyarlı insanlar yaşamları boyunca uzun süren bir düş kırıklığı yaşıyorlardı, doğumlarında başlayıp ölümlerine kadar bitmez bir çığlık olarak süren bu gerçeğe, yaşam boyunca katlanıyorlardı. Ama; işin özüne inersek, hastanelerde -ne mutlu ki- ilaçlarla sersemleşildiği için çığlığın şiddeti gitgide azalıyordu. Bundan şunu çıkarıyoruz: insanlar son sözlerini söyleyemiyorlar, ölmek üzere olanlar bir zamanlar insanları heyecanlandıran ya da büyüleyen sözler söyledikleri halde, o esaslı son sözlerini söyleyemiyorlar.</p>

  <p>— Senin… İngilizin dönmeyecek mi, diye sordu aldırmazca, şu anda kendi konumundan emindi.</p>

  <p>Mathilde’in dudağında minik bir gülüşün kabardığını gördü ve gün boyunca ilk kez belli belirsiz bir büyüye kapıldığını hissetti.</p>

  <p>— Pazartesi ve salı günleri Londra’da kalıyor.</p>

  <p>— Yani bana bakman, benimle ilgilenmen için seni yalnız bırakıyor, öyle mi?</p>

  <p>— Öyle olduğunu düşünüyorum. Seni çok sevdim, sen beni çok sevdin, şimdi ayrılamayacak kadar çok sevdik birbirimizi, dedi Mathilde elini saçlarına götürerek, üzgün olduğu kadar kendine güvenen bir havayla, Matthieu kendini tamamıyla ona teslim edebileceğini düşündü, yaşamını altüst etse de Matthieu ona güveniyordu.</p>

  <p>Ah, Mathilde’i bulduğu için çok şanslıydı! Budala yaşamında beliriveren bu umulmadık aşk için nasıl da kaygıya kapılmış, Mathilde’e güvenmemişti!.. Bir kez daha, gözleri yaşlarla doldu ve bu kez gözyaşlarını gerçekten gizlemek istedi. Ama, Mathilde hiçbir şey söylemeden elbisesinin koluyla gözyaşlarını siliyordu, ne kadar da doğaldı, sanki her gün kırk yaşında, ragbi oyuncusu, maço ve altı ay sonra ölecek bir adamın gözyaşlarını böyle minnet duyarak silermiş gibiydi.</p>

  <p>Mathilde’in kanepesine sığmıyordu. Bacaklarını kıvırmak zorunda kalmıştı ve başını Mathilde’in omzuna yaslamıştı, bu yanlış bir oturma biçimiydi, bu oturma biçimi yavaş yavaş, apaçık fiziksel bir arzuya dönüştü. Başka şeyler konuşarak, Mathilde’in odasına geçtiler.</p>

  <p>Matthieu onu izliyordu ya da loş odaya giderken Mathilde öne geçmişti, bu loş odada, daha önceki yıllarda kendi evlerinde olduğu gibi, halının üstünde, sıcak bir ışık veren bir lamba yanıyordu. Ve Matthieu, eski evlerinde yaptığı gibi bu evin banyosunda da çabucak soyundu, bu banyo eski evin banyosuna göre daha kullanışlı ama daha özensizdi. Bu banyoda, bir sürü güzellik ürünü, kuru çiçekler, her tarafa asılmış kocaman banyo havluları, resimler, zihninde cinsiyetsizliği çağrıştıran çizgili ropdöşambrlar vardı. Hızla girdiği duştan aynı hızla çıkarken kafasını çarptı, çünkü bu banyo Bellechasse’daki evin banyosundan çok küçüktü. Zaten, Tournon Sokağı’ndaki bu evde her şey çok küçüktü, her şey ‘onların’ evindekinden daha küçüktü. Ne daha az sevimli, ne de daha az cazip sayılmazdı ama her açıdan daha dardı. Mathilde’in etajerinde bir bornoz arandı, Mathilde bornozları genellikle oraya koyardı, ama bulamadı. Yalnızca, yakasında fondöten izi olan bir bornoz asılıydı duvarda. İngiliz yolculuğa çıkarken bornozunu yanına alıyor olmalıydı, bunun açıklaması buydu ve bu da Mathilde’in ona doğruyu söylediğini kanıtlıyordu: Mathilde yalnız bu adamla yaşıyordu. Mathilde, beklenmedik bir anda ortaya çıkacak yeni âşıkları için yeni diş fırçaları ve ropdöşambrlar hazırlamıyordu. Bu İngiliz bütün bunları olanak dışı bırakıyordu, aynı bir zamanlar ilişkilerinin en canlı, en şehvetli olduğu zamanlarda bunların düşünülmesini olanaksız kılan Matthieu gibi. Bu dönem bir yıl sürmüştü: Bu kutsanmış yıl, şimdi yeniden, belleklerindeki mutlu yankılarda, sevgilerinin uyumunda, Matthieu’nün alnı için hep yumuşak, hep ılık, hep konuksever olan Mathilde’in boynunda yeniden canlanmıştı ve fondötenle lekelenen bornoz yakası gibi, zamanın etkisiyle Mathilde’in yaşamı da hafifçe lekelenmişti, Matthieu’nün yaşamı ise ölümle lekelenmişti ve çığlık atamıyordu, doktorlara ya da Tanrı’ya karşı çıkmak için öylesine bir çığlık bile atamıyordu, ya iskambil kâğıtlarına sığınması ya da derviş gibi yaşaması gerekiyordu. Kimse de ölümüne çığlıkla karşılık vermemişti; zaten, kaçınılmaz bir şey olarak bildirilen ölümü ilk kabullenen de kendisi değil miydi? Kim, (iki ayağı bir pabuçta olan o salak Gaubert’den başka) kim, ölmeyeceğini söylemeye cesaret edebilirdi?</p>

  <p>Küvetin kenarına oturmuştu, elleri dizlerinin arasındaydı. Acısını hafifleten Mathilde’e karşın ağlamak istiyordu. Doğal, hayvani, içgüdüsel bir acı duyuyordu. Neredeyse, bir maymunla bir adamın, yani bir oğlan çocuğunun… ya da, daha doğrusu adamlaşmış bir çocuk ve bir maymunun oynadığı filmdeki acı gibi şehvetli bir acı duyuyordu, bu filmde maymunla çocuk bir cangılda gizlenmişlerdi, maymun ölmek üzereydi ve adamsı çocuk maymunu kucağına almıştı ve maymuna sevgisini göstererek gülünç çığlıklar atıyordu, hayvansı gülünç çığlıklar, o çığlık atarken maymun ona bakıyor ve çocuksu iniltilerle gözlerini koca koca açarak ölmek üzere olduğunu anlatıyordu. Ve çocuk da ağlıyordu. Dostuna onun için acı çektiğini, onlar için, onların sevgileri için acı çektiğini gösteriyordu. Maymun, çocuğun elini tutarak ölüyordu ve hemen ardından, küçük adam ölüyü orada bırakıyor ve onun ölümüne yol açanı öldürmek için harekete geçiyordu, ölü maymunu, dostunu, eğitmenini unutabilirmiş gibi kendini bu intikama adıyordu. Bu küçük adamda var olan bir şey, hem sevecen, hem de yırtıcı olan bir şey vardı Mathilde’de de. Mathilde onun için her şeyi yapabilirdi: Onunla acı çekip onunla can çekişebilir, ölünce gözlerini kapayabilirdi. Matthieu, yalnız başına ölmeyebilirdi. Ama gözkapakları kapandığı anda da Mathilde ingilizine, Matthieu’ye acı çektirmiş olan ya da Matthieu’nün acı çekmesini engellememiş olan bir doktora gidebilirdi. Mathilde onu seviyordu; pek hoş olmayan, tiksinti verici ayrıntılarla ilgilenerek Matthieu’ye bakabilir, sonuna kadar yanında kalıp onu koruyabilirdi. Ama belki de, ‘ona duyduğu saygı’ ve erkeksiliği, gururu, v.s. dolayısıyla Matthieu’yü ‘böyle’ görmeye dayanamayacak olan Helene’den çok daha çabuk toparlardı kendini. Örneğin, Helene, Matthieu’ye ördek tutmaya katlanamayabilirdi; bunu düşününce tüyleri diken diken oldu (ah evet, bir an önce gidip şu av tüfeğini bulmalıydı!). Sonia da aynı ikiyüzlülüğü gösterip o da <span style="font-style:italic;">‘sevgili kocamanım</span>, <span style="font-style:italic;">yakışıklı aşkını, bu durumda görmeye</span> dayanamayabilirdi. Hayır, yapamazdı! Buna katlanamazdı! Sonia onu çok fazla seviyordu, sevgisi şehvet doluydu. Bunu nasıl harcardı, Matthieu’nün ona bu konuda verdiklerini, bu anıları nasıl çarçur ederdi. Ama, Matthieu ona başka konularda da birçok şey vermişti. “Profesör, biliniz ki…” Matthieu söylenenleri buradan duyuyordu. Ne mutlu ki Mathilde vardı, Matthieu onu çok sevmişti, Mathilde ona acı çektirmişti ve Matthieu, Mathilde’in önünde diz çöküyordu. Tanımadığı bu yatağa, -geçmişten anımsadığı kokudan başka bir şeyi tanımadığı- bu yabancı kıtaya -süzülüyordu, o ve şimdiki durumu bu yataktaki Mathilde’in kollarına süzülüyordu. Orada hareketsiz kalakaldı, heyecansız, isteksizdi ama durgunluğundan utanç duymuyordu, zaten Mathilde’in de utanç duymaması için yardımcı olduğu apaçık belliydi, kollarını Matthieu’nün boynuna ve gövdesine öylesine sarmıştı ki, neredeyse onu sımsıkı bağlamış gibiydi ve hafifçe kıvırdığı dizleri Matthieu’nün dizlerinin ters yönündeydi, yüzleri birleşmişti, ama ağız ağıza değil de yanak yanağaydılar ve o sakin el Matthieu’nün sağlarındaydı. Ne kadar usta olduğunu bildiği bu anaç el, o anda, Matthieu’ye ne ustalığını anımsatmak, ne de onu bu tuhaf felçten kurtarmak istemiyordu. Ne kadar da tuhaftı, on yıldır bu ânı bulmak için aranıp durmuştu… Ve onu durduran ne biraz kalınlanmış bel, ne yassılmış göğüsler, ne de gevşemiş gerdandı. Tam tersine, ikisi de tahrik olmuşlardı. Saatlerce bu hafifçe kabarmış enseyi, bu tombullaşmış kıvrımları, bu korunmasız göğüsleri ve bu anaç kalçaları öpebilirdi - Mathilde anne olmamıştı, ‘erkekler’ yüzünden anne olmamıştı, tam olarak şöyle söylenebilir: Var olmaktan mutsuz olan, çabucak büyüyen bu çocuklara şefkat duyuyordu, kendini beğenmiş yeniyetmeler gibi davranan (yarattıkları kargaşadan ötürü onları bazen kapının önüne atmak gerekirdi), cinsiyetleri ve annelerine duydukları özlemle bulanıklaşmış bu tuhaf ve çekici kişilikleri, yaşlılığa pek boyun eğmeyen bu çocukları, açıkçası, seviştiği <span style="font-style:italic;">adamlardan</span> hiçbirini, babaya dönüştürecek zamanı olmamıştı.</p>

  <p>Kendini Mathilde’in kollarına, Mathilde’in korunaklı kucağına, Mathilde’in sıcaklığına ve gücüne ve ona gösterdiği iyiliğe bırakan Matthieu, bulanık da olsa bütün bunların farkındaydı. Yeniden buluşulan bu gece, öylesine romansı, öylesine yaman, öylesine şehvetliydi; çığlıklarını, itiraflarını, açıklamalarını, ağlamalarını, bütün bunların hepsini, üzüntüsünü, pişmanlığını örtbas etmek için belki de yüz kez hayal etmişti, bütün bu romansı ilişki böylelikle orada sona eriyordu. Eski sevgilisinin ona duyduğu eksilmez şefkatte -ki Mathilde onu terk etmişti-, Matthieu’nün ona duyduğu eksilmez güvende -ki Mathilde onu terk etmişti. Onların ilişkilerinden kalan bilanço ya da alınacak ders, geriye kalan her şey gibi kafa karıştırıyordu. Düşünmeyi kesti ve uyudu. Düş görmeyi istedi, düş gördü, o düşte hoşlandığı bir şeyler bulmayı düşledi. Hiç tanımadığı bir kadını sevdiğini düşledi. Kendini kaybettiğini ve bir hastane yatağında öldüğünü düşledi. Yaşadığını ve genç olduğunu düşledi. Ona yürekten bağlı olan birinin omzuna dokunduğunu düşledi. Bu son düş gerçekti: Mathilde dirseğine dayanarak doğrulmuş, boynunu, çenesini, yanağını öpüyordu, Mathilde sağ yanına dönmüş, sol elini yüzüne dayamıştı. Hava kararmıştı. “Sevgilim, saat dokuz oldu,” diye fısıldadı Mathilde. “İstersen, yeniden uyuyabilirsin. Ama, yemeğe gideceğini söylüyordun…” Matthieu gülümsedi, doğruldu, Mathilde’in omzunu öptü, kavuşmalarındaki masumiyet hakkında tek söz söylemedi. Her şey ortadaydı. Sokakta aniden düşmezse, acıyla bağırarak hastaneye götürülmezse, bir saat içinde kendini öldürmezse, Mathilde’le birlikte bir yere gidebilirdi.</p>

  <p>— Benimle bir yerlere gelmeni isterdim… dedi Matthieu. Bir köye ya da başka bir yere… Nereye olursa. Nereye gitmek istersin?</p>

  <p>— Tamam, dedi Mathilde zarifçe. Tamam, karar verilmiştir. Yalnızca bana iki, üç gün önceden haber ver, Helsinki’ye mi, Dakar’a mı gideceğimizi bilirsem, giyinecek zamanım olur.</p>

  <p>— Ya İngilizin ne olacak, dedi Matthieu, Mathilde’e bakmadan.</p>

  <p>Mathilde’e arkasını dönmüş, sıkıntılı bir yaşamın, gözleriyle görmediği izlerini gözlemleyerek kravatını bağlıyordu. Sıkıntılı ama paylaşılan bir yaşam. Örneğin şu mavi-yeşil kabarık hırka, İngilizin mi yoksa Mathilde’in mi? Ya bir köy evinin resmi olan şu çerçeve ve yumuşacık, buruşuk yağmurluk? Hepsi ikisinindi. Oysa o… O, iki dairenin kirasını ödediği halde, bir an bile, kendi kendine bu konuda bir şey sorabilir miydi, onu kimin satın aldığını, kime ait olduğunu sorabilir miydi? Helene ya da Sonia, ikisi de aynıydı, toplumsal kaygılardan ve geleneklerden, hem yalnızlıktan ve hem de toplum içinde olmaktan dolayı, evlerde hemen onların hâkimiyeti, onların zevki kabul ediliyordu, zırhlara bürünülmüş, her şey birbirine karışmıştı.</p>

  <p>— İngilizin bunu hoş karşılar mı, diye sordu Matthieu.</p>

  <p>— Hoşuna gitmez, diye yanıtladı Mathilde usul usul ama beni seviyor ve onu sevdiğimi biliyor ve seni sevmiş olduğumu da biliyor. Hayır… Hayır. Zaten yapabildiğim sürece bunu ondan gizleyeceğim, dedi Mathilde sertçe Matthieu’ye doğru dönerek. Asla, gerçek, salt gerçek diye bir şey olmadı ve zaten biz de böyle bir şeye tapınmadık. Değil mi?</p>

  <p>Mathilde gülmeye başladı. Ve birdenbire Matthieu’nün gözünde, siyah-beyaz eski görüntüler, aşklarının başlangıcındaki görüntüler canlandı, o sırada birbirlerine kavuşabilmek için ikisi de sevgililerinden kurtulmaya çalışıyorlardı. Ayrılmayı tatlılıkla halletmeye uğraşıyorlardı, gizlice buluştukları Varenne Sokağı’ndaki Rodin müzesinde birbirlerine söz vermişlerdi ve oradaki ünlü yontu <span style="font-style:italic;">‘Öpüş,</span> birbirlerine duydukları arzuyu heykelleştiriyor, isteklerini kat kat artırıyordu. Ne gülünç bir durum: Bu heykelin, bu kadar klasik, bu kadar olağan ve öte yandan da bu kadar tahrik edici olması… Zaten, arzularının o hızlı devresinde, onları tahrik etmeyen bir şey var mıydı ki? İkisi de bu arzunun tutkuya ve -şaşkınlık, korku ve mutlulukla- aşka dönüştüğünü fark ediyorlardı…. Evet, Rodin’in <span style="font-style:italic;">‘Öpüşü</span> böylesine somut bir gerçeklikle yüklü, böylesine tutku doluydu.</p>

  <p>— Heykelimizi anımsıyor musun, dedi Matthieu. Nerede oturduklarını bilmiyorum ama erkek de kadın da oturmaktadır. Erkek kadına doğru eğilmiştir, eli kalçasındadır. Kadın başını hem erkeğe çevirmiş, hem de arkaya atmıştır: Kadın hayallere dalmıştır. Mathilde…</p>

  <p>Mathilde, Rodin’in özel yaşamını bir kez daha etkilemesine izin verdi. Matthieu’nün yüzüne küçümseyerek bakıyordu, bir zamanlar bu yüz için her şey demekti ama artık hiçbir şey ifade etmediğinin farkındaydı. Matthieu’nün onu genç sevgilileriyle karşılaştırmasına, geçmişi ve o ânı karıştırmasına, onun ve kendisinin gördüğü zararları dile getirmesine karşı koymuyor, bütün bunlara ölmekte olan ve artık sevilmeyen biri için hissedilen sevecen duyarsızlık ve derin bir üzüntüyle izin veriyordu. Matthieu’ye gelince, keyifsizce, Mathilde’in yüzünün hep böylesine gürültücü ve taşkın olup olmadığını soruyordu kendi kendine. Keyifsiz, neşesizdi, ama şefkatsiz değildi.</p>

  <h3 id="u570ef649-94a9-44ad-bc27-21f183520649" style="text-align: center;"><a id="bookmark5"></a><span style="font-weight:bold;">IX. BÖLÜM</span></h3>

  <p>Geç kalan ya da karısını aldatan bir erkeğin alışkanlık haline getirdiği davranışın tersini yaparak, evinin zilini çaldı, amacı Helene’i şaşırtmak, ‘kulağına kar suyu kaçırmak’ ve karısını dul kalacağı konusunda bilgilendirirken, bu görevini kolaylaştırmaktı.</p>

  <p>Çok tuhaf ama, artık sevmediği ve sevmediğini söylediği bu kadına bu haberi vermekten vicdan azabı ve tedirginlik duyuyordu. Zili çalmamın ne anlamı var ki, kasımpatılar Sonia için ne kadar anlaşılmaz ve tuhafsa, zili çalmam da Helene için o kadar tuhaf ve anlaşılmaz olacak diye düşündü.</p>

  <p>Öte yandan ve daha uygun bir bakış açısıyla, Helene’in evinin anahtarlarını Helene’e geri veriyordu. Bu evdeki hiçbir şey ona ait değildi (faturalar dışında), artık çalışma odası da ona ait değildi, Helene oğlancı arkadaşlarından birini o odaya yerleştirmişti, Matthieu’nün özel odasıyla Helene’in odası iki banyo ile ayrılmıştı. Hiçbir zaman kendini ‘evindeymiş’ gibi hissetmemişti, herhangi bir otel odasında kalmaktan farklı değildi; bu pek önemli değildi ama başkalarının evinde de kendini evinde gibi hissettiği olmuştu: Ama pek az evde, ya çok sevdiği insanların evinde ya da farklı duygulara kapıldığı yerlerde. Bu evlerin sayısı sınırlıydı: Annesiyle babasının evi, büyükannesinin evi, kendi odası, mimarlık eğitimi sırasında kaldığı Colbert Sokağı’ndaki oda (kendi seçtiği ve parasını kendisinin ödediği ilk oda). Ve kuşkusuz, Mathilde’in evi, uzunca bir süre o evde bir yanardağın üstünde oturduğu izlenimine kapılmıştı ama bu yanardağ onun için patlamayacaktı. Hata. Hata… Bu bir hataydı.</p>

  <p>O sırada, o ‘alanda,’ kendi evinde değildi ama bunu Helene’e asla söylemeyecekti. Zaten, bu akşam Helene’e hiçbir şey söylememeliydi. Eğer yapabilirse, belki yarın söylerdi. Yarın sabah ya da yarın akşam. Bugün iyice şaşkındı, heyecandan, yanıtlardan, özellikle de aldığı tepkilerden serseme dönmüştü, kendi tepkileri de pek ılımlı sayılmazdı. Talih yardım ederse susacaktı. Talih ya da yorgunluk yardım ederse. Yemeği dışarıda yiyeceklerini belli eden açık bir giysiyle kapıyı açan Helene, geciktiğini bildiren asık suratını gösterdi. Matthieu neden yaptığını bilemeden, saatine bir göz attı: Saat dokuzu geçiyordu, ona çeyrek vardı.</p>

  <p>— Evet, geç kaldın, dedi Helene; sesinde yorgunluk, kendini beğenmişlik, pişmanlık, sitem dip dibe yerleşmişti; Matthieu’yü bezdirecek her şeyi sesinde barındırır, genellikle de, bunda başarılı olurdu.</p>

  <p>Ah hayır! Bugün değil, diye düşündü Matthieu, suçluluk duygusundan kurtulmuştu. Hiç önemli değil: Helene, dul kalacağını, ya da dul kalmak üzere olduğunu öğrenebilirdi. Ama bu Helene’in hatasıydı. Matthieu, Helene’den sıkılıyordu, Helene onu olduğu gibi kabul edemiyordu. Baş oyuncuların hangisinin haklı, hangisinin haksız olduğunu saptamak için Helene’in iç çatışmalarını bir ya da iki perdelik bir oyuna dökmek ve bu hikâyeden ders çıkartmak gerekliydi. Yani Matthieu’nün haksız, Helene’in haklı çıkması ancak böyle saptanabilirdi. Helene, önce çatışma noktalarını saptamalı sonra da onları unutmalıydı.</p>

  <p>— Çok gecikmedim, dedi. Çok fazla geç kalmadım.</p>

  <p>— Jacylerden başka bir yemeği de mi kabul etmiştin (seni uyarıyorum, bu yemek davetini üç hafta önce kabul etmiştin)? Üstelik de, onunla önceki gün karşılaştım ve bana, “12’sinde!” dedi. E, o zaman?</p>

  <p>— Ayın 12’si mi, diye sordu Matthieu, birdenbire konuyla ilgilenerek. Hangi gün?.. Perşembe mi?</p>

  <p>— Bugün ayın 12’si, salı günü, diye düzeltti Helene, bir an şaşırmış gibiydi. Niçin? Başka bir yemeğin mi vardı?</p>

  <p>— Hayır, ama yarın cuma 13 olmalıydı, bu beni çok eğlendirirdi, diye yanıtladı Matthieu girişteki arkalıksız kanepeye oturarak; karşılıklı düşmanlıkları konuşmalarını engelliyordu. Jacyler’in yemeği söz konusu olunca iyice acımasızlaşmıştı, zaten sağlığı yerindeyken bile çok katıydı.</p>

  <p>— Dinle, seninle konuşmam gerek. Bu yemeği unut.</p>

  <p>— Bana söylemek istediğin şey ‘bizim’ kabalığımızı haklı gösterecek kadar önemli mi: Bundan emin misin?</p>

  <p>Helene de sararmıştı. Kesinlikle tehlikeli bir durum olduğunu düşünüyordu. İyi bir şey düşünmediği belliydi. Belki boşanmak istediğini sanmıştı. Yaşamlarının saçmalığına karşın onunla mı yaşamak istiyordu? Hâlâ Matthieu’ye bağlı mıydı? Bir dizi kendini beğenmiş soru, Matthieu’nün kibirinin kurulduğu tahtın önünde reverans yapıyordu ama cazibe ve sıcaklık eksikti, çünkü Matthieu çok önceden bunlardan yoksun kalmıştı.</p>

  <p>— Hayır, dedi Matthieu. Yani, evet. Bu yemeğin hiçbir önemi olmadığından eminim. Bu sabah, adı neydi?.. Jouffroy’un yerine gelen hamsteri… gördüm.</p>

  <p>Helene gerçekten kaygı duyarak Matthieu’ye baktı. Helene ne Jouffroy’u görmüş, ne Jouffroy’dan söz edildiğini duymuştu, Matthieu’nün sağlığı ortak arkadaş çevrelerinde söz konusu olmazdı. Kimse hiçbir zaman: “Matthieu kötü görünüyor,” dememiş, hatta bunu düşünmemişti bile. Herhalde zavallılar, buna aldırmıyorlar ya da buna memnun oluyorlardı, artık duruma göre!</p>

  <p>— Doktorum, dedi Matthieu. Bana bazı tahliller yaptırdı, bilgisayarlı incelemeler…, kısacası, öyle görünüyor ki ciğerlerimde kötü bir şey var ve öngörülenden daha genç öleceğim.</p>

  <p>Helene’e: “Altı ay. Altı ayım kaldı,” demeyi beceremedi, oysa bunu ötekilere söylemişti. Ama Helene’in tepkisi onu sevdiği ya da sevdiğini düşündüğü ya da sevdiğini sandığı iki kadından daha çok korkutuyordu. Sanki Helene ötekilerden daha kırılgandı, güzel Helene, sadik, mağrur, ilkeli Helene. Oysa Matthieu’den en fazla şikâyet eden oydu ama duyarsızlığı, kibiri Helene’i kabuğundan sıyırıyordu sanki, oysa güçsüz insanları bu kabuk korurdu ve kabuk olmayınca onlar sevdiklerinin ölümünün kabullenilmez dehşeti karşısında, çığlıklara, umutsuzluğa, hıçkırıklara gömülürlerdi. Helene’in hep uygun acıları olmuştu, yani uygun kişilerin yarattığı acılar - acı asla uygun olmasa da: Yani, öbür amcalardan daha şair bir amcanın bu nedenle iflasa sürüklenmesi ve bir kalp krizi geçirmesi, Sorbonne’dan üstün yetenekli ve huysuz bir okul arkadaşının yaşamının sıradanlığını kabullenemeyip arabasını ateşli bir âşık gibi kullanması. İşte, böyle acılar, tek başına ve herkesle birlikte katlanılabilecek nitelikte, kabullenilebilir acılar çekmişti. Ama onun, Matthieu’nün, sadakatsiz kocasının, hastalıklı yalancının, gençliği ve cazibesiyle gözlerini kör eden, sevdiğini sandığı, böylesine yakın olduğu yabancının ölümüyle yüz yüze gelince, ne yapacaktı? Tabii ki, herkesin önünde, sakin, örnek, duruma uygun, yapmacıksız ve sağduyulu, hayranlık uyandıran bir dul gibi davranacaktı. Ama yalnız kaldığında, belleğin derinlerindeki izlere karşın, belleğindekileri silmeye çalışarak, beklenmedik bir anda duyuverdiği bir şarkının sözleriyle, tutku ve neşe dolu anıları, yaşadıkları her şeye karşın öykülerindeki mutlu anları anımsayabilecek miydi, ne yapacaktı? O çok sevdiği kadın arkadaşlarından, o züppelerden, o oyuncaklardan ve bu iki özelliğin birleştiği o kadınlardan hangisine, ağlamak ya da dertleşmek için sabahın dördünde telefon edebilecekti? İşte o zaman, Helene çevresindekilerin kusursuz bulduğu Fransızcasına uygun bir söylemle, ‘acısını anlayacaktı’.</p>

  <p>Helene ona doğru geliyordu.</p>

  <p>— Burdayım, farkında mısın, ben burdayım, dedi.</p>

  <p>Helene, Matthieu’ye doğru yürüdü, elini ceketinin</p>

  <p>üstüne koydu. Ve sadık, merhametli, acı yüklü bir ifadeyle yüzüne baktı, bu bakış Matthieu’yü ürküttü. Matthieu alelacele kanepeye oturdu. Kesinlikle, Helene onu bir ölü olarak görüyordu, Helene de onu bir ölü olarak görmüştü. Kadınların hepsi ölüme inanıyorlardı. Hem de hemen. Oysa erkekler ölümü reddediyorlardı. Zaten, yaşam karşısında da farklı tavırlar gösteriyorlardı: Bir erkek hamile bıraktığı bir kadının karşısında şaşkın ve aptal kalakalıyor, oysa kadın bunu fazladan bir mutluluk ya da geçici bir sıkıntı olarak görüyordu.</p>

  <p>Helene, kanepede Matthieu’nün yanına oturdu ve ona bakmaya başladı. Elini yavaş yavaş saçlarında gezdiriyordu. Bu sırada Matthieu onun kokusunu, elinin temasını hissetti ve heyecanlandı. Pek az hissettiği bir bayağılıkla, ah ama, dedi kendi kendine aniden. Ah ama! Sonia, Mathilde ve şimdi de Helene, beni mahvedecekler! Hafifçe gülmeye başlayınca gözlerini Helene’den kaçırmak zorunda kaldı.</p>

  <p>— Sana yardım edeceğim, dedi Helene, bütün gücümle yardım edeceğim. Öncelikle, artık bir yere gitmiyorum.</p>

  <p>— Gitmiyor musun?</p>

  <p>— Hayır. Burada ya da herhangi bir yerdeyken senin hasta olduğunu bilmek… hayır, ahlaki olarak, bir yere gidemem… Philippe’e söyleyince, anlayacaktır. Ve anlamasa da, kendi bilir.</p>

  <p>— Ah, dedi Matthieu. Ah evet, gerçekten: Sen gemiyle yolculuğa çıkacaktın, yani Philippe’le yolculuğa çıkacaktın.</p>

  <p>Philippe Guerand, elçilikte görevli, çok çok kusursuz bir adamdı. Ve o kadar kusursuzdu ki, genellikle Matthieu, karısının yaşamındaki bu zavallının varlığını bile unutuyordu. Hadi bakalım, onlar gitmek zorundaydılar! Helene’in bu yolculuğa gitmemesi söz konusu bile olamazdı! Bu yolculuk halayları olacaktı ve yapılması zorunlu bir denemeydi.</p>

  <p>— Bu yolculuğa gitmeni istiyorum, dedi Matthieu. En azından dört ay durumum iyi olacak. Kimseye gereksinim duymayacağım.</p>

  <p>— Ama öyle olmayacak, zavallı Matthieum. Buna inanmak istemesen de, bu özel durum bile seni ayıltmasa da, birine gereksinim duyacaksın. Evliliğin ne anlama geldiğini sanıyorsun?</p>

  <p>Matthieu, Helene’in gözlerine baktı ve onun gözlerinde kendisini allak bullak eden bir tür kışkırtma, coşku okudu.</p>

  <p>— Benimle en iyi ve en kötü şeyleri paylaşmak için evlendin, değil mi, diye sordu Helene’e.</p>

  <p>Söyledikleri hakkında ne düşünürse düşünsün, Helene’in içinde çok büyük bir sevinç duyan biri vardı. Bunu hiç düşünmese de, sonuç olarak içindeki bu kadın sekiz yıldır beklemişti. Matthieu bu iç karartıcı dairede, işinin ehli bir hemşire, acıdıklarını dile getiren birkaç kadınla, karısının arkadaşlarıyla, onu iflah olmaz bir biçimde reddeden dostlarıyla öleceğini düşündü. Ve yalnızlık, üzüntü, alçalma, ölümüne boyun eğme… Ah Mathilde, Mathilde! Gerçekten, Mathilde’in yaşamını istila etmekten bir an bile çekinmemeliydi, bundan nasıl kaçınmıştı? Artık Sonia hayallerini süslemiyordu,</p>

  <p>Sonia, Helene’i tanıyordu ve zaman zaman ondan bir cadı gibi söz etse de Helene’in soylu bir kadın olduğunu düşünürdü. Helene’den kurtulabilir miydi? Yanıtı hemen buldu, aslında yanıtı Mathilde vermişti. “Seninle ilgilenebilirim.” Hem, Helene’in Mathilde’e, Mathilde’in dingin enerjisine karşı olmasını gerektiren hiçbir şey de yoktu. Belki de, Tournon Sokağı’ndaki üç odalı küçük dairede ölebilirdi, orada, özenle bakılarak ölürdü. Sıkıcı, soluk aldırmayan işini bırakması için Mathilde’e para verebilirdi. Aslında, bunu Mathilde’e hemen söylemesi gerekliydi. Mathilde’in otuz beş yaşındayken kaygısız olması kırk beş yaşında hâlâ kaygısız olduğunu göstermiyordu, özellikle de hayalperest bir İngilizle yaşayıp sıkıcı bir iş yaparken. Tabii ki, parası yoktu ve bornozunun yakasındaki o küçük leke temizleyici ücretinin fazla olmasıyla açıklanabilirdi, Helene’in bornozunda asla böyle bir leke görmemişti: Çünkü bunun için ona para veriyordu, bu lekeleri görmemek için, onun için de bu lekeler olmuyordu. Yarından itibaren mimarlık bürosundaki yatırımlarını çekip Mathilde’e güvenli ve rahat bir gelecek sunmak için elinde bir çekle onun evine giderdi. Ona aşktan başka bir şeyler de verebilirdi, bu da Mathilde’e iyi gelirdi. Mathilde, Matthieu’yü biraz önce epeyce rahatsız eden, yataktaki taşkın davranışlarından vazgeçerdi: Çünkü Mathilde böyle taşkınlıklar yapmayacak kadar inceydi. Ve sonra, iki üç ay sonra, artık onunla sevişmezdi: Böylesine çabuk, böylesine uzak, böylesine olanaksız, böylesine kesin…</p>

  <p>— Telefon etmeliyim, dedi Matthieu.</p>

  <p>Ama Helene ona engel oldu.</p>

  <p>— Önce ben telefon edeceğim. Bizi affetmeleri için Jacyler’e telefon etmeliyim. Dışarı çıkamayacak kadar yorgunsan bir çorba ve spagetti yaparım.</p>

  <p>Helene o korkunç coşkusuyla yeniden ‘biz’ demeye başlamıştı. Ve Matthieu ayağa kalktı.</p>

  <p>— Telefon etmen gereksiz, dedi. Jacyler’e yemeğe git ve onlara bu yemeğin benim çok canımı sıktığını söyle. Beni bekleme Helene. Ve Philippe’le yapacağın şu yolculuk; onu sakın iptal etme.</p>

  <p>Nazikçe son bir güç harcayarak belleğini zorladı, zavallının soyadını anımsadı:</p>

  <p>— Philippe Guenard, dedi, o seni yirmi yıl beklemez.</p>

  <p>— Çünkü sen gidip kızların evinde uyuyacaksın, değil mi, dedi Helene öfkeyle. Ne halde olursan ol, hatta artık yapamasan bile… hatta yapamasan bile…</p>

  <p>Yandaki odada telefon çalıyordu.</p>

  <p>— Arayan onlardır, dedi Helene, kaygılandılar tabii.</p>

  <p>— Bekleyince sufle sönmüştür kuşkusuz, dedi Matthieu sevimli bir edayla.</p>

  <p>Helene ona buz gibi gözlerle baktı ve salona geçti. Matthieu paltosunu giydi, anahtarlarını alıp almadığını kontrol etti.</p>

  <p>— Telefon sana, dedi Helene, salondan çıkarken.</p>

  <p>Matthieu ahizeyi aldı ve hamsterin sesini tanıyabilmek için bir an durakladı. Hamster! Ah hayır, bir o eksikti! Güvendiği arkadaşlarından Matthieu için randevular almış olmalıydı!.. Matthieu’nün görkemli ve amansız karsinomu genel bir mülahaza için hastane turları yapacaktı… Onu ölmeden parçalayacaklardı! Ölümsüz ruhların çocukları, sofrada, babalarının karsinomunu Tanrı‘ya emanet etmek istiyorlardı…</p>

  <p>Hamsterin bu sabahkine göre daha canlı olması bunu gösteriyordu. Ama bir yandan da özür dileyip duruyordu.</p>

  <p>Bilirsiniz, dostumuz Jouffroy biraz düzensizdir… bazı Fransız laboratuarları da işlerini iyi yapmazlar… Matthieu’nün çok kötü bir gün geçirmediğini ümit ediyordu, çünkü bütün bunlar bir hiç yüzünden yaşanmıştı!..</p>

  <p>Hiç yüzünden mi? HİÇ YÜZÜNDEN!.. Hafif bir rahatlama hissetmeden önce, Matthieu öfkeyle doldu.</p>

  <p>— Hayır ama… Doktor Hamster… bana huzur verecek misiniz? Doktor Hamster bir filme bakmayı bilmediği için kâbus dolu saatler geçiriyorum ve… Ne?.. Adınız umurumda bile değil! Adınızı unutmak istiyorum ve sizin de beni unutmanızı istiyorum! Hepsi bu kadar!</p>

  <p>Şaşkınlık ve öfkeyle titreyerek telefonu kapattı.</p>

  <p>Avazı çıktığı kadar bağırmış olmalıydı, çünkü Helene yandaki odada ürkmüş kadınların minik öksürükleriyle, öksürüp duruyordu…</p>

  <p>Mutfak tarafından çıkıp Fleurus Sokağı’ndaki o sevimli eski otelde bir oda bulabilirdi, aylardır o otele gitmemişti. Ve yatağa çaprazlamasına yatıp uyuyabilirdi; kadınsız, hamstersiz, ve karsinomsuz…</p>

  <p>içinde bir şeyler kabarıyordu, mutluluk gibi bir şeyler. Hem utkulu, hem de alçakgönüllü bir şeyler… iskemleden kalkarken hafifçe sendeledi. Sessizce mutfağa doğru giderken, bu ilk kez oluyor diye düşündü, ilk kez, yalnızlık onu sarhoş ediyordu…</p>

  <h3 style="text-align: center;"><span style="font-weight:bold;">SON</span></h3>

  <p><a id="bookmark1"></a><a href="#footnote1">1</a></p>

  <p><span style="font-style:italic;">Cassandre:</span> İnançsızları tanıyan Öngörülü kişiler için kullanılan deyim.</p>

  <p><a id="bookmark2"></a><a href="#footnote2">2</a></p>

  <p><span style="font-style:italic;">Lourdes</span> 1858 yılından ben mucizelerin meydana geldiğine inanılan ve her yıl ziyaretler düzenlenen kutsal yer.</p>
</body>
</html>
