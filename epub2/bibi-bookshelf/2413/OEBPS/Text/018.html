<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <link href="../Styles/style.css" rel="stylesheet" type="text/css" />

  <title>SAVUNMACILAR</title>
</head>

<body>
  <h1><a id="a44"></a>SAVUNMACILAR</h1>

  <p>Taylor koltuğunda arkasına yaslanmış sabah gazetesini okuyordu. Mutfağın ılık havasıyla kahve kokusu işe gitmemenin verdiği rahatlıkla birleşiyordu. Taylor&rsquo;ın uzun zamandır ilk İzin Dönemi&rsquo;ydi, memnuniyeti bundandı. Tatmin dolu bir iç çekişle ikinci bölümü katlayıp eski haline getirdi.</p>

  <p>&ldquo;Ne oldu?&rdquo; dedi Mary ocağın başından.</p>

  <p>&ldquo;Dün gece yine Moskova&rsquo;yı kevgire çevirmişler.&rdquo; Taylor onaylayarak başını salladı. &ldquo;Bir güzel vurmuşlar. Şu R-H bombalarından biri. Zamanı gelmişti.&rdquo; Tekrar başını sallayarak mutfağın tüm konforunu iliklerinde hissetti; dolgun hatlı çekici karısının varlığı, kahvaltı tabakları, kahve. Rahatlık buydu işte. Savaş haberleri de iyiydi, iyi ve tatmin edici. Haberler karşısında haklı bir coşku hissedebiliyordu, bir gurur ve kişisel başarı hissi. Ne de olsa savaş programının bir parçasıydı, bir el arabası dolusu hurdayı çeken herhangi bir fabrika işçisi değil, savaşın beyin sistemini tasarlayan ve planlayanlardan biriydi.</p>

  <p>&ldquo;Yeni denizaltıların neredeyse tamamlandığı yazıyor. Hele bir çalışmaya başlasınlar o zaman gör.&rdquo; Dudaklarını beklentiyle şaplattı. &ldquo;Su altından bombalamaya başladıklarında Sovyetlerin şaşıracağı kesin.&rdquo;</p>

  <p>"Mükemmel iş çıkarıyorlar&rdquo; diye katıldı Mary cansızca. &ldquo;Bugün ne gördük biliyor musun? Ekibimiz okul çocuklarına göstermek için bir kurşunumsu alıyor. Kurşunumsuyu gördüm ama yalnızca bir saniyeliğine. Çocukların katkılarının nereye gittiğini görmeleri iyi bir şey, öyle değil mi?&rdquo;</p>

  <p>Başını çevirip adama baktı.</p>

  <p>&ldquo;Bir kurşunumsu&rdquo; diye mırıldandı Taylor. Gazetesini yavaşça elinden bıraktı. &ldquo;Eh doğru şekilde dekontamine edildiğinden emin olun da. Risk almak istemeyiz.&rdquo;</p>

  <p>&ldquo;Ah yüzeyden indirildiklerinde her zaman yıkanıyorlar&rdquo; dedi Mary. &ldquo;Yıkamadan indirmek akıllarına bile gelmez değil mi?&rdquo; Olanları düşünerek duraksadı. &ldquo;Don biliyor musun aklıma ne geldi...&rdquo;</p>

  <p>Adam başını salladı. &ldquo;Biliyorum.&rdquo;</p>

  <p>Karısının ne düşündüğünü biliyordu. Savaşın ilk haftalarında bir keresinde, herkesin yüzeyden tahliye edilmesinden önce yaralıları, şarapnel yağmuruna tutulan insanları tahliye eden bir hastane treni görmüşlerdi. İnsanların nasıl göründüğünü, yüzlerindeki ya da yüzlerinden geriye kalanında taşıdıkları ifadeyi hatırlıyordu.</p>

  <p>Yüzey altına transfer edilmeden önce ilk günlerde benzer pek çok şey olmuştu. Pek çok şey, bunlara rastlamak hiç de zor olmamıştı.</p>

  <p>Taylor başını kaldırıp karısına baktı. Şu son birkaç aydır bunu fazla düşünür olmuştu. Hepsi fazla düşünür olmuştu.</p>

  <p>&ldquo;Unut bunu&rdquo; dedi. &ldquo;Her şey geçmişte kaldı. Artık yukarıda kurşunumsulardan başka hiçbir şey yok, onlar da umursamıyor.&rdquo;</p>

  <p>"Yine de içlerinden birinin aşağı inmesine izin verdiklerinde dikkatli davranıyorlardı umarım. Eğer birisi hâlâ sıcaksa...&rdquo;</p>

  <p>Taylor gülerek iskemlesini masadan uzağa itti. "Unut gitsin. Bu harika bir an. Gelecek iki vardiyada evde olacağım. Oturup rahatıma bakmaktan başka yapacak bir şeyim olmayacak. Belki bir gösteriyi araya sıkıştırabiliriz. Tamam mı?&rdquo;</p>

  <p>&ldquo;Gösteri mi? Yapmak zorunda mıyız? O yıkımı görmeyi sevmiyorum. Bazen San Fransisco gibi hatırladığım bir yer görüyorum. San Fransisco&rsquo;nun bir fotoğrafını göstermişlerdi de, köprü yıkılmış ve suya düşmüştü, sinirim bozulmuştu görünce. İzlemeyi sevmiyorum.&rdquo;</p>

  <p>&ldquo;Ama neler olup bittiğini bilmek istemiyor musun? İnsanlar zarar görmüyor biliyorsun.&rdquo;</p>

  <p>&ldquo;Ama öyle korkunç ki!" Kadının yüzü kasılmış, gerilmişti. "Lütfen Don hayır.&rdquo;</p>

  <p>Don Taylor suratı asılarak gazetesini eline aldı. &ldquo;Tamam ama yapacak fazla bir şey de yok. Hem unutma, onların kentleri daha kötüsünü yaşıyor.&rdquo; Karısı başını salladı. Taylor gazetenin ince kaba kâğıttan sayfalarını çevirdi. Keyfi kaçmıştı. Neden sürekli endişe etmek zorundaydı ki? Halihazırda durumları epeyi iyi sayılırdı. Yüzeyin altında yapay güneş ve yapay yiyecekle yaşarken her şeyin mükemmel olmasını bekleyemezdiniz. Gökyüzünü görmemek ya da istediğiniz yere gidememek ya da metal duvarlardan, gürleyen fabrikalardan, santral avlulardan, kışlalardan başka bir şey görmemek insanı doğal olarak zorluyordu. Bir gün bütün bunlar sona erecek ve geri döneceklerdi. Kimse böyle yaşamak istemiyordu ama buna zorunluydular.</p>

  <p>Sayfayı öfkeyle çevirdiğinde ince kâğıt yırtıldı. Allah kahretsin, gazetenin kalitesi her gün düşüyordu, kötü baskı, sarı renk.</p>

  <p>Eh, savaş programı için ellerindeki her şeye ihtiyaçları vardı. Bunu herkesten iyi bilmesi gerekiyordu. Planlamacılardan biri de o değil miydi?</p>

  <p class="p22"><span class="t26">&nbsp;</span></p>

  <p>Karısından izin isteyerek diğer odaya geçti. Yatak hâlâ yapılmamıştı. Yedinci saat denetiminden önce bir çekidüzen verseler iyi olacaktı. Bunun için bir birim cezası...</p>

  <p>Görüntülü telefon çaldı. Duraksadı. Kim olabilirdi? Telefonun yanına gidip tuşa bastı.</p>

  <p>&ldquo;Taylor?&rdquo; dedi ekranda beliren yüz. Gri, sert ve yaşlı bir yüzdü. &ldquo;Ben Moss. Dinlenme Dönemi&rsquo;nde seni rahatsız ettiğim için kusura bakma, ama bir sorun çıktı.&rdquo; Kâğıtları hışırdattı. &ldquo;Hemen buraya gelmeni istiyorum.&rdquo;</p>

  <p>Taylor gerildi. &ldquo;Ne oldu? Bekleyemez mi?&rdquo; Duygusuz gri gözler onu yargılamadan sakince inceledi. &ldquo;Laboratuvara gelmemi istiyorsan,&rdquo; diye homurdandı Taylor. "Sanırım gelebilirim. Üniformamı alayım...&rdquo;</p>

  <p>&ldquo;Hayır. Öylece gel. Laboratuvara da değil. Mümkün olduğu kadar çabuk ikinci katta buluşalım. Yukarı çıkan en hızlı aracı kullanarak yarım saatte gelebilirsin. Orada görüşürüz."</p>

  <p>Görüntü kesildi, Moss&rsquo;un yüzü kayboldu.</p>

  <p>&ldquo;Ne oldu?&rdquo; dedi Mary kapıdan.</p>

  <p>&ldquo;Moss. Bir şey için beni istiyor.&rdquo;</p>

  <p>&ldquo;Bunun olacağını biliyordum.&rdquo;</p>

  <p>&ldquo;Eh zaten bir şey yapmak da istemiyordun. Ne fark eder ki?&rdquo; Sesi kırgındı. "Hep aynı şey. Sana bir şey getiririm. İkinci kata gidiyorum. Belki yüzeye yeterince yakın olurum da..."</p>

  <p>&ldquo;Yapma! Bana bir şey getirme! Yüzeyden olmaz!&rdquo;</p>

  <p>&ldquo;Tamam, getirmem. Ama bütün bu akıl almaz saçmalık...&rdquo;</p>

  <p>Kadın cevap vermeden onun botlarını giymesini izledi.</p>

  <p class="p22"><span class="t26">&nbsp;</span></p>

  <p>Moss başını salladı, Taylor uzun adımlarla yürüyen yaşlı adama ayak uydurdu. Yüzeye bir dizi yük çıkıyordu, rampalardan yukarı kör vagonlar maden taşıyan kamyonlar gibi tangırdayarak çıkıyor ve tepelerindeki kat kapağından geçerek gözden kayboluyordu. Taylor, boru şeklinde bir tür düzenek yüklü vagonları izledi, bunlar ilk kez gördüğü silahlardı. Her yerde işçi birliklerinin koyu gri üniformasını giymiş işçiler vardı, yükleri kaldırıyor bağırıyorlardı. Kat kulakları sağır eden bir gümbürtüyle çınlıyordu.</p>

  <p>&ldquo;Biraz yukarı çıkacağız&rdquo; dedi Moss. &ldquo;Konuşabileceğimiz bir yere. Burası ayrıntıları vermek için uygun yer değil.&rdquo;</p>

  <p>Yukarı çıkmak için yürüyen merdivene bindiler. Yük asansörü aşağılarında kaldığında gürültü patırtının çoğu kesildi. Bir süre sonra, artık yalnızca yanın mil yukarıdaki yüzeye giden geniş tünelin, tüp geçidin bir yanında asılı duran bir gözlem rampasına çıktılar.</p>

  <p>&ldquo;Tanrım!&rdquo; dedi Taylor elinde olmadan aşağı uzanan tünele bakarak. &ldquo;Ne kadar da aşağıda."</p>

  <p>Moss güldü. &ldquo;Bakma.&rdquo;</p>

  <p>Bir büronun kapısını açarak içeri girdiler. Masanın arkasında bir subay oturuyordu. Bir İç Güvenlik subayı. Adam başını kaldırdı.</p>

  <p>&ldquo;Seninle hemen ilgileneceğim Moss." Taylor&rsquo;a inceleyen gözlerle baktı. &ldquo;Biraz erken geldiniz.&rdquo;</p>

  <p>"Bu Komutan Frank&rdquo; dedi Moss, Taylor&rsquo;a. &ldquo;İlk kez o keşfetti. Bana dün gece haber verildi.&rdquo; Elindeki pakete hafifçe dokundu. &ldquo;Bunun yüzünden bana açıkladılar.&rdquo;</p>

  <p>Frank ona kaşlarını çatıp ayağa kalktı. "Bilinci kata çıkıyoruz. Orada konuşabiliriz."</p>

  <p>&ldquo;Birinci kat mı?&rdquo; diye yineledi Taylor tedirgin bir sesle. Üçü bir yan koridordan küçük bir asansöre indi. &ldquo;Oraya hiç çıkmadım. Güvenli mi? Radyoaktif değil, öyle değil mi?&rdquo;</p>

  <p>&ldquo;Sen de herkes gibisin&rdquo; dedi Frank. &ldquo;Hırsızdan korkan yaşlı kadınlar. Birinci kata radyasyon sızmaz. Kurşun ve kaya var, Tünel&rsquo;den gelenler de yıkanıyor.&rdquo;</p>

  <p>"Sorunun niteliği nedir?&rdquo; diye sordu Taylor. &ldquo;Bu konuda bir şeyler öğrenmek isterim."</p>

  <p>Asansöre binip yukarı çıktılar. Dışarı çıktıklarında askerlerle dolu bir salondaydılar. Her yerde silahlar ve üniformalar vardı. Taylor şaşkınlıkla çevresine bakındı. Demek burası birinci kat, yukarıya en yakın yüzeyaltı seviyeydi! Bu kattan sonra sadece kaya, kurşun ve yukarıya giden, solucanların açtığı oyuklara benzeyen büyük tüneller vardı. Kurşun ve kaya, onun üzerinde tüneller, sekiz yıldır hiçbir canlının girmediği büyük geniş topraklara açılıyordu. Bu uçsuz bucaksız, geniş yıkıntı bir zamanlar insanoğlunun evi, sekiz yıl öncesine kadar yaşadığı yerdi.</p>

  <p>Şimdiyse yüzey cüruf ve yuvarlanan bulutlardan oluşan ölümcül bir çöldü. Sonsuz bulutlar gökyüzünde kızıl güneşi kapatarak sürükleniyordu. Zaman zaman metal bir nesne kımıldıyor, bir kentin kalıntıları arasında hareket ediyor, kırsal bölgelerin delik deşik topraklarını katediyorlardı. Radyasyondan etkilenmeyen, soğuk savaş tam anlamıyla sıcak savaşa dönüşmeden önceki son aylarda hummalı bir çalışmayla inşa edilmiş bir kurşunumsu yüzey robotuydu bu.</p>

  <p>Toprakta sürünen, okyanuslar üzerinde uçan ya da ince uzun karartılmış araçlarda gökyüzünde ilerleyen kurşunumsular, canlıların var olamayacağı yerde yaşayabilen yaratıklar, İnsanoğlunun yarattığı bir savaşta çarpışan ama kendisi savaşamayacak metal plastik figürlerdi. Savaşı insanlar bulmuş, bulmuş ve silahlan imal etmişlerdi, hatta oyuncuları bile. Savaşçıları, savaşın oyuncularını. Ama kendileri ileri atılamaz, kendileri savaşamazlardı. Dünyada hiçbir yerde -Rusya&rsquo;da, Avrupa&rsquo;da, Amerika ve Afrika&rsquo;da- yaşayan insan kalmamıştı. Yüzeyin altında, ilk bombalar düştüğü sırada bile dikkatle planlanıp inşa edilmeye devam edilmiş derin sığınaklardaydılar.</p>

  <p>Bu parlak bir fikirdi, işe yarayabilecek tek fikir. Yukarıda, bir zamanlar yaşayan bir gezegenin bombalarla tahrip olmuş, yıkılmış yüzeyinde kurşunumsular sürünüyor, koşuyor ve insanoğlunun savaşını sürdürüyordu. Yüzeyin altında yeryüzünün derinliklerinde ise insanlar ay be ay, yıl be yıl, savaşı devam ettirecek silahları üretmek için durmadan çalışıp didiniyordu.</p>

  <p>&ldquo;Birinci kat&rdquo; dedi Taylor. İçinde garip bir sızı hissetti. &ldquo;Neredeyse yüzeydeyiz.&rdquo;</p>

  <p>&ldquo;Ama tam olarak değil&rdquo; dedi Moss.</p>

  <p>Frank onları askerlerin arasından geçirip diğer tarafa, Tünel&rsquo;in ağzına götürdü.</p>

  <p>&ldquo;Birkaç dakika içinde bir asansör bize yukarıdan bir şey getirecek" diye açıkladı. &ldquo;Anlıyorsun ya Taylor, arada sırada Güvenlik, belirli birtakım şeyleri öğrenmek için uzun süre yukarıda bulunmuş bir yüzey kurşunumsusunu inceleyip sorgular. Yukarıya bir görüntülü çağrı yolluyor ve bir sahra karargahıyla bağlantı kuruyoruz. Bu doğrudan görüşmeye ihtiyacımız var, yalnızca görüntü ekranı bağlantısına güvenenleyiz. Kurşunumsular iyi iş çıkarıyor ama her şeyin istediğimiz gibi gittiğinden emin olmak istiyoruz.&rdquo;</p>

  <p class="p22"><span class="t26">&nbsp;</span></p>

  <p>Frank konuşmaya devam ederek Moss ve Taylor&rsquo;a döndü. &ldquo;Asansör yüzeyden bir kurşunumsu getirecek, A-sınıfı kurşunumsulardan biri. Yan odada görüşmeyi yapan subayların radyasyondan etkilenmemesi için ortasında kurşun duvar olan bir sorgu odası var, bu yöntemi kurşunumsuyu yıkamaktan daha kolay buluyoruz. Hemen tekrar yukarı gidecek, dönmesi gereken bir işi var.</p>

  <p>&ldquo;İki gün önce A-sınıfı bir kurşunumsu aşağı getirilip sorgulandı. Oturumu bizzat ben yönettim. Sovyetler&rsquo;in kullandığı yeni bir silahla ilgileniyorduk, hareket halindeki her şeyi kovalayan otomatik bir mayın. Ordu mayının gözlemlenmesi ve ayrıntılı bir rapor verilmesi için yukarı talimat gönderdi.</p>

  <p>&ldquo;İki gün önce mayınla ilgili bilgi toplamış bir A-sınıfı kurşunumsu aşağı indirildi. Ondan bilgi aldık, olağan film ruloları ve raporlarını elde ettik sonra da tekrar yukarı gönderdik. Odadan çıkmış asansöre dönmekteydi ki, garip bir şey oldu. O sırada düşündüğüm...&rdquo;</p>

  <p>Frank konuşmasını kesti. Kırmızı bir ışık yanıp sönüyordu.</p>

  <p>"Asansör aşağı geliyor.&rdquo; Askerlerin birkaçına başını salladı. &ldquo;Odaya girelim. Kurşunumsu bir iki saniye içinde burada olur.&rdquo;</p>

  <p>"A -sınıfı bir kurşunumsu&rdquo; dedi Taylor. "Onları gösteri perdelerinde raporlarını verirken izlemiştim.&rdquo;</p>

  <p>&ldquo;Epey olağanüstü bir deneyim&rdquo; dedi Moss. "İnsandan farkları yok neredeyse.&rdquo;</p>

  <p>Odaya girerek kurşun duvarın arkasında yerlerini aldılar. Bir süre sonra bir sinyal ışığı yanıp söndü, Frank eliyle işaret verdi.</p>

  <p class="p22"><span class="t26">&nbsp;</span></p>

  <p>Duvarın arkasındaki kapı açıldı. Taylor görüntü bölmesinden baktığında, yavaşça yaklaşan bir şey gördü, paletler üzerinde hareket eden, kol kıskaçları iki yanında hareketsiz duran ince uzun metal bir nesne. Figür durdu ve kurşun duvarı gözden geçirdi.</p>

  <p>"Merak ettiğimiz bir şey var&rdquo; dedi Frank. &ldquo;Seni sorgulamadan önce yüzey koşulları hakkında bildireceğin bir şey var mı?"</p>

  <p>&ldquo;Hayır. Savaş devam ediyor." Kurşunumsunun sesi monoton ve donuktu. "Tek kişilik hızlı takip aracı eksiğimiz var. Ayrıca bir miktar..."</p>

  <p>&ldquo;Bütün bunları kaydettik. Sana sormak istediğim şu: Sizinle bağlantımız yalnızca görüntü ekranından gerçekleşti. Hiçbirimiz yukarı çıkmadığımız için dolaylı kanıtlara güvenmek zorundayız. Neler olup bittiğiyle ilgili yalnızca sonuç çıkarabiliriz. Kendimiz hiçbir şey görmüyoruz. Her şeyi ikinci elden kabul etmeliyiz. En tepedeki bazı yöneticiler, bu durumun hataya düşmeye açık olduğunu düşünmeye başladı.&rdquo;</p>

  <p>"Hata mı?" diye sordu kurşunumsu. "Nasıl bir hata? Raporlarımız aşağı gönderilmeden önce dikkatle kontrol ediliyor. Sizinle sürekli bağlantı kuruyoruz, işe yarayan her şey rapor ediliyor. Düşmanın kullandığı görülen her yeni silah...&rdquo;</p>

  <p>&ldquo;Bunu fark ettim&rdquo; diye homurdandı Frank gözetleme yuvasının arkasından. "Ama belki de bunların hepsini kendimiz görmeliyiz, insanlardan oluşan bir ekibin yüzeye çıkması için yeterince geniş radyasyonsuz bir alan olabilir mi? Birkaçımız kurşun astarlı giysilerle yukarı çıkacak olsak, koşulları gözlemleyecek ve bir iki şeye göz atacak kadar hayatta kalır mıyız?"</p>

  <p>Makine cevap vermeden önce duraksadı. "Sanmıyorum. Elbette hava numunelerini kontrol edip kendiniz karar verebilirsiniz, ama ayrılmanızdan bu yana geçen sekiz yılda durum sürekli kötüye gitti. Yukarıdaki koşullarla ilgili gerçekten bir fikriniz olamaz. Hareket eden her nesne için uzun süre hayatta kalmak zorlaştı. Harekete duyarlı çok sayıda roket türü var. Yeni mayın yalnızca harekete duyarlı değil, aynı zamanda ne kadar zaman alırsa alsın, bulana kadar hedefini takibe devam ediyor. Radyasyon her yerde.&rdquo;</p>

  <p>"Anlıyorum."</p>

  <p>Gözleri garip bir biçimde kısılmış olan Frank, Moss&rsquo;a döndü. &ldquo;Pekâlâ bütün bilmek istediğim bu kadardı. Gidebilirsin.&rdquo;</p>

  <p>Makine çıkışa doğru hareket etti. &ldquo;Atmosferdeki ölümcül partikül miktarı her ay artıyor. Savaşın temposu giderek..."</p>

  <p>&ldquo;Anlıyorum." Frank ayağa kalktı. Elini uzattığında Moss paketi ona verdi. &ldquo;Gitmeden önce bir şey daha var. Yeni tip metal kalkan malzemesini incelemeni istiyorum. Sana tutucuyla bir örnek vereceğim.&rdquo;</p>

  <p>Frank paketi tırtıklı kıskaca yerleştirip diğer tarafın tutacağı şekilde çevirdi. Paket salınarak indiğinde kurşunumsu onu aldı. Paketi açmasını ve metal plakayı eline almasını izlediler. Kurşunumsu metali evirip çevirdi.</p>

  <p>Aniden donakaldı. &ldquo;Tamam&rdquo; dedi Frank. Omzunu duvara verdiğinde bir bölme kenara kaydı. Taylor soluğunu tuttu, Frank&rsquo;le Moss hızla kurşunumsunun yanına gidiyorlardı!</p>

  <p>"Ulu tanrım" dedi Taylor. &ldquo;Ama o radyoaktif!"</p>

  <p>Elindeki metali bırakmayan kurşunumsu kıpırdamadan duruyordu. Odada askerler kurşunumsunun etrafını sararak sayacı dikkatle üzerinde gezdirdiler.</p>

  <p class="p22"><span class="t25">&nbsp;</span></p>

  <p class="p22"><span class="t26">&nbsp;</span></p>

  <p>"Tamam efendim&rdquo; dedi askerlerden biri Frank&rsquo;e. &ldquo;Bir kış gecesi kadar soğuk.&rdquo;</p>

  <p>&ldquo;İyi. Emindim ama riske girmek istemedim.&rdquo;</p>

  <p>&ldquo;Görüyorsun ya" dedi Moss, Taylor&rsquo;a. &ldquo;Bu kurşunumsu hiç de sıcak değil. Oysa yüzeyden geldi ve yıkanmadı bile.&rdquo;</p>

  <p>&ldquo;Ama bu ne anlama geliyor&rdquo; diye sordu Taylor boş gözlerle.</p>

  <p>&ldquo;Bir kaza olabilir&rdquo; dedi Frank. &ldquo;Her zaman verili bir nesnenin yukarıda radyasyona maruz kalmaktan kaçabilme olasılığı vardır. Ama bu bildiğimiz kadarıyla ikinci defa gerçekleşiyor. Başkaları da olabilir.&rdquo;</p>

  <p>&ldquo;İkinci defa mı?"</p>

  <p>&ldquo;İlk kez geçen konuşmada fark ettik. Kurşunumsu sıcak değildi. O da bunun gibi soğuktu."</p>

  <p>Moss metal plakayı kurşunumsunun elinden aldı. Yüzeyine dikkatle bastırıp kaskatı, direnmeyen parmaklara iade etti.</p>

  <p>"Baştan aşağı kontrol amacıyla ona yaklaşmak için bununla kısa devre yapmasını sağladık. Bir saniye içinde yeniden canlanacak. Tekrar duvarın arkasına geçsek iyi olur.&rdquo;</p>

  <p>Geriye döndüler, kurşun duvar arkalarından kapandı. Askerler odayı boşalttı.</p>

  <p>&ldquo;İki dönem sonra&rdquo; dedi Frank yavaşça. &ldquo;Bir ön araştırma ekibi yüzeye çıkmaya hazır olacak. Tünelden yukarı giysilerimizin içinde çıkacağız, en tepeye kadar. Sekiz yıldan beri yüzey altından çıkan ilk insan ekibi.&rdquo;</p>

  <p>&ldquo;Bir anlamı olmayabilir&rdquo; dedi Moss. &ldquo;Ama olduğunu sanıyorum. Bir şeyler oluyor, garip bir şeyler. Kurşunumsu bize yukarıda her canlının kavrulacağım söyledi. Bu, hikâyeye uymuyor."</p>

  <p class="p22"><span class="t26">&nbsp;</span></p>

  <p>Taylor başını salladı. Gözetleme yuvasından, hareketsiz metal figüre baktı.</p>

  <p>Kurşunumsu şimdiden canlanma belirtileri gösteriyordu. Birkaç yeri ezilmiş, eğrilmişti, cilası kararmış ve yanmıştı. Uzun zamandır yukarıda olan bir kurşunumsuydu. Savaş ve yıkım, hiçbir insanın boyutlarını hayal edemeyeceği tahribat görmüştü. Radyasyon ve ölümden ibaret, hiçbir canlının var olamayacağı bir dünyada ilerleyip, yürümüştü. Şimdiyse Taylor ona dokunmuştu.</p>

  <p>&ldquo;Bizimle geliyorsun&rdquo; dedi Frank aniden Taylor&rsquo;a. &ldquo;Senin de aramızda olmanı istiyorum. Sanırım üçümüz gideceğiz.&rdquo;</p>

  <p>Mary solgun ve korkmuş bir ifadeyle yüzüne baktı. &ldquo;Biliyorum. Yüzeye gidiyorsun, öyle değil mi?&rdquo; Taylor&rsquo;ın peşinden mutfağa gitti. Taylor oturup gözlerini kadından kaçırdı.</p>

  <p>"Bu gizli bir proje&rdquo; diye geçiştirdi. &ldquo;Bu konuda sana bir şey söyleyemem.&rdquo;</p>

  <p>"Bana söylemek zorunda değilsin. Biliyorum, içeri girdiğin anda anladım. Yüzünde bir şey vardı, uzun zamandır görmediğim bir şey. Tuhaf bir bakış.&rdquo; Adama yaklaştı. &ldquo;Ama seni nasıl yüzeye gönderebilirler?&rdquo; Kocasının yüzünü titreyen elleri arasına alıp kendisine çevirdi. Gözlerinde garip bir açlık vardı. &ldquo;Orada hiç kimse yaşayamaz. Bak bak şuna!&rdquo; Gazeteyi alıp önünde tuttu.</p>

  <p>"Şu fotoğrafa bak. Amerika, Avrupa, Asya, Afrika harabeden ibaret. Gösteri perdelerinde her gün gördük. Hepsi yıkılmış, zehirli. Seni yukarı gönderiyorlar. Neden? Orada hiçbir şey yaşayamaz. Bir ot, bir çalı bile. Yüzeyi yok ettiler değil mi? Öyle değil mi?&rdquo;</p>

  <p class="p22"><span class="t26">&nbsp;</span></p>

  <p>Taylor ayağa kalktı. &ldquo;Bu bir emir. Bu konuda bir bilgim yok. Bir araştırma ekibine katılmak için hazır bulunmam söylendi. Tek bildiğim bu.&rdquo;</p>

  <p>Gözlerini ileriye dikerek uzun bir süre durdu. Yavaşça gazeteye uzanıp ışığa tuttu.</p>

  <p>&ldquo;Gerçek görünüyor" diye mırıldandı. &ldquo;Yıkım, ölüm, cüruf. İkna edici. Bütün raporlar, fotoğraflar, filmler, hatta hava numuneleri. Oysa ilk aylar dışında gözümüzle görmedik...&rdquo;</p>

  <p>"Sen neden bahsediyorsun?"</p>

  <p>&ldquo;Hiçbir şey." Gazeteyi bıraktı. "Bir sonraki uyku döneminden sonra erkenden ayrılacağım. Haydi yatalım artık."</p>

  <p>Mary başını çevirdi, yüzü sert ve acımasızdı. &ldquo;Ne istiyorsan onu yap. Burada toprakta yaşayan böcekler gibi yavaş yavaş öleceğimize, belki de hepimiz yukarı çıkıp hemen ölmeliyiz."</p>

  <p>Kadının ne kadar içerlemiş olduğunu fark etmemişti. Hepsi böyle miydi? Ya gece gündüz hiç durmadan fabrikalarda çalışıp didinen işçiler? Ayaklarını sürüyerek renksiz ışıkta gözlerini kırpıştıran, sentetik yiyecekleri yiyen kamburu çıkmış solgun yüzlü, kadın ve erkekler.</p>

  <p>&ldquo;Bu kadar sitem etmemelisin" dedi.</p>

  <p>Mary hafifçe gülümsedi. &ldquo;Sitem ediyorum çünkü bir daha geri gelmeyeceğini biliyorum.&rdquo; Başını çevirdi. &ldquo;Yukarı çıkarsan seni bir daha asla görmeyeceğim.&rdquo;</p>

  <p>Taylor afallamıştı. "Ne? Nasıl böyle bir şey söyleyebilirsin?"</p>

  <p>Mary cevap vermedi.</p>

  <p>Binanın dışında bağıran haber spikerinin kulak tırmalayıcı sesiyle uyandı</p>

  <p class="p22"><span class="t26">&nbsp;</span></p>

  <p>"Özel haber bülteni! Yüzey kuvvetleri Sovyetlerin yeni silahlarla büyük bir saldırıya geçtiğini bildiriyor. Ana bölükler geri çekiliyor! Bütün çalışma birimleri, derhal fabrikalara!&rdquo;</p>

  <p>Taylor gözlerini kırpıştırıp ovuşturdu. Yataktan fırlayıp aceleyle görüntülü telefona gitti. Bir saniye sonra Moss&rsquo;a bağlandı.</p>

  <p>&ldquo;Dinle&rdquo; dedi. "Ya bu yeni saldırı ne olacak, proje iptal mi oldu?&rdquo; Moss&rsquo;un raporlar ve kâğıtlarla kaplı masasını görebiliyordu.</p>

  <p>&ldquo;Hayır&rdquo; dedi Moss. &ldquo;Hayır hemen başlıyoruz. Bir an önce buraya gel.&rdquo;</p>

  <p>&ldquo;Ama...&rdquo;</p>

  <p>&ldquo;Benimle tartışma.&rdquo; Moss bir avuç yüzey bültenini havaya kaldırıp elinde buruşturdu. &ldquo;Bunlar sahte. Hadi!" Bağlantıyı kesti.</p>

  <p>Taylor sersemleşmiş bir halde telaşla giyindi.</p>

  <p>Yanın saat sonra bir hızlı araçtan dışarı fırlayıp merdivenlerden yukarı Sentetik Binası&rsquo;na koştu. Koridorlar oradan oraya koşuşturan kadın ve erkeklerle doluydu. Moss'un bürosuna girdi.</p>

  <p>&ldquo;Geldin demek&rdquo; dedi Moss hemen ayağa kalkarak. &ldquo;Frank bizi çıkış istasyonunda bekliyor.&rdquo;</p>

  <p>Sirenleri feryat eden bir güvenlik aracına bindiler. İşçiler telaşla yollarından çekildi.</p>

  <p>&ldquo;Ya saldırı ne olacak?" diye sordu Taylor.</p>

  <p>Moss omuzlarını kaldırdı. &ldquo;onları zorladığımıza eminiz. Meseleyi sonuca bağlamak üzereyiz.&rdquo;</p>

  <p>Tünel&rsquo;in istasyon bağlantısına yanaşarak dışarı fırladılar. Bir saniye sonra şimşek hızıyla birinci kata çıkıyorlardı.</p>

  <p>Baş döndürücü bir faaliyetin tam ortasında buldular kendilerini. Askerler kurşun giysilerini bağlıyor, biıbirleriyle heyecanla konuşuyor, bağrışıyorlardı. Silahlar dağıtılıyor, talimatlar elden ele dolaşıyordu.</p>

  <p>Taylor askerlerden birini inceledi. Bir tanesi korkunç Bender tabancasını taşıyordu, seri üretim hattından yeni çıkan kalkık burunlu el silahı. Askerlerden bazıları korkmuş görünüyordu.</p>

  <p>&ldquo;Umarım bir hata yapmıyoruzdur&rdquo; dedi Taylor&rsquo;ın bakışını fark eden Moss.</p>

  <p>Frank onlara yaklaştı. &ldquo;Program şöyle: Önce yalnızca üçümüz yukarı çıkıyoruz. Askerler bizi on beş dakika içinde takip edecek."</p>

  <p>&ldquo;Kurşunumsulara ne diyeceğiz?&rdquo; diye sordu Taylor endişeyle. &ldquo;Onlara her şeyi anlatmak zorunda kalacağız.&rdquo;</p>

  <p>&ldquo;Yeni Sovyet saldırısını gözlemlemek istiyoruz&rdquo; diye gülümsedi Frank alaylı bir biçimde. "Ciddi göründüğüne göre görmek için şahsen orada olmalıyız.&rdquo;</p>

  <p>&ldquo;Peki sonra ne olacak?&rdquo; dedi Taylor.</p>

  <p>&ldquo;Bu onlara bağlı."</p>

  <p>Küçük bir mekiğin içinde, aşağıdan gelen anti-gravite ışınlarıyla taşınarak hızla Tünel&rsquo;den yukarı çıktılar. Taylor zaman zaman aşağı bakıyordu. Aradaki mesafe giderek artıyordu. Giysisinin içinde huzursuzlukla terleyerek acemi ellerle Bender tabancasını kavradı.</p>

  <p>Neden onu seçmişlerdi? Şans, sırf şans. Moss ondan departman üyesi olarak gelmesini istemişti. Sonra Frank üzerinde düşünmeden onu seçivermişti. Şimdi de gitgide hızlanarak yüzeye doğru ilerliyorlardı.</p>

  <p>Sekiz yıl boyunca içine yerleşmiş derin bir korku beyninde zonkluyordu. Radyasyon, kesin bir ölüm, tahrip edilmiş, ölümcül bir dünya...</p>

  <p class="p22"><span class="t25">&nbsp;</span></p>

  <p class="p22"><span class="t26">&nbsp;</span></p>

  <p>Mekik hiç durmadan yukarı çıkıyordu. Taylor iki eliyle kenarlara tutunarak gözlerini kapadı. An be an yüzeye yaklaşıyorlardı, birinci katın yukarısına çıkıp, kurşun ve kayayı geçerek Tünel&rsquo;den yüzeye çıkan ilk canlılardı. Fobiye varan bir korkuyla tir tir titriyordu. Bu ölümdü, hepsi biliyordu. Filmlerde binlerce kez görmemişler miydi? Kentler, radyoaktif serpinti, yuvarlanan bulutlar...</p>

  <p>&ldquo;Az kaldı&rdquo; dedi Frank. &ldquo;Vardık sayılır. Yüzey kulesi bizi beklemiyor, işaret gönderilmemesi için emir verdim.&rdquo;</p>

  <p>Mekik hızla yukarı fırladı. Taylor&rsquo;ın başı dönüyordu, gözleri kapalı tutunmaya devam etti. Yukarı yukarı...</p>

  <p>Mekik durdu. Taylor gözlerini açtı.</p>

  <p>Floresan lambaların aydınlattığı geniş bir odadaydılar, aletler ve makinelerle, sıra sıra istiflenmiş göz alabildiğine uzanan malzeme yığınlarıyla dolu bir mağarada. Yığınlar arasında el arabalarını iten kurşunumsular sessizce çalışıyorlardı.</p>

  <p>"Kurşunumsular&rdquo; dedi Moss. Yüzü bembeyazdı. &ldquo;O halde gerçekten yüzeydeyiz."</p>

  <p>Kurşunumsular oradan oraya giderek, malzemeleri, yüzeye getirilen silah, yedek parça ve mühimmatı taşıyorlardı. Üstelik bu yalnızca tek bir Tünel&rsquo;in malzeme alış istasyonuydu, kıtaya yayılmış çok sayıda böyle istasyon vardı.</p>

  <p>Taylor tedirgin bir biçimde çevresine bakındı. Gerçekten de buradaydılar, toprağın üzerinde, yüzeyde. Savaş burada veriliyordu.</p>

  <p>&ldquo;Hadi" dedi Frank. &ldquo;B-sınıfı bir muhafız bize doğru geliyor.&rdquo;</p>

  <p>Mekikten dışarı çıktılar. Bir kurşunumsu hızla onlara doğru geliyordu. Önlerine kadar geldi, durdu, el tabancasını kaldırarak onları taradı.</p>

  <p class="p22"><span class="t26">&nbsp;</span></p>

  <p>&ldquo;Güvenlik&rdquo; dedi Frank. &ldquo;Bana hemen bir A-sınıfı gönderin."</p>

  <p>Kurşunumsu duraksadı. Alarma geçmiş B-sınıfı muhafızlar da zeminde yuvarlanarak onlara yaklaşıyordu.</p>

  <p>&ldquo;İtaat et!&rdquo; dedi Frank, yüksek ve buyurgan bir sesle. &ldquo;Sana emir verildi!"</p>

  <p>Kurşunumsu tereddütlü bir biçimde onlardan uzaklaştı. Binanın sonunda bir kapı kayarak açıldı. A-sınıfı iki kurşunumsu belirerek yavaşça onlara doğru ilerledi. Her birinin önünde ince bir şerit vardı.</p>

  <p>"Yüzey Konseyi&rsquo;nden&rdquo; diye fısıldadı Frank gergin bir sesle. "Yeryüzündeyiz, orası kesin. Hazırlanın.&rdquo;</p>

  <p>&ldquo;Güvenlik&rsquo;ten Frank. Yüzey altından geliyoruz amacımız...&rdquo;</p>

  <p>&ldquo;Bu inanılmaz&rdquo; diye sözünü kesti bir kurşunumsu soğuk bir sesle. "Burada yaşayamayacağınızı biliyorsunuz. Bütün yüzey sizin için ölümcül. Yüzeyde kalamazsınız."</p>

  <p>"Bu giysiler bizi koruyacaktır&rdquo; dedi Frank. "Her halükârda, bundan sorumlu değilsiniz. Yaşam koşullarını ve durumu öğrenebilmem için hemen bir Konsey toplantısı istiyorum. Bu ayarlanabilir mi?&rdquo;</p>

  <p>&ldquo;Siz insanlar burada yaşayamazsınız. Yeni Sovyet saldırısı bu bölgeyi hedef alıyor. Ciddi bir tehlike içindeyiz."</p>

  <p>&ldquo;Bunu biliyoruz. Lütfen Konsey&rsquo;i toplayın.&rdquo; Frank tavandaki gömme ışıkların aydınlattığı geniş odada çevresine bakındı. Sesine bir parça kararsızlık sızdı. &ldquo;Şu anda gece mi gündüz mü?&rdquo;</p>

  <p>&ldquo;Gece&rdquo; dedi A-sınıfı kurşunumsulardan biri bir duraksamadan sonra. &ldquo;Şafak iki saat içinde sökecek.&rdquo;</p>

  <p>Frank başını salladı. &ldquo;O halde en az iki saat kalacağız. Duygusallığımızı hoşgörü göstererek bize güneşin doğuşunu izleyebileceğimiz bir yer gösterebilir misiniz lütfen? Bu çok makbule geçerdi.&rdquo;</p>

  <p>Kurşunumsular arasında huzursuz bir kıpırdanma oldu.</p>

  <p>&ldquo;Hoş bir manzara değil&rdquo; dedi kurşunumsulardan biri. &ldquo;Fotoğrafları gördünüz, ne göreceğinizi biliyorsunuz. Işığı engelleyen sürüklenen radyoaktif toz bulutları, her yerde cüruf yığınları, harap olmuş topraklar. Bu sizin için film ya da fotoğraflardan çok daha kötü, çok daha sarsıcı bir manzara olacaktır."</p>

  <p>&ldquo;Öyle olabilir, ancak görecek kadar uzun kalacağız. Konsey&rsquo;e emri verecek misiniz?&rdquo;</p>

  <p>&ldquo;Bu taraftan.&rdquo; İki kurşunumsu isteksizce deponun duvarına doğru kaydı. Üç adam ağır ayakkabıları beton zeminde çınlayarak hantal adımlarla onları izledi. Duvara ulaştıklarında iki kurşunumsu durdu.</p>

  <p>&ldquo;Burası Konsey Salonu&rsquo;nun girişi. Odada pencereler var. Ama elbette hâlâ karanlık. Şu anda bir şey görmeyeceksiniz, ama iki saat sonra..."</p>

  <p>&ldquo;Kapıyı açın&rdquo; dedi Frank.</p>

  <p>Kapı kayarak açıldı. Yavaşça içeri girdiler. Ortasında iskemlelerle çevrili yuvarlak bir masanın durduğu derli toplu, küçük bir odaydı. Üçü sessizce oturdu, ardından kurşunumsular sessizce yerlerini aldılar.</p>

  <p>"Diğer Konsey üyeleri yolda. Onlara haber verildi ve olabildiğince çabuk burada olacaklar. Talebinizden vazgeçmenizi tavsiye edeceğim tekrar." Kurşunumsu üç insanı süzdü. &ldquo;Buradaki koşullara uyum sağlamanız imkânsız. Biz bile zorlukla hayatta kalıyoruz. Siz yaşamayı nasıl umabilirsiniz?"</p>

  <p>Liderleri Frank&rsquo;e yaklaştı.</p>

  <p class="p22"><span class="t26">&nbsp;</span></p>

  <p>&ldquo;Bu bizi şaşırtıyor ve hayrete düşürüyor&rdquo; dedi. &ldquo;Elbette bize söylediğinizi yapmak zorundayız. Ama bir kez daha dikkatinizi çekmeme izin verin, burada kalmaya devam edersiniz...&rdquo;</p>

  <p>&ldquo;Biliyoruz&rdquo; dedi Frank sabırsızca. &ldquo;Ancak kalmaya kararlıyız, en azından gündoğumuna kadar.&rdquo; &ldquo;Madem ısrar ediyorsunuz.&rdquo;</p>

  <p>Sessizlik oldu, üç adam hiçbir ses duymasa da görünüşe göre kurşunumsular birbirleriyle konuşuyordu.</p>

  <p>&ldquo;Kendi iyiliğiniz için talebinizden vazgeçmelisiniz. Bunu konuştuk ve bize göre kendi iyiliğiniz için yanlış şeyi yapıyorsunuz.&rdquo;</p>

  <p>&ldquo;Biz insanız&rdquo; dedi Frank sertçe. &ldquo;Anlamıyor musunuz? Biz insanız, makine değil.&rdquo;</p>

  <p>&ldquo;İşte bu nedenle geri dönmelisiniz ya. Bu oda radyoaktif. Tüm yüzey bölgeleri radyoaktif. Giysilerinizin sizi elli dakikadan fazla koruyamayacağını hesapladık. Bu nedenle...&rdquo;</p>

  <p>Kurşunumsular aniden onlara doğru bir çember halinde ilerleyerek aşılmaz bir barikat oluşturdular. Adamlar ayağa kalktı, Taylor uyuşmuş parmaklarla ne yaptığını bilmeden beceriksizce silahına uzandı. Adamlar sessiz metal figürlerin karşısında durdular.</p>

  <p>&ldquo;Israr etmeliyiz&rdquo; dedi lider duygusuz bir sesle. "Sizi Tünel&rsquo;e götürüp, bir sonraki mekikle aşağı göndermeliyiz. Üzgünüm, ama bu gerekli."</p>

  <p>"Ne yapacağız?" dedi Moss, Frank&rsquo;e gergin bir sesle. Silahına dokundu. "Onları tahrip edelim mi?&rdquo; Frank başını salladı. &ldquo;Tamam&rdquo; dedi lidere. &ldquo;Geri döneceğiz."</p>

  <p>Kapıya doğru giderek Taylor ve Moss&rsquo;a arkasından gelmelerini işaret etti. Adama şaşkınlıkla baktılar ve onunla birlikte gittiler. Kurşunumsular onları büyük depoya kadar takip etti. Yavaşça, hiç konuşmadan Tünel girişine doğru ilerlediler.</p>

  <p>Tünelin ağzında Frank döndü. &ldquo;Başka seçeneğimiz olmadığı için geri dönüyoruz. Biz üç kişiyiz siz dense bir düzine var. Ancak eğer...&rdquo;</p>

  <p>&ldquo;Mekik geliyor&rdquo; dedi Taylor.</p>

  <p>Tünel&rsquo;den bir gıcırtı yükseldi. D-sınıfı kurşunumsular vagonu karşılamak üzere tünelin kenarına ilerlediler.</p>

  <p>&ldquo;Özür dilerim&rdquo; dedi lider. &ldquo;Ama bu sizi korumak için. Gerçekten çıkarlarınızı gözetiyoruz. Aşağıda kalıp, savaşı bizim yürütmemize izin vermelisiniz. Bir anlamda bu bizim savaşımız oldu. Uygun gördüğümüz biçimde savaşmalıyız.&rdquo;</p>

  <p>Vagon yüzeye yükseldi.</p>

  <p>Bender tabancalarıyla silahlanmış on iki asker vagondan aşağı inerek üç adamın çevresini sardı.</p>

  <p>Moss rahat bir nefes aldı. &ldquo;Eh, bu durumu değiştiriyor işte. Tam zamanında.&rdquo;</p>

  <p>Lider, askerlerden uzaklaşarak geri çekildi. Adamlara teker teker bakarak onları dikkatle inceledi, karar vermeye çalıştığı belliydi. En sonunda diğer kurşunumsulara işaret etti. Kenara çekildiler ve depoya giden bir koridor açıldı.</p>

  <p>&ldquo;Şimdi bile" dedi lider. &ldquo;Sizi güç kullanarak geri gönderebiliriz. Bir gözlem ekibi olmadığınız aşikâr. Askerlerin varlığı aklınızda daha fazlası olduğunu gösteriyor, bütün her şey dikkatle planlanmış."</p>

  <p>&ldquo;Büyük dikkatle" dedi Frank.</p>

  <p>Kurşunumsuların çevresini sardılar.</p>

  <p>&ldquo;Daha fazlasını ancak tahmin edebiliriz. Hazırlıksız yakalandığımızı itiraf etmeliyim. Durumun üstesinden gelmekte tamamen başarısız olduğumuzu söylemeliyim. Şimdiyse güç kullanmak saçma olur çünkü her iki taraf da birbirini yaralamayı göze alamaz, bizler insan hayatıyla ilgili olarak bize konan sınırlamalar, sizse savaşın talep ettiği...&rdquo;</p>

  <p>Askerler hızla ve korkuyla ateş açtı. Moss bir dizi üzerine çökerek yukarı ateş etti. Lider bir tanecik bulutu halinde eridi. Dört bir yanlarında D ve B sınıfı kurşunumsular bazıları silahlarla bazıları da metal çubuklarla saldırıya geçti. Oda kargaşa içindeydi. Uzakta bir siren feryat ediyordu. Frank ve Taylor diğerlerinden ayrılmış, askerlerle aralarına metal bedenlerden oluşan bir duvar girmişti.</p>

  <p>&ldquo;Ateşe karşılık veremezler" dedi Frank sakin bir sesle. "Bu da bir başka blöf. Başından beri bize blöf yapmaya çalıştılar." Yüzüne ateş ettiği kurşunumsu eridi. &ldquo;Bizi yalnızca korkutmaya çalışabilirler. Unutmayın.&rdquo;</p>

  <p>Ateş etmeye devam ettiler, kurşunumsular birer birer yok oluyordu. Oda yanan metal, eriyerek birbirine kaynamış plastik ve çeliğin berbat kokusuyla dolmuştu. Taylor yere devrilmişti. Metal ayakların arasında çılgın gibi silahını bulmaya çabalıyordu. Parmakları gerildi, bir silahın kabzası önünden geçti. Birden kolunun üzerine bir şey, metal bir ayak indi. Taylor bağırdı.</p>

  <p>Sonra her şey bitti. Kurşunumsular uzaklaşıyor, bir tarafta toplanıyorlardı. Yüzey Konseyi&rsquo;nden dört kurşunumsu kalmıştı yalnızca. Diğerleri havada radyoaktif zerrelere dönüşmüşlerdi. D- sınıfı kurşunumsular kısmen tahrip olmuş metal bedenleri ve parçaları toplayıp kaldırarak düzeni sağlamaya başlamışlardı bile.</p>

  <p>Frank bütün bedenini titreten bir soluk aldı.</p>

  <p>&ldquo;Tamam" dedi. "Bizi tekrar pencerelere götürebilirsiniz. Fazla uzun sürmeyecektir."</p>

  <p class="p22"><span class="t26">&nbsp;</span></p>

  <p>Kurşunumsular ayrıldı, Moss, Frank, Taylor ve askerlerden oluşan insan grubu, yavaşça odanın karşısındaki kapıya yürüdü. Konsey Salonu&rsquo;na girdiler. Şimdiden pencerelerin karanlığı hafif bir grilikle yumuşamıştı.</p>

  <p>&ldquo;Bizi dışarı götürün&rdquo; dedi Frank sabırsızca. "Burada değil, doğrudan göreceğiz.&rdquo;</p>

  <p>Bir kapı kayarak açıldı. İçeri giren soğuk sabah havası kurşun giysilerine rağmen ürpermelerine yol açtı. Adamlar tedirgin gözlerle bakıştılar.</p>

  <p>&ldquo;Hadi&rdquo; dedi Frank. &ldquo;Dışarı.&rdquo;</p>

  <p>Diğerleri peşinde kapıdan çıktı.</p>

  <p>Geniş bir vadiye bakan bir tepenin üzerindeydiler. Ağaran gökyüzüne karşı dağların hatları biçimlenip, belirgin hale gelmeye başlıyordu.</p>

  <p>&ldquo;Birkaç dakika içinde etraf görebileceğimiz kadar aydınlanacak&rdquo; dedi Moss. Soğuk bir rüzgâr giysisini yakalayıp çevresinde eserken ürperdi. "Sekiz yıl sonra görmeye değer, gerçekten değer. Göreceğimiz son şey olsa bile...&rdquo;</p>

  <p>&ldquo;İzleyin&rdquo; diye parladı Frank.</p>

  <p>İtiraz etmeden, adamın dediğini yaptılar. Gökyüzü ağarıyor, her an biraz daha aydınlanıyordu. Çok uzaklarda bir yerlerde vadinin karşı tarafında bir horoz öttü.</p>

  <p>&ldquo;Bir horoz!&rdquo; diye mırıldandı Taylor. &ldquo;Duydunuz mu?&rdquo;</p>

  <p>Arkalarında kurşunumsular dışarı çıkmış, onlar da sessizce izliyordu. Gri gökyüzü beyaza dönmüştü, tepeler daha net görünüyordu. Aydınlık, vadi tabanına yayılarak onlara yaklaştı.</p>

  <p>&ldquo;Ulu tanrım!&rdquo; diye haykırdı Frank şaşkınlıkla.</p>

  <p>Ağaçlar, ağaçlar ve orman. Aralarında patikaların kıvrıldığı bitkiler ve ağaçlarla dolu bir vadi. Çiftlik evleri. Bir değirmen. Çok aşağıda bir ambar.</p>

  <p class="p22"><span class="t26">&nbsp;</span></p>

  <p>&ldquo;Bakın!&rdquo; diye fısıldadı Moss.</p>

  <p>Gökyüzüne renk geldi. Güneş ufka yaklaşıyordu. Kuşlar şakımaya başladı. Durdukları yerin biraz uzağında bir ağacın yaprakları rüzgârda dans etti.</p>

  <p>Frank arkasında sıralanmış kurşunumsulara döndü.</p>

  <p>&ldquo;Sekiz yıl. Oyuna geldik. Savaş yoktu. Yüzeyi terk ettiğimiz anda...&rdquo;</p>

  <p>&ldquo;Evet&rdquo; diye itiraf etti bir A-sınıfı kurşunumsu. &ldquo;Siz gider gitmez savaş bitti. Haklısınız, bir aldatmacaydı. Yüzeyin altında çok çalışıp, silah ve teçhizat gönderdiniz ama biz yukarı çıkar çıkmaz onları yok ettik.&rdquo;</p>

  <p>"Ama neden?&rdquo; diye sordu Taylor başı dönerek. Aşağılarındaki geniş vadiye baktı.</p>

  <p>&ldquo;Neden?"</p>

  <p>&ldquo;Bizi siz yarattınız&rdquo; dedi kurşunumsu. &ldquo;Siz insanlar hayatta kalmak için yeraltına inerken savaşı sizin adınıza sürdürmemiz için. Ama savaşa devam etmeden önce, amacının ne olduğunu saptamak için analiz etmemiz gerekliydi. Bunu yaptık ve bir amacının olmadığını bulduk, belki yalnızca insan ihtiyaçları bakımından bir amacı olabilirdi, ki bu bile kuşkuluydu.</p>

  <p>&ldquo;Daha fazla araştırdık. İnsan kültürlerinin, her kültürün kendi içinde zamanla aşamalardan geçtiğini öğrendik. Her kültür yaşlandıkça ve amacını kaybettikçe, onu bir kenara atıp yeni bir kültür modeli oluşturmak isteyenlerle eskiyi mümkün olduğunca az değişiklikle korumak isteyenler arasında çatışma doğuyordu.</p>

  <p>&ldquo;Bu noktada büyük bir tehlike beliriyor. İçerideki çatışma yüzünden, toplum, kendi içinde savaş, bir grubun diğerine karşı verdiği savaş tarafından yutulma tehdidi altında kalıyor. Bu kaos ve anarşi döneminde hayati gelenekler kaybedilebilir yalnızca değişip reform geçirmekle kalmazlar, tamamen yok edilirler. İnsanlık tarihinde böyle pek çok örnek bulduk.</p>

  <p>&ldquo;Kültür içindeki bu nefretin dışarıya yöneltilmesi zorunludur, kültür krizin altından ancak böyle kalkabilir. Sonuç savaştır. Savaş mantıklı bir zihin için saçmadır. Ama insan gereksinimleri açısından hayati bir rol oynar. İnsanoğlu içinde nefret kalmayana kadar büyüyene kadar bu böyle devam edecek.&rdquo;</p>

  <p>Taylor onu dikkatle dinliyordu. "Sizce böyle bir zaman gelecek mi?&rdquo;</p>

  <p>"Elbette. Hatta geldi bile. Bu son savaş. İnsanoğlu neredeyse tek bir nihai kültür, bir dünya kültürü olarak birleşmek üzere. Bu noktada bir kıta diğerine, dünyanın bir yansı diğer yarısına karşı savaşıyor. Yalnızca tek bir adım kalıyor, birleşik bir kültüre atlamak. İnsan yavaşça yukarı tırmandı, her zaman kültürünün birleşmesi yönünde eğilim gösterdi. Artık uzun sürmeyecek...&rdquo;</p>

  <p>&ldquo;Ama henüz o zaman gelmemişti, bu nedenle savaş devam etmek zorundaydı. İnsanoğlunun hissettiği son şiddetli nefret dalgasını tatmin etmek için. Bu savaşın başlamasının üzerinden sekiz yıl geçti. Bu sekiz yılda insanların zihninde önemli değişiklikler gözleyip fark ettik. Nefret ve korkunun yerini yavaş yavaş yorgunluk ve ilgisizliğin aldığını gördük. Nefret yavaş yavaş bitiyor. Ama şimdilik aldatmaca devam etmeli. En azından bir süre daha. Gerçeği öğrenmeye hazır değilsiniz. O zaman savaşı devam ettirmek isterdiniz.&rdquo;</p>

  <p>&ldquo;Ama nasıl başardınız?" diye sordu Moss. &ldquo;Bütün fotoğraflar, örnekler, hasar görmüş araçlar...&rdquo;</p>

  <p class="p22"><span class="t26">&nbsp;</span></p>

  <p>&ldquo;Buraya gelin" Kurşunumsu onları alçak uzun bir binaya götürdü. &ldquo;Sürekli çalışılıyor, küresel bir savaşın tutarlı ve ikna edici bir portresini oluşturmak için koca bir personel birimi çalışıyor."</p>

  <p>Binaya girdiler. Her yerde masaların üzerine eğilmiş çalışan kurşunumsular vardı.</p>

  <p>&ldquo;Şu projeyi inceleyin&rdquo; dedi A-sınıfı kurşunumsu. İki kurşunumsu masanın üzerinde duran ayrıntılı bir maketi titizlikle fotoğraflıyorlardı. &ldquo;İyi bir örnek.&rdquo;</p>

  <p>Adamlar masanın etrafında toplanıp görmeye çalıştılar. Bu harap olmuş bir kent maketiydi.</p>

  <p>Taylor maketi uzun bir süre sessizce izledi. En sonunda başını kaldırdı.</p>

  <p>&ldquo;Bu San Fransisco&rdquo; dedi alçak sesle. &ldquo;Bu yıkılmış San Fransisco&rsquo;nun maketi. Bunu gönderilen görüntülerde gördüm. Köprüler vurulmuş..."</p>

  <p>&ldquo;Evet köprülere dikkat edin." Kurşunumsu metal parmağıyla neredeyse görünmeyecek kadar küçük bir örümcek ağını izledi. &ldquo;Bunun fotoğraflarını pek çok kez gördünüz kuşkusuz ve bu binadaki diğer masaların...</p>

  <p>&ldquo;Aslında San Fransisco sapasağlam duruyor. Siz gittikten kısa bir süre sonra onu yeniden inşa ettik, savaşın başında hasar gören yerleri tekrar yaptık. Bu özel binada haber üretme işi hiç aralıksız devam ediyor. Her parçanın bir diğerine uymasına dikkat ediyoruz. Bu işe çok zaman ve emek harcanıyor.&rdquo;</p>

  <p>Frank yan yıkık küçük maket binalardan birine dokundu. &ldquo;Demek zamanınızı bunları yapmakla geçiriyorsunuz, kent maketleri yapıp onları bombalamakla.&rdquo;</p>

  <p>&ldquo;Hayır çok daha fazlasını yapıyoruz. Bizler bütün dünyayı gözeten koruyucularız. Sahipleri bir süreliğine burayı terk etti, kentlerin temiz tutulmasını, çürümenin önlenmesini, her şeyin tıkır tıkır işler durumda olmasını sağlamalıyız. Bahçeler, caddeler, su şebekeleri her şey sekiz yıl önce olduğu gibi korunmalı, böylece sahipleri geri döndüğünde memnun kalacaklardır. Kesinlikle memnun olacaklarından emin olmak istiyoruz.&rdquo;</p>

  <p>Frank, Moss&rsquo;un koluna dokundu. &ldquo;Buraya gel" dedi alçak sesle. "Seninle konuşmak istiyorum.&rdquo; Moss ve Taylor&rsquo;u binadan dışarı çıkarıp kurşunum sulardan uzağa, dışarıdaki yamaca götürdü. Güneş yükselmişti, gökyüzü maviye dönüyordu. Havada tatlı güzel bir koku vardı, büyüyen canlıların kokusu. Taylor başlığını çıkarıp derin bir soluk aldı.</p>

  <p>&ldquo;Bu kokuyu almayalı uzun zaman oldu.&rdquo; "Dinleyin&rdquo; dedi Frank alçak, sert bir sesle. &ldquo;Hemen aşağı inmeliyiz. İlgilenmemiz gereken pek çok şey var. Bütün bunları avantaja dönüştürebiliriz.&rdquo;</p>

  <p>&ldquo;Ne demek istiyorsun?&rdquo; diye sordu Moss. &ldquo;Sovyetlerin de aynen bizim gibi oyuna geldiği kesin. Ama biz öğrendik. Bu bize üstünlük sağlıyor.&rdquo; &ldquo;Anlıyorum&rdquo; diye başını salladı Moss. &ldquo;Biz biliyoruz ama onlar bilmiyor. Onların Yüzey Konseyi de aynı bizimkisi gibi onlara ihanet etti... Aynı şekilde onlar aleyhine çalışıyor. Ama biz...&rdquo;</p>

  <p>"Üst düzey yüz adamla kontrolü tekrar ele geçirebilirsek, her şeyi tekrar olması gerektiği hale getirebiliriz. Kolay olacaktır!&rdquo;</p>

  <p>Moss onun koluna dokundu. A-sınıfı bir kurşunumsu binadan çıkmış onlara doğru geliyordu.</p>

  <p>&ldquo;Yeterince gördük&rdquo; dedi Frank sesini yükselterek. &ldquo;Bütün bunlar çok ciddi. Aşağıya haber vermeli ve izleyeceğimiz yolu belirlemek için bir inceleme yapılmalı.&rdquo;</p>

  <p>Kurşunumsu hiçbir şey söylemedi.</p>

  <p class="p22"><span class="t26">&nbsp;</span></p>

  <p class="p27">Frank askerlere elini salladı. &ldquo;Gidelim.&rdquo; Depoya yöneldi.</p>

  <p class="p27">Askerlerin çoğu başlıklarını çıkarmıştı. Bazıları kurşun giysilerini de çıkararak pamuklu üniformaları içinde rahat rahat dolanıyorlardı. Çevrelerine, yamaçtan aşağı ağaçlara ve çalılara, geniş yeşilliğe, dağlara ve gökyüzüne bakıyorlardı.</p>

  <p class="p27">&ldquo;Güneşe bakın&rdquo; diye mırıldandı içlerinden biri.</p>

  <p class="p27">&ldquo;Korkunç parlak olduğu kesin" dedi bir başkası.</p>

  <p class="p27">&ldquo;Aşağı gidiyoruz&rdquo; dedi Frank. "İkişerli sıra olup bizi izleyin.&rdquo;</p>

  <p class="p27">Askerler isteksizce tekrar toplandı. Kurşunum sular adamların depoya ilerlemesini duygusuzca izledi. Frank, Moss ve Taylor kurşunumsulara temkinli bakışlar fırlatarak adamların önünde ilerledi.</p>

  <p class="p27">Depoya girdiler. D-sınıfı kurşunumsular yüzey yük arabalarına malzeme ve silah yüklüyordu. Her yerde vinçler ve macunalar hummalı bir biçimde çalışıyordu. İşler verimlilikle yapılıyordu, acele ya da telaş yoktu.</p>

  <p class="p27">Adamlar durup izlediler. Küçük yük arabalarını kullanan kurşunumsular birbirlerine işaret ederek yanlarından geçtiler. Silahlar ve parçalar manyetik vinçlerle kaldırılıp dikkatle bekleyen yük arabalarına indirildi.</p>

  <p class="p28">&ldquo;Hadi&rdquo; dedi Frank.</p>

  <p class="p28">Tünel&rsquo;in ağzına doğru döndü. Tünel&rsquo;in önünde bir sıra D-sınıfı kurşunumsu sessiz ve hareketsiz duruyordu. Frank durup geri çekildi. Çevresine bakındı. Bir A-sınıfı kurşunumsu ona doğru geliyordu.</p>

  <p class="p28">&ldquo;Onlara yoldan çekilmelerini söyle&rdquo; dedi Frank. Silahına dokundu. "Onları çeksen iyi olur.&rdquo;</p>

  <p class="p28">Zaman geçti, ölçülemeyecek kadar uzun, sonsuz gibi gelen bir an. Adamlar gergin ve tetikte önlerindeki kurşunumsulardan oluşan duvarı izleyerek durdular.</p>

  <p class="p29">&ldquo;Nasıl isterseniz" dedi A-sınıfı kurşunumsu.</p>

  <p class="p29">İşaret etti. D-sınıfı kurşunumsular hareketlendi. Yavaşça kenara çekildiler.</p>

  <p class="p29">Moss rahat bir soluk verdi.</p>

  <p class="p29">&ldquo;Bittiğine sevindim" dedi Frank&rsquo;e. &ldquo;Şunlara bir baksana. Bizi neden durdurmaya çalışmıyorlar? Ne yapacağımızı biliyor olmalılar.&rdquo; Frank güldü. "Durdurmak mı? Daha önce bizi durdurmaya çalıştıklarında neler olduğunu gördün. Bunu yapamazlar, onlar yalnızca makine. Onları bize zarar vermeyecekleri biçimde yaptık, bunu biliyorlar."</p>

  <p class="p29">Sesi canlılığını yitirdi.</p>

  <p class="p29">Adamlar tünelin girişine baktılar. Çevrelerinde hareketsiz ve sakin kurşunumsular metal yüzlerinde bir ifade olmaksızın onları izliyorlardı.</p>

  <p class="p29">Adamlar uzun bir süre kıpırdamadan durdu. En sonunda Taylor döndü.</p>

  <p class="p29">"Ulu tanrım&rdquo; dedi. Uyuşmuştu, hiçbir şey hisse demiyordu.</p>

  <p class="p29">Tünel gitmişti. Metal ergimiş, toprakla birleşmişti. Onları bekleyen yalnızca soğuyan metal bir yüzeydi.</p>

  <p class="p29">Tünel kapanmıştı.</p>

  <p class="p29">Frank ifadesiz, solgun bir yüzle döndü.</p>

  <p class="p29">A-sınıfı kurşunumsu kıpırdadı. "Gördüğünüz gibi tünel kapatıldı. Buna hazırlanmıştık. Yüzeye çıktığınız anda emir verildi. Size söylediğimiz zaman geri dönseydiniz, şimdi güvenle aşağıda olacaktınız. Büyük bir operasyon olduğu için hızlı çalışmak zorunda kaldık.&rdquo;</p>

  <p class="p29">"Ama neden?&rdquo; diye sordu Moss öfkeyle.</p>

  <p class="p22"><span class="t26">&nbsp;</span></p>

  <p>&ldquo;Çünkü savaşa devam etmenize izin vermemiz imkânsız. Tüm tüneller kapatılmışken, bırakın askeri bir program düzenlemeyi yüzey altındaki kuvvetlerin yukarıya gelmesi aylar sürecektir. O zamana kadar da döngü son aşamasına girmiş olacak. Dünyanızı sapasağlam bulmak, sizi o kadar da tedirgin etmeyecek.&rdquo;</p>

  <p>&ldquo;Tüneli mühürlediğimizde yüzey altında olacağınızı ummuştuk. Burada olmanız sıkıntı verici. Sovyetler yukarı çıktığında onların tünelini de kapatmayı..."</p>

  <p>"Sovyetler mi? Yukarı mı çıktılar?"</p>

  <p>&ldquo;Birkaç ay önce savaşın neden kazanamadığını öğrenmek için beklenmedik bir anda geldiler. Hızlı davranmak zorunda kaldık. Şu anda savaşa devam etmek için umutsuzca yeni tüneller açmaya çalışıyorlar. Ancak açtıkları her yeni tüneli kapatmayı başardık."</p>

  <p>Kurşunumsu üç adamı sakin bir biçimde süzdü.</p>

  <p>&ldquo;Aşağıyla bağlantımız kesildi&rdquo; dedi Moss ürpererek. "Geri dönemeyiz. Ne yapacağız?&rdquo;</p>

  <p>"Tüneli bu kadar çabuk kapatmayı nasıl başardınız?" diye sordu Frank kurşunumsuya. "Yalnızca iki saattir buradayız.&rdquo;</p>

  <p>&ldquo;Bu tür acil durumlar için her tünelin ilk katının hemen üzerine bombalar yerleştirildi. Isı bombaları, kurşun ve kayayı eriterek birleştiriyor."</p>

  <p>Frank silahının kabzasını kavrayarak Moss ve Taylor&rsquo;a döndü. &ldquo;Ne diyorsunuz? Geri dönemeyiz ama on beş kişi, onlara epeyi zarar verebiliriz. Bender silahlarımız var. Ne dersiniz?"</p>

  <p>Çevresine bakındı. Askerler tekrar binanın girişine doğru uzaklaşmıştı. Dışarıda durmuş gökyüzüne ve vadiye bakıyorlardı. Birkaçı dikkatli adımlarla yamaçtan aşağı iniyordu.</p>

  <p class="p22"><span class="t26">&nbsp;</span></p>

  <p>&ldquo;Giysilerinizi ve silahlarınızı teslim etmek ister misiniz?" diye sordu A-sınıfı kurşunumsu kibarca. "Giysiler rahatsızlık verici, silahlara da ihtiyacınız olmayacak. Gördüğünüz gibi Ruslar da kendi giysi ve silahlarını teslim etti.&rdquo;</p>

  <p>Parmaklar tetiklerin üzerinde gerildi. Rus üniforması içinde dört adam biraz uzaktaki, onlar fark etmeden sessizce iniş yapmış olan hava aracından onlara doğru geliyordu.</p>

  <p>&ldquo;Günlerini gösterelim!&rdquo; diye bağırdı Frank.</p>

  <p>"Silahsızlar&rdquo; dedi kurşunumsu. &ldquo;Onları buraya barış görüşmelerine başlayabilmeniz için getirdik."</p>

  <p>"Ülkemiz adına konuşma yetkimiz yok" dedi Moss katı bir sesle.</p>

  <p>&ldquo;Diplomatik görüşmeyi kastetmiyoruz&rdquo; diye açıkladı kurşunumsu. &ldquo;Artık görüşme olmayacak. Günlük hayatta kalma sorunlarını çözmek, size aynı dünyada nasıl kavga etmeden geçineceğinizi öğretecek. Kolay olmayacak ama yapılacak.&rdquo;</p>

  <p>Ruslar durdu, iki taraf birbirlerini açık bir düşmanlıkla süzdü.</p>

  <p>&ldquo;Ben Albay Borodoy, silahlarımızı teslim etmiş olmaktan dolayı pişmanım&rdquo; dedi kıdemli Rus. &ldquo;Sekiz yıl sonra öldürdüğümüz ilk Amerikalılar olabilirdiniz.&rdquo;</p>

  <p>&ldquo;Ya da sizi öldüren ilk Amerikalılar&rdquo; diye düzeltti Frank.</p>

  <p>&ldquo;Sizin dışınızda bunu kimse bilmezdi" diye vurguladı kurşunumsu. &ldquo;Bu boş bir kahramanlık olurdu. Asıl endişeniz yüzeyde nasıl hayatta kalacağınız olmalı. Sizin için yiyeceğimiz yok biliyorsunuz."</p>

  <p>Taylor silahını kılıfına koydu. &ldquo;Bizi etkisiz hale getirmeyi pek güzel becerdiler, kahretsin. Bir kente gidip kurşunumsular yardımıyla ürün yetiştirmeyi ve genel olarak rahat etmeyi öneriyorum." Dudaklarını kenetleyerek A-sınıfı kurşunumsuya öfkeyle baktı. &ldquo;Ailelerimiz yüzey- altından gelene kadar epeyi yalnızlık çekeceğiz, ama idare etmek zorundayız.&rdquo;</p>

  <p>&ldquo;Bir öneride bulunabilirsem&rdquo; dedi bir başka Rus huzursuz bir sesle. &ldquo;Biz kentte yaşamayı denedik. Fazla boş. Bu kadar az insanın kenti düzenli tutması da zor. En sonunda bulabildiğimiz en modern köye yerleştik.&rdquo;</p>

  <p>&ldquo;Bu ülkede&rdquo; dedi üçüncü bir Rus düşünmeden. &ldquo;Sizden öğreneceğimiz çok şey var.&rdquo;</p>

  <p>Amerikalılar ellerinde olmadan kahkahayı bastılar.</p>

  <p>&ldquo;Sizin de bize öğretecek bir iki şeyiniz vardır muhtemelen&rdquo; dedi Taylor cömertçe. &ldquo;Ama ne olduğunu hayal edemiyorum.&rdquo;</p>

  <p>Rus albay sırıttı. &ldquo;Köyümüzde bize katılır mısınız? İşimizi kolaylaştırır, bize de arkadaşlık etmiş olursunuz.&rdquo;</p>

  <p>&ldquo;Köyünüzde mi?&rdquo; diye çıkıştı Frank. "Amerikan köyü değil mi? Orası bizim!&rdquo;</p>

  <p>Kurşunumsu aralarına girdi. &ldquo;Planlarımız tamamlandığında bu terim artık değiştirilebilir olacak. &lsquo;Bizim&rsquo; en sonunda bütün insanlığın anlamına gelecek.&rdquo; Isınan hava aracını işaret etti. "Gemi bekliyor. Kendinize yeni bir yuva kurmak için birleşecek misiniz?"</p>

  <p>Amerikalılar karar verirken Ruslar bekledi.</p>

  <p>"Kurşunumsuların diplomasinin devri kapandı derken ne kastettiğini anladım&rdquo; dedi Frank en sonunda. &ldquo;Birlikte çalışan insanların diplomatlara ihtiyacı yok. Sorunlarını bir konferans masası yerine eylemsel düzeyde çözerler.&rdquo;</p>

  <p class="p22"><span class="t26">&nbsp;</span></p>

  <p>Kurşunumsu onları gemiye götürdü. "Tarihin amacı tüm dünyanın birleşmesidir. Aileden kabileye, kent devletten ulusa ve yarıküreye, yönelim her zaman birleşmeye doğrudur. Şimdi yarıküreler birleşecek ve...&rdquo;</p>

  <p>Taylor onu dinlemeyi bırakıp Tünel&rsquo;e doğru baktı. Mary orada yüzeyin altındaydı. Tünel açılana kadar onu göremeyecek olsa da karısını orada bırakmaktan nefret ediyordu. Ama sonra omzunu silkip diğerlerine katıldı.</p>

  <p>Eski düşmanların bu küçük karışımı iyi bir örnekti, Mary ve insanlığın geri kalanının körce nefret eden köstebekler yerine yüzeyde aklı başında insanlar gibi yaşamalarına az kalmıştı.</p>

  <p>"Bunu başarmak binlerce nesil sürdü&rdquo; diye bitirdi A-sınıfı kurşunumsu. &ldquo;Yüzlerce yıl devam eden yıkım ve katliam. Ama her savaş insanoğlunu birleştirme yönünde bir adımdı. Şimdiyse yolun sonu göründü: Savaşsız bir dünya. Bu bile tarihte yeni bir adımın başlangıcı.&rdquo;</p>

  <p>&ldquo;Uzayın fethi&rdquo; dedi Albal Borodoy bir solukta.</p>

  <p>&ldquo;Hayatın anlamı&rdquo; diye ekledi Moss.</p>

  <p>&ldquo;Açlık ve yoksulluğun yok olması&rdquo; dedi Taylor.</p>

  <p>Kurşunumsu geminin kapısını açtı. &ldquo;Bütün bunlar ve daha fazlası. Ne kadar fazlası? Bunu bir kabileyi oluşturan ilk insanların bugün olanları tahmin edebildiği kadar tahmin edebiliriz ancak. Ama akıl almaz derecede muazzam olacağı kesin."</p>

  <p>Kapı kapandı, gemi yeni yuvalarına doğru yola çıktı.</p>

  <p>&nbsp;</p>
</body>
</html>
