<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <link href="../Styles/style.css" rel="stylesheet" type="text/css" />

  <title>DEĞİŞEN ADAM</title>
</head>

<body>
  <h1><a id="a51"></a>DEĞİŞEN ADAM</h1>

  <p class="p34"><span class="t21">I</span></p>

  <p>Güvenlik Komiseri Reinhart ön basamakları hızla çıkıp Konsey binasına girdi. Konsey muhafızları hemen kenara çekildi, Reinhart vızıldayan büyük makinelerin olduğu tanıdık mekâna girdi. Zayıf yüzünde kendinden geçmiş bir ifade vardı. Coşkuyla parlayan gözleri dikkatle ana SRB bilgisayarına bakarak değerleri inceledi.</p>

  <p>"Son çeyrekte net kazanç&rdquo; diye gözlemledi, laboratuvar yöneticisi Kaplan. Şahsen sorumluymuş gibi gururla sırıttı. &ldquo;Fena değil Komiser.&rdquo;</p>

  <p>&ldquo;Onlara yetişiyoruz&rdquo; diye karşılık verdi Reinhart. &ldquo;Ama çok yavaş. En sonunda geçmeliyiz, bu da yakında olmalı."</p>

  <p>Kaplan konuşkan günündeydi. "Biz yeni saldın silahları tasarlıyoruz, onlar geliştirilmiş savunmayla karşılık veriyor. Ama ortada somut bir şey yok! Sürekli bir ilerleme söz konusu, ama hem Centaurus hem de biz sürekli tasarlamaya devam ediyoruz, bu durumda da hiçbir şey üretim için standart hale getirilemiyor."</p>

  <p>&ldquo;Sona erecek" diye belirtti Reinhart soğuk bir sesle. "Terra, Centaurus&rsquo;un bir savunma geliştirmeyeceği bir silah ortaya çıkardığında bitecek."</p>

  <p>&ldquo;Her silaha karşı bir savunma vardır. Yapma ve bozma. Hemen ardından gelen eskime. Hiçbir şey uzun süre dayanmıyor bu yüzden..."</p>

  <p>&ldquo;Zamana güveniyoruz" diye sözünü kesti Reinhart sinirle. Sert gri gözleri laboratuvar yöneticisine delici bakışlarla baktı, Kaplan utançla geri çekildi. &ldquo;Saldırı taşanlarımızla onların karşılık geliştirmesi arasındaki zaman farkı. Zaman farkı değişiyor.&rdquo; Yanyana sıralanan SRB makinelerine baktı. &ldquo;Senin de iyi bildiğin gibi."</p>

  <p>O anda 7 Mayıs 2136 sabah saat 9.30&rsquo;da SRB makinelerinin üzerindeki istatistiksel oran 21-17 Centaurluların lehine görünüyordu.</p>

  <p>Bütün bulgular göz önüne alındığında bir Terra askeri saldırısının Proxima Centaurus tarafından başarıyla püskürtülme ihtimali daha yüksekti. Oran SRB makineleri tarafından bilinen bütün bilgiye, Güneş ve Centaurus sistemlerinin bütün bölgelerinden durmaksızın gelen veri akışının bütünleştirilmesine dayanıyordu.</p>

  <p>21-17 Centaurus lehine. Ama bir ay önce durum düşman lehine 24-18&rsquo;di. İşler düzeliyordu, ağır, ama istikrarlı bir biçimde. Terra&rsquo;dan daha yaşlı ve daha güçsüz Centaurus, Terra&rsquo;nın teknokratik ilerlemesiyle boy ölçüşemiyordu. Terra yavaş yavaş öne geçiyordu.</p>

  <p>&ldquo;Eğer şimdi bir savaşa girersek" dedi Reinhart düşünceli bir biçimde. &ldquo;Kaybederiz. Açık bir saldırı riskine girebilecek kadar ilerde değiliz.&rdquo; Yakışıklı hatlarını buruşturan sert, acımasız gülümseme yüzünü katı bir maskeye dönüştürdü. "Ama oranlar yavaş yavaş lehimize dönüyor. Saldırı silahı tasarımlarımız yavaş yavaş savunmalarına yetişiyor."</p>

  <p>&ldquo;Savaşın bir an önce çıkacağını umalım" diye ona katıldı Kaplan. &ldquo;Hepimiz gerginiz. Bu kahrolası bekleme..."</p>

  <p>Savaş yakında çıkacaktı. Reinhart bunu sezebiliyordu. Hava gerilim yüklüydü, <span class="t23">enerjiyle</span> doluydu. SRB odalarından ayrılıp hızla koridorda yürüyerek Güvenlik bölümündeki dikkatle korunan bürosuna doğru gitti. Uzun sürmeyecekti. Ensesinde kaderin sıcak nefesini neredeyse hissedebiliyordu, onun için hoş bir duyguydu. İnce dudaklarına oturan neşesiz bir gülümseme esmer tenine tezat beyazlıktaki düzgün dişlerini ortaya çıkardı. Evet, bu kendini iyi hissettiriyordu. Uzun zamandır bunun için çalışmıştı.</p>

  <p>Yüz yıl önceki ilk temas sonucunda, Proxima Centauri ileri karakollarıyla kaşif Terra akıncıları arasında anında bir çatışma patlak vermişti. Işın savaşları, ateş ve enerji patlamaları.</p>

  <p>Sonra ışık hızına yakın bir hızda bile yıllarca sürecek bir yolculuktan sonra birbirine ulaşabilecek düşmanlar arasında uzun, bunaltıcı, durgunlukla geçen yıllar geldi. İki sistem birbirine denkti. Kalkana karşı kalkan. Savaş gemisine karşılık güç istasyonu. Centaur İmparatorluğu Terra&rsquo;yı kuşatmıştı, ne kadar paslı ve çürümüş olsa da kırılamayan bir demir halkaydı. Eğer Terra özgür kalacaksa yeni silahların yaratılması gerekiyordu.</p>

  <p>Reinhart görüntü ekranını, özel kanalı açtı. "Silah Tasarım&rsquo;ı bağla&rdquo; diye emretti sertçe.</p>

  <p>Görüntü ekranı canlanırken sının gibi bedeni dimdik, gerginlikle oturdu Reinhart. Ural dağlarının altında bulunan geniş laboratuvar ağının yöneticisi Peter Sherikov&rsquo;un iri yarı görüntüsü karşısında belirdi.</p>

  <p>Reinhart&rsquo;ı tanıyınca Sherikov'un kocaman sakallı yüzü sertleşti. Gür kara kaşları aksi bir çizgi oluşturacak şekilde kalktı. &ldquo;Ne istiyorsun. Meşgulüm biliyorsun. Zaten yapacak bir sürü işimiz var. Bir politikacıların rahatsız etmesi eksikti."</p>

  <p>&ldquo;Size uğrayacağım&rdquo; diye karşılık verdi Reinhart uyuşuk bir tavırla. Tertemiz gri yeleğinin yakasını düzeltti. &ldquo;Çalışmanızı ve kaydetmiş olabileceğiniz ilerlemenin ayrıntılı açıklamasını istiyorum.&rdquo;</p>

  <p>&ldquo;Büronda bir yerlerde departmandan gelen, her zamanki şekilde düzenlenmiş düzenli rapor levhalarından birini bulacaksın. Eğer ona bakarsan tam olarak ne...&rdquo;</p>

  <p>&ldquo;Bununla ilgilenmiyorum. Ben ne yaptığınızı görmek istiyorum. Çalışmanızı tam olarak anlatmaya hazır olmanızı bekliyorum. Birazdan orada olurum. Yarım saat.&rdquo;</p>

  <p>Reinhart bağlantıyı kesti. Sherikov&rsquo;un iri hatları küçülerek kayboldu. Reinhart soluğunu vererek gevşedi. Sherikov&rsquo;la çalışmak zorunda olması kötüydü. Adamdan hiçbir zaman hoşlanmamıştı. İri yarı Polonyalı bilim adamı toplumla bütünleşmeyi reddeden bir bireyciydi. Bağımsız, atomcu bir bakış açısına sahipti. Kabul edilmiş organik devlet görüşüne taban tabana zıt bir biçimde, bireyi bir amaç olarak görüyordu.</p>

  <p>Ama Sherikov Silah Tasarım Departmanı'ndan sorumlu baş bilim adamıydı. Terra&rsquo;nın bütün geleceği de bu tasarımlara bağlıydı. Ya Centaurus&rsquo;a karşı zafer kazanacaklardı ya da artık çökmeye ve parçalanmaya başlamış, ama hâlâ güçlü olan kokuşmuş ve saldırgan İmparatorluğun kuşattığı Güneş Sistemi&rsquo;nden çıkamayıp beklemeye devam edeceklerdi.</p>

  <p>Reinhart hızla ayağa kalkıp bürosundan çıktı. Koridordan aşağı aceleyle yürüyerek Konsey binasından ayrıldı.</p>

  <p>Birkaç dakika sonra sabah ortası gökyüzünde yüksek hızlı bir kruvazörün içinde Asya kıtasındaki büyük Urallar&rsquo;a Silah Tasarım laboratuvarlarına doğru yol alıyordu.</p>

  <p>Sherikov onu girişte karşıladı. "Bak Reinhart. Bana emirler yağdırabileceğini sanma. Kesinlikle ...&rdquo;</p>

  <p>&ldquo;Sakin ol.&rdquo; Reinhart iri adama ayak uydurdu. Kontrol noktasından geçip yan laboratuvarlara girdiler. &ldquo;Sana ya da personeline şimdilik bir baskı uygulanmayacak. Çalışmalarına uygun gördüğün şekilde devam edebilirsin - şimdilik. Bir şeyi doğru anlayalım. Beni ilgilendiren çalışmanı toplumun ihtiyaçlarıyla birleştirmek. Çalışmanız yeterince verimli olduğu sürece...&rdquo;</p>

  <p>Reinhart kalakaldı.</p>

  <p>&ldquo;Güzel öyle değil mi?&rdquo; dedi Sherikov alayla.</p>

  <p>"Bu da ne böyle?&rdquo;</p>

  <p>&ldquo;Ona İkarus adını verdik. Yunan mitini hatırlıyor musun? İkarus efsanesi. İkarus uçuyordu... Bu İkarus da bugünlerden birinde uçacak.&rdquo; Sherikov omuz silkti. "İstiyorsan onu inceleyebilirsin. Sanırım&nbsp; buraya bunu görmeye geldin."</p>

  <p>Reinhart yavaşça ilerledi. &ldquo;Üzerinde çalıştığınız silah bu mu?&rdquo;</p>

  <p>&ldquo;Nasıl görünüyor?&rdquo;</p>

  <p>Odanın tam ortasında alçak metal bir silindir vardı, koyu gri renkte büyük çirkin bir koni. Çevresini teknisyenler sarmıştı, açıktaki röle yığınlarına kablo düşüyorlardı. Reinhart bir an için sonu gelmez boruları ve telleri, kat kat birbirine dolanan kablolar, terminaller ve parçalardan oluşan labirenti gördü.</p>

  <p>&ldquo;Nedir bu?&rdquo; Reinhart bir iş tezgâhının kenarına tüneyerek geniş omuzlarını duvara yasladı.</p>

  <p>&ldquo;Jamison Hedge&rsquo;in - kırk yıl önce yıldızlararası anında görüntü yayınını geliştiren adamın bir fikri. Çalışmalarının çoğu öldüğünde onunla birlikte yok oldu, o sırada ışık ötesi hızda yolculuğun bir yolunu bulmaya çalışıyordu. Bundan sonra ışıktan hızlı yolculuk araştırmaları bir kenara bırakıldı. Bir geleceği yokmuş gibi görünüyordu.&rdquo;</p>

  <p>&ldquo;Hiçbir şeyin ışıktan daha hızlı hareket edemeyeceği kanıtlanmamış mıydı?"</p>

  <p>"Yıldızlararası görüntü yayını ışıktan hızlı yolculuk yapıyor. Hayır. Hedge geçerli bir IDH motoru geliştirdi. Bir nesneyi ışık hızının elli katı hızla hareket ettirmeyi başardı. Ama nesne hız kazandıkça boyu kısalmaya ve kütlesi artmaya başladı. Bu yirminci yüzyılın alışıldık kütle-enerji dönüşümleri kavramlarıyla uyumluydu. Hedge&rsquo;in nesnesinin hız kazandıkça, boyu sıfıra, kütlesi ise sonsuza ulaşana kadar kısalmaya ve kütlesinin artmaya devam edeceğini hesapladık."</p>

  <p>"Devam et.&rdquo;</p>

  <p>&ldquo;Ama aslında olan şuydu. Hedge'in nesnesi teorik hız limitine, ışık hızına ulaşana kadar uzunluğunu kaybetmeye ve kütlesini artırmaya devam ediyordu. Bu noktada hâlâ hızlanmaya devam eden nesnenin varlığı basitçe son buluyordu. Uzunluğu olmadığı için uzayda yer kaplamıyordu. Kayboluyordu. Ancak nesne yok olmuyordu. Her an ivme kazanarak yoluna devam ediyor, galaksi boyunca bir kavis çizerek güneş sisteminden uzaklaşıyordu. Hedge&rsquo;in nesnesi başka bir varoluş alanına giriyordu. Hedge&rsquo;in deneyinin bir sonraki aşaması IDH nesneyi bir biçimde yavaşlatma, tekrar lDH&rsquo;nin altında bir hıza, dolayısıyla evrenimize geri getirme arayışından oluşuyordu. Bu karşıt ilke de en sonunda anlaşıldı.&rdquo;</p>

  <p>"Sonuç ne oldu?"</p>

  <p>"Hedge&rsquo;in ölümü ve cihazlarının çoğunun kullanılmaz hale gelmesi. Deney nesnesi, uzay-zaman evrenine tekrar girerek, zaten bir maddenin kapladığı boşlukta ortaya çıktı. Sonsuzluk seviyesinin hemen altında inanılmaz bir kitleye sahip olan Hedge&rsquo;in nesnesi, felaket düzeyinde devasa bir patlama yarattı. Böyle bir motorla uzay yolculuğunun olanaksız olduğu açıktı. Neredeyse her uzayda biraz madde bulunur. Tekrar uzaya girmek otomatik olarak beraberinde yok olmayı getirecektir. Hedge 1DH motorunu ve karşıt ilkesini bulmuştu, ama bu zamana kadar hiç kimse onları kullanmadı.&rdquo;</p>

  <p>Reinhart büyük metal silindire yürüdü. Sherikov aşağı atlayıp onu izledi. &ldquo;Anlamıyorum&rdquo; dedi Reinhart. &ldquo;Prensibin uzay yolculuğu için işe yaramaz olduğunu söylemiştin.&rdquo;</p>

  <p>&ldquo;Bu doğru."</p>

  <p>&ldquo;O halde bu ne için? Eğer gemi bizim evrenimize döner dönmez patlarsa..."</p>

  <p>"Bu bir gemi değil" diye sınttı Sherikov kurnazca. &ldquo;İkarus, Hedge prensiplerinin ilk uygulaması. İkarus bir bomba."</p>

  <p>"Demek silahımız bu&rdquo; dedi Reinhart. "Bir bomba. Muazzam bir bomba.&rdquo;</p>

  <p>"Işıktan daha hızlı hareket eden bir bomba. Bizim evrenimizde var olmayacak bir bomba. Centaurus lular onu durduramayacak ya da saptayamayacaklar. Nasıl yapabilirler ki? Işık hızını aştığı anda var olmayacak, hiçbir şey onun varlığını algılayamayacak."</p>

  <p>&ldquo;Ama...&rdquo;</p>

  <p>&ldquo;İkarus laboratuvarın dışında, yüzeyden fırlatılacak. Kendini Proxima Centaurus&rsquo;la aynı hizaya ayarlayacak, süratle ivme kazanacak. Hedefine ulaştığında IDH-lOO&rsquo;de yol alıyor olacak. İkarus bu evrene Centaurus&rsquo;un içinde geri getirilecek. Patlama yıldızı yok edecek ve gezegenlerinin çoğunu silip süpürecek, merkezdeki ana gezegenleri Armun da dahil. Bir kez fırlatıldıktan sonra İkarus&rsquo;u durdurmaları olanaksız. Herhangi bir savunma olanaksız. Onu hiçbir şey durduramaz. Bu bir gerçek.&rdquo;</p>

  <p>&ldquo;Ne zaman hazır olacak?&rdquo;</p>

  <p>Sherikov&rsquo;un gözlerinde bir ışık belirip kayboldu. &ldquo;Yakında.&rdquo;</p>

  <p>&ldquo;Tam olarak ne kadar yakında?"</p>

  <p>İri yarı Polonyalı duraksadı. &ldquo;Aslında bizi engelleyen tek bir şey var.&rdquo;</p>

  <p>Sherikov, Reinhart&rsquo;ı laboratuvarın diğer tarafına götürdü. Bir laboratuvar muhafızını yolundan itti.</p>

  <p>&ldquo;Bunu görüyor musun?&rdquo; Greyfurt büyüklüğündeki, bir ucu açık yuvarlak küreye dokundu. "Bizi oyalayan bu."</p>

  <p>&ldquo;Bu nedir?"</p>

  <p>&ldquo;Ana kumanda tareti. Bu şey, İkarus&rsquo;u doğru anda IDH-altı uçuşa geri getiriyor. Kesinlikle hatasız olması gerekiyor. İkarus yalnızca bir mikro saniyeliğine yıldızın içinde olacak. Taret doğru şekilde işlemezse İkarus diğer tarafa geçecek ve Centaurus sisteminin ilerisine gidecek."</p>

  <p>&ldquo;Bu taret tamamlanmaya ne kadar yakın?"</p>

  <p>Sherikov iri ellerini açarak lafı dolandırdı. &ldquo;Kim bilebilir? Son derece ince aygıtlarla donatılmalı&nbsp; çıplak gözle görülmeyecek mikroskop kancalar ve kablolar.&rdquo;</p>

  <p>&ldquo;Bitiş tarihi verebilir misin?&rdquo;</p>

  <p>Sherikov önlüğünün cebine uzanarak bir manila zarf çıkardı. "SRB makineleri için verileri toplayıp bir bitiş tarihi verdim. Gidip bunu besleyebilirsin. Maksimum süreyi on gün girdim. Makineler bunu kullanarak sonuç çıkarabilir.&rdquo;</p>

  <p>Reinhart temkinli bir tavırla zarfı kabul etti. &ldquo;Tarihten emin misin? Sana güvenebileceğimden emin değilim, Sherikov."</p>

  <p class="p22"><span class="t26">&nbsp;</span></p>

  <p>Sherikov&rsquo;un yüzü karardı. "Şansını denemelisin, Komiser. Ben de sana, bana güvendiğinden fazla güvenmiyorum. Beni buradan gönderip kuklalarından birini sokmak için bahanen olsun isterdin.&rdquo; Reinhart iri yarı bilim adamını düşünceli bir biçimde inceledi. Sherikov çetin ceviz olacaktı.</p>

  <p>Tasanın Departmanı Konsey&rsquo;e değil, Güvenlik&rsquo;e bağlıydı. Sherikov gücünü kaybediyordu, ama hâlâ potansiyel bir tehlikedeydi. İnatçı, bireyci, kendi rahatını genelin iyiliğinden üstün gören biriydi.</p>

  <p>&ldquo;Pekâlâ.&rdquo; Reinhart zarfı yavaşça paltosuna koydu. &ldquo;Bunları besleyeceğim. Ama bir sonuç alsan iyi edersin. Hata olmamalı. Pek çok şey önümüzdeki birkaç gün neler olacağına bağlı.&rdquo;</p>

  <p>&ldquo;Eğer oranlar lehinize değişirse, seferberlik emrini verecek misin?&rdquo;</p>

  <p>&ldquo;Evet&rdquo; dedi Reinhart. &ldquo;Oranların değiştiğini gördüğüm anda emri vereceğim.&rdquo;</p>

  <p>Makinelerin önünde duran Reinhart gerginlik içinde sonuçları bekledi. Saat öğleden sonra ikiydi. Sıcak güzel bir mayıs öğleden sonrasıydı. Binanın dışında gezegen her zamanki gibi günlük işlerine devam ediyordu.</p>

  <p>Her zamanki gibi mi? Tam olarak değil. Her gün büyüyen, giderek yayılan bir heyecan duygusu vardı ortalıkta. Terra uzun zamandır bekliyordu. Proxima Centaurus&rsquo;a saldırı başlamak zorundaydı - ne kadar erken olursa o kadar iyiydi. Kadim Centauran İmparatorluğu Terra&rsquo;yı kuşatmış, insan ırkını güneş sisteminin içine hapsetmişti. Gökyüzünü geniş boğucu bir ağ örtüyor ve Terra&rsquo;yı arkasındaki parlak elmaslardan ayırıyordu...bu son bulmalıydı.</p>

  <p>SRB makineleri vızıldadı, görünen kombinasyon kayboldu. Bir süre hiçbir oran görünmedi. Reinhart kaskatı kesilerek gerildi. Bekledi.</p>

  <p class="p22"><span class="t26">&nbsp;</span></p>

  <p>Yeni oran göründü.</p>

  <p>Reinhart soluğunu tuttu. 7-6. Terra&rsquo;dan yana!</p>

  <p>Beş dakika içinde acil seferberlik alarmı bütün hükümet birimlerine yollanmıştı. Konsey ve Başkan Duffe, acil oturuma çağırılmıştı. Her şey çok hızlı gelişiyordu.</p>

  <p>Ama hiç kuşku yoktu. 7-6. Terra lehine. Reinhart Konsey oturumuna yetiştirebilmek için kâğıtlarını düzenleme telaşına girdi.</p>

  <p>Tarih araştırmalarında mesaj levhası özel bölmeden hızla çekildi, ana laboratuvarda koşa koşa götürülerek baş yetkiliye ulaştırıldı.</p>

  <p>&ldquo;Şuna bak!&rdquo; Fredman levhayı üstünün masasına bıraktı. &ldquo;Şuna bak!"</p>

  <p>Harper levhayı alarak çabucak göz gezdirdi. &ldquo;Gerçek görünüyor. Görmeye ömrümüzün yetmeyeceğini düşünüyordum.&rdquo;</p>

  <p>Fredman odadan ayrılıp aceleyle holün aşağısına yürüdü. Zaman balonu bürosuna girdi. &ldquo;Balon nerede?&rdquo; diye sordu, çevresine bakınarak.</p>

  <p>Teknisyenlerden biri yavaşça başını kaldırdı. &ldquo;İki yüzyıl öncede. 1914 savaşıyla ilgili ilginç veriler buluyoruz. Balonun şimdiye kadar getirdiği malzemelere göre...&rdquo;</p>

  <p>&ldquo;Sonlandırın. Rutin işleri bitiriyoruz. Balonu günümüze getirin. Bundan böyle bütün araçların askeri kullanım için hazır olması gerekiyor.&rdquo;</p>

  <p>&ldquo;Ama... balon otomatik olarak ayarlanıyor."</p>

  <p>&ldquo;Manuel olarak geri getirebilirsin."</p>

  <p>&ldquo;Bu riskli&rdquo; diye uyardı teknisyen. &ldquo;Madem acil durum gerektiriyor, sanırım riske girip otomatiği kesebiliriz. "</p>

  <p>&ldquo;Acil durum her şeyi gerektiriyor&rdquo; dedi Fredman duygu yüklü bir sesle.</p>

  <p class="p22"><span class="t26">&nbsp;</span></p>

  <p>&ldquo;Ama oranlar tekrar değişebilir&rdquo; dedi Konsey Başkanı Margaret Duffe tedirgin bir sesle. "Her an eski haline dönebilir.&rdquo;</p>

  <p>"Bu bizim için bir fırsat!" diye terslendi Reinhart sinirlenerek. &ldquo;Sizin neyiniz var? Yıllardır bunu bekliyoruz.&rdquo;</p>

  <p>Konseyde heyecanlı bir uğultu koptu. Margaret Duffe ne yapacağını bilemeden duraksadı, mavi gözleri endişeyle gölgelenmişti. &ldquo;Fırsatın kapımızda olduğunu biliyorum. En azından istatiksel olarak. Ama yeni oranlar henüz ortaya çıktı. Kalıcılığı olacağını nereden biliyoruz? Tek bir silaha dayanıyorlar.&rdquo;</p>

  <p>"Yanılıyorsun. Durumu kavrayamıyorsun.&rdquo; Reinhart kendini büyük bir çaba göstererek tuttu. &ldquo;Sherikov&rsquo;un silahı oranı bizim lehimize çevirdi. Ama oranlar aylardır bizim lehimize olacak şekilde değişiyordu. Yeni denge eninde sonunda kaçınılmazdı. Yalnızca Sherikov değil. O burada yalnızca bir faktör. Güneş sisteminin bütün dokuz gezegeni - tek bir adam değil.&rdquo; Konsey üyelerinden biri ayağa kalktı. &ldquo;Başkan bütün gezegenin bu beklemeye son vermek için sabırsızlandığının farkında olmalı. Son seksen yıldır bütün etkinliklerimiz bu yöndeydi..."</p>

  <p>Reinhart ince yapılı Konsey başkanına yaklaştı. &ldquo;Eğer savaşı onaylamazsanız, muhtemelen kitlesel ayaklanmalar olacak. Kamuoyunun tepkisi şiddetli olacaktır. Fazlasıyla şiddetli. Siz de bunu biliyorsunuz.&rdquo;</p>

  <p>Margaret Duffe ona soğuk bir bakış fırlattı. &ldquo;Olağanüstü durum emrini beni zorlamak için gönderdin. Ne yaptığının tamamen farkındaydın. Emir gönderildikten sonra olayları durdurmanın olanaksız olacağını biliyordun.&rdquo;</p>

  <p class="p22"><span class="t26">&nbsp;</span></p>

  <p>Konseyde giderek şiddetlenen bir mırıltı koptu. &ldquo;Savaşı onaylamalıyız! Buna mecburuz! Geri dönmek için çok geç!&rdquo;</p>

  <p>Bağırışlar, öfkeli sesler ve inatçı ses dalgaları Margaret Duffe&rsquo;nin çevresinde dolaştı. "Ben de herkes kadar savaştan yanayım" dedi keskin bir sesle. &ldquo;Sadece ısrarla ılımlı olmayı öneriyorum. Sistemler arası bir savaş önemli bir şey. Bir makine bize istatistiksel olarak kazanma şansımız olduğunu söylüyor diye savaşa giriyoruz.&rdquo;</p>

  <p>"Kazanamadığımız sürece savaşı başlatmanın bir yaran yok" dedi Reinhart. &ldquo;SRB makineleri bize kazanıp kazanmayacağımızı söylüyor."</p>

  <p>"Bize kazanma ihtimalimizi söylüyorlar. Bir şey garanti ettikleri yok.&rdquo;</p>

  <p>"Kazanma olasılığımızın yüksek olmasından başka ne isteyebiliriz?&rdquo;</p>

  <p>Margaret Duffe dişlerini sıktı. "Pekâlâ. Bağırıp çağırışları duyuyorum. Konsey onayına karşı çıkmayacağım. Oylama yapılabilir.&rdquo; Soğuk, dikkatli gözleri Reinhart&rsquo;ı ölçüp biçti. &ldquo;Özellikle de acil durum emri bütün Hükümet birimlerine yollandıktan sonra.&rdquo;</p>

  <p>&ldquo;İyi.&rdquo; Reinhart rahat bir soluk alarak bir adım uzaklaştı. &ldquo;O halde kararlaştırıldı. Nihayet genel seferberlik durumuna geçebiliriz.&rdquo;</p>

  <p>Seferberlik hızla ilerledi. Sonraki kırk sekiz saat hareketlilik hiç durmadı.</p>

  <p>Reinhart Konsey odalarında filo komutanı Carleton&rsquo;un yönettiği bir planlama brifingine katıldı.</p>

  <p>&ldquo;Stratejimizi görebilirsiniz" dedi Carleton. Karatahtada elini sallayarak bir diyagramı izledi. "She rikov IDH bombasını tamamlanmasına sekiz gün daha olduğunu söylüyor. Bu sırada filomuz Centa urus sisteminin yakınındaki mevzilenecek. Bomba patlarken filo geri kalan Centaurus gemilerine karşı operasyona başlayacak. Kuşkusuz pek çoğu patlamadan zarar görmeden çıkacak, ama Armun ortadan kalktığında onlarla başa çıkabiliriz.&rdquo;</p>

  <p>Reinhart, Komutan Carleton&rsquo;un yerini aldı. &ldquo;Ekonomik durum konusunda rapor verebilirim. Terra&rsquo;daki bütün fabrikalar silah üretmek üzere düzenlendi. Armun yol edildikten sonra Centaurus kolonileri arasında kitlesel bir ayaklanmaya ön ayak olabilmemiz gerekir. Sistemler arası bir İmparatorluğu yönetmek zordur, ışık hızına yakın gemilerle bile. Her yerde yerel savaş lordları türeyecektir. Onlara karşı kullanabileceğimiz silahlar olmasını istiyoruz ve onlara zamanında ulaşmak için şimdi yola çıkacak gemiler. En sonunda da, kolonilerin çevresinde toplanabileceği birleştirici bir ilke sağlamayı umuyoruz. İlgimiz siyasi olmaktan çok ekonomik. Bize tedarik bölgesi olarak hizmet edebildikleri sürece istedikleri türde hükümete sahip olabilirler. Tıpkı sekiz gezegende bugün olduğu gibi."</p>

  <p>Carleton raporuna devam etti. &ldquo;Centaurusluların filosu dağıldığında savaşın kritik aşamasına geçebiliriz. Centaurus sisteminin bütün kilit bölgelerinde beklettiğimiz gemilerdeki adamların ve malzemenin indirilmesi. Bu aşamada...&rdquo;</p>

  <p>Reinhart oradan uzaklaştı. Seferberlik emrinin verilmesinin üzerinden yalnızca iki gün geçtiğine inanmak zordu. Bütün sistem hareket halindeydi, hummalı bir çalışma yürütülüyordu. Sayısız sorun çözülmüş, pek çoğu da çözülmeyi bekliyordu.</p>

  <p>Asansöre binip SBR odasına indi, makinelerin okumasında bir değişiklik olup olmadığını görmek istiyordu. Değişen bir şey olmadığını gördü. Şimdilik her şey yolundaydı. Centauruslulara İkarus&rsquo;tan haberdar mıydı? Hiç kuşkusuz. Ama yapabilecekleri bir şey yoktu. En azından sekiz gün içinde.</p>

  <p>Kaplan, yeni gelen bir parti veriyi sıraya koyarak Reinhart&rsquo;ın yanına geldi. Laboratuvar yöneticisi verilerini karıştırdı. &ldquo;Enteresan bir haber geldi. Bu ilginizi çekebilir.&rdquo; Reinhart&rsquo;a bir mesaj levhası uzattı. Tarih araştırmalarındandı.</p>

  <p class="p35"><span class="t32">9 May</span><span class="t32">ı</span><span class="t32">s 2136</span></p>

  <p class="p36"><span class="t32">Aç</span><span class="t32">ı</span><span class="t32">klama: Ara</span><span class="t32">ş</span><span class="t32">t</span><span class="t32">ı</span><span class="t32">rma balonu</span> <span class="t32">ş</span><span class="t32">imdiki zamana getirirken ilk kez manüel geri döndürme kullan</span><span class="t32">ı</span><span class="t32">lm</span><span class="t32">ı</span><span class="t32">ş</span><span class="t32">t</span><span class="t32">ı</span><span class="t32">r. Bu nedenle temiz bir ç</span><span class="t32">ı</span><span class="t32">k</span><span class="t32">ı</span><span class="t32">ş</span> <span class="t32">yap</span><span class="t32">ı</span><span class="t32">lamam</span><span class="t32">ı</span><span class="t32">ş</span> <span class="t32">ve geçmi</span><span class="t32">ş</span><span class="t32">ten oldukça büyük miktarda malzeme gelece</span><span class="t32">ğ</span><span class="t32">e getirilmi</span><span class="t32">ş</span><span class="t32">tir. Bu malzemeler aras</span><span class="t32">ı</span><span class="t32">nda laboratuvardan hemen kaçan yirminci y</span><span class="t32">ı</span><span class="t32">l ba</span><span class="t32">ş</span><span class="t32">lar</span><span class="t32">ı</span><span class="t32">ndan bir ki</span><span class="t32">ş</span><span class="t32">i de yer almaktad</span><span class="t32">ı</span><span class="t32">r. Henüz koruyucu gözalt</span><span class="t32">ı</span><span class="t32">na al</span><span class="t32">ı</span><span class="t32">namam</span><span class="t32">ı</span><span class="t32">ş</span><span class="t32">t</span><span class="t32">ı</span><span class="t32">r. Tarih ara</span><span class="t32">ş</span><span class="t32">t</span><span class="t32">ı</span><span class="t32">rmalar</span><span class="t32">ı</span> <span class="t32">olaydan üzüntü duymakla birlikte, olay</span><span class="t32">ı</span> <span class="t32">acil duruma ba</span><span class="t32">ğ</span><span class="t32">lamaktad</span><span class="t32">ı</span><span class="t32">r.</span></p>

  <p class="p37"><span class="t32">E. Fredman</span></p>

  <p class="p38"><span class="t33">&nbsp;</span></p>

  <p class="p38"><span class="t33">&nbsp;</span></p>

  <p>Reinhart levhayı Kaplan&rsquo;a geri verdi. &ldquo;İlginç. Evrenin gördüğü en büyük savaşın ortasına düşen geçmişten gelen bir adam.&rdquo;</p>

  <p>"Garip şeyler olur her zaman. Makineler ne düşünüyor acaba?&rdquo;</p>

  <p>&ldquo;Söylemesi zor. Muhtemelen hiçbir şey." Reinhart odadan ayrıldı, hızlı adımlarla koridorda ilerleyip odasına gitti.</p>

  <p>İçeri girer girmez özel hattı kullanarak görüntü ekranından Sherikov&rsquo;u aradı.</p>

  <p>Polonyalının ciddi yüzü ekranda belirdi. &ldquo;İyi günler Komiser. Savaş çalışmaları nasıl gidiyor?&rdquo;</p>

  <p>&ldquo;İyi.&rdquo;</p>

  <p>"Taretin kablo sistemi nasıl gidiyor?"</p>

  <p class="p22"><span class="t26">&nbsp;</span></p>

  <p>Sherikov&rsquo;un yüzü bir anlığına asılıp düzeldi. "Aslına bakarsan Komiser...&rdquo;</p>

  <p>&ldquo;Ne oldu?&rdquo; dedi Reinhart sert bir sesle.</p>

  <p>Sherikov çabaladı. &ldquo;Bu işlerin nasıl olduğunu bilirsin. Ekibi çekip robot işçileri denedim. Daha becerikliler, ama karar verme yeteneğinden yoksunlar. Bu beceriden daha fazlasını gerektiriyor. Bu..." Sözcüğü aradı."... bir sanatçı gerektiriyor."</p>

  <p>Reinhart&rsquo;m yüzü sertleşti. &ldquo;Dinle Sherikov. Bombayı tamamlamak için sekiz günün var. SRB makinelerine girilen veri bu bilgiyi içeriyordu. 7-6 oranı da bu tahmine dayanıyor. Eğer sonuca ulaşamazsan...&rdquo; Sherikov utançla kıvrandı. &ldquo;Heyecanlanma Komiser. Bitireceğiz.&rdquo;</p>

  <p>&ldquo;Umarım. Tamamlanır tamamlanmaz beni ara.&rdquo; Reinhart bağlantıyı kesti. Eğer Sherikov onları yüzüstü bırakırsa onu yok edip vurduracaktı. Bütün savaş IDH bombaya bağlıydı.</p>

  <p>Görüntü ekranı tekrar ışıldadı. Reinhart bağlantıyı açtı. Ekranda Kaplan&rsquo;ın yüzü belirdi. Laboratu var yöneticisinin yüzü solgun ve gergindi. &ldquo;Komiser, SRB bürosuna gelseniz iyi olur. Bir şey oldu.&rdquo;</p>

  <p>&ldquo;Ne oldu?&rdquo;</p>

  <p>"Size göstereceğim.&rdquo;</p>

  <p>Reinhart telaşla bürosundan çıkıp koridordan aşağı ilerledi. Kaplan&rsquo;ı SRB makinelerinin başında buldu. &ldquo;Durum nedir?&rdquo; diye bilmek istedi. Okumaya baktı. Değişmemişti.</p>

  <p>Kaplan tedirgin bir halde bir mesaj levhasını kaldırdı. &ldquo;Bir saniye önce bunu makineye besledim. Sonuçları gördükten sonra hemen kaldırdım. Size gösterdiğim madde. Tarih araştırmalarından. Geçmişten gelen adam hakkında.&rdquo;</p>

  <p class="p22"><span class="t26">&nbsp;</span></p>

  <p>&ldquo;Beslediğinde ne oldu?&rdquo;</p>

  <p>Kaplan mutsuzlukla yutkundu. "Size göstereyim. Tekrar yapacağım. Öncekinin aynım.&rdquo; Levhayı hareket eden besleme kemerine verdi. &ldquo;Görünen rakamları izleyin&rdquo; diye mırıldandı.</p>

  <p>Reinhart gergin bir halde izledi. Bir an hiçbir şey olmadı. 7-6 görünmeye devam etti. Sonra... rakamlar kayboldu. Makineler duraksadı. Bir an yeni rakamlar belirdi. 4-24 Centauıus lehine. Reinhart endişeyle sararak soluğunu tuttu. Ama rakamlar yine kayboldu. Yenileri geldi. 16-38 Centaurus lehine. Sonra 48-76. 79-15 Terra lehine. Sonra hiçbir şey. Makineler vızır vızır çalışıyordu, ama hiçbir şey görünmüyordu.</p>

  <p>Hiçbir şey. Tek bir rakam bile yoktu. Yalnızca boşluk.</p>

  <p>"Bu ne anlama geliyor?&rdquo; diye mırıldandı Reinhart sersemlemiş bir halde.</p>

  <p>"Bu inanılmaz. Bunun olabileceğini hiç hesaba katmadık...&rdquo;</p>

  <p><span class="t23">"Ne</span> oldu?&rdquo;</p>

  <p>&ldquo;Makineler veriyi işleyemiyor. Okuma yapamıyorlar. Bu onların bütünleştiremediği bir veri. Tahmin malzemesi olarak kullanamıyorlar, bütün diğer hesaplarını bozuyor.&rdquo;</p>

  <p>"Neden?&rdquo;</p>

  <p>&ldquo;Bu... bu bir değişken.&rdquo; Kaplan titriyordu, yüzü solgun, dudaklan bembeyazdı. &ldquo;Sonuç çıkarılamayan bir şey. Geçmişten gelen adam. Makineler onu işleyemiyor. Değişken adam!"</p>

  <p class="p39"><span class="t34">&nbsp;</span></p>

  <p class="p11"><span class="t21">II</span></p>

  <p>Thomas Cole, kasırga patlak verdiğinde bir bıçağı bileği taşında biliyordu.</p>

  <p class="p22"><span class="t26">&nbsp;</span></p>

  <p>Bıçak büyük yeşil evdeki hanıma aitti. Cole tamir arabasıyla ne zaman gelse hanımefendinin bileylenecek bir şeyi oluyordu. Bir keresinde kadın ona bir bardak kahve vermişti, eski eğri bir demlikten sıcak koyu kahve. Bu hoşuna gitmişti, iyi kahveyi severdi.</p>

  <p>Yağmurun çiselediği bulutlu bir gündü. İşler iyi değildi. Bir otomobil iki atını ürkütmüştü. Kötü günlerde dışarıda daha az insan oluyordu, o zamanlarda arabadan inip kapı zillerini çalmak zorunda kalıyordu.</p>

  <p>Ama sarı evdeki adam ona elektrikli buzdolabını tamir etmesi için bir dolar vermişti. Buzdolabını tamir etmeyi kimse başaramamıştı, fabrikanın adamı bile. Dolar onu uzun süre idare ederdi. Bir dolar çok paraydı.</p>

  <p>Patlak vermeden önce bile onun bir kasırga olduğunu sezmişti. Her şey sessizdi. Dizginler bacaklarının arasında, bileği taşının üzerine eğilmiş, işine dalmıştı.</p>

  <p>Bıçakta iyi iş çıkarmıştı, işi neredeyse bitmek üzereydi. Bıçağa tükürdü, bakmak için kaldırırken kasırga geldi.</p>

  <p>Birden oradaydı, tamamen çevresinde. Her şey grilikten ibaretti. O, araba ve atlar kasırganın ortasındaki sakin bir noktada gibiydiler. Her yeri kaplayan gri sisle birlikte büyük bir sessizlik içinde ilerliyorlardı.</p>

  <p>Ne yapacağım, yaşlı kadının bıçağını nasıl geri vereceğini düşünürken birden bir sarsıntı oldu, kasırga onu devirip yere serdi. Atlar korkuyla kişneyip, doğrulmaya çalıştılar. Cole çabucak ayağa fırladı.</p>

  <p class="p40"><span class="t23">Neredeydi?</span></p>

  <p class="p22"><span class="t26">&nbsp;</span></p>

  <p>Grilik yok olmuştu. Dört bir yanda beyaz duvarlar yükseliyordu. Derin bir ışık parlıyordu, gün ışığı değildi, ama benziyordu. Hayvanlar arabayı sürüklüyor, aletler ve araçlar yere saçılıyordu. Cole arabayı düzeltip koltuğuna oturdu.</p>

  <p>İnsanları ilk kez o zaman gördü.</p>

  <p>Bir tür üniforma giymiş, şaşkın beyaz yüzlü insanlar. Ve bir tehlike hissi!</p>

  <p>Cole hayvanları kapıya götürdü. Çeliğe çarpan at nallarının gümbürtüsünde kapıdan geçtiler. Afallayan adamlar önlerinde dört bir yana dağıldı. Geniş bir koridordaydı. Hastane gibi bir binada.</p>

  <p>Koridor ikiye ayrıldı. Her yerden başka insanlar fırlıyor, peşindekilerin sayısı her an artıyordu.</p>

  <p>Beyaz karıncalar gibi koşuşturarak heyecanla bağrışıyordu adamlar. Koyu mor bir ışına benzer bir şey yanından geçti. Arabanın bir köşesini yalayıp tahtadan dumanlar çıkardı.</p>

  <p>Cole korku hissetti. Dehşet içindeki atları tekmeledi. Büyük bir kapı önlerine çıktığında kontrolsüzce çarptılar. Kapı açıldı, dışardaydılar, parlak bir güneş onlara göz kırpıyordu. Korkutucu bir an araba ters döner gibi olup yana yattı. Sonra atlar hız kazanarak açık alanda uzaktaki yeşil hatta doğru koşturdular, Cole dizginleri sımsıkı tutuyordu.</p>

  <p>Arkasında, beyaz yüzlü ufak tefek adamlar dışarı çıkarak bir grup oluşturmuş, deli gibi ellerini kollarını sallıyordu. Uzaktan gelen tiz bağırışlarını duyabiliyordu.</p>

  <p>Ama kaçmıştı. Güvendeydi. Atlarını yavaşlatıp tekrar soluk almaya başladı.</p>

  <p>Orman yapaydı. Bir tür parktı burası, ama vahşi ve yabani otlarla kaplıydı. Eğri büğrü bitkilerden oluşan sık bir cengeldi. Her şey bir karmaşa içinde büyümüştü.</p>

  <p>Park boştu. Kimsecikler yoktu. Güneşin konumundan ya sabahın erken saatleri ya da akşamüstü olduğunu çıkarabiliyordu. Çiçeklerin ve otların kokusu, yaprakların nemi sabah olduğunu işaret ediyordu. Kasırga onu götürdüğünde ise akşam üstüydü. Gökyüzü de kapalı ve bulutluydu.</p>

  <p>Cole düşündü. Çok uzağa sürüklendiği belliydi. Hastane, beyaz yüzlü adamlar, garip şimşek, kulağına çalınan aksanlı sözcükler - her şey artık Nebraska&rsquo;da olmadığını gösteriyordu, belki Amerika Birleşik Devletleri&rsquo;nde bile değildi.</p>

  <p>Aletlerinin bir kısmı yolda düşmüş, kaybolmuştu. Cole kalanları topladı, ayırdı, parmaklarını her birinin üzerinde şefkatle gezdirdi. Küçük keskilerinden iskarpelalarından bazıları kayıptı. Parçaları koyduğu kutu açılmış, küçük olanların çoğu kaybolmuştu. Kalanları toplayıp şefkatle kutunun içine yerleştirdi. Bir kol testeresini yağlı bir paçavrayla dikkatle temizleyip yerine koydu.</p>

  <p>Arabanın üzerinde güneş yavaşça gökyüzünde yükseldi. Cole başını yukarı kaldırıp nasırlı elini gözüne siper etti. Kambur omuzlu iri yarı bir adamdı, çenesindeki kirli sakal gümüş rengiydi. Giysileri buruşuk ve pis ama gözleri berrak, açık bir maviydi, elleri ise incecikti.</p>

  <p>Parkta kalamazdı. Bu yöne gittiğini görmüşlerdi, onu arayacaklardı.</p>

  <p>Çok yukarıda gökyüzünde hızla bir şey fırladı. İnanılmaz bir hızla hareket eden küçük kara bir nokta. Onu İkincisi izledi. Noktalar onları görür görmez kayboldu, hiç ses çıkarmamışlardı.</p>

  <p>Cole kaygıyla kaşlarını kaldırdı. Noktalar onu tedirgin etmişti. İlerlemeye devam etmeliydi, yiyecek aramalıydı. Karnı şimdiden guruldamaya başlamıştı.</p>

  <p>İş. Yapabileceği çok şey vardı: Bahçıvanlık, bileyleme, makine, saat ve her türlü ev aleti tamiri. Hatta badana, marangozluk, angarya ve ayak işleri.</p>

  <p>Her şeyi yapabilirdi. Yapılması istenen her şeyi. Yemek ve cep harçlığı karşılığında.</p>

  <p>Thomas hayvanları canlandırıp ilerledi. Tamir arabası karışık otların üzerinde ağaç ve çiçek ormanında ilerlerken eğilerek dikkatle çevreyi izledi.</p>

  <p>Reinhart&rsquo;ın kaybedecek zamanı yoktu, kruvazörünü son hızda sürüyordu, arkasında ikinci bir gemi, askeri eskort onu takip ediyordu. Altındaki zemin hızla ilerleyen gri ve yeşil bir bulanıklıktı. Yirminci yüzyılın büyük atom savaşları bütün kıyı bölgesini uçsuz bucaksız bir cüruf atığına çevirmişti.</p>

  <p>Aşağıda cüruf ve yabani otlar. Sonra da, aniden eskiden Central Park olan sık orman belirdi.</p>

  <p>Tarih araştırmaları göründü. Reinhart iniş yaparak kuravözürünü ana binaların arkasındaki küçük ikmal alanında durdurdu.</p>

  <p>Departman başkanı Harper, Reinhart&rsquo;ın gemisi iner inmez geldi.</p>

  <p>"Açıkçası bu meseleyi neden bu kadar önemli gördüğünüzü anlamıyoruz&rdquo; dedi Harper tedirgin bir biçimde.</p>

  <p>Reinhart ona soğuk bir bakış fırlattı. "Neyin önemli olduğuna ben karar veririm. Balonu manüel geri getirme emrini veren sen misin?&rdquo;</p>

  <p>"Emri Fredman verdi. Verdiğiniz talimatta bütün tesislerin kullanılabilir durumda olması...&rdquo;</p>

  <p>Reinhart araştırma binasının girişine yöneldi. &ldquo;Fredman nerede?&rdquo;</p>

  <p>"İçerde.&rdquo;</p>

  <p>"Onu görmek istiyorum. Gidelim.&rdquo;</p>

  <p>Fredman onları içerde karşıladı. Reinhart&rsquo;ı, duygularını açık etmeden, sakin bir tavırla selamladı. &ldquo;Size sıkıntı verdiğimiz için üzgünüz Komiser. İstasyonu savaş durumuna hazırlamaya çalışıyorduk. Balonu mümkün olduğu kadar çabuk geri getirmek istedik.&rdquo; Reinhart&rsquo;ı merakla süzdü. "Adamla arabasını polisinizin kısa sürede bulacağına kuşku yok.&rdquo;</p>

  <p>&ldquo;Olanları bilmek istiyorum, bütün ayrıntısıyla.&rdquo;</p>

  <p>Fredman sıkıntıyla kıvrandı. &ldquo;Anlatacak fazla bir şey yok. Otomatik ayarın iptal edilmesi ve balonun manüel olarak geri getirilmesi emrini verdim. Sinyal ulaştığında balon 1913 ilbaharından geçmekteydi. Balon giderken bu kişi ve arabasının bulunduğu bir parça toprağı kopardı, doğal olarak bu kişi de balonun içinde şimdiki zamana geldi.&rdquo;</p>

  <p>"Araçlarınız balonun dolu olduğunu göstermedi mi?&rdquo;</p>

  <p>"Herhangi bir ölçüme bakamayacak kadar heyecanlıydık. Manüel kontrolün kullanılmasından yarım saat sonra baloncuk gözlem odasında belirdi. İçinde ne olduğunu fark edemeden enerjisi kesildi. Onu durdurmaya çalıştık, ama arabayı dışarıya, koridora sürünce yoldan çekilmek zorunda kaldık. Atlar paniğe kapılmıştı.&rdquo;</p>

  <p>"Ne tür bir arabaydı?"</p>

  <p>"Üzerinde bir tür tabela vardı. Yan taraflarında ise siyah yazılar. Ne olduğunu kimse görmedi.&rdquo;</p>

  <p>&ldquo;Devam et. Sonra ne oldu?&rdquo;</p>

  <p>&ldquo;Birisi arkasından ışın tabancasını ateşledi, ama ıskaladı. Atlar onu binanın dışına çıkardı. Biz çıkışa ulaşana kadar araba parkta yarı yolu katetmişti.&rdquo;</p>

  <p class="p22"><span class="t26">&nbsp;</span></p>

  <p>Reinhart düşündü. &ldquo;Eğer hâlâ parktaysa onu kısa zamanda ele geçiririz. Ama dikkatli olmalıyız.&rdquo; Fredman&rsquo;ı yalnız bırakıp gemisine ilerlemeye başlamıştı bile. Harper ona ayak uydurdu.</p>

  <p>Reinhart geminin yanında durdu. Hükümet muhafızlarından birkaçını yanına çağırdı. &ldquo;Bu departmanın yönetim kadrosunu tutuklayın. Onları daha sonra ihanet suçuyla yargılatacağım.&rdquo; Harper&rsquo;ın yüzü bembeyaz kesilirken alayla güldü. &ldquo;Savaştayız. Hayatta kalırsanız şanslı sayılırsınız.&rdquo;</p>

  <p>Reinhart gemisine bindi, hızla yükselerek yüzeyden ayrıldı. Askeri eskort onu izledi. Gri cüruf denizinin, kurtarılmamış atık alanının çok yukarısında uçuyordu. Gri okyanusta aniden beliren bir yeşil karenin üzerinden geçti. Reinhart yeşil alan gözden kaybolana kadar arkasına baktı.</p>

  <p>Central Park. Polis gemilerinin gökyüzünde hızla ilerlediğini görebiliyordu. Yeşil kareye giden birliklerle dolu gemi ve ulaşım araçları. Yerde parka dört bir yandan yaklaşan siyah çizgiler gibi görünen ağır silahlar ve yüzey otomobilleri gümbürtüyle ilerliyordu.</p>

  <p>Yakında adamı ele geçireceklerdi. Ama bu sırada SRB makineleri bir şey göstermiyordu. Savaş da SRB makinelerinin okumalarına dayanıyordu.</p>

  <p>Öğlen araba parkın ucuna ulaştı. Cole bir süre dinlenerek atların kalın çimenler arasında otlamasına izin verdi. Cüruf kaplı geniş alan onu hayrete düşürüyordu. Ne olmuştu? Hareket eden hiçbir şey yoktu. Oradan buradan fışkıran çimenler ve yabani otlar yüzeyin düzlüğünü bozuyordu, ama bu halde bile manzara içini rahatsız edici bir ürpertiyle dol duruyordu.</p>

  <p>Cole gökyüzünü inceleyerek arabayı yavaşça cürufun üzerine sürdü. Parkın dışında, onu gizleyecek bir şey yoktu. Cüruf okyanus gibi dümdüz, bomboştu. Eğer biri onu görecek olursa...</p>

  <p>Bir grup küçük siyah nokta gökyüzünde büyük bir hızla hareket ederek ona doğru yaklaştı. En sonunda sağa dönerek gözden kayboldular. Daha fazla uçak, kanatsız metal uçaklar. Arabayı yavaşça sürerek onların gitmesini izledi.</p>

  <p>Yarım saat sonra ilerde bir şey belirdi. Cole arabayı yavaşlatarak görmek için gözlerini kıstı. Cüruf sona ermişti. Sınırlarına ulaşmıştı. Toprak belirdi, koyu toprak ve otlar. Her yeri ot bürümüştü. İleride, cürufun sınırlarının ötesinde bir bina sırası vardı, evler belki de barakalar.</p>

  <p>Muhtemelen evdi bunlar. Ama daha önce gördüğü evlere benzemiyorlardı.</p>

  <p>Hepsi birbirinin aynıydı. Küçük yeşil kabuklar gibi birkaç yüz tanesi sıra sıra dizilmişti. Her birinin önünde küçük bir çimenlik vardı. Çimenlik, bir patika, ön veranda, her evin çevresinde dar bir sıra kuru ot. Ama evlerin hepsi birbirinin aynı ve çok küçüktü.</p>

  <p>Düz, eşit sıralar halinde küçük yeşil kabuklar. Çevresini kollayarak arabayı evlerin önüne götürdü.</p>

  <p>Etrafta kimsecikler yoktu. Atların nallan sessizlikte gümbürdeyerek iki sıra evin arasındaki sokağa girdi. Bir tür kasabadaydı. Ama çevrede köpek ya da çocuk yoktu. Her şey düzgün ve sessizdi. Bir maket ya da sergi gibi. Rahatsız ediciydi.</p>

  <p>Kaldırımda yürüyen bir genç adam ona hayretle baktı. Tuhaf giyimli bir gençti. Dizlerine inen toga benzeri bir cüppe ve sandalet giyiyordu.</p>

  <p>Ya da sandalet görünümlü şeyler. Hem cüppe hem de sandaletler yarı ışık yayan bir malzemedendi. Güneş ışığında hafifçe parlıyorlardı. Kumaştan çok metalik bir şey gibi.</p>

  <p>Bir kadın çimenliğin kenarındaki çiçekleri suluyordu. Atlar yaklaştığında doğruldu. Kadının gözleri önce hayret sonra korkuyla büyüdü. Ağzı sessiz bir o şeklinde açıldı, süzgeçli kovası parmaklarının arasından kayıp sessizce çimenliğe yuvarlandı.</p>

  <p>Yüzü kızaran Cole hemen başını çevirdi. Kadının üzerinde çıplak denecek kadar az giysi vardı! Dizginleri hafifçe sallayıp atları acele etmeleri için dürttü.</p>

  <p>Arkasında kadın hiç kıpırdamadan durdu. Cole bir an çabucak arkasına baktı, sonra kulakları kıpkırmızı kesilerek atlarına boğuk bir sesle bağırdı. Doğru görmüştü. Kadın yalnızca şeffaf bir şort giyiyordu. Üzerinde başka bir şey yoktu. Işıldayan ve parlayan yarı fosforlu malzemenin aynısından el kadar bir parça. Ufak tefek bedeninin geri kalanı tamamen çıplaktı.</p>

  <p>Atları yavaşlattı. Kadın güzeldi. Kahverengi saçlar ve gözler, dolgun kırmızı dudaklar. Güzel bir vücudu vardı, ince bir bel, ayva tüylü çıplak ve diri bacaklar, dolgun göğüsler. Kendine kızarak düşünmeyi bıraktı. Çalışması gerekiyordu. İş.</p>

  <p>Cole tamir arabasını durdurup kaldırıma atladı. Rastgele bir ev seçip temkinli bir biçimde yaklaştı. Ev çekiciydi. Sade bir güzelliği vardı. Ama her an yıkılacakmış gibi narin görünüyordu. Diğerleri gibi.</p>

  <p>Verandaya çıktı. Zil yoktu. Kapının üzerinde tedirgin bir biçimde parmaklarını gezdirerek zili aradı. Birden bir klik sesi duyuldu, göz hizasından gelen keskin bir ses. Cole irkilerek başını kaldırdı. Kapının bölmesi yavaşça bir merceğin üzerine kayarak onu gizliyordu. Fotoğrafı çekilmişti.</p>

  <p>Bunun ne anlama geldiğini merak ederken kapı aniden açıldı. Girişte yolu kaygı verici bir biçimde kapatan taba rengi üniformalı iri yarı bir adam belirdi.</p>

  <p>&ldquo;Ne istiyorsun?&rdquo; dedi adam sertçe.</p>

  <p>&ldquo;İş arıyorum&rdquo; diye mırıldandı Cole. &ldquo;Her türlü iş. Her şeyi yapabilirim, her şeyi tamir edebilirim. Bozuk şeyleri onarabilirim. Onarılması gereken şeyleri." Sesi güvensizce alçaldı. "Ne olursa.&rdquo;</p>

  <p>&ldquo;Federal Etkinlik Denetleme Kurulu&rsquo;nun Yerleştirme Departmanı&rsquo;na başvur&rdquo; dedi adam kesin bir şekilde. &ldquo;Bütün mesleki terapileri onlar dağıtır.&rdquo; Cole&rsquo;u merakla süzdü. &ldquo;Neden bu eski giysilerlesin?"</p>

  <p>&ldquo;Eski mi? Ben neden...&rdquo;</p>

  <p>Adam arkasındaki tamir arabasına ve uyuklayan iki ata baktı. &ldquo;Bu da nedir? Bu iki hayvan? At mı bunlar?&rdquo; Adam çenesini ovuşturup Cole&rsquo;u dikkatle inceledi. "Bu garip&rdquo; dedi.</p>

  <p>&ldquo;Garip mi?&rdquo; diye mırıldandı Cole tedirgin bir biçimde. &ldquo;Neden?&rdquo;</p>

  <p>&ldquo;Yüzyıldan uzun bir süredir atlar yok. Atlar Beşinci Atom Savaşı sırasında yok edildiler. Bunun için garip.&rdquo;</p>

  <p>Cole birden dikkat kesilerek gerildi. Adamın gözlerinde bir şey vardı, sert, delici bir bakış. Cole verandadan patikaya indi. Dikkatli olmalıydı. Bir terslik vardı bu işte.</p>

  <p>&ldquo;Ben gideyim&rdquo; diye mırıldandı.</p>

  <p>"Yüzyıldır hiç at yok.&rdquo; Adam Cole&rsquo;a yaklaştı. "Sen kimsin? Neden böyle giyindin? O aracı ve iki atı nereden buldun?&rdquo;</p>

  <p>"Ben gideyim&rdquo; diye yineledi Cole uzaklaşarak.</p>

  <p>Adam kemerinden hızla bir şey çıkardı, ince metal bir tüp. Cole&rsquo;a doğru salladı.</p>

  <p class="p22"><span class="t26">&nbsp;</span></p>

  <p>Rulo yapılmış bir kâğıt, tüp biçiminde ince metal bir yapraktı. Sözcükler, bir tür yazı. Hiçbirini anlamıyordu. Adamın fotoğrafı, bir sıra sayı, şekiller...</p>

  <p>&ldquo;Müdür Winslow&rdquo; dedi adam. &ldquo;Federal Stok Koruma. Hemen konuşsan iyi olur, yoksa beş dakika içinde bir Güvenlik aracı burada olacak.&rdquo;</p>

  <p>Cole hızla hareket etti. Başını eğip patikadan aşağı arabaya, sokağa doğru koştu.</p>

  <p>Bir şey ona çarptı. Onu yüzüstü yere fırlatan bir enerji kalkanı. Uyuşmuş ve sersemlemiş bir halde yere yığıldı. Bedeni deli gibi kontrolsüzce titreyerek sızladı. Şok dalgaları yavaş yavaş azalarak ona çarptı.</p>

  <p>Titrek bacaklarla ayağa kalktı. Başı dönüyordu. Zayıf, bitkin bir haldeydi, bedeni şiddetle titriyordu. Adam peşinden patikaya inmişti. Cole soluk almaya çabalayarak, öğürerek arabaya tırmandı. Atlar canlandı. Cole arabanın sarsıntısıyla midesi bulanarak sürücü koltuğunda iki büklüm oldu.</p>

  <p>Dizginleri yakalayıp oturma pozisyonuna geçmeyi başardı. Araba hız kazanarak bir köşeyi döndü. Evler hızla geride kaldı. Güçten düşmüş Cole derin titrek soluklar alarak hayvanları hızlandırdı. Araba giderek hızlanırken evler ve sokaklar bulanık bir görüntüden ibaretti.</p>

  <p>Sonra kasabadan çıkıyor, küçük düzgün evleri geride bırakıyordu. Bir tür otoyoldaydı. İki yanında büyük binalar, fabrikalar. Hayretle onu izleyen insanlar.</p>

  <p>Bir süre sonra fabrikalar geride kaldı. Cole hayvanları yavaşlattı. Adam ne demek istemişti? Beşinci Atom Savaşı. Yok olan atlar. Hiçbir anlamı yoktu. Hakkında hiçbir şey bilmediği şeylere sahiptiler. Enerji kalkanları. Kanatsız, sessiz uçaklar.</p>

  <p class="p22"><span class="t26">&nbsp;</span></p>

  <p>Cole cebine uzanıp adamın ona verdiği kimlik tübünü buldu. Heyecanla onu da yanında getirmişti. Tübü yavaşça açıp incelemeye başladı. Yazı tanıdık değildi.</p>

  <p>Uzun bir süre tübü inceledi. Sonra yavaş yavaş bir şeyi fark etti. Üst sağ köşede bir şeyi.</p>

  <p>Bir tarih. 6 Ekim 2128.</p>

  <p>Cole&rsquo;un görüşü bulandı. Çevresindeki her şey fırıl fırıl dönerek titreşti. Ekim 2128. Olabilir miydi?</p>

  <p>Ama kâğıdı elinde tutuyordu. İnce metal kâğıt. Alüminyum folyoya benzer. Öyle olmalıydı. Tarih kâğıdın sağ köşesine basılıydı.</p>

  <p>Cole şoktan uyuşmuş bir halde ruloyu yavaşça kıvırdı. İki yüzyıl. Olanaksız gibi görünüyordu. Ama her şey anlaşılır hale geliyordu. Gelecekteydi, iki yüz yıl gelecekte.</p>

  <p>Bunu düşünürken hızlı siyah Güvenlik gemisi yukarda belirdi, yol boyunca ağır ağır ilerleyen atların çektiği arabaya doğru hızla pike yapıyordu.</p>

  <p>Reinhart&rsquo;ın görüntü ekranı vızıldadı. Hemen açtı. &ldquo;Evet?"</p>

  <p>&ldquo;Güvenlik'ten rapor.&rdquo;</p>

  <p>&ldquo;Bağlayın.&rdquo; Hat bağlanırken Reinhart gerginlikle bekledi. Ekran tekrar aydınlandı.</p>

  <p>&ldquo;Batı Bölgesi Kumandanlığından Dixon.&rdquo; Subay boğazını temizleyerek mesaj levhalarını karıştırdı. &ldquo;Geçmişten gelen adamın New York bölgesinden uzaklaştığı bildirildi.&rdquo;</p>

  <p>&ldquo;Ağınızın hangi tarafında?&rdquo;</p>

  <p>&ldquo;Dışarıda. Central Park çevresindeki ağdan cüruf alanının kıyısındaki küçük kasabalardan birine girerek kurtuldu.&rdquo;</p>

  <p>"Kurtuldu mu?&rdquo;</p>

  <p>&ldquo;Kasabalardan uzak duracağını varsaymıştık. Doğal olarak ağ kasabaları içine almıyordu.&rdquo;</p>

  <p>Reinhart dişlerini sıktı. &ldquo;Devam et.&rdquo;</p>

  <p>&ldquo;Ağ parkın çevresinde kapanmadan birkaç dakika önce Petersville kasabasına girdi. Park seviyesini taradık, ama elbette bir şey bulamadık. Çoktan gitmişti. Bir saat sonra Petersville&rsquo;da oturan bir Federal Stok Koruma memurundan bir ihbar aldık. Geçmişten gelen adam kapısına gelmiş, iş bakıyormuş. Winslow, yani memur onunla konuşup oyalamaya çalışmış ama adam arabasını sürerek kaçmış. Winslow hemen güvenliği aradı, ama o zamana kadar çok geç kalınmıştı tabii.&rdquo;</p>

  <p>&ldquo;Başka bilgi gelir gelmez bana haber verin. Onu ele geçirmeliyiz, hem de hemen." Reinhart ekranı kapadı. Görüntü çabucak kayboldu.</p>

  <p>Koltuğuna yaslanarak bekledi.</p>

  <p>Cole Güvenlik gemisinin gölgesini görür görmez harekete geçti. Gölgenin üzerinden geçmesinden bir saniye sonra Cole arabadan çıkmış düşe kalka koşuyordu. Yuvarlandı, kıvrılıp döndü ve arabadan mümkün olduğu kadar uzaklaştı.</p>

  <p>Kör edici bir gümbürtüyle birlikte beyaz bir ışık çaktı. Sıcak bir rüzgâr Cole&rsquo;u devirip bir yaprak gibi savurdu. Cole gözlerini kapayıp bedenini gevşetti. Fırlayıp düştü ve yere çarptı. Taşlar ve çakıllar yüzünü, dizlerini, avuçlarını yırttı.</p>

  <p>Cole haykırdı, acıyla feryat etti. Bedeni ateşler içindeydi. Kör edici beyaz ateş küresi onu yutuyor, yakıyordu. Küre eğri büğrü ve şişmiş korkunç bir güneş gibi genişleyip, büyüdü. Sonu gelmişti. Umut yoktu. Dişlerini sıktı...</p>

  <p>Açgözlü küre parlaklığını yitirerek soldu. Bir süre titredikten sonra küle dönüşerek karardı. Ekşi, keskin leş gibi bir koku yayıldı havaya. Cole&rsquo;un giysileri yanıyor, üzerinden duman tütüyordu. Altındaki toprak sıcaktı, patlamayla kavrulmuş, alazlanmıştı. Ama hayattaydı. En azından bir süre daha hayattaydı.</p>

  <p>Cole yavaşça gözlerini açtı. Araba yok olmuştu. Olduğu yerde büyük derin bir çukur açılmıştı, otoyolun ortasında parçalanmış bir yaraya benziyordu. Çukurun üzerinde kara, uğursuz bir bulut asılıydı. Çok yukarıda, kanatsız uçak daireler çizerek aşağıda yaşam belirtisi arıyordu.</p>

  <p>Cole ağır ağır soluk alarak yattı. Zaman geçti. Güneş eziyet veren bir yavaşlıkla gökyüzünde ilerledi. Öğleden sonra dörttü belki. Cole hesapladı. Üç saat içinde karanlık çökecekti. O zamana kadar hayatta kalabilirse...</p>

  <p>Uçaktan onun arabadan atladığını görmüşler miydi? Kıpırdamadan yattı. Öğleden sonra güneşi üzerine vuruyordu. Kendini kötü hissediyordu. Midesi bulanıyor, ateşler içinde yanıyordu. Ağzı kupkuruydu.</p>

  <p>Uzanmış elinin üzerinden karıncalar geçti. Geniş kara bulut yavaş yavaş sürüklenmeye, dağılarak biçimsiz bir lekeye dönüşmeye başladı. Araba artık yoktu. Bu düşünce aniden zihnine hücum ederek kafasına dank etti, zorlanarak atan nabzına karıştı. Gitmişti. Yok edilmişti. Geriye kül ve enkazdan başka bir şey kalmamıştı. Bunun farkına vardığında sersemledi. En sonunda uçak gökyüzünde daire çizmeyi bırakarak ufka doğru kanatlandı. Bir süre sonra gözden kayboldu. Gökyüzü boştu. Cole zayıf bacaklarla ayağa kalktı. Titreyen ellerle yüzünü sildi. Bedeni sızlıyor, titriyordu. Birkaç kez tükürüp ağzındaki kötü tadı temizlemeye çalıştı. Uçak muhtemelen onu ihbar edecekti. Yakında onu aramak için insanlar gelirdi. Nereye gidebilirdi?</p>

  <p>Sağında bir dizi tepe yükseliyordu. Uzak yeşil bir kitleydi. Belki onlara ulaşabilirdi. Yavaş yavaş yürümeye başladı. Dikkatli olmalıydı. Onu arıyorlardı ve silahları vardı. İnanılmaz silahları.</p>

  <p>Güneş battığında hâlâ hayatta olursa şanslı sayılırdı. Atları, tamir arabası ve aletlerinin çoğunu kaybetmişti. Cole ceplerine uzanıp umutla arandı. Birkaç küçük tornavida, bir çift kesici pense, bir parça tel, biraz lehim, bileğitaşı, son olarak da kadının bıçağı.</p>

  <p>Geriye birkaç alet kalmıştı yalnızca. Kalan her şeyi kaybetmişti. Ama araba olmadan daha güvendeydi, fark edilmesi daha zordu. Onu yayayken bulmaları daha zor olacaktı.</p>

  <p>Cole acele ederek düz tarlalardan uzaktaki tepe sırasına doğru yürüdü.</p>

  <p>Reinhart&rsquo;a çağrı neredeyse anında geldi. Dixon&rsquo;un hatları görüntü ekranında belirdi. &ldquo;Bir raporum daha var Komiser.&rdquo; Dixon levhaya göz gezdirdi. "İyi haber. Geçmişten gelen adam Petersville&rsquo;den uzaklaşırken görüldü. 13. otoyolda atların çektiği arabasında saatte on mil hızla giderken. Gemimiz onu görür görmez bombaladı.&rdquo; &ldquo;Onu vurdular mı?&rdquo;</p>

  <p>&ldquo;Pilot patlamadan sonra yaşam belirtisi görmediğini bildirdi."</p>

  <p>Reinhart&rsquo;ın kalbi duracak gibi oldu. Koltuğuna gömüldü. "O halde öldü!"</p>

  <p>"Aslında yıkıntıyı incelemeden bundan emin olamayacağız. Bir yüzey aracı hızla o noktaya ilerliyor. Eksiksiz raporum kısa zamanda elimizde olur. Bilgi gelir gelmez sizi haberdar ederiz.&rdquo;</p>

  <p class="p22"><span class="t26">&nbsp;</span></p>

  <p>Reinhart uzanıp ekranı kapadı. Ekran karardı. Geçmişten gelen adamı yok etmişler miydi? Yoksa yine mi kaçmıştı? Onu hiç yakalayamayacaklar mıydı? Yakalanamaz mıydı? Bu sırada SRB makineleri sessizdi, hiçbir şey göstermiyorlardı.</p>

  <p>Reinhart kara kara düşünerek oturdu ve yüzey aracının raporunun gelmesini sabırsızlıkla bekledi.</p>

  <p>Akşam olmuştu. "Hadi!" diye bağırdı, kardeşinin arkasından telaşla koşarak.</p>

  <p>&ldquo;Yakalayamazsın ki!&rdquo; Earl durmadan koştu, tepeden aşağı indi, bir askeri mühimmat deposunun arkasındaki neotex çit boyunca ilerledi ve sonunda Bayan Norris&rsquo;in arka bahçesine atladı.</p>

  <p>Steven soluk almak için hıçkırarak, kesik kesik soluyarak kardeşinin peşinden koştu. Bir yandan da bağırıyordu. "Geri dön! Çabuk onu geri getir!&rdquo;</p>

  <p>"Elinde ne var?&rdquo; dedi Sally Tate aniden Steven&rsquo;in önünü keserek.</p>

  <p>Steven göğsü hızla inip kalkarak durdu. &ldquo;Sistemlerarası görüntü göndericimi aldı.&rdquo; Küçük yüzü acı ve öfkeyle buruştu. &ldquo;Geri verse iyi olur!&rdquo;</p>

  <p>Earl sağ taraftan onlara yaklaştı. Akşamın sıcak loşluğunda zorlukla görülüyordu. &ldquo;Buradayım" diye yerini bildirdi. &ldquo;Ne yapacaksın?"</p>

  <p>Steven ona öfkeyle baktı. Earl&rsquo;ün elindeki kare kutuyu seçebiliyordu. "Onu geri ver! Yoksa... yoksa babama söylerim.&rdquo;</p>

  <p>Earl güldü. "Kolaysa al bakalım.&rdquo;</p>

  <p>"Babam senden alır.&rdquo;</p>

  <p>&ldquo;Kutuyu ona geri versen iyi olur" dedi Sally. &ldquo;Yakala beni." Earl kaçmaya başladı. Steven, Sally'yi yolundan itip kardeşine doğru atıldı. Ona çarpıp boylu boyunca yere serdi. Kutu Earl&rsquo;ün elinden yere düştü. Kaldırıma kayarak bir ışık direğinin kenarına çarptı.</p>

  <p>Earl&rsquo;le Steven yavaşça yerden kalkıp kırık kutuya baktılar.</p>

  <p>&ldquo;Gördün mü?" diye bağırdı Steven acı acı, gözleri yaşararak. &ldquo;Ne yaptığını gördün mü?&rdquo;</p>

  <p>"Kendin yaptın! Beni ittin.&rdquo; &ldquo;Sen yaptın.&rdquo; Steven eğilip kutuyu aldı, incelemek için ışığa götürüp kaldırım kenarına oturdu.</p>

  <p>Earl ağır adımlarla yanına geldi. &ldquo;Eğer beni itmeseydin kırılmazdı.&rdquo;</p>

  <p>Gece hızla bastırıyordu. Kasabanın üzerinde yükselen tepe sırası çoktan karanlıkta kaybolmuştu. Orada burada birkaç ışık yandı. Hava sıcaktı. Uzakta bir yüzey aracının kapıları çarptı. Gökyüzünde gemiler ileri geri ağır ağır ilerleyerek büyük yeraltı fabrikalarındaki işlerinden eve dönen yorgun yolcuları taşıyordu.</p>

  <p>Thomas Cole ağır adımlarla ışığın çevresinde toplanmış çocuklara yaklaştı. Ağrılar içinde ve yorgunluktan iki büklüm bedeniyle zorlukla hareket ediyordu. Gece olmasına rağmen henüz güvende değildi.</p>

  <p>Yorgun, bitkin ve açtı. Uzun bir yol yürümüştü. Üstelik bir şeyler yemesi gerekiyordu, hem de en kısa zamanda.</p>

  <p>Cole çocukların birkaç metre uzağında durdu. Hepsi dikkat kesilmiş, Steven&rsquo;ın dizlerinde duran kutuya dalmıştı. Birden çocuklar sessizleşti. Earl yavaşça başını kaldırdı.</p>

  <p>Loş ışıkta Thomas Cole&rsquo;un iri yarı kambur silüeti daha da tehlikeli görünüyordu, uzun kollan iki yanında sarkıyordu. Yüzü gölgeler içindeydi. Bedeni biçimsiz, belirsizdi. Birkaç metre ötelerinde hareketsiz, sessizce duran iri biçimsiz bir heykelden farkı yoktu.</p>

  <p>"Sen kimsin?&rdquo; dedi Earl alçak sesle.</p>

  <p>&ldquo;Ne istiyorsun?&rdquo; dedi Sally, çocuklar tedirginlikle yavaşça gerilediler. &ldquo;Git buradan.&rdquo;</p>

  <p>Cole onlara yaklaştı. Bir parça eğildi. Direkten gelen ışık yüzünden geçti. İnce, çıkıntılı gagaya benzeyen bir burun, açık mavi gözler...</p>

  <p>Steven görüntü göndericiyi sıkı sıkı tutarak aceleyle ayağa kalktı. "Git buradan!&rdquo;</p>

  <p>"Bekleyin." Cole ağzını çarpıtarak onlara gülümsedi. Sesi kuru ve kalındı. "Orada ne var?" Uzun ince parmaklarıyla işaret etti. &ldquo;Tuttuğun kutu."</p>

  <p>Çocuklar sessizdi. Steven en sonunda canlandı. &ldquo;Sistemler arası görüntü göndericim.&rdquo;</p>

  <p>&ldquo;Ama çalışmıyor&rdquo; dedi Sally.</p>

  <p>"Earl onu kırdı.&rdquo; Steven kardeşine acıyla gözünü dikti. &ldquo;Earl onu atıp kırdı."</p>

  <p>Cole hafifçe gülümsedi. Kaldırım kenarına bitkinlikle çöktü ve ferahlayarak içini çekti. Çok uzun bir süre yürümüştü. Bedeni yorgunluktan sızlıyordu. Aç ve yorgundu. Uzun süre oturdu, yüzündeki, boynundaki teri sildi, konuşamayacak kadar bitkindi</p>

  <p>&ldquo;Sen kimsin?&rdquo; dedi Sally en sonunda. &ldquo;Neden bu garip giysileri giyiyorsun? Nereden geldin?&rdquo;</p>

  <p>"Nereden mi?&rdquo; Cole çocuklara baktı. &ldquo;Uzun bir yoldan. Uzun bir yol.&rdquo; Başını yavaşça bir o yana bir bu yana çevirerek düşüncelerini toplamaya çalıştı. &ldquo;Terapin ne?" dedi Earl.</p>

  <p>"Terapim?"</p>

  <p>&ldquo;Ne yapıyorsun? Nerede çalışıyorsun?&rdquo;</p>

  <p>Cole derin bir soluk alıp yavaşça bıraktı. &ldquo;Tamir yaparım. Her türlü şeyi tamir ederim. Ne olursa."</p>

  <p class="p22"><span class="t26">&nbsp;</span></p>

  <p>Earl dudak büktü. "Kimse tamir yapmaz. Bir şey bozulduğunda atarsın."</p>

  <p>Cole onu işitmedi. Birden ihtiyaç onu canlandırmış, aniden ayaklandırmıştı. "Bulabileceğim bir iş biliyor musunuz?&rdquo; diye sordu. "Yapabileceğim bir şey? Her şeyi tamir edebilirim. Saat, daktilo, buzdolabı, tencereler, tavalar. Çatıdaki çatlaklar. Bozuk her şeyi tamir ederim."</p>

  <p>Steven sistemler arası görüntü göndericisini uzattı. "Bunu tamir et."</p>

  <p>Bir sessizlik oldu. Cole&rsquo;un gözleri yavaşça kutuya odaklandı. "Bunu mu?"</p>

  <p>&ldquo;Göndericim. Earl onu kırdı.&rdquo;</p>

  <p>Cole kutuyu yavaşça eline aldı. Döndürüp ışığa tuttu. Kaşlarını çatarak, bütün dikkatini kutuya verdi. Uzun ince parmakları dikkatle yüzeyinde gezinerek onu inceledi.</p>

  <p>&ldquo;Onu çalacak!" dedi Earl birdenbire.</p>

  <p>"Hayır.&rdquo; Cole başını hafifçe salladı. &ldquo;Bana güvenebilirsiniz.&rdquo; Hassas parmakları kutuyu bir arada tutan vidaları buldu. Vidaları ustaca bastırarak içeri soktu. Kutu açıldı ve karmaşık iç düzeneği göründü.</p>

  <p>&ldquo;Onu açtı&rdquo; diye fısıldadı Sally.</p>

  <p>&ldquo;Geri ver!&rdquo; dedi Steven, biraz korkmuş bir halde. Elini uzattı. &ldquo;Onu geri istiyorum."</p>

  <p>Üç çocuk endişeyle Cole&rsquo;u izledi. Cole cebini karıştırdı. Yavaşça küçük tornavidalarını ve kababurunlarını çıkardı. Onları yanında sıraladı. Kutuyu geri vermek için bir hamlede bulunmadı.</p>

  <p>&ldquo;Onu geri istiyorum&rdquo; dedi Steven cılız bir sesle</p>

  <p>Cole başını kaldırdı. Açık mavi gözleri loş ışıkta önünde duran üç çocuğu süzdü. &ldquo;Sizin için tamir edeceğim. Tamir edilmesini istediğini söylemiştin.&rdquo;</p>

  <p class="p22"><span class="t26">&nbsp;</span></p>

  <p>&ldquo;Onu geri istiyorum.&rdquo; Steven kuşku ve kararsızlık içinde önce bir ayağı sonra diğeri üzerinde durdu. &ldquo;Gerçekten tamir edebilir misin? Yeniden çalışmasını sağlayabilir misin?"</p>

  <p>"Evet.&rdquo;</p>

  <p>"Tamam, o zaman benim için tamir et.&rdquo;</p>

  <p>Cole&rsquo;un yorgun yüzünde muzip bir gülümseme dolaştı. "Bir dakika bekle bakalım. Eğer tamir edersem bana yiyecek bir şey getirecek misin? Boşa tamir edecek değilim.&rdquo;</p>

  <p>&ldquo;Yiyecek bir şey mi?&rdquo;</p>

  <p>&ldquo;Yemek. Sıcak yemeğe ihtiyacım var. Belki biraz da kahve.&rdquo;</p>

  <p>Steven başını salladı. &ldquo;Peki. Getireceğim.&rdquo;</p>

  <p>Cole rahatladı. &ldquo;İyi. Bu iyi." Dikkatini yeniden dizlerinin arasındaki kutuya çevirdi. &ldquo;O halde senin için tamir edeceğim. Güzelce tamir edeceğim."</p>

  <p>Parmaklan kıvrıldı ve uçarak çalıştı, telleri ve röleleri takip etti, keşfetti, inceledi. Sistemler arası görüntü göndericiyi öğrendi. Nasıl çalıştığım keşfetti.</p>

  <p>Steven acil durum kapısından kimselere görünmeden eve girdi. Parmak uçlarında yürüyerek usulca mutfağa gitti. Kalbi heyecanla atarak mutfak kontrollerini rastgele tuşladı. Fırın vızıldayarak çalıştı. Gösterge aydınlanıp hızla bitiş çizgisine doğru ilerledi.</p>

  <p>Fırın açıldığında buharı tüten tabaklar dışarı kaydı. Mekanizma tıkırtıyla kapandı ve sustu. Steven tepsinin içindekileri kaptı. Eli kolu dolu her şeyi koridordan aşağı taşıdı, acil durum kapısından dışarı avluya çıkardı. Avlu karanlıktı. Steven dikkatle ilerledi.</p>

  <p>Işığa elindeki hiçbir şeyi düşürmeden ulaşmayı başardı.</p>

  <p class="p22"><span class="t26">&nbsp;</span></p>

  <p>Steven belirdiğinde Thomas Cole yavaşça ayağa kalktı. &ldquo;İşte&rdquo; dedi Steven. Yiyecekleri kaldırım kenarına bırakıp soluklandı. "İşte yemek. Bitti mi?&rdquo;</p>

  <p>Cole sistemlerarası video göndericiyi uzattı. &ldquo;Bitti. Epeyi kötü kırılmıştı."</p>

  <p>Earl ve Sally faltaşı gibi açılmış gözlerle ona baktı. &ldquo;Çalışıyor mu?" diye sordu Sally.</p>

  <p>&ldquo;Elbette çalışmıyor&rdquo; dedi Earl. &ldquo;Nasıl çalışabilir? Onu yapmış ola..."</p>

  <p>&ldquo;Çalıştır!&rdquo; diye dürttü Sally, Steven&rsquo;ı hevesle. &ldquo;Çalışıp çalışmadığına bak."</p>

  <p>Steven kutuyu ışığın altına tutmuş, düğmeleri inceliyordu. Ana düğmeyi açtı.</p>

  <p>Gösterge ışığı yandı. "Yanıyor&rdquo; dedi Steven.</p>

  <p>&ldquo;Ona bir şey söyle.&rdquo;</p>

  <p>Steven kutuya konuştu. "Alo! Alo! Santral 6-Z75 arıyor. Beni duyabiliyor musunuz? Santral 6-Z75. Beni duyabiliyor musunuz?&rdquo;</p>

  <p>Karanlıkta ışıktan uzakta Thomas Hole yemeğin üzerine eğilmiş oturuyordu. Sessizce minnetle yiyordu. Yemek güzeldi, iyi pişmiş, terbiye edilmişti. Bir kap portakal suyu ve tanımadığı tatlı bir içecek içti. Yiyecekler yabancıydı ama bunu umursamadı. Uzun bir yol yürümüştü ve sabah olmadan önce gitmesi gereken uzun bir yol vardı. Güneş doğmadan önce tepelerin içlerine ulaşmalıydı. İçgüdüleri ona ağaçlar ve sık yeşillikler arasında daha güvende olacağını söylüyordu. En azından umabileceği kadar güvenli.</p>

  <p>Dikkatini yemeğe vererek hızlı hızlı yedi. Bitirene kadar başını kaldırmadı. Sonra yavaşça ayağa kalktı, elinin tersiyle ağzını sildi.</p>

  <p>Üç çocuk bir çember oluşturmuş sistemlerarası görüntü göndericiyi kullanıyorlardı. Birkaç dakika onları izledi. Hiçbiri küçük kutudan başını kaldırıp bakmadı. Hepsi de dikkat kesilmiş, yaptıkları işe dalmıştı.</p>

  <p>&ldquo;Eee?&rdquo; dedi Cole en sonunda. "Düzgün çalışıyor mu?&rdquo;</p>

  <p>Steven bir saniye sonra başını kaldırıp ona baktı. Yüzünde garip bir ifade vardı. Yavaşça başını salladı. "Evet. Evet, çalışıyor. Düzgün çalışıyor.&rdquo;</p>

  <p>Cole homurdandı. &ldquo;Pekâlâ." Dönüp ışıktan uzaklaştı. "Bu iyi.&rdquo;</p>

  <p>Çocuklar Thomas Cole tamamen gözden kaybolana kadar arkasından baktı.</p>

  <p>Yavaşça dönüp önce birbirlerine sonra Steven&rsquo;ın elindeki kutuya baktılar. Saygı ve şaşkınlık içinde kutuya baktılar. Saygıyla karışık beliren bir korku.</p>

  <p>Steven dönüp eve doğru uzaklaştı. &ldquo;Babama göstermeliyim&rdquo; diye mırıldandı, sersemlemiş bir halde. &ldquo;Bunu öğrenmeli. Binlerinin öğrenmesi gerekiyor!"</p>

  <p>&nbsp;</p>

  <p class="p11"><span class="t21">III</span></p>

  <p>Eric Reinhart görüntü gönderici kutuyu evirip çevirerek dikkatle inceledi.</p>

  <p>"Patlamadan kurtulmuş demek&rdquo; diye itiraf etti Dixon isteksizce. &ldquo;Şoktan hemen önce arabadan atlamış olmalı.&rdquo;</p>

  <p>Reinhart başını salladı. "Kaçtı. Elinizden kurtuldu... iki kez.&rdquo; Görüntü gönderici kutuyu uzağa iterek masasının önünde sıkıntıyla duran adama eğildi.</p>

  <p>&ldquo;Adınız neydi?&rdquo;</p>

  <p>"Elliot. Richard Elliot."</p>

  <p>&ldquo;Ya oğlunuzun adı?"</p>

  <p>"Steven."</p>

  <p class="p22"><span class="t26">&nbsp;</span></p>

  <p>&ldquo;Bu dün gece mi oldu?"</p>

  <p>&ldquo;Sekiz sularında.&rdquo;</p>

  <p>&ldquo;Devam edin.&rdquo;</p>

  <p>&ldquo;Steven eve geldi. Garip davranıyordu. Elinde sistemlerarası görüntü gönderici vardı.&rdquo; Elliot, Reinhart&rsquo;ın masasının üzerindeki kutuyu işaret etti. &ldquo;Bu. Tedirgin ve heyecanlıydı. Ne olduğunu sordum. Bir süre anlatamadı. Allak bullak bir haldeydi. Sonra bana görüntü göndericiyi gösterdi." Elliot derin titrek bir soluk aldı.</p>

  <p>"Farklı olduğunu hemen fark ettim. Bakın ben elektrik mühendisiyim. Bir keresinde pilini değiştirmek için onu açmıştım. Nasıl görünmesi gerektiğini çok iyi biliyordum.&rdquo; Elliot duraksadı. "Komiser, kutu değiştirilmişti. Kabloların çoğu farklıydı. Yerleri değiştirilmişti. Röleler farklı biçimde bağlanmıştı. Bazı parçalar eksikti. Eskilerinden iğreti yeni parçalar yapılmıştı. Sonra Güvenlik&rsquo;i aramama neden olan şeyi fark ettim. Görüntü gönderici... Gerçekten çalışıyordu!&rdquo;</p>

  <p>&ldquo;Çalışıyor muydu?"</p>

  <p>&ldquo;Bakın, bu sadece bir oyuncaktı. Birkaç şehir bloku içinde erişime sahipti. Çocukların odalarından birbirlerine çağrı gönderebilmesi için. Portatif görüntü ekranı gibi.</p>

  <p>"Komiser görüntü göndericiyi denedim, arama düğmesine bastım ve mikrofona konuştum. Hatta bir gemi yakaladım. Proxima Centaurus dışındaki bir savaş gemisi, seksen ışık yıldan fazla bir uzaklıkta. Gerçek video göndericilerin çalışabileceği en uzak yerde. Sonra Güvenlik&rsquo;i aradım. Hemen.&rdquo;</p>

  <p>Reinhart bir süre sessizdi En sonunda masasının üzerindeki kutuya dokundu. "<span class="t22">Bununla</span> mı hatta gemi yakaladın?&rdquo;</p>

  <p class="p22"><span class="t26">&nbsp;</span></p>

  <p>&ldquo;Bu doğru."</p>

  <p>&ldquo;Normal görüntü göndericilerin büyüklüğü nedir?"</p>

  <p>Bilgiyi veren Dixon oldu. "Yirmi tonluk bir kasa büyüklüğünde.&rdquo;</p>

  <p>&ldquo;Ben de öyle düşünmüştüm.&rdquo; Reinhart elini sabırsızca salladı. "Pekâlâ Elliot. Bize haber verdiğin için teşekkürler. Hepsi bu kadar.&rdquo;</p>

  <p>Güvenlik polisi Elliot&rsquo;u bürodan çıkardı.</p>

  <p>Reinhart ve Dixon bakıştı. &ldquo;Kötü&rdquo; dedi Reinhart haşin bir sesle. &ldquo;Bir tür yeteneğe sahip, mekanik bir yetenek. Böyle bir şey yapabildiğine göre belki de bir dahi. Geldiği çağa bak Dixon. Yirminci yüzyılın başları. Savaşlar başlamadan önce. Bu eşi benzeri olmayan bir dönemdi. Belirli bir enerji, tartışılmaz bir yetenek vardı. İnanılmaz bir büyüme ve keşif dönemiydi. Edison. Pasteur. Burbank. Wright Kardeşler. İcatlar ve makineler. İnsanların makinelere karşı olağanüstü bir becerisi vardı. Makinelerle ilgili bizim sahip olmadığımız bir tür sezgileri.&rdquo;</p>

  <p>&ldquo;Kastettiğin şey...&rdquo;</p>

  <p>"Kastettiğim böyle birinin bizim zamanımıza gelmesi yeterince kötü, savaş olsun olmasın. Bizden çok farklı. Farklı doğrultuda yönelimleri var. Bizde olmayan becerilere sahip. Şu tamir becerisi. Bizi şaşırtıyor, dengemizi bozuyor. Savaşla birlikte...</p>

  <p>"Şimdi SRB makinelerinin onu neden çözümleyemediğini anlıyorum. Bu tür bir insanı anlamak bizim için imkânsız. Winslow onun iş, yapabileceği herhangi bir iş istediğini söylüyor. Adam her şeyi yapabileceğini, ne olursa tamir edebileceğini söylemiş. Bunun ne anlama geldiğini anlıyor musun?"</p>

  <p>"Hayır" dedi Dixon. &ldquo;Ne anlama geliyor?&rdquo;</p>

  <p class="p22"><span class="t26">&nbsp;</span></p>

  <p>"Aramızda bir şey tamir edebilecek olan var mı? Hayır. Hiçbirimiz bunu yapamayız. Bizler uzmanlaşmışız. Hepimizin kendi dalı, kendi işi var. Ben kendi işimden anlıyorum, sen kendi işinden anlıyorsun. Evrimdeki eğilim gitgide daha çok uzmanlaşmaya doğru. İnsan toplumu, ona adapte olmayı zorlayan ekolojidir. Süreğen karmaşıklık özel alanımız dışında kalan bir şeyi bilmemizi olanaksızlaştırıyor. Yanımdaki masada oturan adamın ne iş yaptığını takip edemem. Çok fazla alan ve her alanda aşın bilgi yığılması var.</p>

  <p>&ldquo;Bu adamsa farklı. Her şeyi tamir edebilir, her şeyi yapabilir. Bilgiyle, bilimle, sınıflandırılmış olgulardan gelen birikimiyle çalışmıyor. Zihninde biçimlenmiş bir bilgi yok. Sezgileriyle çalışıyor, gücü zihninde değil ellerinde. Elinden her iş geliyor. Elleri! Bir ressam, bir sanatçı gibi. Ellerinde ve bıçağın keskin yüzü gibi hayatlarımızı biçiyor."</p>

  <p>&ldquo;Ya diğer sorun?&rdquo;</p>

  <p>&ldquo;Diğer sorun bu adamın değişken adamın Alber tine sıradağlarına kaçmış olması. Şimdi onu bulmak için bizim için hayli güç olacak. Tuhaf bir biçimde akıllı. Bir tür hayvan gibi. Yakalanması zor olacak."</p>

  <p>Reinhart&rsquo;ı Dixon&rsquo;ı dışarı gönderdi. Bir saniye sonra masasındaki bir avuç raporu toplayıp SRB odasına çıkardı. SRB odası kapalıydı, silahlı Güvenlik polisi tarafından kuşatılarak mühürlenmişti. Polis çemberinin önünde sakalı öfkeyle sallanan, iri elleri kalçasında Peter Sherikov duruyordu.</p>

  <p>&ldquo;Neler oluyor?" diye sordu sertçe Sherikov. &ldquo;Neden içeri girip oranlara bakamıyorum?"</p>

  <p>&ldquo;Affedersin.&rdquo; Reinhart polisleri bir kenara geçirdi. "Benimle içeri gel. Açıklayacağım.&rdquo;</p>

  <p class="p22"><span class="t26">&nbsp;</span></p>

  <p>Kapılar açıldığında içeri girdiler. Polisler kapanan kapıların önünde bir çember oluşturdu yeniden. &ldquo;Seni laboratuvarından buralara getiren nedir?&rdquo; diye sordu Reinhart.</p>

  <p>Sherikov omuz silkti. "Birkaç şey. Seni görmek istedim. Görüntülü telefonda seni aradığımda meşgul olduğunu söylediler. Bir şeyler olduğunu düşündüm. Ne oldu?&rdquo;</p>

  <p>&ldquo;Birkaç dakika sonra anlatacağım.&rdquo; Reinhart, Kaplan&rsquo;ı yanına çağırdı. &ldquo;İşte birkaç yeni kayıt. Onları hemen besle. Makinelerin onları hesaplayıp hesaplayamayacağını görmek istiyorum."</p>

  <p>&ldquo;Elbette Komiser.&rdquo; Kaplan mesaj levhalarını alıp besleme bandına götürdü. Makineler uğultuyla çalıştı.</p>

  <p>"Yakında öğreniriz" dedi Reinhart yarı yüksek sesle.</p>

  <p>Sherikov ona sert bir bakış fırlattı. &ldquo;Neyi öğreneceğiz? Bana da bilgi vermelisin. Neler oluyor?&rdquo;</p>

  <p>"Başımız dertte. Yirmi dört saattir makineler okuma yapmadı. Boşluktan başka bir şey yok. Tam anlamıyla bomboş.&rdquo;</p>

  <p>Sherikov&rsquo;un yüzünden kuşkusu okunabiliyordu. &ldquo;Ama bu mümkün değil. Bazı ihtimaller her zaman var olur.&rdquo;</p>

  <p>&ldquo;İhtimaller var ama makineler onları hesaplayamıyor.&rdquo;</p>

  <p>&ldquo;Neden?"</p>

  <p>&ldquo;Çünkü işin içine değişken bir faktör girdi. Makinelerin işleyemediği bir faktör. Ona dayanarak tahminde bulunamıyorlar."</p>

  <p>&ldquo;Onu çıkaramazlar mı?&rdquo; dedi Sherikov kurnazca. &ldquo;Görmezden gelemezler mi?"</p>

  <p class="p22"><span class="t26">&nbsp;</span></p>

  <p>"Hayır. Gerçek bir veri bu. Bu nedenle materyalin dengesini, halihazırdaki bütün diğer verilerin genel toplamını etkiliyor. Onu çıkarmak yanlış okumayla sonuçlanır. Makineler doğru olduğu bilinen her veriyi hesaba katmak zorunda."</p>

  <p>Sherikov karamsarlıkla sakalını çekiştirdi. &ldquo;Makinelerin işleyemediği faktörün ne olduğunu bilmek isterdim. Güncel gerçekliğe ilişkin her türlü veriyi kavrayabildiklerini sanıyordum.&rdquo;</p>

  <p>&ldquo;Bunu yapabilirler. Bu faktörün günümüz gerçekliğiyle bir ilişkisi yok ama. Sorun da bu zaten. Tarih araştırmaları zaman balonunu geçmişten geri getirirken fazla hevesli davranıp devreyi erken kesti. Balon, yirminci yüzyıldan bir adamı getirdi. Geçmişten bir adam.&rdquo;</p>

  <p>"Anlıyorum. İki yüzyıl öncesinden gelen biri." İri yarı Polonyalı kaşlarını çattı. &ldquo;Tamamıyla farklı bir Weltenschauung. Şu anki toplumumuzla hiçbir ilgisi yok. Çizgimizin dışında. Bu nedenle SRB makineleri allak bullak durumda.&rdquo;</p>

  <p>Reinhart sırıttı. "Allak bullak mı? Sanırım. Her halükârda bu adamla ilgili veriyi işleyemiyorlar. Değişken adam. Ne bir istatistik üretildi ne de bir tahmin yapıldı. Bu da her şeyin dengesini bozuyor. Bu oranların sürekli sergilenmesine bağlıyız. Savaş girişiminin tamamı buna dayanıyor."</p>

  <p>&ldquo;At nalının çivisi. Eski şiiri hatırlıyor musun? Bir çivi kaybolduğu için bir nal kayboldu. Bir nal kaybolduğu için bir at kayboldu. Bir at kaybolduğu için bir atlı kayboldu. Bir atlı kaybolduğu için...&rdquo;</p>

  <p>&ldquo;Kesinlikle. Bu şekilde işe giren tek bir faktör, tek bir kişi her şeyin dengesini bozabilir. Tek bir kişinin bir toplumun dengesini bozması imkânsız gelse de görünüşe bakılırsa bu mümkün.&rdquo;</p>

  <p class="p22"><span class="t26">&nbsp;</span></p>

  <p>&ldquo;Bu adam konusunda ne yapıyorsunuz?&rdquo;</p>

  <p>&ldquo;Güvenlik polisi birlikleri onu aramak üzere görevlendirildi."</p>

  <p>&ldquo;Sonuçlar?&rdquo;</p>

  <p>&ldquo;Dün gece Albertine dağlarına kaçtı. Onu bulmak zor olacak. Bir kırk sekiz saat daha onu bulamayacağımızı varsaymalıyız. Dağlık bölgenin topyekün imhasını ayarlamamız bu kadar zaman alır. Belki biraz daha uzun. Bu arada da...&rdquo;</p>

  <p>&ldquo;Hazır Komiser&rdquo; diye araya girdi Kaplan. &ldquo;Yeni durum sonuçları.&rdquo;</p>

  <p>SRB makineleri yeni veriyi hesaplamayı bitirmişti. Reinhart ve Sherikov görüntü pencerelerinin yanındaki yerlerini telaşla aldılar.</p>

  <p>Bir an hiçbir şey olmadı. Sonra oranlar belirerek sabitlendi</p>

  <p>Sherikov soluğunu tuttu. 99-2. Terra lehine. &ldquo;Bu harika! Şimdi..."</p>

  <p>Oranlar kayboldu. Yerini yenileri aldı. 97-4 Centaurus lehine. Sherikov umutsuz bir şaşkınlıkla inledi. "Bekle&rdquo; dedi Reinhart ona. "Kalıcı olacaklarını sanmıyorum.&rdquo;</p>

  <p>Oranlar kayboldu. Ekranda boylu boyunca bir dizi oran, hızla akan, neredeyse an be an değişen rakamlar belirdi. En sonunda makineler sessizleşti.</p>

  <p>Hiçbir şey görünmüyordu. Tek bir toplam bile. Görüntü pencereleri boştu.</p>

  <p>"Görüyor musun?&rdquo; diye mırıldandı Reinhart. &ldquo;Aynı kahrolası şey!"</p>

  <p>Sherikov düşündü. &ldquo;Reinhart fazla Anglo Sak sonsun. Fazla fevri. Daha fazla Slav gibi düşün. Bu adam iki gün içinde yakalanıp ortadan kaldırılacak. Bunu kendin söyledin. Bu arada gece gündüz, savaş girişimi üzerinde çalışıyoruz. Harp filosu Proxima yakınlarında bekliyor, Centauruslulara saldırı için mevzileniyorlar. Bütün savaş santralleri son hızda çalışıyor. Saldırı tarihi geldiğinde Centaurus kolonilerine yapılacak uzun yolculuğa çıkmaya hazır, tam ölçekli bir işgal ordumuz olacak. Bütün Terra halkı seferberlik halinde. Sekiz tedarik gezegeni malzeme akıtıyor. Bütün bunlar ihtimaller görünmeden de gece gündüz devam ediyor. Saldırı zamanı gelmeden önce bu adam kesinlikle ölmüş olacak, makineler de yeniden ihtimalleri gösterebilecek.&rdquo;</p>

  <p>Reinhart söylenenleri düşündü. &ldquo;Ama böyle bir adamın ortalıkta dolaşması beni endişelendiriyor. Serbest olması. Tahmin yürütemediğimiz bir adam. Bilime karşı geliyor. İki yüzyıldır toplumla ilgili istatistik raporlar veriyoruz. Dev veri dosyalarımız var. Makineler belirli bir zamanda belirli bir durumda her kişinin ve grubun ne yapacağını tahmin edebiliyor. Bu adam tahminlerimizin dışında. Bir değişken. Bu bilimselliğe aykırı.&rdquo;</p>

  <p>"Kararsız parçacık."</p>

  <p>&ldquo;O da nedir?&rdquo;</p>

  <p>&ldquo;Belirli bir anda hangi konumu alacağını öngöremediğimiz biçimde hareket eden parçacık. Düzensiz. Düzensiz parçacık."</p>

  <p>"Kesinlikle. Bu, bu doğa dışı."</p>

  <p>Sherikov alayla güldü. &ldquo;Endişelenmeyin Komiser. Adam yakalanacak, her şey olağan seyrine dönecek. Labirentteki fareler gibi tekrar insanların ne yapacağını tahmin edebileceksiniz. Bu arada neden bu oda korunuyor?&rdquo;</p>

  <p>"Makinelerin toplamları göstermediğini kimsenin bilmesini istemiyorum. Savaş girişimi açısından tehlikeli."</p>

  <p>"Margaret Duffe mi mesela?&rdquo;</p>

  <p class="p22"><span class="t26">&nbsp;</span></p>

  <p>Reinhart gönülsüzce başını salladı. &ldquo;Bu parlamenterler fazla çekingen. Elimizde SRB oranlarının olmadığını öğrenirlerse savaş planlamasına son verip tekrar beklemeye döneceklerdir.&rdquo;</p>

  <p>&ldquo;Senin için fazla yavaş değil mi Komiser? Yasalar, tartışmalar, konsey toplantıları, oturumlar... Gücün tek kişinin elinde olması zaman kazandırırdı. İnsanlara ne yapacaklarını, ne düşüneceklerini söyleyen onları idare edecek biri olsa.&rdquo;</p>

  <p>Reinhart, Polonyalıyı eleştirel gözlerle süzdü. &ldquo;Bu da aklıma getirdi. İkarus nasıl? Kumanda tareti üzerinde bir ilerleme kaydettin mi?&rdquo;</p>

  <p>Sherikov&rsquo;un iri yüzünden karamsar bir ifade gelip geçti. "Kumanda tareti mi?&rdquo; Elini belli belirsiz salladı. &ldquo;İyi gittiğini söyleyebilirim. Zamanla yetişeceğiz.&rdquo; Reinhart anında dikkat kesildi. "Yetişmek mi? Yani hâlâ geride misiniz?&rdquo;</p>

  <p>"Bir parça. Biraz. Ama yetişeceğiz." Sherikov kapıya doğru geriledi. &ldquo;Kafeteryaya inip bir kahve içelim. Çok fazla endişeleniyorsun Komiser. Fazla büyütmemelisin.&rdquo;</p>

  <p>&ldquo;Sanırım haklısın." İki adam koridora çıktı. &ldquo;Gerginim. Şu değişken adam. Onu aklımdan çıkaramıyorum.&rdquo;</p>

  <p>&ldquo;Şimdiye kadar bir şey yaptı mı?&rdquo;</p>

  <p>"Önemli bir şey değil. Bir çocuğun oyuncağım yeniden yapmış. Oyuncak bir görüntü gönderici.&rdquo; &ldquo;Ah?" Sherikov&rsquo;un merakı yüzünden okunuyordu. &ldquo;Ne demek istiyorsun? Ne yapmış?&rdquo;</p>

  <p>&ldquo;Sana göstereyim." Reinhart, Sherikov&rsquo;u koridordan ofisine götürdü. İçeri girdiklerinde Reinhart kapıyı kilitledi. Oyuncağı Sherikov&rsquo;a vererek Cole&rsquo;un ne yaptığını kabaca anlattı. Sherikov&rsquo;un yüzünden garip bir ifade geçti. Kutudaki pimleri bulup bastırdı. Kutu açıldı. İri yarı Polonyalı masaya oturup kutunun içini incelemeye koyuldu. "Bunu yeniden yapanın geçmişten gelen adam olduğuna emin misin?"</p>

  <p>&ldquo;Elbette. Hemen oracıkta. Çocuk oynarken kırmış. Değişken adam ortaya çıktığında, çocuk ondan tamir etmesini istemiş. Tamir etmiş etmesine, buna kuşku yok."</p>

  <p>&ldquo;İnanılmaz.&rdquo; Sherikov&rsquo;un gözleri kabloların iki santim uzağındaydı. &ldquo;Bu kadar küçük röleler. Nasıl yapabilir..."</p>

  <p>&ldquo;Ne?"</p>

  <p>&ldquo;Yok bir şey." Sherikov aniden ayağa kalkıp kutuyu dikkatle kapadı. &ldquo;Bunu yanıma alabilir miyim? Laboratuvara? Daha yakından incelemek isterim."</p>

  <p>"Elbette. Ama neden?"</p>

  <p>"Özel bir nedeni yok. Gidip kahvemizi içelim.&rdquo; Sherikov kapıya yöneldi. &ldquo;Bu adamı bir iki gün içinde yakalamayı umduğunu söylemiştin değil mi?"</p>

  <p>"Onu yakalamayacağız <span class="t23">öldürece</span><span class="t23">ğ</span><span class="t23">iz.</span> Onu bir veri parçası olarak ortadan kaldırmak zorundayız. Şu anda saldın düzenini oluşturuyoruz. Bu defa hata olmayacak. Albertine dağlarını dümdüz etmek için çapraz bombardıman planını tamamlama sürecindeyiz. Değişken adam önümüzdeki kırk sekiz saat içinde yok edilmeli.&rdquo;</p>

  <p>Sherikov dalgın dalgın başını salladı. &ldquo;Elbette" diye mırıldandı. Hâlâ geniş yüzünde dalgın bir ifade vardı. &ldquo;Çok iyi anlıyorum.&rdquo;</p>

  <p>Thomas Cole yaktığı ateşin karşısında çömelip ellerini ısıttı. Sabah olmak üzereydi. Gökyüzü mor gri bir renk alıyordu. Dağ havası soğuk, serindi. Cole ürpererek ateşe yaklaştı.</p>

  <p class="p22"><span class="t26">&nbsp;</span></p>

  <p>Sıcaklık ellerine iyi geliyordu. Elleri. Ateşin ışığında sarı kırmızı parlayan ellerine baktı. Tırnakları kara ve kırıktı. Parmaklarında ve avuçlarında siğiller ve nasırlar vardı. Ama bunlar iyi ellerdi, parmakları uzun uçları sivriydi. Bazı açılardan onları anlamasa da onlara saygı duyuyordu.</p>

  <p>Cole derin düşüncelere dalmış durumunu gözden geçiriyordu.</p>

  <p>İki gece ve bir gündür dağlardaydı. İlk gece en kötüsüydü. Nereye gittiğini bilmeden çalılıkların arasında düşe kalka sendeleyerek dik yamaçlardan tırmanmıştı...</p>

  <p>Ama güneş doğduğunda güvendeydi, dağların iç kısmında, iki zirvenin arasındaydı. Güneş tekrar battığında ise bir yolunu bulup kendine bir sığınak yapmış, ateş yakmıştı. Şimdiyse otlardan örülmüş bir ip, çukur ve çentikli bir kazıktan oluşan küçük bir tuzağı vardı. Bir tavşan yakalayıp arka ayaklarından asmıştı bile tuzak bir başkasını bekliyordu.</p>

  <p>Gökyüzü mor griden metalik, koyu soğuk griye döndü. Dağlar sessiz ve ıssızdı. Çok uzaklarda bir yerde bir kuş şakıyor, sesi geniş yamaçlar ve vadilerde yankılanıyordu. Başka kuşların sesleri de geldi. Sağında bir şeyler çalıları hışırdattı, sık çalılar arasında yolunu bulmaya çalışan bir hayvan.</p>

  <p>Gün ağarıyordu. İkinci gün. Cole ayağa kalkarak tavşanı çözmeye başladı. Yemek yeme zamanı. Ya sonra? Sonra bir planı yoktu. Elindeki aletleriyle, ellerinin dehasıyla, ne kadar bilmese de bir süre hayatta kalabileceğini içgüdüsel olarak biliyordu. Hayvanları avlayıp derilerini yüzebilirdi. En sonunda kendisine kalıcı bir sığınak bulabilir, hatta yüzdüğü derilerden giysi yapabilirdi. Kış geldiğinde ise...</p>

  <p class="p22"><span class="t26">&nbsp;</span></p>

  <p>Ama çok ilerisini düşünüyordu. Cole ateşin yanında durdu, elleri belinde gökyüzüne baktı. Birden gerginleşerek gözlerini kıstı. Bir şey hareket ediyordu. Gökyüzünde, griliğin içinde ağır ağır süzülen bir şey. Siyah bir nokta.</p>

  <p>Hemen ateşi söndürdü. Neydi? Gözlerini kısarak görmeye çalıştı. Bir kuş mu?</p>

  <p>İlk noktanın yanında bir İkincisi belirdi. İki nokta. Sonra üç. Dört. Beş tane oldular. Sabah göğünde hızla ilerleyen bir uçak filosu vardı. Dağlara geliyorlardı.</p>

  <p>Ona doğru.</p>

  <p>Cole hızla ateşten uzaklaştı. Tavşanı kapıp dolanmış otlardan yaptığı sığınağa girdi. Sığınağın içinde görünmezdi. Onu kimse bulamazdı. Ama ateşi görmüşlerse...</p>

  <p>Sığınakta çömelerek noktaların büyümesini izledi. An be an yaklaşan siyah kanatsız uçaklar. Şimdi seslerini işitebiliyordu, altındaki toprağı sarsana kadar şiddeti artan hafif monoton bir vızıltı.</p>

  <p>İlk uçak pike yaptı. Taş gibi düşerek dev kara bir biçim haline gelene kadar büyüdü.</p>

  <p>Cole soluğunu tutarak iyice çömeldi. Uçak gümbürdeyerek bir kavis çizdi, alçaldı.</p>

  <p>Birden dışarı paketler döküldü, tohumlar gibi dağılan beyaz paketler.</p>

  <p>Paketler hızla aşağı süzülüp yere indiler. Bunlar insandı. Üniformalı adamlar.</p>

  <p>Pike yapma sırası ikinci uçaktaydı. O da gümbürdeyerek yükünü boşalttı.</p>

  <p>Paketler yatay çizgiler halinde, gökyüzünde dökülmeye devam etti. Üçüncü ardından da dördüncü uçak pike yaptı. Hava süzülen beyaz paketlerle doluydu, toprağa çöken bitki sporlarından bir battaniyeye benziyordu.</p>

  <p class="p22"><span class="t26">&nbsp;</span></p>

  <p>Yere inen askerler bir araya toplanmaya başlıyordu. Bağırışları sığınağında çömelmiş Cole&rsquo;a kadar geldi. Cole korkuya kapıldı. Dört bir yanına iniş yapıyorlardı. Bütün kaçış yolları kesiliyordu. Son iki uçak adamları arkasına indirmişti.</p>

  <p>Ayağa kalktı, otları iterek sığınaktan çıktı. Birkaç asker ateşi, külleri ve korları bulmuş, içlerinden biri yere çömelmiş korları eliyle yokluyordu. Diğerlerine elini salladı. Askerler çevrede dolaşıyor, bağırıyor, birbirlerine işaret ediyorlardı. Bir tanesi bir tür silah kuruyordu. Diğerleri bobin halindeki boruları çözüyor, garip tüpleri ve cihazları birbiriyle birleştiriyordu.</p>

  <p>Cole koştu. Bir yokuştan aşağı yuvarlandı, kaydı, yere kapaklandı. Eğimin dibinde tekrar ayağa fırlayıp otların arasına daldı. Sarmaşıklar ve yapraklar yüzünü çizdi. Ayakları bir çalı yığınına dolanarak tekrar düştü. Kendini kurtarmaya çabaladı umutsuzca. Cebindeki bıçağa bir ulaşabilse...</p>

  <p>Konuşmalar. Ayak sesleri. Adamlar arkasındaydı, yamaçtan aşağı koşuyorlardı. Cole çılgınca mücadele etti, soluk soluğa, kıvrılarak kendini kurtarmaya çalıştı. Asılarak sarmaşıkları kopardı, elleriyle tırmaladı.</p>

  <p>Bir asker diz çökerek silahını nişan aldı. Başka askerler de gelerek tüfeklerini doğrulttu.</p>

  <p>Cole haykırdı. Gözlerini kapadı, bedeni aniden gevşedi. Yüzünde biriken terler ensesine, gömleğine akarken dişlerini kenetleyerek bekledi. Bedenine dolanmış sarmaşıklara ve dallara boş bir çuval gibi bıraktı kendini.</p>

  <p>Sessizlik.</p>

  <p>Cole yavaşça gözlerini açtı. Askerler yeniden toplanmıştı. İri bir adam yamaçtan aşağı uzun adımlarla onlara doğru yürüyor, bir yandan da gürleyerek emirler yağdırıyordu.</p>

  <p>İki asker çalılığa girdi. Biri Cole&rsquo;u omzundan yakaladı.</p>

  <p>"Sakın bırakmayın." Siyah keçi sakallı iri adam onlara yaklaştı.</p>

  <p>Cole zorlukla soludu. Yakalanmıştı. Yapabileceği hiçbir şey yoktu. Küçük vadiye daha çok sayıda asker akıyor, çevresini sarıyordu. Onu merakla inceleyerek birbirlerine mırıldandılar. Cole teslim olmuş bir halde başını sallayarak sustu.</p>

  <p>Sakallı iri yarı adam tam önünde durmuş, elleri belinde Cole&rsquo;u baştan aşağı süzüyordu. &ldquo;Kaçmaya çalışma&rdquo; dedi adam. &ldquo;Kaçamazsın. Anlıyor musun?&rdquo;</p>

  <p>Cole başını salladı.</p>

  <p>"Pekâlâ. İyi." Adam elini salladı. Askerler Cole&rsquo;un bileklerine ve kollarına metal kelepçeler geçirdi. Metal etine batarak acıyla soluğunu tutmasına yol açtı. Bacaklarına da kelepçeler geçirildi. "Buradan uzaklaşana kadar bunlar yerinde kalacak. Uzun bir yolumuz var.&rdquo;</p>

  <p>"Beni nereye...nereye götürüyorsunuz?&rdquo;</p>

  <p>Peter Sherikov cevap vermeden önce değişken adamı bir an inceledi. &ldquo;Nereye mi? Seni laboratuvarıma götürüyorum. Uralların altında.&rdquo; Aniden başını kaldırıp gökyüzüne baktı. "Acele etsek iyi olur. Güvenlik polisi tahribe birkaç saat içinde başlayacak. Başladıklarında buradan iyice uzaklaşmış olmalıyız."</p>

  <p>Sherikov içini çekerek güçlendirilmiş rahat koltuğuna yerleşti. &ldquo;Geri dönmek güzel. &ldquo;Muhafızlarından birine işaret etti. &ldquo;Tamam. Onu çözebilirsiniz.&rdquo;</p>

  <p>Metal kelepçeler Cole&rsquo;un kolları ve bacaklarından çıkarıldı. Bedeni gevşeyip bir çuval gibi kendini bıraktı. Sherikov sessizce onu izledi.</p>

  <p class="p22"><span class="t26">&nbsp;</span></p>

  <p>Cole yere oturarak hiçbir şey söylemeden bileklerini ve ayaklarını ovuşturdu.</p>

  <p>"Ne istiyorsun?&rdquo; diye sordu Sherikov. "Yemek? Aç mısın?&rdquo;</p>

  <p>&ldquo;Hayır.&rdquo;</p>

  <p>&ldquo;İlaç? Hasta ya da yaralı mısın?"</p>

  <p>&ldquo;Hayır."</p>

  <p>Sherikov yüzünü buruşturdu. &ldquo;Bir banyo yapsan fena olmaz. Bunu sonra ayarlarız." Bir puro yakıp çevresini gri dumanla doldurarak içine çekti. Kapıda silahlan ateşlenmeye hazır iki laboratuvar muhafızı bekliyordu. Sherikov ve Cole odada yalnızdı.</p>

  <p>Thomas Cole yerde kendini koyvermiş oturuyordu, başı göğsüne eğilmişti. Kıpırdamıyordu. Eğri bedeni her zamankinden daha uzun ve kambur görünüyordu, saçlan dağınık ve pisti, çenesinde ve gerdanında gri kirli sakalı görünüyordu. Çalıların arasında emeklediğinde yırtılan giysileri kirliydi. Derisi kesilmiş ve çizilmişti, boynu, yanakları ve alnında benek benek açık yaralar vardı. Hiç konuşmuyordu. Göğsü inip kalkıyordu. Açık mavi gözleri yarı kapalıydı. Çok yaşlı, kurumuş ve pörsümüş bir adam gibi görünüyordu.</p>

  <p>Sherikov eliyle muhafızlardan birini yanına çağırdı. &ldquo;Buraya bir doktor getirin. Bu adamın kontrol edilmesini istiyorum. Serum verilmesi gerekebilir. Uzun süre bir şey yememiş olabilir.&rdquo;</p>

  <p>Muhafız odadan ayrıldı.</p>

  <p>&ldquo;Sana bir şey olmasını istemiyorum" dedi Sherikov. &ldquo;Devam etmeden önce seni kontrol ettiıtece ğim, bitlerin de ayıklanmalı aynı zamanda."</p>

  <p>Cole bir şey söylemedi.</p>

  <p>Sherikov güldü. &ldquo;Canlan biraz! Kendini kötü hissetmeni gerektirecek bir neden yok." İri parmağını sallayarak Cole&rsquo;a eğildi. &ldquo;İki saat daha orda kalmış olsaydın dağlarda ölmüş olacaktın. Bunu biliyor musun?"</p>

  <p>Cole başını salladı.</p>

  <p>"Bana inanmıyorsun. Bak.&rdquo; Sherikov eğilerek duvara monte edilmiş görüntü ekranını açtı. "Bunu izle. Operasyon hâlâ devam ediyor olmalı."</p>

  <p>Ekran aydınlandı. Bir manzara belirdi.</p>

  <p>&ldquo;Bu özel Güvenlik kanalı. Birkaç yıl önce kendimi korumak için dinlemeye aldırmıştım. Şu anda gördüklerimiz Eric Reinhart&rsquo;a yayınlanıyor.&rdquo; Sherikov sırıttı. "Ekranda gördüklerini Reinhart planladı. Çok dikkatli bak. İki saat önce oradaydın.&rdquo;</p>

  <p>Cole ekrana döndü. İlk başta ne olduğunu anlayamadı. Ekranda geniş köpüren bir bulut bir girdap görünüyordu. Hoparlörlerden alçak bir gümbürtü, derinden gelen bir kükreme yükseldi. Bir süre sonra görüntü değişti, biraz daha farklı bir manzara belirdi. Cole birden kaskatı kesildi.</p>

  <p>Sıradağların toptan yok edilmesini izliyordu.</p>

  <p>Görüntü bir zamanlar Albertine Dağları olan yerin üzerinde uçmakta olan bir gemiden geliyordu. Şimdiyse yükselen gri bulutlar, toz ve yıkıntıdan başka bir şey yoktu. Yavaş yavaş yükselen, her yöne dağılan kabaran, taş toprak akıntısı.</p>

  <p>Albertine Dağları yerle bir edilmişti. Geriye bu geniş enkaz bulutundan başka hiçbir şey kalmamıştı. Aşağıda, ateş ve yağmurun silip süpürdüğü engebeli bir ova uzanıyordu. Açık geniş yaralar, derin çukurlar, göz alabildiğine sıralanan kraterler. Kraterler ve enkaz.</p>

  <p>Delik deşik çukurlu ay yüzeyine benzeyen bu yer iki saat öncesine kadar zirveler ve dereler, çalılar, yeşil otlar ve ağaçlarla kaplıydı.</p>

  <p class="p22"><span class="t26">&nbsp;</span></p>

  <p>Cole başını çevirdi.</p>

  <p>&ldquo;Görüyor musun?&rdquo; Sherikov ekranı kapadı. &ldquo;Bir süre önce oradaydın. Bütün bu gürültü ve duman senin için. Hepsi senin için, geçmişten gelen Bay Değişken Adam. Reinhart bütün bunları işini bitirmek için ayarladı. Bunu anlamanı istiyorum. Bunu anlaman çok önemli.&rdquo;</p>

  <p>Cole hiçbir şey söylemedi.</p>

  <p>Sherikov önündeki masanın çekmecesine uzandı. Dikkatle küçük kare bir kutu çıkarıp Cole&rsquo;a uzattı. "Bunun iç akşamını sen yaptın değil mi?&rdquo;</p>

  <p>Cole kutuyu elinde tuttu. Bir süre yorgun zihni odaklanmayı başaramadı. Elindeki neydi? Dikkatini kutuya verdi. Çocukların oyuncağıydı. Sistemlerarası görüntü göndericisi demişlerdi ona.</p>

  <p>"Evet. Ben tamir ettim.&rdquo; Kutuyu Sherikov&rsquo;a geri verdi. &ldquo;Ben onardım. Kırılmıştı.&rdquo;</p>

  <p>Sherikov iri gözleri parlayarak dikkatle ona baktı. Başını salladığında siyah sakalı ve purosu aşağı yukarı sallandı. &ldquo;İyi. Bilmek istediğim de buydu.&rdquo; Aniden sandalyesini iterek ayağa kalktı. "Doktor geldi. Seni kendine getirir. İhtiyacın olanları verecek. Sonra tekrar konuşacağım seninle.&rdquo;</p>

  <p>Cole, doktoru kolundan tutup kendisine yardım etmesine izin vererek ayağa kalktı.</p>

  <p>Cole sağlık bölümünden çıktıktan sonra ana laboratuvarın üst katındaki özel yemek odasında Sherikov onun yanına geldi.</p>

  <p>Polonyalı bir yandan konuşarak aceleyle yemeğini silip süpürdü. Cole karşısında sessizce oturmuş ne yiyor ne de konuşuyordu. Eski giysilerinin yerine yeni giysiler verilmişti. Tıraş edilmiş ve temizlenmişti. Yaralarıyla kesikleri iyileşmiş, bedeni ve saçı yıkanmıştı. Artık çok daha sağlıklı ve genç görünüyordu. Hâlâ kambur ve yorgun duruyor, mavi gözleri cansız bakıyordu, ama Sherikov&rsquo;un 2136 yılının dünyasına dair anlattıklarını yorum yapmadan dinledi.</p>

  <p>&ldquo;Görüyorsun ya&rdquo; dedi Sherikov elindeki tavuk budunu sallayarak. "Burada belirmen programımızı epeyi sekteye uğrattı. Artık hakkımızda daha çok şey bildiğine göre Komiser Reinhart&rsquo;ın seni ortadan kaldırmakla neden bu kadar ilgilendiğini anlayabilirsin.&rdquo;</p>

  <p>Cole başını salladı.</p>

  <p>"Şunu anlamalısın, Reinhart SRB makinelerinin çalışmamasının savaş girişimi için ana tehlike olduğunu düşünüyor. Ama bu çok anlamsız!&rdquo; Sherikov gürültüyle tabağını itip kahve kupasını başına dikti. &ldquo;Ne de olsa istatistiki tahminler olmadan da savaş yapılabilir. SRB makineleri yalnızca tanım yapıyor. Mekanik izleyicilerden başka bir şey değiller. Kendi başlarına savaşın gidişatını etkileyemezler. Savaşı biz yapıyoruz. Onlar sadece analiz yapıyor.&rdquo;</p>

  <p>Cole başını salladı.</p>

  <p>&ldquo;Biraz daha kahve?&rdquo; diye sordu Sherikov. Plastik kabı Cole&rsquo;a doğru itti. &ldquo;Biraz daha al.&rdquo;</p>

  <p>Cole bir bardak kahveyi kabul etti. "Sağ olun."</p>

  <p>&ldquo;Gerçek sorunumuzun bambaşka olduğunu anlıyorsundur. Makineler nihayetinde kendimizin de yapabileceği hesaplamayı bizim için birkaç dakikada yapıyor sadece. Onlar bizim kölemiz, araçlarımız. Gidip dua ettiğimiz bir tapınaktaki tanrılar falan değil. Bizim için geleceği gören kâhinler de değiller. Sadece istatistiksel tahminlerde bulunuyorlar, kehanette değil. İkisinin arasında büyük fark var, ama Reinhart ve onun gibiler SRB makinelerini tanrılaştıracak şeyler yaptılar. Ama benim tanrım yok. En azından görebildiğim bir tanrım yok."</p>

  <p class="p22"><span class="t26">&nbsp;</span></p>

  <p>Cole başını sallayarak kahvesini yudumladı.</p>

  <p>&ldquo;Sana bütün bunları neyle karşı karşıya olduğumuzu anlaman için anlatıyorum. Terra dört bir yandan kadim Centauıus İmparatorluğu&rsquo;nun kuşatması altında. İmparatorluk yüzyıllardır, binlerce yıldır orada. Hiç kimse ne kadar uzun zamandır orada olduğunu bilmiyor. Eski, çürüyor ve parçalanıyor. Yoz ve kokuşmuş bir imparatorluk. Ama çevremizdeki galaksinin çoğunu elinde tutuyor ve Güneş Sistemi&rsquo;nin dışına çıkmamızı engelliyor. Sana İkarus&rsquo;u ve Hedge&rsquo;in IDH çalışmalarını anlattım. Centaurus&rsquo;a karşı savaşı kazanmamız gerek. Bunun için uzun süre bekledik ve çalıştık, kuşatmayı kırıp yıldızların arasında kendimize yer bulacağımız zaman için. İkarus kaderimizi belirleyecek silah olacak. İkarus&rsquo;la ilgili veri, tarihte ilk kez SRB oranlarını lehimize çevirdi. Centaurus&rsquo;a karşı savaşta başarı SRB makinelerine değil, İkarus&rsquo;a bağlı olacak. Anlıyor musun?&rdquo;</p>

  <p>Cole başını salladı.</p>

  <p>&ldquo;Ancak bir sorunumuz var. İkarus&rsquo;la ilgili makinelere verdiğim veri, İkarus&rsquo;un on gün içinde tamamlanacağını açıkça belirtiyordu. Bu zamanın yarısından fazlası geçti. Yine de kumanda taretini tamamlamaya bir adım bile yaklaşmadım. Taret bizi zorluyor.&rdquo; Sherikov alayla sırıttı.</p>

  <p>&ldquo;Kabloları bağlamayı ben bile denedim, ama başaramadım. Çok küçük ve karmaşıklar.</p>

  <p>"Teknik anlamda amalarla dolu ama bir çözümü yok. Anlıyorsun ya bunu tek bir kez yapma şansımız var. Eğer daha önce analiz edilmiş çok sayıda deneysel modelimiz olsaydı...&rdquo;</p>

  <p>&ldquo;Ama bu deneysel model" dedi Cole.</p>

  <p>"Dört yıl önce ölmüş, yanlışımızı düzeltmek için burada olmayan bir adamın tasarımlarından inşa edildi. İkarus&rsquo;u burada laboratuvarda kendi ellerimizle yaptık. Bize çok zorluk çıkarıyor.&rdquo;</p>

  <p>Sherikov birdenbire ayaklandı. &ldquo;Aşağı laboratuvara inip ona bir bakalım.&rdquo;</p>

  <p>Sherikov önden, Cole arkadan alt kata indiler. Cole laboratuvar kapısının önünde aniden durdu.</p>

  <p>&ldquo;Ne manzara değil mi?" diye ona hak verdi Sherikov. &ldquo;Güvenlik için onu burada aşağıda tutuyoruz. İyi korunuyor. İçeri gel. Yapacaklarımız var.&rdquo;</p>

  <p>Laboratuvarın ortasında, bir gün uzayda ışık hızından binlerce kat hızlı yol alarak dört ışık yılı uzaktaki Proxima Centaurus&rsquo;un kalbine varacak olan alçak gri silindir İkarus yükseliyordu. Silindirin çevresinde hummalı bir biçimde çalışan üniformalı adamlar kalan işi tamamlamaya çalışıyorlardı.</p>

  <p>"İşte burada. Taret.&rdquo; Sherikov, Cole&rsquo;u odanın bir yanına götürdü. &ldquo;Korunuyor. Terra&rsquo;da her yer Centaurus ajanı kaynıyor. Her şeyi görüyorlar ama biz de öyle. SRB makineleri için bilgiyi böyle buluyoruz. Her iki sistemin ajanlarıyla."</p>

  <p>Kontrol tareti olan şeffaf küre, yanında iki silahlı muhafızın nöbet tuttuğu metal bir ayaklığın ortasında yatıyordu Sherikov yaklaştığında adamlar silahlarını indirdi.</p>

  <p>&ldquo;Ona bir şey olmasını istemiyoruz&rdquo; dedi Sherikov. &ldquo;Her şey ona bağlı." Elini küreye doğru uzattı, yarı yolda eli görünmez bir engele çarparak durdu.</p>

  <p>Sherikov güldü. &ldquo;Kalkan. Kapatın onu. Hâlâ açık.&rdquo; Muhafızlardan biri bileğindeki bir pime bastı. Kürenin çevresindeki hava balkıyıp kayboldu.</p>

  <p>&ldquo;Şimdi.&rdquo; Sherikov'un eli kürenin üzerine kapandı, onu dikkatle ayaklığından kaldırıp görmesi için Cole'a getirdi. &ldquo;Bu, büyük dostumuzun kumanda tareti. Bu, Centaurus&rsquo;un içine girdiğinde onu yavaşl<span class="t29">l</span>atacak olan şey. Yavaşlayıp tekrar bu evrene girecek. Tam yıldızın kalbinde. Sonra da artık Centaurus olmayacak.&rdquo; Sherikov&rsquo;un gözleri parladı. &ldquo;Armunda.&rdquo;</p>

  <p>Ama Cole onu dinlemiyordu. Küreyi Sherikov&rsquo;dan almış, yüzünü iyice yaklaştırmış evirip çeviriyor, ellerini üzerinde gezdiriyordu. Yüzünde kendinden geçmiş bir ifadeyle kürenin içine baktı.</p>

  <p>&ldquo;Devreleri mercek olmadan göremezsin.&rdquo; Sherikov bir çift mikro lens getirilmesi için işaret etti. Lensleri Cole&rsquo;un burnuna oturarak kulağının arkasına taktı. "Şimdi dene. Büyütmeyi kontrol edebilirsin. Şu anda 1000X büyütmeye ayarlı. Azaltıp yükseltebilirsin.&rdquo;</p>

  <p>Cole soluğu kesilerek ileri geri sallandı. Sherikov onu tuttu. Cole küreye bakarak, başını hafifçe oynattı ve gözlükleri odakladı.</p>

  <p>"Biraz alıştırma gerektiriyor, ama bunlarla çok iş yapabilirsin. Mikroskobik kablolama yapmanı mümkün kılıyor. Yanında kullanman gereken aletler de var bilirsin." Sherikov dudağını yalayarak duraksadı. "Ama biz doğru şekilde yapamıyoruz. Mikrolulens ve küçük aletleri kullanarak devrelere kablo döşeyebilecek birkaç kişi var yalnızca. Robotları denedik, ama verilmesi gereken çok fazla karar var. Robotlar karar veremez, sadece tepki verirler."</p>

  <p>Cole bir şey söylemeden kürenin içine bakmaya devam etti. Dudakları ince bir çizgiye dönüştü, bedeni kaskatı gerildi. Sherikov tuhaf bir huzursuzluk hissetti.</p>

  <p>&ldquo;Eski kahinlerden biri gibi görünüyorsun&rdquo; dedi Sherikov şakayla, ama içinde soğuk bir ürperti hissetti.</p>

  <p>"Geri vermen daha iyi olur." Elini uzattı.</p>

  <p class="p22"><span class="t26">&nbsp;</span></p>

  <p>Cole yavaşça küreyi geri verdi. Bir süre sonra mikro lensleri çıkardı, hâlâ düşünceli bir ifadesi vardı.</p>

  <p>"Ee?&rdquo; dedi Sherikov. &ldquo;Ne istediğimi biliyorsun. Bu lanet şeyin kablolarını döşemeni istiyorum.&rdquo;</p>

  <p>Sherikov, kaba yüzünde sert bir ifadeyle Cole&rsquo;a yaklaştı. &ldquo;Sanırım yapabilirsin. Onu tutuşundan anlayabiliyorum ve elbette çocuğun oyuncağında çıkardığın işten. Beş günde doğru biçimde kablolarını döşeyebilirsin. Bunu senden başkası yapamaz. Eğer kabloları döşeyemezsen Centaurus galaksiyi yönetmeye devam edecek ve Terra da burada Güneş Sisteıui&rsquo;nde kalacak. Orta derecede tek bir güneşle, koca galakside tek bir toz zerreciği olarak.&rdquo;</p>

  <p>Cole cevap vermedi.</p>

  <p>Sherikov sabırsızlandı. "Ee? Ne diyorsun?"</p>

  <p>"Eğer bu kumandanın kablolarını döşemezsem ne olacak? Yani bana ne olacak?&rdquo;</p>

  <p>&ldquo;O zaman seni Reinhart&rsquo;a teslim ederim. Reinhart seni hemen öldürür. Senin öldüğünü düşünüyor, Albertine dağları yok edildiğinde öldüğünü. Eğer seni kurtardığımı düşünecek olursa...&rdquo;</p>

  <p>&ldquo;Anlıyorum.&rdquo;</p>

  <p>"Seni buraya tek bir şey için getirdim. Eğer kabloları döşersen seni kendi zaman sürekliliğine gönderirim. Eğer kurmazsan...&rdquo;</p>

  <p>Cole karanlık ve dalgın bir yüzle düşündü.</p>

  <p>"Kaybedecek neyin var? Seni o dağlardan çıkarmasaydık şimdiye çoktan ölmüş olacaktın."</p>

  <p>"Beni gerçekten kendi zamanıma gönderebilir misiniz?"</p>

  <p>"Elbette!&rdquo;</p>

  <p>"Reinhart buna engel olmaz mı?&rdquo;</p>

  <p class="p22"><span class="t26">&nbsp;</span></p>

  <p>Sherikov güldü. "Ne yapabilir ki? Beni nasıl durdurabilir? Kendi adamlarım var. Onları gördün. Çevrendeydiler. Geri döneceksin.&rdquo;</p>

  <p>&ldquo;Evet. Adamlarını gördüm.&rdquo;</p>

  <p>"O halde kabul ediyorsun?&rdquo;</p>

  <p>&ldquo;Kabul ediyorum&rdquo; dedi Thomas Cole. &ldquo;Senin için kabloları döşeyeceğim. Kumanda taretini önümüzdeki beş gün içinde tamamlayacağım."</p>

  <p class="p41"><span class="t35">&nbsp;</span></p>

  <p class="p11"><span class="t21">IV</span></p>

  <p>Üç gün sonra, Joseph Dixon bir kapalı devre mesaj levhasını masada patronuna doğru kaydırıyordu.</p>

  <p>&ldquo;İşte. Bu ilginizi çekebilir."</p>

  <p>Reinhart yavaşça levhayı eline aldı. &ldquo;Bu da ne? Bunca yolu bana bunu göstermek için mi geldin?"</p>

  <p>&ldquo;Evet.&rdquo;</p>

  <p>"Neden görüntü ekranından yollamadın?&rdquo;</p>

  <p>Dixon tatsız bir biçimde gülümsedi. &ldquo;Deşifre edince anlayacaksınız. Proxima Centaurus&rsquo;tan."</p>

  <p>&ldquo;Centaurus!&rdquo;</p>

  <p>"Karşı casusluk servisinden geliyor. Doğrudan bana gönderildi. İşte, sizin için deşifre edeyim. Hiç zahmete girmeyin.&rdquo;</p>

  <p>Dixon, Reinhart&rsquo;ın masasının arkasına geçti. Komiserin omzunun üzerinden eğilerek levhayı tuttu, başparmağının tırnağıyla mührü kırdı.</p>

  <p>&ldquo;Bir dakika&rdquo; dedi Dixon. &ldquo;Bu sizi epeyi sarsacak. Armun&rsquo;daki ajanlarımıza göre Centaurus Yüksek Meclisi yakın gelecekteki Terra saldırısı sorununu ele almak için acil oturum çağrısında bulundu. Centurus kuryeleri Yüksek Meclis&rsquo;e Terra bombası İkarus'un neredeyse bitmiş olduğunu haber verdi. Ural dağları altındaki yeraltı laboratuvarlarında Terralı fizikçi Sherikov&rsquo;un yönetimi altında yürütülen çalışmanın son aşamaları da hızla tamamlandı.&rdquo; &ldquo;Bunu Sherikov&rsquo;dan ben de öğrendim. Centaurusluların bombadan haberi olmasına mı şaşırdın? Terra, Centaurus casusu kaynıyor. Bu yeni haber sayılmaz.&rdquo;</p>

  <p>&ldquo;Dahası var." Dixon yüzünde katı bir ifade, mesaj levhasını titrek parmaklarla izledi. &ldquo;Centaurus ajanları taretin yapımının tamamlanması için Peter Sherikov&rsquo;un önceki bir uzay-zaman sürekliliğinden uzman bir tamirci getirdiğini bildiriyor!"</p>

  <p>Reinhart sendeleyerek masasına sımsıkı tutundu. Soluğu kesilerek gözlerini kapadı.</p>

  <p>&ldquo;Değişken adam hâlâ hayatta" diye mırıldandı Dixon. &ldquo;Nasıl ya da neden olduğunu bilmiyorum. Albertine dağları dümdüz edildi. Bu adam nasıl oldu da dünyanın öbür ucuna gidebildi?"</p>

  <p>Reinhart yüzünü buruşarak gözlerini yavaşça açtı. &ldquo;Sherikov! Saldırı gerçekleşmeden önce onu götürmüş olmalı. Ona tam saatini söylemiştim. Değişken adamdan yardım almalıydı. Başka türlü sözünü yerine getiremezdi.&rdquo;</p>

  <p>Reinhart yerinden fırlayıp ileri geri yürümeye başladı. &ldquo;SRB makinelerine değişken adamın yok edildiği bilgisini çoktan verdim. Makineler artık bizim lehimize olan orijinal 7-6 oranını gösteriyorlar. Ama bu oran yanlış bilgiye dayanıyor.&rdquo;</p>

  <p>&ldquo;O halde yanlış bilgiyi çekip, durumu ilk haline getirmelisiniz."</p>

  <p>&ldquo;Hayır.&rdquo; Reinhart başını salladı. &ldquo;Bunu yapamam. Makineler çalışmaya devam etmeli. Tekrar kilitlenmelerine izin veremeyiz. Bu çok tehlikeli. Eğer Duffe işin farkına varırsa...&rdquo;</p>

  <p>&ldquo;O halde ne yapacaksınız?&rdquo; Dixon mesaj levhasını eline aldı. &ldquo;Doğru olmayan veriyi makinelerde bırakamayız. Bu vatan hainliği."</p>

  <p>"Veriyi geri çekemeyiz! Yerine koyacağımız denk bir verimiz olmadığı sürece.&rdquo; Reinhart öfkeyle odayı arşınladı. &ldquo;Kahretsin! Adamın öldüğünden emindim. Bu inanılmaz bir durum. Ne pahasına olursa olsun ortadan kaldırılmalı.&rdquo;</p>

  <p>Reinhart ansızın durdu. &ldquo;Taret. Şimdiye kadar bitmiş olmalı. Doğru mu?&rdquo;</p>

  <p>Dixon yavaşça başını salladı. "Değişken adamın yardımıyla Sherikov hiç kuşkusuz işini programdan önce tamamladı.&rdquo;</p>

  <p>Reinhart&rsquo;ın gri gözlerinde bir ışık yanıp söndü. "O halde artık Sherikov&rsquo;un bile ona ihtiyacı yok. Şansımızı deneyebiliriz... Bize direnseler bile...&rdquo;</p>

  <p>&ldquo;Neler oluyor?&rdquo; diye bilmek istedi Dixon. &ldquo;Ne düşünüyorsunuz?&rdquo;</p>

  <p>&ldquo;Hemen müdahale için kaç birliğimiz hazır? Fark edilmeden ne kadar büyük bir kuvvet toplayabiliriz?"</p>

  <p>&ldquo;Savaş yüzünden yirmi dört saat seferber durumdayız. Yetmiş hava birliği ve iki yüz kadar yüzey birliğimiz var. Güvenlik güçlerinin kalanı ordunun kontrolü altında, saflara taşınma sürecinde.&rdquo;</p>

  <p>&ldquo;Adamlar?"</p>

  <p>"Hâlâ Terra&rsquo;da bulunan, gitmeye hazır beş bin kadar adamımız var. Çoğu askeri nakliye araçlarına nakledilmekte. Onları istediğiniz an durdurabilirim.&rdquo;</p>

  <p>&ldquo;Füzeler?&rdquo;</p>

  <p>"Neyse ki fırlatıcı borular henüz sökülmedi. Hâlâ burada Terra&rsquo;dalar. Birkaç gün sonra kolonilerdeki karışıklıkta kullanılmak üzere yola çıkacaklar.&rdquo;</p>

  <p>&ldquo;O halde hemen kullanmamız için hazırlar?&rdquo;</p>

  <p class="p22"><span class="t26">&nbsp;</span></p>

  <p>"Evet."</p>

  <p>&ldquo;İyi.&rdquo; Reinhart ellerini kavuşturdu, ani bir karar vermiş gibi ellerini öfkeyle birleştirdi. &ldquo;Bu kesinlikle işimizi görür. Eğer tamamen yanılmıyorsam Sherikov yalnızca yarım düzine hava birliğine sahip, elinde hiç yüzey aracı yok ve yalnızca iki yüz kadar adamı var. Elbette bazı savunma kalkanları da....&rdquo;</p>

  <p>"Ne planlıyorsunuz?"</p>

  <p>Reinhart&rsquo;ın kül rengine dönüşmüş yüzü bir kaya kadar sertti. &ldquo;Eldeki bütün Güvenlik birimlerine acil komutan altında birleşmeleri için emir yolla. Bu öğleden sonra saat dörtte harekete geçmeye hazır olsunlar. "Ziyarete gidiyoruz" dedi Reinhart acımasızca. &ldquo;Peter Sherikov'a sürpriz bir ziyaret yapacağız.&rdquo;</p>

  <p>&ldquo;Burada dur" diye emretti Reinhart.</p>

  <p>Yüzey aracı yavaşlayarak durdu. Reinhart dikkatle dışarı bakarak ufku inceledi.</p>

  <p>Dört bir yanlarında bodur çalılar ve kumdan oluşan bir çöl göz alabildiğine uzanıyordu. Issızdı. Sağda çalılar ve kumlar yükselerek görkemli zirveler, uçsuz bucaksız bir dağ sırası oluşturuyor, en sonunda uzakta kayboluyordu. Urallar.</p>

  <p>&ldquo;İşte orada" diye işaret etti Reinhart, Dixon&rsquo;a. "Görüyor musun?&rdquo;</p>

  <p>&ldquo;Hayır.&rdquo;</p>

  <p>&ldquo;İyi bak. Neye bakacağını bilmiyorsan görmesi zor. Dikey borular. Bir tür havalandırma deliği. Ya da periskoplar."</p>

  <p>Dixon en sonunda onları gördü. &ldquo;Fark etmeden geçip gidebilirdim.&rdquo;</p>

  <p>"İyi saklanmış. Ana laboratuvarlar bir mil aşağıda. Dağların altında. Neredeyse ele geçil ilemez. Sherikov burayı yıllar önce her türlü saldırıya karşı koyabilecek biçimde yaptırdı. Havadan, yüzey araçlarından, bombalardan, füzelerden, gelebilecek her şeye karşı...&rdquo;</p>

  <p>"Aşağıda kendini güvende hissediyor olmalı.&rdquo; &ldquo;Hiç kuşkusuz.&rdquo; Reinhart başını kaldırıp gökyüzüne baktı. Geniş halkalar çizerek dolaşan belli belirsiz birkaç siyah nokta görünüyordu. &ldquo;Bunlar bizim değil, öyle değil mi? Emirlerime göre...&rdquo;</p>

  <p>&ldquo;Hayır. Bizim değil. Bütün birliklerimiz görünmeyecekleri bir yerde. Bunlar Sherikov&rsquo;un. Onun devriyeleri.&rdquo;</p>

  <p>Reinhart gevşedi. &ldquo;İyi.&rdquo; Uzanıp arabanın panosu üzerinden görüntü ekranını açtı. "Bu ekran korunuyor mu? İzlenemez değil mi?&rdquo;</p>

  <p>"Yerimizi belirlemelerinin imkânı yok. Yöneltmesiz.&rdquo;</p>

  <p>Ekran parlayarak açıldı. Reinhart kısa yol tuşlarına bastı, arkasına yaslanıp bekledi.</p>

  <p>Bir süre sonra ekranda bir görüntü belirdi. Sert bir yüz, gür siyah sakallar ve iri gözler.</p>

  <p>Peter Sherikov, Reinhart&rsquo;a hayret dolu bir merakla baktı. &ldquo;Komiser! Nereden arıyorsun? Ne..."</p>

  <p>&ldquo;Çalışma nasıl gidiyor?" diye sözünü kesti Reinhart soğuk bir sesle. &ldquo;İkarus bitmek üzere mi?&rdquo; Sherikov'un gözleri açık bir gururla parladı. &ldquo;Bitti Komiser. Zamanından iki gün önce. İkarus uzaya fırlatılmaya hazır. Ofisini aramaya çalıştım, ama bana...&rdquo;</p>

  <p>&ldquo;Ofisimde değilim." Reinhart ekrana doğru eğildi. &ldquo;Yüzeydeki giriş tünelini aç. Ziyaretçilerin olacak.&rdquo; Sherikov gözlerini kırpıştırdı. &ldquo;Ziyaretçiler mi?&rdquo; "Seni görmeye, aşağıya geliyorum. İkarus hakkında. Tüneli hemen benim için aç."</p>

  <p>"Tam olarak neredesin Komiser?"</p>

  <p class="p22"><span class="t26">&nbsp;</span></p>

  <p>&ldquo;Yüzeyde.&rdquo;</p>

  <p>Sherikov&rsquo;un gözleri alevlendi. &ldquo;AhP Ama...&rdquo;</p>

  <p>&ldquo;Aç şunu!" diye tersledi Reinhart. Saatine baktı. "Beş dakika içinde girişte olacağım. Hazır olmanı bekliyorum.&rdquo;</p>

  <p>"Elbette.&rdquo; Sherikov şaşkınlıkla başını salladı. &ldquo;Seni görmek beni her zaman memnun eder Komiser. Ama ben...&rdquo;</p>

  <p>&ldquo;Beş dakika o halde.&rdquo; Reinhart bağlantıyı kesti. Ekran karardı. Hemen Dixon&rsquo;a döndü. "Planladığımız gibi sen burada kalıyorsun. Bir tek polis birliği eşliğinde aşağı ineceğim. Zamanlamanın kusursuz olması gerektiğini anlıyorsun değil mi?&rdquo;</p>

  <p>&ldquo;Hata yapmayacağız. Her şey hazır. Bütün birlikler yerlerini aldı."</p>

  <p>&ldquo;İyi.&rdquo; Reinhart ona kapıyı açtı. &ldquo;Planlama personeline katıl. Ben giriş tüneline doğru gidiyorum."</p>

  <p>"İyi şanslar.&rdquo; Dixon arabadan kuma atladı. Arabaya kuru bir rüzgâr girerek Reinhart&rsquo;ın çevresinde dolandı. "Daha sonra görüşürüz.&rdquo;</p>

  <p>Reinhart adamın arkasından kapıyı kapadı. Arabanın arka tarafında silahlarını sıkı sıkı tutan bir grup polis çömelmişti. "İşte başlıyoruz&rdquo; diye mırıldandı Reinhart. &ldquo;Sıkı tutunun."</p>

  <p>Araba kumların üzerinde hızla Sherikov&rsquo;un yeraltı kalesine giden giriş tüneline doğru ilerledi.</p>

  <p>Sherikov, Reinhart&rsquo;la tünelin alt ucunda laboratuvarın ana katına açıldığı yerde buluştu.</p>

  <p>İri yarı Polonyalı elini uzatarak gözleri, gurur ve memnuniyetle parlayarak yanına yaklaştı. &ldquo;Komiser, seni görmek büyük zevk.&rdquo;</p>

  <p>Reinhart silahlı Güvenlik polisi grubuyla birlikte arabasından çıktı. "Bu durum bir kutlama gerektiriyor öyle değil mi?&rdquo; dedi.</p>

  <p class="p22"><span class="t26">&nbsp;</span></p>

  <p>"İyi fikir! Programın iki gün öncesindeyiz Komiser. SRB makineleri duruma ilgi gösterecek, oranlar bu haberler karşısında hemen değişecektir."</p>

  <p>"Laboratuvara inelim. Kumanda taretini kendi gözlerimle görmek istiyorum.&rdquo;</p>

  <p>Sherikov&rsquo;un yüzünden bir gölge gelip geçti. &ldquo;İşçileri şu anda rahatsız etmemeyi tercih ederim Komiser. Tareti zamanında bitirmek için büyük bir sorumluluk altına girdiler. Şu anda son rötuşlan yaptıklarını sanıyorum.&rdquo;</p>

  <p>&ldquo;Görüntü ekranından onları izleyebiliriz. Nasıl çalıştıklarını merak ediyorum. Bu kadar küçük rölelerin döşenmesi zor olmalı.&rdquo;</p>

  <p>Sherikov başını salladı. "Üzgünüm Komiser. Orada bir görüntü ekranı yok. Buna izin veremem. Fazlasıyla önemli. Bütün geleceğimiz buna bağlı."</p>

  <p>Reinhart yanındaki polis grubuna çabucak bir işaret verdi. &ldquo;Bu adamı tutuklayın.&rdquo;</p>

  <p>Sherikov&rsquo;un yüzü bembeyaz oldu. Ağzı hayretle açıldı. Polisler çabucak etrafını sardı, silah namluları Sherikov&rsquo;u dürttü. Hızla üzeri arandı. Silah kemeri, gizlenmiş enerji kalkanı üzerinden çekilip alındı.</p>

  <p>&ldquo;Neler oluyor?" dedi Sherikov sertçe, yüzüne tekrar biraz renk gelerek. "Ne yapıyorsun?&rdquo;</p>

  <p>"Savaş süresince tutuklusun. Bütün yetkilerin elinden alındı. Bundan böyle Silah Tasarım benim adamlarım tarafından yönetilecek. Savaş bittiğinde Konsey ve Başkan Duffe önünde yargılanacaksın.&rdquo; Sherikov sersemlemiş bir halde başını salladı. &ldquo;Anlamıyorum. Bütün bunların nedeni ne? Açıkla Komiser. Ne oldu?&rdquo;</p>

  <p>Reinhart polisine işaret etti. "Hazır olun. Laboratuvara giriyoruz. İçeri girmek için silahlarımızı ateşlemek zorunda kalabiliriz. Değişken adam bombanın civarında kumanda tareti üzerinde çalışıyor olmalı.&rdquo;</p>

  <p>Sherikov&rsquo;un yüzü anında sertleşti. Siyah gözleri dikkatli, düşmanca bir pırıltıyla ışıldadı.</p>

  <p>Reinhart sertçe güldü. &lsquo;&lsquo;Centaurus&rsquo;tan bir karşı istihbarat raporu aldık. Sana şaşıyorum Sherikov. Centauruslu ajanların her yerde olduğunu biliyorsun. Bilmeliydin ki...&rdquo;</p>

  <p>Sherikov harekete geçti. Hızlıydı. İri bedenini adamların üzerine atarak göz açıp kapayana kadar polisin elinden kurtuldu. Adamlar yere düşerek dağıldılar. Sherikov doğruca duvara koştu. Polisler rastgele ateş etmeye başladı. Reinhart deli gibi silahının namlusunu doğrultmaya çalıştı.</p>

  <p>Sherikov duvara ulaştı, başını eğmiş koşarken lazer ışınları parlayıp sönüyordu. PolonyalI duvara çarpıp gözden kayboldu.</p>

  <p>"Aşağı!&rdquo; diye bağırdı Reinhart. Elleri ve dizleri üzerine çöktü. Çevresindeki polisler yere yattı. Reinhart deli gibi küfrederek bedenini çabucak kapıya sürükledi. Hemen dışarı çıkmalıydılar. Sherikov kaçmıştı. Temasına tepki göstermek üzere ayarlanmış bir enerji bariyeri, sahte bir duvar, buradan güvenli bir yere kaçmıştı. Sherikov...</p>

  <p>Dört bir yanlarında parlayan alevler ortalığı cehenneme çevirdi. Üzerlerini, çevrelerini her yeri alev alev yanan bir ölüm kükreyişi kapladı. Oda duvardan duvara sıçrayan alev alev yanan yokedici kitlelerle canlanmış gibiydi. Hepsi de son güçte ateşlenmeye ayarlanmış dört enerji yığını arasında kalmışlardı. Tuzak, bir ölüm tuzağı.</p>

  <p>Reinhart soluk soluğa koridora süründü. Ayağa fırladı. Birkaç Güvenlik polisi onu izledi. Arkalarında alev alev yanan odada grubun geri kalanı, oradan oraya sıçrayan patlamalarla kavrulup yanıyor, haykırıyor, mücadele ediyordu.</p>

  <p>Reinhart kalan adamlarını topladı. Sherikov&rsquo;un muhafızları meydana ortaya çıkmaya başlamıştı bile. Koridorun bir ucunda küt namlulu bir robot silahı mevzileniyordu. Bir sirenin feryadı duyuluyor, dört bir yanda muhafızlar koşturuyor, mevzi almak için acele ediyorlardı.</p>

  <p>Robot silah ateş açtı. Koridorun bir bölümü patlayarak yıkıldı. Boğucu moloz ve parçacıklar çevrelerinde esti. Reinhart ve polisler öğürerek koridor boyunca gerilediler.</p>

  <p>Bir yol ağzına geldiler, ikinci bir robot silah nişan almak için gümbürdeyerek onlara doğru ilerliyordu. Reinhart, robotun hassas kontrolünü hedef alarak dikkatle ateş etti. Aniden silah çırpınarak dönmeye başladı. Duvara savrulup sert metale çarptı. Sonra, çarkları hâlâ dönerek ve vızıldayarak bir yığın halinde yere düştü.</p>

  <p>&ldquo;Hadi.&rdquo; Reinhart kâh çömelerek kâh koşarak oradan uzaklaştı. Saatine baktı. Vakit neredeyse gelmişti. Birkaç dakika daha. Önlerinde bir grup laboratuvar muhafızı belirdi, Reinhart silahını ateşledi. Arkasında polislerin ateşlediği mor lazer ışınları koridora giren muhafız grubuna isabet etti. Muhafızlar dağıldı, iki büklüm kıvranarak yere düştüler. Bir kısmı koridorda süzülen tozların altında kaldı. Reinhart laboratuvara doğru ilerledi, moloz ve yıkıntıları iterek kendine yol açtı, adamları peşinden geliyordu. &ldquo;Hadi! Durmayın!"</p>

  <p>Aniden Sherikov&rsquo;un gürleyen sesi koridor boyunca sıralanan duvar hoparlörlerinden patladı. Reinhart durup çevresine bakındı.</p>

  <p class="p22"><span class="t26">&nbsp;</span></p>

  <p>"Reinhart! Hiç şansın yok. Asla yüzeye çıkamazsın. Silahlarını bırak ve vazgeç. Çevren sarıldı. Yüzeyin bir mil altındasın.&rdquo;</p>

  <p>Reinhart harekete geçti, koridorda kabaran toz bulutlarının arasına ilerledi. "Emin misin Sherikov?&rdquo; diye homurdandı.</p>

  <p>Sherikov güldü, kulak tırmalayan, metalik gürültü dalga dalga Reinhart&rsquo;ın kulak zarlarına çarptı. "Seni öldürmek zorunda kalmak istemiyorum Komiser. Savaş için hayati önem taşıyorsun. Değişken adamı öğrendiğin için üzgünüm. Centaurus casuslarının bu işte rol oynayacağını hesaba katmadığımızı itiraf ediyorum. Ama artık onu öğrendiğine göre...&rdquo;</p>

  <p>Birden Sherikov&rsquo;un sesi kesildi. Derin bir gümbürtü zemini sarsmıştı, koridoru başından sonuna sarsan aralıksız bir titreşim.</p>

  <p>Reinhart&rsquo;ın omuzları gevşedi. Moloz bulutları arasından saatindeki rakamlara baktı. Tam zamanında. Bir saniye bile geç kalmamışlardı.</p>

  <p>Dünyanın diğer ucundaki Meclis binalarından fırlatılan hidrojen füzeleri hedeflerine ulaşmaya başlıyordu. Saldırı başlamıştı.</p>

  <p>Saat tam altıda giriş tünelinin dört mil uzağında Joseph Dixon bekleyen birliklere işareti verdi.</p>

  <p>İlk iş Sherikov&rsquo;un savunma kalkanlarını indirmekti. Füzeler bir müdahale olmadan geçmek zorundaydı. Dixon&rsquo;ın işaretiyle birlikte otuz Güvenlik gemisinden oluşan bir filo dağların tepesinden, yeraltı laboratuvarlarının hemen üzerinde on millik yükseklikten daldı. Beş dakika içinde savunma kalkanları parçalanmış ve bütün kule projektörler dümdüz edilmişti. Şimdi dağlar hemen hemen korumasızdı.</p>

  <p>"Şimdilik her şey yolunda" diye mırıldandı güvenli konumundan izleyen Dixon. Güvenlik gemisi filosu işini bitirip gümbürdeyerek geri döndü. Çöl üzerinde polis gücünün yüzey araçları bir o yana bir bu yana kıvrılarak hızla giriş tüneline doğru ilerliyordu.</p>

  <p>Bu sırada Sherikov&rsquo;un karşı saldırısı başlamıştı.</p>

  <p>Tepelere gömülü silahlar ateş açtı. Geniş alev sütunları ilerleyen araçların yolunda patladı. Düzlük uluyan bir girdapla, gürültülü patlamalarla çalkalanırken araçlar duraksayarak geri çekildiler. Arada sırada, bir araç toz bulutunun içinde kayboluyordu. Uzaklaşan bir grup araç, kırbaç gibi çarpan dev bir rüzgârla havalanıp dağıldı.</p>

  <p>Dixon topun yok edilmesi emrini verdi. Polisin hava gücü, jetleriyle aşağıdaki toprağı sarsarak bir kez daha havalandı. Polis gemileri beceriyle birbirinden ayrılıp tepeleri koruyan topa doğru uçtular.</p>

  <p>Top yüzey araçlarını bırakıp saldırıyı karşılamak üzere yüzünü kaldırdı. Hava gemileri dev patlamalarla dağı sarsarak tekrar tekrar saldırdı.</p>

  <p>Toplar sustu. Yankılanan gümbürtüleri bombalar onlara ölümcül zarar verirken azaldı ve gönülsüzce sustu. Dixon yüzünde tatminkar bir ifadeyle bombardımanın sona ermesini izledi. Hava gemileri, bir hayvan leşinin üzerinden zaferle yükselen kara sivrisinekler gibi kalabalık bir küme halinde yükseldi. Uçaksavar robot silahlar mevzi alarak gökyüzünü alevli ışınların dumanıyla doldurdu.</p>

  <p>Dixon saatine baktı. Füzeler Kuzey Amerika&rsquo;dan yola çıkmıştı, gelmelerine yalnızca birkaç dakika vardı.</p>

  <p>Başarılı bombardımanın ardından serbest kalan yüzey araçları yeni bir cepheden saldırı için toplandılar. Bir kez daha alevler içindeki arazide ilerleyerek dikkatle bombalarla dövülmüş dağ duvarına yaklaştılar. Savunma silahlarının çemberi olan eğri büğrü yıkıntılara yönelmişlerdi. Giriş tüneline doğru.</p>

  <p>Zaman zaman bir topun zayıf ateşiyle karşılaşıyorlardı. Araçlar amansızca ilerlemeye devam etti. Şimdi tepelerin oyuklarında Sherikov&rsquo;un birlikleri saldırıya karşılık vermek için hızla yüzeyle çıkıyorlardı. İlk araç dağların gölgesine ulaştı...</p>

  <p>Sağır edici bir yaylım ateşi başladı. Her yerden robot silahlar belirdi. Ağaçlar, çalılar, kayalar ve taşların arkasından iğne namlular göründü. Tepenin altında tuzağa düşen polis araçları yakıp kavuran bir çapraz ateş altında kalmıştı.</p>

  <p>Sherikov&rsquo;un muhafızları hızla yamaçlardan aşağı, ilerlemeleri duran araçlara iniyordu. Araçlardan koşan adamlara ateş açılırken sıcaklık dalgalan yükselip düzlüğü kavurdu. Robot silahlardan biri kurşun gibi düzlüğe düştü, gürültüyle ateş ederek araçlara ilerledi.</p>

  <p>Dixon gerginlikle kıvrandı. Yalnızca birkaç dakika. Artık an meselesiydi. Elini gözüne siper ederek gökyüzüne baktı. Henüz füzelerden bir iz yoktu. Reinhart'ı merak etti. Aşağıdan hiçbir işaret gelmemişti. Görünüşe göre Reinhart&rsquo;ın başı dertteydi. Hiç kuşkusuz yeraltında tünel labirentinde, dağların altındaki toprağı petek gibi delen karmaşık geçit ağında umutsuz bir savaş sürüyordu.</p>

  <p>Havada Sherikov&rsquo;un birkaç savunma gemisi ok gibi fırlayarak boş yere mücadele etti.</p>

  <p>Sherikov&rsquo;un muhafızları düzlüğe aktı. Çömelerek, koşarak duran araçlara ilerlediler. Polis hava gemileri feryat ederek onlara doğru alçaldı, silahlan gümbürdedi.</p>

  <p>Dixon soluğunu tuttu. Füzeler geldiğinde...</p>

  <p>İlk füze hedefini buldu. Dağın bir bölümü duman ve köpüklü gazlara dönüşürek kayboldu. Sıcaklık dalgası Dixon&rsquo;un suratına tokat gibi çarparak onu fırıl fırıl döndürdü. Aceleyle tekrar gemisine girdi, havalanarak olay yerini hızla geride bıraktı. Arkasına baktı. İkinci ve üçüncü füze de isabet etmişti. Dağların arasında büyük, kara çukurlar açılmıştı. Kırık dişler gibi geniş parçalar eksikti. Şimdi füzeler aşağıdaki yeraltı laboratuvarlarına girebilirdi.</p>

  <p>Yerde yüzey araçları tehlike bölgesinin dışında durmuşlar, füze saldırısının bitmesini bekliyorlardı. Sekizinci füze isabet ettiğinde araçlar yine ilerlemeye başladı. Başka füze düşmedi.</p>

  <p>Dixon gemisini tekrar olay yerine yöneltti. Laboratuvar açığa çıkmıştı artık. Üst bölümleri yırtılıp açılmıştı. Güçlü patlamalarla tepesi açılmış, paramparça edilmiş bir konserve kutusu gibi yatıyor, ilk katlan havadan görünüyordu. Adamlar ve araçlar içeriye akın ediyor, yüzeye çıkan muhafızlarla çatışıyordu.</p>

  <p>Dixon dikkatle izledi. Sherikov'un adamları ağır silahlan getiriyordu, büyük robot toplar. Ama polis gemileri yeniden pike yapmaya başlamıştı. Sherikov&rsquo;un savunma devriyeleri gökyüzünden temizlenmişti. Polis gemileri uğuldayarak aşağı iniyor, açıktaki laboratuvarın üzerinde kavis çiziyorlardı. Sağlam kalan asansör katlarında yüzeye yükselen toplara nokta atışı yapan küçük bombalar ıslık çalarak düşüyordu.</p>

  <p>Dixon&rsquo;un görüntü ekranı aniden tıkladı. Dixon ekrana döndü.</p>

  <p>Reinhart&rsquo;ın yüzü ekranda belirdi. &ldquo;Saldırıyı durdur." Üniforması yırtılmıştı. Yanağında boydan boya derin kanlı bir yarık vardı. Dağınık saçlarını gözlerinden itip Dixon&rsquo;a yüzünü ekşiterek sırıttı. &ldquo;Ne mücadeleydi."</p>

  <p>&ldquo;Sherikov...&rdquo;</p>

  <p>"Muhafızlarını çekti. Ateşkes yapmaya karar verdik. Her şey bitti. Artık fazlasına gerek yok.&rdquo; Reinhart soluklanmak için durdu, ensesindeki kirle teri sildi. "Gemini indir ve hemen buraya gel."</p>

  <p>&ldquo;Değişken adam?"</p>

  <p>&ldquo;Sırada o var" dedi Reinhart vahşi bir sesle. Silah namlusunu ayarladı. "İşin bu bölümü için sana aşağıda ihtiyacım var. Olaya tanık olmanı istiyorum.&rdquo;</p>

  <p>Reinhart yüzünü görüntü ekranından çevirdi. Odanın köşesinde Sherikov hiçbir şey söylemeden sessizce duruyordu. &ldquo;Ee?&rdquo; diye gürledi Reinhart, &ldquo;Nerede? Onu nerede bulacağım?"</p>

  <p>Sherikov tedirgin bir biçimde dudaklarını ıslatıp Reinhart&rsquo;a baktı. &ldquo;Komiser bundan emin misiniz...&rdquo;</p>

  <p>&ldquo;Saldın durduruldu. Laboratuvarların güvende. Hayatın da. Üzerine düşeni yapma sırası sende.&rdquo; Reinhart silahını kavrayıp Sherikov&rsquo;a doğru gitti. "Nerede?"</p>

  <p>Sherikov bir an tereddüt etti. Sonra iri bedeni yavaşça yenilmiş gibi kendini bıraktı. Bitkin bir halde başını salladı. &ldquo;Pekâlâ. Sana nerede olduğunu göstereceğim." Sesi neredeyse işitilmeyecek kadar alçak, kuru bir fısıltı halinde çıkmıştı. &ldquo;Buradan aşağı. Hadi."</p>

  <p>Reinhart, Sherikov&rsquo;un peşi sıra odadan koridora çıktı. Polisler ve muhafızlar hızla çalışarak yıkıntıları kaldırıyor, her yerde yanan hidrojen yangınlarını söndürüyorlardı. &ldquo;Oyun yok Sherikov."</p>

  <p>"Oyun yok&rdquo; diye başını salladı Sherikov teslim olmuş bir halde. &ldquo;Thomas Cole tek başına. Ana odaların dışında ek bir laboratuvarda."</p>

  <p class="p22"><span class="t26">&nbsp;</span></p>

  <p>&ldquo;Cole?&rdquo;</p>

  <p>"Değişken adanı. Onun adı.&rdquo; Polonyalı iri başını biraz çevirdi. &ldquo;Bir adı var."</p>

  <p>Reinhart silahını salladı. &ldquo;Acele et. Hiçbir şeyin ters gitmesini istemiyorum. İşin bu kısmı için buradayım.&rdquo;</p>

  <p>&ldquo;Bir şeyi unutmamalısınız Komiser.&rdquo;</p>

  <p>&ldquo;Neymiş?&rdquo;</p>

  <p>Sherikov durdu. "Küreye hiçbir zarar gelmemeli. Kumanda tareti. Her şey ona bağlı, savaş, bütün bir..."</p>

  <p>"Biliyorum. Kahrolası şeye bir şey olmayacak. Gidelim.&rdquo;</p>

  <p>&ldquo;Eğer zarar görürse..."</p>

  <p>"Kürenin peşinde değilim. Sadece Thomas Cole&rsquo;la ilgileniyorum.&rdquo;</p>

  <p>Koridorun sonuna geldiklerinde metal bir kapının önünde durdular. Sherikov başını salladı. "İçeride.&rdquo;</p>

  <p>Reinhart geri çekildi. &ldquo;Kapıyı aç.&rdquo;</p>

  <p>&ldquo;Kendin aç. Bu işle bir ilgim olsun istemiyorum.&rdquo;</p>

  <p>Reinhart omuz silkti. Kapının önünde durdu. Silahıyla nişan aldı, elini kaldırıp göz algılama devresinin önünde salladı. Hiçbir şey olmadı.</p>

  <p>Reinhart kaşlarını çattı. Kapıyı eliyle ittiğinde açıldı. Önünde küçük bir laboratuvar vardı. Bir çalışma tezgâhı, yığın halinde aletlerle parçalar, ölçüm araçları, tezgâhın ortasında da saydam küre, kumanda tareti.</p>

  <p>"Cole?" Reinhart hızla odada ilerledi. Aniden telaşa kapılarak çevresine bakındı. &ldquo;Nerede...&rdquo;</p>

  <p>Oda boştu. Thomas Cole gitmişti.</p>

  <p>İlk füze isabet ettiğinde Cole çalışmayı bıraktı ve oturup dinledi.</p>

  <p>Uzaktan gelen bir gümbürtüyle ayağının altındaki zemin sarsıldı. Tezgâhta aletleri ve parçaları sarsıldı. Bir pense yere düştü. Bir tornavida kutusu devrilerek içindeki küçük aletler saçıldı.</p>

  <p>Cole bir süre dinledi. En sonunda saydam küreyi tezgâhtan kaldırdı. Dikkatli ve kontrolü ellerle küreyi yukarı kaldırarak, parmaklarını hafifçe yüzeyinde gezdirdi. Açık mavi gözleri düşünceliydi, bir süre sonra küreyi tekrar tezgâha kaidesine bıraktı.</p>

  <p>Küre bitmişti. Değişken adam hafif bir gurur ışıltısı hissetti. Küre bugüne kadar yaptığı en iyi iş olmuştu. Derinden gelen gümbürtüler bitmişti. Cole birdenbire dikkat kesildi. Taburesinden aşağı atladı, odanın karşısındaki kapıya koştu. Bir an kapının yanında durup dikkatle dinledi. Diğer tarafta gürültüler, bağırmalar, ağır bir şey sürükleyerek koşan, telaşla çalışan muhafızları duyabiliyordu.</p>

  <p>Koridorun aşağısında bir gümbürtü yankılanarak kapısına çarptı. Sarsıntıyla sersemledi. Duvarları ve zemini sarsan yeni bir enerji dalgasıyla dizleri üzerine çöktü.</p>

  <p>Işıklar titreşti ve söndü.</p>

  <p>Cole bir el feneri bulana kadar karanlıkta el yordamıyla arandı. Elektrik kesintisi. Alevlerin çıtırtısını duyabiliyordu. Işıklar geri geldi, çirkin sarı bir renkteydiler, sonra tekrar söndüler Cole eğilip el feneriyle kapıyı inceledi. Manyetik bir kilit. Dıştan endüklenen elektrik akımına bağlıydı. Bir tornavida alıp kapıyı kanırttı. Bir an yerinden oynamadı. Sonra açıldı.</p>

  <p>Cole dikkatle koridora çıktı. Ortalık savaş alanına dönmüştü. Her yerde yarı kör, yanmış muhafızlar dolaşıyordu. Parçalanmış araçların yıkıntısı altında inleyen iki muhafız vardı. Erimiş silahlar ve leş gibi metal kokusu. Hava yanan kablolar ve plastik kokusuyla ağırdı. İlerledikçe yoğun bir duman soluğunu keserek iki büklüm olmasına yol açtı.</p>

  <p class="p22"><span class="t26">&nbsp;</span></p>

  <p>&ldquo;Dur&rdquo; dedi kesik soluklar alarak doğrulmaya çalışan bir muhafız. Cole adamın yanından geçip koridordan aşağı yürüdü. Hâlâ çalışan iki küçük robot silah yanından kayarak çatışma gürültüsüne doğru ilerledi. Cole robotları izledi.</p>

  <p>Koridorların birleştiği noktalardan birinde çatışma tüm hızıyla sürüyordu. Sütunların arkasında çömelmiş Sherikov&rsquo;un muhafızları umutsuzca ateş ederek Güvenlik polisiyle çatışıyordu. Şiddetli bir patlama yukarıda bir yeri ateşe verirken bütün yapı tekrar sarsıldı. Bombalar? Mermiler?</p>

  <p>Mor bir ışın kulağını sıyırıp arkasındaki duvarda dağıldı. Gözleri panikle kararmış rastgele ateş eden bir Güvenlik polisi. Sherikov&rsquo;un muhafızlarından biri onu kolundan yaraladığında adamın silahı elinden yere uçtu.</p>

  <p>Bir robot top, kavşağı geride bırakan Cole&rsquo;a doğru döndü. Cole koşmaya başladı. Top arkasından kayarak kararsızca nişan aldı. Cole soluksuz bir halde eğildi. Titreşen sarı ışıkta ilerleyen bir grup Güvenlik polisi gördü. Adamlar profesyonelce ateş ediyor, saldırıyı Sherikov&rsquo;un adamlarının aceleyle kurduğu bir savunma hattına yoğunlaştırıyorlardı.</p>

  <p>Robot top onlara ateş etmek üzere yolunu değiştirdiğinde Cole bir köşeyi dönerek kaçtı.</p>

  <p>Ana laboratuvarda, geniş ve bodur İkarus&rsquo;un yükseldiği büyük odadaydı.</p>

  <p>İkarus! Çevresinde, silahlarını ve koruma kalkanlarını kavramış muhafızlar etten bir duvar oluşturmuştu. Ama Güvenlik polisi İkarus&rsquo;a dokunmuyordu. Hiç kimse ona zarar vermek istemiyordu. Cole peşine düşen bir muhafızı atlatıp laboratuvarın uzak ucuna ulaştı.</p>

  <p class="p22"><span class="t26">&nbsp;</span></p>

  <p>Enerji kalkanı jeneratörünü bulması yalnızca birkaç saniyesini aldı. Bir düğme yoktu. Bu nedenle biraz kafası karıştıysa da sonra hatırladı. Muhafız onu bileğinden kontrol etmişti.</p>

  <p>Bu konuda endişelenmek için çok geçti. Tornavidayla jeneratör üzerindeki levhayı söküp kabloları avuç avuç dışarı çıkardı. Jeneratör yerinden gevşediğinde Cole onu duvardan çekti. Tanrıya şükür kalkan kapalıydı. Jeneratörü bir yan koridora taşımayı başardı.</p>

  <p>Cole çömelerek jeneratörün üzerine eğildi, becerikli parmakları uçarcasına çalıştı. Kabloları kendine doğru çekip yere serdi, devreleri telaşla takip etti.</p>

  <p>Uyarlamak beklediğinden daha kolaydı. Kalkan bir buçuk metrelik bir mesafe boyunca kablolarla dik açıda akıyordu. Her uç bir taraftan korunuyor, kalkan ortada boş bir koni bırakarak dışa doğru yayılıyordu. Kabloyu kemerinden aşağı pantolonunun paçalarına sarkıttı, gömleğinin altından da geçirip bilekleri ve ayak bileklerine kadar uzattı.</p>

  <p>Ağır jeneratörü kavramak üzereyken iki Güvenlik polisi belirdi. Işın tabancalarını kaldırıp yakın mesafeden ateş ettiler.</p>

  <p>Cole kalkanı açtı. Üzerine sıçrayan titreşim dişlerini takırdatıp bedeninden yukarı tırmandı. Bedeninden yayılan, gücü artan enerjiyle yarı sersemleyerek sendeledi. Mor ışınlar alana çarpıp zarar vermeden yön değiştirdi.</p>

  <p>Güvendeydi.</p>

  <p>Aceleyle koridordan aşağı ilerledi, parçalanmış bir silah ve hâlâ ışın tabancalarını bırakmadan hareketsiz yatan adamların bedenlerinin yanından geçti. Radyoaktif tozların oluşturduğu geniş bulutlar çevresinde savruluyordu. Tedirgin bir biçimde bir bulutun yanından geçti. Her yerde muhafızlar yatıyordu. Kimi ölmüş kimi can çekişiyordu, havadaki sıcak metalik tuzlar bedenlerini kısmen yok etmiş, yemiş ve kemirmişti. Buradan hemen çıkmalıydı.</p>

  <p>Koridorun sonunda kalenin tamamen bir bölümü yıkılmıştı. Dört bir yanından alevler yükseliyordu. Füzelerden biri zemin seviyesinin altına düşmüştü.</p>

  <p>Cole hâlâ çalışan bir asansör buldu. Yaralı muhafızlar yüzeye çıkarılıyordu. Hiçbiri ona dikkat etmedi. Asansörün çevresinde kabaran alevler yaralıları yalıyor, işçiler umutsuzca asansörü çalıştırmaya uğraşıyordu. Cole asansöre atladı. Bir saniye sonra bağırışları ve alevleri geride bırakarak yükselmeye başladı.</p>

  <p>Asansör yüzeye çıktığında Cole aşağı atladı. Onu gören bir muhafız peşine düştü. Cole çömelerek hâlâ akkor halinde dumanı tüten eğrilmiş bir metal yığının arkasına kaçtı. Biraz uzağa koştu, yıkık bir savunma kalkanı kulesinin yanından erimiş zemine atladı ve bir yamaçtan aşağı indi. Zorlukla soluk alarak olabildiğince hızlı hareket ediyordu. Uzun bir yamaca geldiğinde, güçlükle yukarı tırmandı.</p>

  <p>Peşindeki muhafız Sherikov&rsquo;un yeraltı kalesinin yıkıntılarından sürüklenen kül bulutlarının arkasında kaybolmuştu.</p>

  <p>Cole tepenin zirvesine ulaştı. Bir an soluklanmak ve nerede olduğunu anlamak için durdu. Neredeyse akşam oluyordu. Güneş batmaya başlamıştı. Kararan gökyüzünde hâlâ birkaç nokta bükülüp yuvarlanıyordu, alevlenen sonra tekrar sönen siyah noktalardı.</p>

  <p>Cole dikkatle ayağa kalkıp çevresine bakındı. Aşağıda dört bir yanda yıkıntılar uzanıyordu, burası kaçtığı fırındı işte. Onarılamayacak biçimde delik deşik edilmiş ve harap olmuş akkor metal ve molozdan oluşan harabe. Kilometreler boyunca uzanan karman çorman moloz yığını ve yarı buharlaşmış araç.</p>

  <p>Düşündü. Herkes yangınları söndürüp yaralıları güvenliğe ulaştırmakla meşguldü. Kaybolduğunu anlamaları zaman alacaktı. Ama gittiğini anlar anlamaz peşine düşeceklerdi. Laboratuvarın çoğu yıkılmıştı. O yönde hiçbir şey yoktu.</p>

  <p>Yıkıntıların ilerisinde göz alabildiğine sonsuz Uralların yüksek zirveleri uzanıyordu.</p>

  <p>Dağlar ve yeşil ormanlar. Vahşi doğa. Onu orada bulmalarının imkânı yoktu.</p>

  <p>Cole yamaç boyunca yürümeye başladı. Dikkatle ve yavaş yürüyordu, kalkan jeneratörü kolunun altındaydı. Karmaşada muhtemelen onu belirsiz bir süre idare edebilecek yiyecek ve gereç bulabilirdi. Sabahın erken saatlerini bekleyebilir, sonra yıkıntılara geri dönüp gerekli eşyaları alabilirdi. Birkaç alet ve Tanrı vergisi yeteneğiyle idare edebilirdi. Bir tornavida, çekiç, çivi, öte beri.</p>

  <p>Kulağına şiddetli bir uğultu geldi. Sağır edici bir gümbürtüye dönüştü. Cole hızla döndü. Arkasında gökyüzünü, her an biraz daha büyüyen dev bir karaltı kaplıyordu.</p>

  <p>Cole dondu. Biçim tepesinde gümbürderken sersemlemiş bir halde olduğu yere mıhlanıp kaldı.</p>

  <p>Sonra beceriksizce koşmaya başladı. Sendeleyip düştü, bir süre aşağı yuvarlandı. Umutsuzca toprağa tutunmaya çalıştı. Elleri çılgın gibi yumuşak toprağı boş yere kazdı. Bir yandan da kolunun altındaki jeneratörü tutmaya çalışıyordu.</p>

  <p>Aniden bir kıvılcım çakarak, çevresini kör edici bir ışıkla doldurdu. Kıvılcım onu alıp kuru bir yaprak gibi savurdu. Çevresinde kavurucu alevler çatırdarken acıyla homurdandı. Sıcak alevler kalkanını kemirip açlıkla yedi. Sersemlemiş bir halde döne döne alev bulutunun içinde karanlık bir çukura, iki tepe arasındaki geniş yarığa düştü. Kabloları yırtıldı. Jeneratör elinden kayıp geride kayboldu. Kalkan aniden kayboldu.</p>

  <p>Cole tepenin dibinde karanlıkta yattı. Bedeni, korkunç alevler üzerinde oynaşırken acıyla çığlık attı. Yanan bir közdü, karanlıktan oluşan evrende yanan yarı tükenmiş bir kül yığını. Acıdan toprağa saklanmak isteyen bir böcek gibi kıvrılıp emekledi, bağırdı, haykırarak korkunç ateşten kaçmaya çabaladı. Ateşin çatırdayıp onu kemiremeyeceği ilerdeki soğuk ve sessiz karanlık perdesine ulaşmaya çalışıyordu.</p>

  <p>Yalvarır gibi dışarı, karanlığa uzandı, güçsüzce önünü yoklayarak kendini ona doğru çekmeye çalıştı, yavaş yavaş bedeninin dönüştüğü parlayan küre söndü. Gecenin geçit vermez kaosu bastırdı. Akıntının onu sarıp kavurucu ateşi söndürmesine izin verdi.</p>

  <p>Dixon gemisini beceriyle indirdi ve devrilmiş bir savunma kulesinin önünde durdu. Aşağı atlayıp dumanı tüten toprakta hızla ilerledi.</p>

  <p>Çevresi güvenlik polisiyle sanlı Reinhart asansörde belirdi. &ldquo;Elimizden kurtuldu, kaçtı.&rdquo;</p>

  <p>"Kaçmadı" diye yanıtladı Dixon. "Onu yakaladım.&rdquo;</p>

  <p>Reinhart şiddetle titredi. &ldquo;Ne demek istiyorsun?&rdquo;</p>

  <p>"Benimle gel. Bu taraftan. &ldquo;Dixon ve Reinhart yerle bir olmuş bir yamaçtan soluk soluğa yukarı tırmandı. "İniş yapıyordum. Asansörden çıkıp dağlara doğru koşan birini gördüm, bir tür hayvan gibiydi. Açığa çıktığında üzerine pike yapıp bir fosfor bombası bıraktım.&rdquo;</p>

  <p class="p22"><span class="t26">&nbsp;</span></p>

  <p>&ldquo;O halde öldü mü?&rdquo;</p>

  <p>"Fosfor bombasından kimsenin kurtulabileceğini sanmıyorum." Tepeye ulaştıklarında Dixon durdu, sonra heyecanla tepenin ilerisindeki çukuru işaret etti. "Orada!&rdquo;</p>

  <p>Dikkatle aşağı indiler. Toprak iyice yanmış, alazlanmıştı. Kesif duman bulutları havada asılı duruyordu. Orada burada hâlâ yanan ateşler vardı. Reinhart öksürerek eğildi. Dixon bir cep fişeği yakarak bedenin yanına koydu.</p>

  <p>Yanan fosfor bedeni kavurmuş neredeyse tamamen tahrip etmişti. Bir kolu yüzünün üzerinde hareketsiz yatıyor, bacakları garip bir açıyla uzanıyordu. Bir çöp fırınına atılıp tanınmayacak hale gelene kadar yanmış bez bebeğe benziyordu.</p>

  <p>"Yaşıyor!" diye mırıldandı Dixon, merakla adamı yokladı. &ldquo;Bir tür koruyucu kalkanı vardı herhalde. İnanılmaz, böyle bir adamın...&rdquo;</p>

  <p>&ldquo;O mu? Gerçekten o mu?&rdquo;</p>

  <p>"Tanıma uyuyor." Dixon yanmış giysiden bir parça yırttı. "Bu değişken adam. En azından ondan geriye kalan."</p>

  <p>Reinhart rahat bir soluk alarak omuzlarını gevşetti. &ldquo;O halde en sonunda onu yakaladım. Veri doğru. Artık bir etmen değil."</p>

  <p>Dixon ışın tabancasını çıkarıp düşünceli bir tavırla emniyet kilidini açtı. "Eğer istiyorsanız, işini burada bitirebilirim."</p>

  <p>O anda iki Güvenlik polisinin eşlik ettiği Sherikov belirdi. Uzun adımlarla, yüzünde tatsız bir ifadeyle yürüdü. Siyah gözleri öfkeyle parlıyordu. &ldquo;Cole...&rdquo; sözünü tamamlayamadı. &ldquo;Ulu tanrım.&rdquo;</p>

  <p>"Dixon onu bir fosfor bombasıyla vurdu" dedi Reinhart duygusuz bir sesle. "Yüzeye çıkmıştı, dağlara ulaşmaya çalışıyordu."</p>

  <p class="p22"><span class="t26">&nbsp;</span></p>

  <p>Sherikov bitkin bir halde başını çevirdi. &ldquo;İnanılmaz biriydi. Saldırı sırasında kaçmak için kapısının kilidini zorlayıp açmayı başarmış. Muhafızlar ona ateş etmiş ama hiçbir şey olmamış. Çevresinde bir tür güç kalkanı yaratmayı başarmış. Kendi kendine değiştirip yaptığı bir şey."</p>

  <p>&ldquo;Her neyse artık bitti&rdquo; diye karşılık verdi Reinhart. &ldquo;Onunla ilgili SRB levhalarını hazırlamış miydin?&rdquo;</p>

  <p>Sherikov yavaşça paltosuna uzanıp bir manila zarf çıkardı. "İşte benimle birlikteyken hakkında topladığım bütün bilgi."</p>

  <p>"Eksiksiz öyle değil mi? Daha önceki her şey bölük pörçüktü.&rdquo;</p>

  <p>&ldquo;Yapabildiğim kadar eksiksiz. Kürenin içinin diyagramlarını ve fotoğraflarını da içeriyor. Benim için yaptığı taret akşamı. Onlara bakmaya fırsatım bile olmadı." Sherikov zarfa dokundu. "Cole&rsquo;a ne yapacaksın?"</p>

  <p>&ldquo;Onu alıp kente geri götüreceğim, Ötenazi Bakanlığı tarafından resmi olarak uyutulacak.&rdquo;</p>

  <p>&ldquo;Yasal cinayet?" Sherikov&rsquo;un dudakları büküldü. &ldquo;Neden buracıkta işini bitirmiyorsun?"</p>

  <p>Reinhart zarfı kavrayıp cebine yerleştirdi. &ldquo;Bunları hemen makinelere teslim edeceğim." Dixon&rsquo;a işaret etti. &ldquo;Gidelim. Artık filoya Centaurus&rsquo;a saldırmaya hazırlanmaları haberini verebiliriz.&rdquo; Bir an Sherikov&rsquo;a döndü. &ldquo;İkarus ne zaman fırlatılabilir?"</p>

  <p>"Yaklaşık bir saat içinde sanırım. Kontrol taretini yerine bağlıyorlar. Doğru çalışacağını varsayarsak geriye bir tek bu kalıyor.&rdquo;</p>

  <p>"İyi. Duffe&rsquo;ye savaş filosuna işaret göndermesini bildireceğim.&rdquo; Reinhart polislere başını sallayarak Sherikov&rsquo;u bekleyen Güvenlik gemisine götürmelerini işaret etti. Sherikov küle dönmüş yorgun bir yüzle, robot gibi yürüdü. Cole&rsquo;un hareketsiz bedeni bir yük arabasına yüklendi. Araba gürültüyle güvenlik gemisinin ambarına sokuldu, ambar kapağı arkasından kapandı.</p>

  <p>&ldquo;Makinelerin ek bilgiye verecekleri tepkiyi görmek ilginç olacak&rdquo; dedi Dixon.</p>

  <p>"İhtimalleri epeyi iyileştirecektir&rdquo; diye ona katıldı Reinhart. İç cebindeki kabarık zarfa dokundu. &ldquo;Belirlenen zamanın iki gün önündeyiz.&rdquo;</p>

  <p>Margaret Duffe yavaşça masasından kalktı. İskemlesini robot gibi geri itti. &ldquo;Doğru anlamış mıyım bakalım. Yani bombanın bittiğini mi söylüyorsun? Yollanmaya hazır mı?&rdquo;</p>

  <p>Reinhart sabırsızlıkla başını salladı. &ldquo;Söylediğim bu. Teknisyenler doğru bağlandığından emin olmak için taret kilitlerini kontrol ediyor. Fırlatma yarım saat içinde gerçekleşecek."</p>

  <p>"Otuz dakika! O halde...&rdquo;</p>

  <p>&ldquo;O halde saldırı hemen başlayabilir. Filo çatışma için hazır sanırım.&rdquo;</p>

  <p>"Elbette. Birkaç gündür hazır bekliyor. Ama bombanın bu kadar erken hazır olduğuna inanamıyorum.&rdquo; Margaret Duffe kaskatı adımlarla bürosunun kapısına gitti. "Bu büyük bir gün Komiser. Eski çağ geride kaldı. Yarın bu zamanda Centaurus yok olmuş olacak. Sonunda koloniler elimize geçecek."</p>

  <p>&ldquo;Uzun bir tırmanıştı" diye mırıldandı Reinhart.</p>

  <p>&ldquo;Bir tek şey. Sherikov&rsquo;a düzenlediğin saldırı. İnanılmaz olan onun kalibresinde bir insanın..."</p>

  <p>Reinhart soğuk bir sesle onun sözünü kesti. "Bunu daha sonra konuşuruz.&rdquo; Manila zarfı paltosundan çıkardı. "Ek veriyi SRB makinelerine besleme fırsatım olmadı. İzninizle şimdi gidip bunu yapacağım.&rdquo;</p>

  <p class="p22"><span class="t26">&nbsp;</span></p>

  <p>Margaret Duffe bir an kapıda durdu. İkisi de konuşmadan sessizce birbirlerine baktılar, Reinhart'ın ince dudaklarında hafif bir gülümseme, kadının mavi gözlerinde ise düşmanca bir bakış vardı.</p>

  <p>&ldquo;Reinhart bazen çok ileri gidebileceğini düşünüyorum. Ve bazen çoktan fazla ileri gitmiş olduğunu düşünüyorum...&rdquo;</p>

  <p>"Gösterilen oranlarda değişiklik olduğunda size haber veririm.&rdquo; Reinhart kadının yanından geçip bürodan koridora çıktı. İçinde yükselen yoğun bir heyecanla SRB odasına yöneldi.</p>

  <p>Birkaç dakika sonra SRB odasına girdi. Makinelere yürüdü. Görüntü pencereleri 7-6 oranını gösteriyordu. Reinhart hafifçe gülümsedi. 7-6. Yanlış bilgiye dayanan yanlış oran. Artık kaldırılabilirlerdi.</p>

  <p>Kaplan hemen yanına geldi. Reinhart ona zarfı uzatıp pencereye gitti, aşağıdaki manzaraya baktı. Her yerde acele eden insanlar ve araçlar vardı. Karıncalar gibi gelip giden, her yöne koşturan görevliler.</p>

  <p>Savaş başlamıştı. Bunca zamandır Poxima Centaurus yakınlarında bekleyen savaş filosuna işaret gönderilmişti. Reinhart&rsquo;ın içi bir zafer duygusuyla doldu. Kazanmıştı. Geçmişten gelen adamı yok etmiş, Peter Sherikov&rsquo;u dize getirmişti. Savaş planlandığı gibi başlamıştı. Terra zincirlerinden kurtuluyordu. Reinhart hafifçe gülümsedi. Tam bir başarı sağlamıştı.</p>

  <p>&ldquo;Komiser."</p>

  <p>Reinhart yavaşça döndü. &ldquo;Pekâlâ."</p>

  <p>Kaplan makinelerin önünde durmuş okumaya bakıyordu. "Komiser...&rdquo;</p>

  <p>Reinhart ani bir panik hissetti. Kaplaıı&rsquo;ın sesinde bir şey vardı. Hemen adamın yanına gitti. "Ne oldu?&rdquo; dedi Reinhart sertçe, mesafeyle. Makinelere eğilip okumayı inceledi.</p>

  <p>Dehşetle başı döndü.</p>

  <p>100-1. Terra aleyhine!</p>

  <p>Gözünü rakamlardan ayıramıyordu. Gördüklerine inanamıyordu, uyuşmuş, şoka girmişti adeta. 100-1. Ne olmuştu? Ters giden neydi? Taret bitmişti, İkarus hazırdı, filoya haber verilmişti...</p>

  <p>Binanın içinde derinden gelen ani bir uğultu duyuldu. Aşağıdan bağırışlar geliyordu. Reinhart, korkuyla ürpererek yavaşça başını pencereye çevirdi.</p>

  <p>Akşam göğünde hareket eden an be an yükselen bir iz vardı. İnce beyaz bir çizgiydi. Bir şey her saniye biraz daha hızlanarak gökyüzünde tırmanıyordu. Yerde bütün bakışlar ona çevrilmişti, korku ve şaşkınlık içindeki yüzler gökyüzüne bakıyordu.</p>

  <p>Nesne hız kazandı. Hızlı, daha hızlı. Sonra gözden kayboldu. İkarus yola çıkmıştı.</p>

  <p>Saldırı başlamıştı, artık durmak için çok geçti.</p>

  <p>Makineler yüzde bir başarısızlık ihtimali gösteriyordu.</p>

  <p>15 Mayıs 2136 akşamı sabah saat sekizde İkarus, Centaurus yıldızına doğru fırlatıldı. Bir gün sonra bütün Terra beklerken İkarus ışık hızından binlerce kat hızlı hareket ederek yıldıza girdi.</p>

  <p>Hiçbir şey olmadı. İkarus yıldızda kayboldu. Hiçbir açıklaması yoktu. Bomba patlamamıştı.</p>

  <p>Bu sırada Terra savaş filosu birleşik bir saldırıya geçerek Centaurus&rsquo;un dış filosuyla çatışmaya girdi. Yirmi ana gemi ele geçirildi. Centaurus filosunun büyük bir bölümü yok edildi. Tutsak sistemlerin birçoğu imparatorluk zincirlerinden kurtulma umuduyla isyan etmeye başladı.</p>

  <p class="p22"><span class="t26">&nbsp;</span></p>

  <p>İki saat sonra Armun&rsquo;dan gelen Centaurus filosu aniden belirerek savaşa girdi. Büyük mücadele Centaurus sisteminin yarısını aydınlattı. Gemiler art arda bir an parlayıp sonra küle dönüştü. Bir gün boyunca iki filo milyonlarca kilometrelik uzay alanına dağılarak savaştı. Her iki taraf da sayısız savaşçı kaybetti.</p>

  <p>En sonunda hasar görmüş Terra filosundan geriye kalanlar yenilen taraf olarak Armun&rsquo;a doğru topalladı. Bir zamanların muazzam armadasından geriye pek az şey, yalpalayarak esarete giden birkaç kararmış tekne gövdesi kalmıştı ancak.</p>

  <p>İkarus çalışmamıştı. Centaurus patlamamıştı. Saldırı başarısızlıkla sonuçlanmıştı.</p>

  <p>Savaş sona ermişti.</p>

  <p>&ldquo;Savaşı kaybettik" dedi Margaret Duffe kısık bir sesle. Şaşkın ve korkmuştu kadın. "Bitti. Sona erdi.&rdquo;</p>

  <p>Konsey üyeleri konferans masasının çevresinde oturuyorlardı. Sessiz, hareketsiz, ak saçlı yaşlı adamlar. Hepsi de salonun iki duvarını kaplayan büyük yıldız haritalarına bakıyorlardı.</p>

  <p>"Şimdiden müzakerecilere barış anlaşması için yetki verdim&rdquo; diye mırıldandı Margaret Duffe. &ldquo;Kumandan yardımcısı Jessup&rsquo;a teslim olma emri gönderildi. Umut yok. Filo kumandanı Carleton birkaç dakika önce kendisini ve amiral gemisini yok etti. Centaurus Yüksek Meclisi ateşkesi kabul etti. Bütün imparatorluk temelden çürümüş durumda. Kendi ağırlığıyla çökmek üzere.&rdquo;</p>

  <p>Reinhart başını elleri arasına almış iki büklüm masada oturuyordu. &ldquo;Anlamıyorum... Neden? Bomba neden patlamadı?&rdquo; Titreyen ellerle alnını ovuşturdu. Bütün soğukkanlılığı kaybolmuş, titreyen yıkılmış bir adama dönüşmüştü. &ldquo;Ters giden neydi?&rdquo;</p>

  <p class="p22"><span class="t26">&nbsp;</span></p>

  <p>Dixon kül gibi bir yüzle geveledi. "Değişken adam tareti sabote etmiş olmalı. SRB makineleri biliyordu... veriyi analiz ettiler. Biliyorlardı! Ama artık çok geç.&rdquo;</p>

  <p>Reinhart başını hafifçe yukarı kaldırdığında gözleri umutsuzluktan kararmıştı. "Bizi mahvedeceğini biliyordum. İşimiz bitti. Bir yüzyıllık çalışma ve planlama.&rdquo; Bedeni yoğun bir azapla kaskatı kesildi. &ldquo;Hepsi Sherikov yüzünden!&rdquo;</p>

  <p>Margaret Duffe soğuk bakışlarla Reinhart&rsquo;ı süzdü. &ldquo;Neden Sherikov yüzünden?&rdquo;</p>

  <p>&ldquo;Cole&rsquo;u hayatta bıraktı! En başından beri onun öldürülmesini istedim.&rdquo; Reinhart aniden koltuğundan fırladı. Eli kasılarak silahını kavradı. &ldquo;Hâlâ hayatta! Kaybetmiş olsak bile Cole&rsquo;un göğsüne bir lazer sıkma zevkini tadacağım!&rdquo;</p>

  <p>"Otur yerine!&rdquo; diye emretti Margaret Duffe. Reinhart kapıyla arasındaki mesafenin yarısını aşmıştı bile. &ldquo;Hâlâ Ötenazi Bakanlığında, resmi evrakları bekli...&rdquo;</p>

  <p>&ldquo;Hayır, orada değil&rdquo; dedi Margaret Duffe.</p>

  <p>Reinhart donakaldı. Duyduklarına inanamıyormuşçasına yavaşça döndü. &ldquo;Ne?"</p>

  <p>&ldquo;Cole Bakanlık&rsquo;ta değil. Nakledilmesini emrettim, senin talimatlarını da iptal ettirdim.&rdquo;</p>

  <p>&ldquo;Nerede - o nerede?"</p>

  <p>Margaret Duffe&rsquo;nin sesi olağandışı bir sertlik taşıyordu. "Peter Sherikov&rsquo;la. Urallar&rsquo;da. Sherikov&rsquo;un yetkisini iade ettim. Sonra Cole&rsquo;u oraya göndererek Sherikov&rsquo;un koruması altına yerleştirdim. Ona verdiğimiz sözü -onu kendi zamanına geri gönderme sözünü- tutmak için Cole&rsquo;un iyileştiğinden emin olmak istiyorum."</p>

  <p class="p22"><span class="t26">&nbsp;</span></p>

  <p>Reinhart&rsquo;ın ağzı açılıp kapandı. Yüzü bembeyazdı. Yanakları seğiriyordu. En sonunda konuşmayı başardı. &ldquo;Aklını kaçırmışsın! Dünya&rsquo;nın aldığı en büyük yenilgiden sorumlu haini...&rdquo;</p>

  <p>"Savaşı kaybettin" dedi Margaret Duffe usulca. &ldquo;Ama bugün bir yenilgi günü değil. Bir zafer günü. Terra&rsquo;nın yaşadığı en inanılmaz zafer.&rdquo;</p>

  <p>Reinhart ve Dixon şaşkına dönmüştü. "Ne...&rdquo; dedi Reinhart soluksuzca. &ldquo;Sen ne demek...&rdquo; Oda kargaşa içindeydi. Bütün konsey üyeleri ayaktaydı. Reinhart&rsquo;ın sözleri kargaşada kayboldu.</p>

  <p>&ldquo;Sherikov buraya geldiğinde açıklayacak&rdquo; dedi Margaret Duffe&rsquo;nin sakin sesi. &ldquo;Keşfeden kişi o." Bakışlarını şaşkın konsey üyeleri üzerinde gezdirdi. &ldquo;Herkes yerine otursun. Sherikov gelene kadar hepiniz burada kalacaksınız. Söyleyeceklerini dinlemeniz çok önemli. Haberleri durumu tamamen değiştiriyor.&rdquo;</p>

  <p>Peter Sherikov kâğıtların bulunduğu evrak çantasını silahlı teknisyeninden aldı. &ldquo;Sağ ol.&rdquo; Sandalyesini arkaya itip konsey salonunda düşünceli bir biçimde çevresine bakındı. &ldquo;Herkes söyleyeceğim şeyi duymaya hazır mı?"</p>

  <p>&ldquo;Hazırız" diye karşılık verdi Margaret Duffe. Konsey üyeleri dikkat kesilmiş bir halde masada oturuyorlardı. Masanın ucunda Reinhart ve Dixon iri yarı Polonyalının evrak çantasının içinden kâğıtlarını çıkararak dikkatle incelemesini izledi.</p>

  <p>&ldquo;Başlangıç olarak size IDH bombasının arkasındaki orijinal çalışmayı hatırlatacağım. Jamison Hedge bir nesneyi ışık ötesi hızda hareket ettiren ilk insandı. Bildiğiniz gibi ışık hızına yaklaştıkça cismin boyu kısalıyor ve kütlesi artıyordu. Işık hızına ulaştığında ise nesne kayboluyordu. Bizim deyimimizle var oluşu sona eriyordu. Boyu olmadığı için bir alan kaplamıyordu. Farklı bir tür varoluşa geçiyordu.</p>

  <p>&ldquo;Hedge cismi geri getirmeyi denediğinde bir patlama oldu. Hedge öldü ve bütün ekipmanı yok oldu. Patlamanın gücü hesaplamanın ötesindeydi. Hedge gözlem gemisini milyonlarca kilometreler öteye yerleştirmişti. Buna rağmen yeterince uzak değildi. İlk başta motorunun uzay yolculuğu için kullanılabileceğini ummuştu. Ama ölümünden sonra bu ilke bir kenara bırakıldı.</p>

  <p>"Yani İkarus&rsquo;a kadar. Ben bir bomba potansiyeli gördüm, Centaurus ve İmparatorluk'u yok edebilecek inanılmaz güçlü bir bomba. İkarus&rsquo;un yeniden belirmesi sistemlerinin imhası anlamına gelecekti. Hedge&rsquo;in gösterdiği gibi cisim zaten maddenin boşlukta kapladığı alanda tekrar uzaya girecek ve inanılmaz boyutta bir patlamaya yol açacaktı."</p>

  <p>&ldquo;Ama İkarus geri dönmedi&rdquo; diye bağırdı Reinhart. "Cole devreleri değiştirdi, bomba ilerlemeye devam etti. Muhtemelen hâlâ ilerlemeye devam ediyor.&rdquo;</p>

  <p>&ldquo;Yanlış&rdquo; diye gürledi Sherikov. "Bomba <span class="t23">tekrar</span> belirdi. Ama patlamadı."</p>

  <p>Reinhart&rsquo;ın tepkisi sertti. &ldquo;Demek istediğin...&rdquo;</p>

  <p>&ldquo;Bomba geri geldi, Proxima yıldızına girer girmez İDH altına düştü. Ama patlamadı. Bir felaket olmadı. Tekrar belirdi, güneş tarafından emilerek anında gaza dönüştü."</p>

  <p>"Neden patlamadı?&rdquo; diye sordu Dixon sertçe.</p>

  <p>"Çünkü Thomas Cole, Hedge'in problemini çözdü. IDH cismi çarpışma olmadan bu evrene geri getirmenin bir yolunu buldu. Patlama olmadan. Değişken adam Hedge&rsquo;in peşinde olduğu şeyi buldu..."</p>

  <p>Bütün Meclis ayaklanmıştı. Odayı şiddeti artan bir mırıltı doldurdu, sesler giderek yükseldi.</p>

  <p class="p22"><span class="t26">&nbsp;</span></p>

  <p>&ldquo;İnanmıyorum" diye soludu Reinhart. &ldquo;Bu imkânsız. Eğer Cole, Hedge'in problemini çözdüyse bunun anlamı..." Sözlerini tamamlayamayarak bocaladı.</p>

  <p>&ldquo;Artık ışıktan hızlı motor uzay yolculuğu için kullanılabilir!" diye devam etti Sherikov, elini sallayıp gürültüyü bastırarak. &ldquo;Hedge&rsquo;in amaçladığı gibi. Adamlarım kumanda taretinin fotoğraflarını inceledi. Henüz nasıl ya da neden olduğunu bilmiyorlar. Ama elimizde taretin eksiksiz kayıtlan var. Laboratuvarlar onarılır onarılmaz kablo sistemini kopyalayabiliriz."</p>

  <p>Odadakiler yavaş yavaş olan biteni kavramaya başlıyordu. &ldquo;Sonra IDH gemiler yapmamız mümkün olacak" diye mırıldandı Margaret Duffe sersemlemiş bir halde. &ldquo;Bunu yapabilirsek de...&rdquo;</p>

  <p>&ldquo;Ona kumanda taretini gösterdiğimde Cole bunun amacını anladı. Benim amacımı değil, Hedge&rsquo;in gerçekleştirmeye çalıştığı, ilk baştaki hedefini. Cole, İkarus&rsquo;un aslında bir bomba değil, tamamlanmamış bir uzay gemisi olduğunu fark etti. Hedge&rsquo;in gördüğünü, yani bir IDH uzay motorunu gördü. İkarus&rsquo;u çalıştırmak üzere yola çıktı.&rdquo;</p>

  <p>&ldquo;Centaurus'un ötesine gidebiliriz" diye mırıldandı Dixon. Dudakları büküldü. "O halde savaşın bir önemi kalmadı. İmparatorluğu tamamen arkamızda bırakabiliriz. Galaksinin ilerisine gidebiliriz."</p>

  <p>"Bütün evren bize açık&rdquo; diye doğruladı Sherikov. "Eskimiş bir imparatorluğa egemen olmak yerine haritalayabileceğimiz ve keşfedeceğimiz bütün bir evren var önümüzde, tanrının bütün yaratısı.&rdquo;</p>

  <p>Margaret Duffe ayağa kalkarak yavaşça odanın uzak ucunda yükselen büyük yıldız haritalarına gitti. Bir süre sayısız güneşe, kalabalık sistemlere bakarak gördüğü şey karşısında şaşkınlık ve korkuya kapıldı.</p>

  <p class="p22"><span class="t26">&nbsp;</span></p>

  <p>&ldquo;Bütün bunları anlıyor mu dersin?" diye sordu aniden. "Burada bu haritalarda gördüklerimizi?"</p>

  <p>&ldquo;Thomas Cole garip biri" dedi Sheıikov kendi kendiyle konuşur gibi. &ldquo;Görünüşe göre makinelerle, nesnelerin nasıl çalıştığıyla ilgili bir önseziye sahip. Bu önsezi zihninden çok ellerinde. Bir piyanist ya da ressamın sahip olduğu türden bir dehaya sahip. Bir bilimadamı değil. Nesneler hakkında sözel bilgisi, anlamsal bir dayanağı yok. Doğrudan nesnelerle uğraşıyor.&rdquo;</p>

  <p>&ldquo;Thomas Cole&rsquo;un olacakları anladığım hiç sanmam. Küreye kumanda taretine baktığında, bitmemiş bir kablo sistemi ve röleler gördü. Yarım kalan bir işti gördüğü. Tamamlanmamış bir makine.&rdquo;</p>

  <p>&ldquo;Onarılması gereken bir şey&rdquo; diye sözünü kesti Margaret Duffe.</p>

  <p>&ldquo;Onarılması gereken bir şey. Bir sanatçı gibi önünde yatan işi gördü. Sadece tek bir şeyle ilgileniyordu: Yeteneğini kullanarak yapabildiği en iyi işi çıkarmak. Bu beceri bütün bir evreni önümüzde açtı, keşfedilecek sonsuz galaksi ve sistemi. Sonsuz sayıda dünya. Sınırsız sayıda, bakir dünya.&rdquo;</p>

  <p>Reinhart sendeleyerek ayağa kalktı. &ldquo;İşe koyulsak iyi olur. İnşaat ekipleri kurmaya başlamalıyız. Keşif ekipleri. Savaş üretiminden gemi tasarımına dönmemiz gerekecek. Haritalandırma çalışmaları için madencilik ve bilimsel araçların üretimine başlamalıyız.&rdquo;</p>

  <p>"Doğru&rdquo; dedi Margaret Duffe. Düşünceli gözlerle adama baktı. &ldquo;Ama senin bunlarla bir ilgin olmayacak.&rdquo;</p>

  <p>Reinhart kadının yüzündeki ifadeyi gördü. Eli hızla silahına gitti, çabucak kapıya doğru geri çekildi. Dixon fırlayıp ona katıldı. &ldquo;Geri çekilin!" diye bağırdı Reinhart.</p>

  <p class="p22"><span class="t26">&nbsp;</span></p>

  <p>Margaret Duffe eliyle işaret ettiğinde iki adamın çevresini hükümet birliklerinden oluşan bir grup sardı. Manyetik çengelleri hazır asık yüzlü askerlerdi.</p>

  <p>Reinhart&rsquo;ın koltuklarında şaşkınlıkla oturan konsey üyelerine ve doğruca Margaret Duffe&rsquo;nin mavi gözlerine yönelttiği ışın tabancası bocaladı. Yüzü çılgınca bir korkuyla büküldü. &ldquo;Geri çekilin! Yanıma yaklaşan olursa ilk ona ateş ederim!"</p>

  <p>Peter Sherikov masadan kalkıp tek bir uzun adımla dev gövdesini Reinhart&rsquo;ın önüne yerleştirdi. Siyah tüylerin kürk gibi kapladığı iri yumruğu ezici bir yay çizerek yukarı kalktı. Reinhart çınlayan bir güçle uçarak duvara yapıştı ve yavaşça yere kaydı.</p>

  <p>Hükümet birlikleri çabucak çengellerini fırlatıp onu ayağa çektiler. Reinhart&rsquo;ın bedeni donmuş gibiydi. Ağzından kan damlıyordu. Gözleri cam gibi, diş parçaları tükürdü. Dixon ağzı açık sersemlemiş bir halde duruyordu, çengeller kolları ve bacaklarını sararken afallamış gibiydi.</p>

  <p>Reinhart kapıya doğru çekilirken silahı bir kenara savruldu. Yaşlı konsey üyelerinden biri silahı alıp merakla inceledi. Dikkatle masaya bıraktı. "Tamamen dolu&rdquo; diye mırıldandı. &ldquo;Ateşlenmeye hazır."</p>

  <p>Reinhart&rsquo;ın yumruk yemiş suratı nefretle kararmıştı. &ldquo;Hepinizi öldürmeliydim! Hepinizi!" Patlamış dudakları çirkin bir sırıtmayla büküldü. "Ellerim serbest olsaydı..."</p>

  <p>&ldquo;Olmayacak" dedi Margaret Duffe. "Bunu düşünme zahmetine bile girme." Birliklere işaret etti, adamlar öfkeyle homurdanan sersemlemiş Reinhart ve Dixon&rsquo;u kabaca odadan çıkardılar.</p>

  <p>Oda bir an için sessizleşti. Konsey üyeleri koltuklarında tedirginlikle kıpırdanıp tekrar rahat soluk almaya başladılar.</p>

  <p class="p22"><span class="t26">&nbsp;</span></p>

  <p>Sherikov iri elini Margaret Duffe&rsquo;nin omzuna koydu. "İyi misin Margaret?&rdquo;</p>

  <p>Kadın hafifçe gülümsedi. "İyiyim, teşekkürler."</p>

  <p>Sherikov bir an kadının yumuşak saçına dokundu. Sonra yanından ayrılıp evrak çantasını toplamaya başladı. &ldquo;Gitmeliyim. Seninle sonra temasa geçerim.&rdquo;</p>

  <p>&ldquo;Nereye gidiyorsun&rdquo; diye sordu tereddüt ederek. &ldquo;Kalıp...&rdquo;</p>

  <p>"Urallara dönmeliyim.&rdquo; Sherikov odadan çıkarken gür bıyıklarının altından ona gülümsedi. &ldquo;İlgilenmem gereken önemli bir iş var.&rdquo;</p>

  <p>Sherikov kapıdan içeri girdiğinde Thomas Cole yatakta oturuyordu. Hantal, kambur bedeni hava geçirmez, saydam plastikten ince bir zarfa sarılıydı. Başında iki robot bakıcı hiç durmadan vızır vızır çalışıyordu. Kablo uçları nabzı, kan basıncı, solunum ve vücut ısısıyla bağlantıdaydı.</p>

  <p>İri yarı Polonyalı evrak çantasını bir kenara atıp pencere pervazına otururken Cole hafifçe ona döndü.</p>

  <p>&ldquo;Nasıl hissediyorsun?" diye sordu Sherikov ona.</p>

  <p>&ldquo;Daha iyi.&rdquo;</p>

  <p>&ldquo;Gördüğün gibi tedavilerimiz oldukça ileri. Yanıkların birkaç ay içinde iyileşecektir.&rdquo;</p>

  <p>"Savaş nasıl gidiyor?&rdquo;</p>

  <p>&ldquo;Savaş bitti.&rdquo;</p>

  <p>Cole&rsquo;un dudakları oynadı. &ldquo;İkarus...&rdquo;</p>

  <p>&ldquo;İkarus beklendiği gibi gitti. Senin düşündüğün gibi.&rdquo; Sherikov yatağa eğildi. &ldquo;Cole sana bir söz vermiştim. Sen iyileşir iyileşmez bu sözümü tutmaya kararlıyım."</p>

  <p>"Beni kendi zamanıma geri göndermek mi?&rdquo;</p>

  <p class="p22"><span class="t26">&nbsp;</span></p>

  <p>&ldquo;Doğru. Artık Reinhart&rsquo;ın gücü elinden alındığı için nispeten kolay bir iş. Kendi zamanına evine, dünyana geri döneceksin. Sana işini finanse etmen için birkaç platinyum disk ya da bu tür bir şey verebiliriz. Yeni bir tamir aracına ihtiyacın olacak. Aletlere. Giysilere de. Birkaç bin dolar işini görecektir.&rdquo; Cole sessizdi.</p>

  <p>"Tarih araştırmalarıyla temas kurdum bile&rdquo; diye devam etti Sherikov. "Zaman balonu sen hazır olur olmaz, hazır olacak. Muhtemelen fark etmişsindir sana borçluyuz. En büyük hayalimizi gerçekleştirmemizi mümkün kıldın. Bütün gezegen heyecan içinde. Ekonomimizi savaştan..."</p>

  <p>"Olanlar yüzünden kızgın değiller mi? Başarısızlık pek çok kişiye kendini tam anlamıyla berbat hissettirmiş olmalı."</p>

  <p>"İlk başta. Ama gelecekte onları neyin beklediğini anlar anlamaz bu durumu atlattılar. Burada olup da göremeyecek olman çok kötü Cole. Evrene doğru atılan, zincirlerinden kurtulan koskoca bir dünya... Hafta sonuna kadar bir IDH gemisini hazırlamamı bekliyorlar! İlk uçuşa katılmak isteyen kadınlar ve erkeklerle binlerce başvuru kaydedildi şimdiden.&rdquo; Cole hafifçe gülümsedi. "Orada bir bando takımı olmayacak. Onları resmi geçit ya da bir karşılama komitesi beklemeyecek."</p>

  <p>&ldquo;Belki doğru. Belki de ilk gemi yalnızca kum ve kurumuş tuzdan oluşan ölü bir dünyada bulacak kendini. Ama herkes gitmek istiyor. Neredeyse bir bayram havası var. İnsanlar ortalıkta koşturup bağırıyor, sokaklarda bir şeyler fırlatıyor.&rdquo;</p>

  <p>&ldquo;Korkarım laboratuvara geri dönmek zorundayım. Yeniden inşa çalışmalarına başlıyoruz.&rdquo; Sherikov tıka basa dolu evrak çantasını karıştırdı. &ldquo;Bu arada... küçük bir şey. Kendini toparlarken bunlara da bakmak isteyebilirsin.&rdquo; Yatağa bir avuç şematik çizim bıraktı. &ldquo;Bu iktidarı hepimizin eline verecek, Reinhart&rsquo;ın Konsey&rsquo;e egemen olduğu gibi, tek kişinin hakimiyet kurabileceği sınırlı sayıda kişiye değil."</p>

  <p>"Bu alet yurttaşların seslerini yükseltip meselelerle ilgili doğrudan karar vermelerini mümkün kılıyor. Bir önlemin dile getirilmesi için konseyi beklemek zorunda kalmayacaklar. Bunlardan biriyle her yurttaş kendi iradesini otomatik olarak tepki veren merkezi bir denetime iletebilecek. Halkın büyük bir bölümü belli bir şeyin yapılmasını istediğinde bu küçük aletler diğerlerine dokunan etkin bir alan oluşturuyor. Bir konu resmi bir Konsey&rsquo;den geçmek zorunda kalmayacak. Yurttaşlar ak saçlı yaşlı adamların zaman ayırmasından çok önce, iradelerini ifade etmiş olacak."</p>

  <p>Sherikov kaşlarını çatarak sözünü kesti. &ldquo;Elbette&rdquo; diye devam etti yavaşça. &ldquo;Küçük bir ayrıntı var..."</p>

  <p>&ldquo;O neymiş?&rdquo;</p>

  <p>&ldquo;Çalışacak bir model elde edemedim henüz. Birkaç yazılım hatası... Bu tür ince işler benim işim değil." Kapıda duraksadı. "Eh, umarım gitmeden önce görüşürüz. Belki daha sonra, kendini yeterince iyi hissedersen son bir kez sohbet etmek için bir araya gelebiliriz. Belki bir ara yemek yeriz. Ha?"</p>

  <p>Ama Thomas Cole onu dinlemiyordu. Şematik çizimlerin üzerine eğilmişti. Uzun parmakları çizimlerin üzerinde hiç durmadan hareket ediyor, bağlantıları ve kablo sistemini takip ediyordu. Dudakları hesap yaparken oynuyordu.</p>

  <p>Sherikov bir an bekledi. Sonra koridora çıkıp kapıyı arkasından yavaşça kapadı.</p>

  <p>Neşeyle ıslık çalarak koridordan aşağı ilerledi.</p>

  <p>&nbsp;</p>
</body>
</html>
