<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h3 id="u9126b75a-095f-4717-ad56-39f480671a13" style="text-align: center;"><a id="bookmark4"></a><b>Önsöz</b></h3>

  <p>Annemle babam, tamamen farklı tarzlarıyla, dikkate değer insanlardı. Ortak noktaları, enerjileriydi. Birinci Dünya Savaşı, her ikisinin de canına okudu. Şarapnel babamın bacağını parçaladı, ömrünün sonuna kadar tahta bacakla gezmek zorunda kaldı. Siperleri unutmayı, atlatmayı bir türlü başaramadı. Altmış iki yaşında, ihtiyar biri olarak öldü. Defin ruhsatına, ölüm nedeni olarak “Büyük Savaş” yazmaları gerekirdi. Annemin büyük aşkı olan doktor, Manş Denizi’nde boğuldu. Annem bu kaybın acısını hep içinde taşıdı. Onlara, Birinci Dünya Savaşı hiç yaşanmamış gibi bir yaşam vermeye çalıştım.</p>

  <p>Babamda zorlanmadım. Colchester çevresindeki tarlalarda, çiftçi çocuklarıyla oynayarak büyümüştü. Hayatı boyunca, Essex ya da Norfolk’ta çiftçilik yapmak istemişti. Çiftlik alacak parası yoktu, ben de onun en büyük dileğini, bir İngiliz çiftçisi olma arzusunu gerçekleştirdim. Sporda çok başarılıydı, özellikle krikette.</p>

  <p>Annem dört yıllık savaş boyunca, o sıralar Londra’nın Doğu Yakası’nda bulunan eski Royal Free Hastanesi’nde yaralılara bakmış. Otuz iki yaşındayken, zamanın en büyük, en önemli hastanelerinden biri olan St. George Hastanesinin başhemşireliğine atanmış. Orası şimdi bir otel. Genelde, kadınlar böyle bir mevkiye ancak kırkından sonra getirilirmiş. Annem olağanüstü yetkin, becerikli bir kadındı. Küçükken ona takılır, İngiltere’de kalsaydın, kesin bir kadın enstitüsü kurardın ya da Florence Nightingale gibi, hastanelerin yeniden örgütlenmesine önayak olurdun, derdim. Ayrıca, müzik konusunda da yetenekliydi.</p>

  <p>O savaş, bütün savaşları sona erdiren Büyük Savaş, çocukluğumun üzerine bir gölge gibi çöktü. Siperler benim için, çevremde gördüğüm her şey kadar gerçekti. İşte, hâlâ burada, o devasa, o canavarsı mirastan kurtulmaya, özgür kalmaya çalışmaktayım.</p>

  <p>Umuyorum ki, Alfred Tayler ve Emily McVeagh’la şimdi, onları yazdığım, Büyük Savaş’ı hiç yaşamamışlarcasına anlattığım şekilde karşılaşsaydım, her ikisi de, onlara verdiğim yaşamı onaylardı.</p>

  <h2 id="ub5b99467-40a1-4697-92f8-4773e095b8c9" style="text-align: center;"><span style="font-weight:bold;">BİRİNCİ BÖLÜM</span></h2>

  <h3 id="u67165bfb-f87a-4898-8238-6c98f5bd8401" style="text-align: center;"><span style="font-weight:bold;">Alfred ile Emily: Kısa Bir Roman</span></h3>

  <p><img alt="Image" src="../Images/01.jpg" /></p>

  <p><img alt="Image" src="../Images/02.jpg" /></p>

  <div style="text-align: center;"></div>

  <div style="text-align: center;"></div>

  <h3 id="u4ef185ab-6753-4f2f-b9e8-b20575226ed1" style="text-align: center;"><span style="font-weight:bold;">1902</span></h3>

  <p><span style="font-style:italic;">Geçen</span> yüzyılın başındaki uzun yazların güneşleri salt huzur ve bolluk vaat ediyordu; tabii refahla mutluluğun yanı sıra. Güneşin sürekli parladığı o yaz günleri gibisini kimse anımsamıyor. Bunun doğruluğunu kanıtlayan binlerce anı kitabı ve roman var, dolayısıyla, 1902 ağustosundaki, Longerfield köyündeki o cumartesi ikindisinin, muhteşem bir ikindi olduğunu büyük bir güvenle iddia edebilirim. Birleşik Essex ve Suffolk bankalarının yıllık kutlaması yapılmaktaydı; şenlik yeri, her yıl Çiftçi Redway’den kiralanan, genellikle ineklerini saldığı, geniş tarlaydı.</p>

  <p>Çeşitli etkinlik odakları vardı. Tarlanın karşı ucundan yükselen heyecanlı çığlıklardan, haykırışlardan anlaşıldığı üzere, çocuk oyunları orada sürmekteydi. Bir meşe kümesinin altına yerleştirilmiş olan uzun piknik masasının üzeri akla gelebilecek her türlü yiyecekle doluydu. İlginin merkezi, kriket maçıydı; izleyicilerin çoğunluğu beyaz giysili karaltıların çevresine toplanmıştı. Bütün sahne, tarlayı bitişikteki arsadan, bugünlük yerlerinden sürülmüş olan ineklerin, çenelerini dalgın dalgın, anıları yâd edercesine, dedikoduya dalmış yaşlılar gibi oynata oynata yan tarladaki hareketliliği izlediği yerden ayıran iri karaağaçların gölgeleri tarafından ele geçirilmek üzereydi. Günün sonunda azıcık tozlanmış olsa da, bembeyaz formalı oyuncular bu yaz şenliğindeki önemlerinin farkındaydı; bir çitin üzerine abanmış, maçı seyreden, eğlencenin dışında bırakılmaya hiç niyeti olmayan birtakım köylüler de dahil, bütün bakışları topladıklarının bilincindeydiler.</p>

  <p>Kriket sahasından pek de uzak olmayan bir noktada, otlara atılmış yastıkların üzerinde, al basmış yüzünden sıcakla başının hoş olmadığı anlaşılan, iriyarı, açık tenli bir kadın, onun ufacık tefecik kızı ve söylediklerini duymak için ona, Bayan Lane’e doğru eğilmiş, gözlerini onun yüzüne dikmiş genç bir kız oturuyordu. “Bu çok ciddi bir mesele, tatlım, babanla kavga etmen yani.”</p>

  <p>Tam o anda bir delikanlı, elinde kriket sopası ilerledi, üç hedef sopasının yanında durdu; açık tenli kadın eğilip ona el salladı, delikanlı da bir gülümseme ve baş selamıyla karşılık verdi. Dikkat çekecek kadar yakışıklıydı, esmer, yapılı; orada öylece duruşunda, ani bir sessizliğe yol açan, özel, seçkin bir şey vardı. Atıcının yolladığı topa vurdu, kolayca, hiç zorlanmaksızın uzaklaştırdı.</p>

  <p>“Şişşt,” dedi Mary Lane. “Bir dakika, şunu seyretmek istiyorum...”</p>

  <p>Daisy, küçük kız, çoktan eğilmiş, izliyordu bile; şimdi öteki kızın, yani Emily McVeagh’ın gözleri de savrulan toptaydı; her ne kadar baktığı yeri görmediği kesinse de. Yüzü heyecandan, kararlılıktan kızarmıştı, yan gözle orta yaşlı kadını süzüyor, dikkatini çekmeye çalışıyordu.</p>

  <p>Bir başka top hızla yakışıklı gence doğru yuvarlandı, yine süratle, çevikçe geri püskürtüldü; bir alkış dalgası yükseldi.</p>

  <p>“Aferin,” dedi Bayan Lane; el çırpmaya hazırlandı, ama atıcı çoktan ön tarafa doğru koşmaya başlamıştı bile.</p>

  <p>Bir kez daha... yeniden... toplardan biri, kadınların oturduğu yere yuvarlandı, oyuncu da yakalamak üzere ona doğru koştu. Vuruşlar başladı, on oyuncu da oyun dışı bırakılıncaya kadar sürdü, tek tük alkışlar duyuldu, sonra delikanlı topu ta çocukların oyun oynadığı yere gönderince, topluca, güçlü bir alkış yükseldi.</p>

  <p>Çay zamanı gelmişti. Uzun piknik masasına hücum edildi; kadınlardan biri semaverin başında duruyor, fincanları dağıtıyordu.</p>

  <p>Annesi, “Bir fincan çay iyi gider şimdi,” deyince, Daisy bir koşu gidip kuyruğa girdi.</p>

  <p>Aynı anda, Emily’nin ondan çok daha fazlasını beklediğini ayrımsayan Bayan Lane, dikkatini ona yöneltti: “Bana kalırsa, neye kalkıştığının tam olarak farkında değilsin.”</p>

  <p>Yararlı yerlerde dostları olan, nüfuzlu bir kadındı; Emily McVeagh’ın neye niyetlendiğini bir düzine farklı kaynaktan soruşturmuştu.</p>

  <p>Genç kız babasına karşı gelmiş, açıkça söylemişti: Hayır, üniversiteye gitmeyecekti, hastabakıcı olacaktı.</p>

  <p>Kızın kararından şaşkına dönen Bayan Lane, kendi kendine söylenmişti: “Anlaşıldı, erkek gibi olup çıkacak.”</p>

  <p>John McVeagh’ı, aileyi çok iyi tanırdı; Emily’nin zafer dolu okul günlerini gıptayla karışık bir hayranlıkla, kendi kızının bu kadar zeki, alımlı ve girişken olmamasına hayıflanarak, yakından takip etmişti. Kızlar arkadaştı; böylesine benzeşmeyen iki kişinin dostluğu, insanları oldum olası şaşırtırdı. Biri geri planda kalmayı seven, silik, kolayca gözden kaçan, kırılgan görünüşlü; öteki ne istediğini bilen, kendine ve koşullara anında hâkim olabilen, her şeyde daima ilk, okulda mümessil, ödülleri silip süpüren: Emily McVeagh, küçük Daisy’nin dostu ve kahramanı.</p>

  <p>“Başarabileceğimi biliyorum,” dedi Emily sakince.</p>

  <p>“İyi ama neden, neden?” diye sormak istiyordu Bayan Lane, belki sorardı da, ama tam o sırada, hak ettiği alkışı toplayan delikanlı yanına geldi, kadın da onu öpmek için uzandı, “Aferin sana,” dedi. “Ah, çok iyiydin.”</p>

  <p>Tanışıklıkları çok eskiye dayanıyordu.</p>

  <p>Genç adam Daisy’nin uzattığı çayla kocaman pasta dilimini aldı, dostunun, Bayan Lane’in yanına oturdu. Kadın onu doğduğu günden beri tanıyordu.</p>

  <p>İki erkek kardeş: Büyüğü, Harry, annesinin gözdesiydi. Hüsrana uğramış bir kadın olduğunu bilmeyen yoktu, çünkü kocası, oğlanların babası, bir bankada memurdu ve işinden nefret ediyordu; her boş dakikasını kilisede, org çalarak geçirmekteydi. Kadın da, açıkça görüldüğü üzere, “durumu sineye çekmeye” çalışıyordu. Adamda hırsın zerresi yoktu, ama büyük oğlan, henüz okulu bile bitirmesine kalmadan, çoğu öğrencinin ummayacağı kadar iyi bir iş teklifi almıştı. Emily gibi o da zeki olandı; sınavları kolayca veren, takdirnameler alan. Ancak bu anne küçük oğlundan, Alfred’den hoşlanmıyordu, ya da hoşlanmazmış gibi davranıyordu.</p>

  <p>O günlerde çocukları dövmek, Tanrının buyruklarına kulak vermek olarak görülürdü, o kadar. “Sopayı sakınırsan, çocuğu tepene çıkarırsın.” Ama Bayan Lane gözlemledikçe, dehşete düştü. Kendisi de bir banka memurunun karısıydı, kıdemli bir kâtibin, fakat onun kocası kiliseyi ayakta tutan sütunlardan biri olmanın yanı sıra, toplumsal etkinliklerden de hiç geri durmazdı. Alfred’in anneden yana şanssızlığı epeydir bilinen, tartışılan bir olguydu, dolayısıyla oğlan ona acıyan, haline üzülen insanların engin hoşgörüsüyle, özel iltimaslarıyla kuşatılmaktaydı. Okulla başı pek hoş değilse de, sporda, özellikle krikette çok iyiydi. Bir hafta kadar önce on altısına basmıştı, erkeklerin maçında yer alamayacak kadar gençti. Ama işte buradaydı, oynuyordu; Bayan Lane, delikanlıya kendini kanıtlama fırsatı verilmeli, diyerek kulis yapmış, sözü geçen kişileri razı etmek için çabalamış olabilirdi, ama bundan kimin haberi olacaktı ki? Alfred’in annesi izleyicilerin arasındaydı; bu parlak, göz alıcı evlat için insanlar onu kutlarken, huzursuz, rahatsız görünüyordu, asıl ve sürekli alkışlanması gereken kişinin öteki oğlan olduğuna inandığı her halinden belliydi.</p>

  <p>Alfred’e kendini, yiğitliğini göstermesi için bir fırsat verilmişti; Bayan Lane gururluydu, hem kendisinden hem de ondan hoşnuttu. Oğlanı öz oğluymuş gibi sevdiğini zaten sıkça dile getirirdi; keşke gerçekten de onun oğlu olsaydı. Alfred’in annesinden hiç hazzetmezdi; her ne kadar bu, herkesin herkesi tanıdığı bu küçük toplulukta açıkça dile getirebileceği bir şey olmasa da.</p>

  <p>“Alfred,” dedi, elindeki etkinlik programıyla yelpazelenirken, “Alfred, hepimizi gururlandırdın.”</p>

  <p>Tam o sırada Alfred vuruş noktasından çağrıldı - üçüne birden, tıpkı annesi gibi ona tapan Daisy ile tanıştırılmadığı öteki genç kıza gülümsedi, hızla o yana seğirtti.</p>

  <p>Vuruş noktasının başında, Alfred’in de dahil olduğu küçük fikir alışverişini bir süre seyreden Bayan Lane dikkatini yeniden Emily’ye yöneltti.</p>

  <p>“Maaşın ne kadar düşük, yetersiz olduğundan haberin bile yok,” dedi kıza. “Resmen hademelik yapacaksın, korkunç, hem çalışma saatleri de çok uzun. Yiyeceklerse berbat.” Diğer itirazını sözcüklere dökmekte zorlanıyordu. Becerebilseydi, hastabakıcı adayı olan kızlar en alt kademedekiler, derdi; onlar çalışan kızların en hor görülenleri. Oysa sen, Emily McVeagh, rahat, kolay bir yaşam sürdün, her şeyin en iyisine sahip oldun, dolayısıyla çok ama çok zorlanacaksın.</p>

  <p>Oyun yeniden başlamış, yakışıklı delikanlı top hedefinin arkasındaki yerini almıştı.</p>

  <p>“Nedenini bir anlayabilseydim,” dedi Bayan Lane, ağzındaki baklayı çıkararak. “Nedenini bana bir açıklayabilseydin, Emily. Biliyorsun, kızının üniversiteye gitmesini isteyen baba sayısı fazla değil. Ne büyük bir hayal kırıklığına uğradığını tahmin edebiliyorum.”</p>

  <p>John McVeagh’dan aman aman hoşlanmazdı, pek de azametli, diye düşünürdü, kendinden fazla hoşnut; ama adamın Emily’yle nasıl gururlandığı, her yerde, her fırsatta onunla nasıl övündüğü aklına gelince, üzülmeden edemedi; şimdi kim bilir neler hissediyordur...</p>

  <p>“Bana, ‘Bir daha asla eşiğimi aşındırma,’ dedi.” Emily yaşla dolmuş, parlak gözlerini akıl hocasına çevirdi. Ona, “Keşke annem olsaydın,” derdi sık sık. Şefkatsiz bir üvey annenin elindeki bu anasız kız, şu an yüzünde derin bir hayal kırıklığıyla ona bakmakta olan Bayan Lane’i kendine anne bellemişti. “İyi düşün, Emily, çok iyi düşün.”</p>

  <p>Oysa Emily gelecek hafta işe başlıyordu; aşağının da aşağısında, Londra’daki Gray’s Inn Yolu’nda bulunan</p>

  <p>Royal Free Hastanesinde. Artık evde kalamazdı: Resmen kapı dışarı edilmişti.</p>

  <p>Ona, “Eşiğimi bir daha aşındırma,” denmişti. Şimdi bu cümleyi yinelemek, belli bir doygunluk sağlıyordu, sözcükleri tekrarlarken babasını, John McVeagh’ı dilinde yuvarlayıp dışarıya tükürüyor, onunla ilişiğini kesiyordu sanki.</p>

  <p>“Dediğine göre, kendimi artık onun kızı saymamalıymışım,” diye ekledi, öfkeyle, çaresizlikle; yaşlar gözlerinden boşanıverdi.</p>

  <p>“Canım benim,” dedi Bayan Lane; kolunu Emily’nin omzuna doladı, ateş basmış, ıslanmış yanağından öptü. “Ne dediği hiç önemli değil. Sen onun kızısın ve bu gerçeği hiçbir şey, hiç kimse değiştiremez.”</p>

  <p>Kriket sahasından alkışlar yükseldi. Yakışıklı delikanlı oyun dışı kalmıştı, ama anlaşılan rezil rüsva olacak şekilde değil, çünkü seyircilerin arasına dönerken, onu alkışlayanlar oldu. Az önce onu seyretmekte olan annesinin çekip gitmiş olduğunu görünce, hiç şaşırmadı.</p>

  <p>Emily’nin başının üstünden o yana bakınca, Bayan Tayler’ın, bu kibarlıktan nasibini almamış kadının gittiğini Bayan Lane de gördü.</p>

  <p>Alfred yanına gelince, Bayan Lane Emily’yi bıraktı, annesinin yokluğunu telafi etmeye çalışırcasına delikanlıyı kucakladı.</p>

  <p>“Öyle başarılıydın ki,” dedi. “Bravo, Alfred.”</p>

  <p>Alfred duraksadı, adını bilmediği kızın ağladığını görmüştü, kendini az uzaktaki iskemleye bıraktı.</p>

  <p>“Ah, canım,” dedi müşfik Bayan Lane yeniden Emily’ ye sarılırken. “Ah, canım, canım. Keşke anlayabilseydim.”</p>

  <p>Alfred kriket maçını izliyordu, ama başını Bayan Lane’in omzuna bırakmış olan kızın söylediklerini duyamayacak kadar kaptırmamıştı kendini. “Benim için doğrusu bu, biliyorum. Bundan eminim.” Alfred’in kaçmak ister gibi bir hali vardı, sonra fikrini değiştirdi, semavere gidip birkaç fincan çay aldı, getirip şeker kâsesiyle birlikte üç kadına verdi. Daisy’ye fincanını uzatırken, çok alçak sesle, “Bu kim?” diye sordu, Daisy de, “Emily,” dedi, başkaca bir şey söylemek gereksizmiş gibi. Sonra, ekledi: “Benim arkadaşım.”</p>

  <p>Ah, Emily bu demek, diye düşündü Alfred; Emily hakkındaki her şeyi biliyordu elbette, çok dinlemişti onu. Gerçek birinin gerçekliğiyle -bu durumda, hıçkıran, saçı başı dağılmış, genç bir kadınla- yüz yüze gelenlere sıkça olduğu gibi, ona baktı, baktı ve bu kızın Daisy için neden bu kadar önemli olduğunu anlamak hiç de kolay değil, diye düşündü.</p>

  <p>Gözleri çoktan maçta, yeniden iskemlesine oturmak üzereydi ki, çitin oradan gelen bir gürültü dikkatini çekti. Yetişkinler çekip gitmişti, ama çocuklar hâlâ oradaydı. Bulunduğu yerden, üç-beş metrelik mesafeden bile, bunların yoksul çocuklar olduğu görülebiliyordu. Kızlar yırtık pırtık giysili, yalınayaktı. Gözlerini yiyecekle dolu masaya dikmiş birkaç erkek çocuk çite tırmanmaya çalışıyordu.</p>

  <p>“Daisy, şunlara bir şeyler götür, ” dedi annesi. “Sandviçleri götür.” Semaverin başındaki kadının karşı çıkmaya hazırlandığını ayrımsayınca, ekledi: “Sandviçleri ben getirdim.” Durumu fark eden kadınlar piknik masasına seğirttiler; Bayan Lane seslendi: “Sadece kendi getirdiklerimi, merak etmeyin.”</p>

  <p>Alfred ile Daisy sandviç tabaklarını, birkaç tane de ıslak kek alıp çite götürdüler; çocuklar bir anda kapışıverdi. Karınları açtı.</p>

  <p>Masaya ulaşan kadınlar sımsıkı yumulu dudaklarıyla öylece kalakaldılar.</p>

  <p>“Sadece kendi getirdiklerim,” diye seslendi Bayan Lane gülümseyerek, ama kızgındı. Soluğunun altından söylendi: “Değerli keklerine dokunacak değilim.”</p>

  <p>“Çingene bunlar,” dedi kadınlardan biri. “Birbirinden leziz keklerimi mideye indirmelerini istemem doğrusu.” “Eh, Çingenelerin de arada sırada bir şeyler yemeleri gerek,” diye yapıştırdı Bayan Lane, yüzü şimdi öfkeden kıpkırmızıydı.</p>

  <p>“Ne kadar da yoksullar,” dedi Alfred suratını asarak; bir açıklama beklercesine Bayan Lane’e hitap etmişti. “Görünüşlerine bakılırsa, şöyle sıkı bir yemeğe ihtiyaçları var.”</p>

  <p>“Evet,” diye atıldı Daisy, doğduğu günden beri tanıdığı oğlana, ansızın bir kahramana dönüşen çelimsiz okul çocuğuna gülümseyerek.</p>

  <p>Emily, Bayan Lane’in kollarından kurtuldu, at kuyruğundaki siyah kurdeleyi düzeltti. On sekiz yaşındaydı, saçları “toplanmıştı”, ama bu öğleden sonra, böylesine eski dostlarının arasındayken, bu okullu kız tarzı hiç de yadırganmıyordu.</p>

  <p>“Gitmeliyim,” dedi. “Treni kaçıracağım.”</p>

  <p>“Ben de seninle geliyorum,” diye atıldı Daisy.</p>

  <p>Emily gülümseyerek, dimdik durdu, yaşlardan kurtulmak için gözlerini kırpıştırdı. “En zoru da ilk adımı atmak,” dedi Bayan Lane’e, sır verircesine; geleceğinin dizginlerini eline alıyor, onu Bayan Lane’in asık, sessizce protesto eden çehresinden güvenle uzaklaştırıyordu.</p>

  <p>İki kız çite doğru ilerledi; Emily, hemen peşinde de gölgesi Daisy.</p>

  <p>Çite varınca, geçebileceği bir kapı ya da gedik arandı - yoktu.</p>

  <p>Çocuklar, yiyeceklerin arkası gelir umuduyla hâlâ oyalanmaktaydı.</p>

  <p>Emily çevresini hızla, şöyle bir taradı, bir sıçrayışta çitin üstünden atladı, durup gülümseyerek, zaferle arkasına, Bayan Lane’e ve semaverin başında duran, bir hanımefendiye kesinlikle yakışmayan bu davranış karşısında afallamış olan kadına baktı. Kapı yoktu, Emily de uzanıp Daisy’yi kaldırdı, “Bir, iki, üç,”; iki kız istasyona doğru uzaklaştı.</p>

  <p>Alfred oyuncuların yakınındaki gruba katılmıştı.</p>

  <p>Artık iyice derinleşen gölgede oturan Bayan Lane’in kızarmış yüzü doğal rengine dönmeye başlamıştı.</p>

  <p>“Her şey yolunda...” dedi, belki de keklere saldıran serçelere seslenerek. Kızın çitin üstünden kusursuz atlayışını, bu atlayıştaki zarafeti, rahatlığı düşündü, Emily’nin fevri, düşüncesiz kararma hayır demek için iyi kötü bir neden bulmaya çalıştı. “Ah, yo,” diye inledi içinden. “Yo, hayır. Olamaz. Ne büyük bir ziyankârlık.”</p>

  <h3 id="u55fcd2c5-339c-4892-ace4-362da0d93d5c" style="text-align: center;"><a id="bookmark5"></a><span style="font-weight:bold;">Ağustos 1905</span></h3>

  <p>Sahne aynı. İnekler geviş getiriyor, seyrediyor. Alfred topa vuruyor. On dokuz yaşında ve iki yıldır büyük adamlarla oynamakta. O asabi toyluktan, yakışıklı oğlanlıktan eser yok, artık genç bir erkek o; sırf meşe ağacının altındaki iskemlesinde oturan, yelpazelenen Bayan Lane değil, herkes onu izliyor; Alfred’in, ele güne sergilenme amaçlı, belirgin gözyaşları içindeki annesi de öyle.</p>

  <p>Bayan Lane’in suratında bir alaycı eleştiriler resmi-geçidi sürüyor; buysa gayet anlaşılabilir bir durum elbette.</p>

  <p>Onları son gördüğümüz günün ertesi günü, Daisy Londra’dan döndü ve arkadaşı Emily’yle birlikte hastabakıcı adayı olarak Royal Free’de deneme devresine başlayacağını bildirdi. Artık gerçekleştiğine göre, Bayan Lane’in olacakları önceden tahmin etmesi gerekirdi, diyebiliriz. Daisy oldum olası hayrandı Emily’ye; yetenekleri el verdiği ölçüde taklit ederdi onu. Bayan Lane sarsıldı, can evinden vuruldu; gözyaşlarına bir türlü hâkim olamıyordu, öyle ki sonunda kocası, kızının yaptığından çok onun haline tepesi atan Bay Lane doktoru çağırttı; karısına da, “Hadi ama, canım, bu kadar yeter, gerçekten. Eazla abartıyorsun,” dedi. Bayan Lane bir insanın böyle, bu kadar ağlayabileceğini bilmezdi. İçten içe minik perim dediği küçük kızı, onun küçük meleği, hastanede fakir fukaranın altını temizlemekteydi, öyle mi? Emily’nin bunu seçmesi korkunçtu, tamam, ama o hiç olmazsa iri yapılı, güçlü bir kızdı, oysa kendi minik kızı, o narin çocuk... Bir ebeveyn, evladı onun istediği yönde ilerlemiyor diye hıçkıra hıçkıra ağladığı, bir türlü avutulamadığı zaman, sorulması gereken bir soru vardır: Bayan Lane neden bu kadar perişan olmuş, ona ya da en azından bir parçasına ölüm cezası kesilmişçesine yıkılmıştı? Aynı şey John McVeagh için de geçerliydi: Adamın üzüntüden yataklara düştüğü söyleniyordu.</p>

  <p>İşte, Bayan Tayler orada, vuruş noktasının yakınında, herkesin güzelce görebileceği bir konumda sesli sesli ağlamakta. Onun Alfred’i, insanların hayran bakışları ve tezahüratları eşliğinde rahat, tatlı vuruşlar yapmakta olan bu genç yıldız (pek çok bankadan, ta Luton ve Ipswich’ten bile iş teklifleri almıştı, nedeniyse kâğıt kalem ya da rakamlar konusundaki ustalığı değildi, bankaların hepsi onu kriket takımlarına almanın peşindeydi. Delikanlı aynı zamanda bilardoda, snooker ve bovlingde de çok iyiydi.) rakiplerini zorlarken, annesi halinden hoşnuttu, en az zekâsı sayesinde işe alman öteki oğlundan hoşnut olduğu kadar; fakat Alfred hayır demişti, bir bankada çalışmaktansa ölmeyi yeğlerdi, Birleşik Essex ve Suffolk Bankasında geçirdiği iki yılın her dakikasından nefret etmişti. Bay Redway’in, tarlasını her yıl bu şenlikler için kiraya veren çiftçinin yanında çalışacaktı o. Bert Redway yakın arkadaşıydı, birlikte büyümüşlerdi; işin aslı, Alfred bütün çocukluğunu çiftçilerin oğullarıyla, çalılardan, ağaçlardan yapılma çitlerin etrafında, tarlalarda oynayarak geçirmişti.</p>

  <p>“Bir çiftçinin yanaşması olacak,” diye ağlıyordu annesi. “Tıpkı babası gibi. İkisinin de tek derdi beni üzmek.” Kapı kapı, mutfak mutfak dolaşıyor, diğer kadınlara dert yanıyordu.</p>

  <p>Alfred’in tek söylediği şu oldu: “Anne, asla bir bankaya tıkılıp kalmayacağım, işte o kadar!”</p>

  <p>O sabah, kararlılığını vurgulamak amacıyla tarlanın dört bir yanındaki inek pisliklerini topladı; çocuk oyunlarının gözetmenleri, kriket sahasını düzeltmekte olan vekilharçlar sırıtarak, annesinin görmediğinden emin olunca da kahkahalarla gülerek onu izlediler. Kilisedeki orgdan kopmayı kısacık bir süreliğine başaran babası, “Aferin, Alfred,” dedi, “ağzına sağlık. Keşke ben de aynısını yapabilseydim.”</p>

  <p>Bayan Lane delikanlının annesi için üzülüyordu, tamam, ama kendi hayal kırıklığının çok daha derin olduğundan emindi. Alfred doğdu doğalı bir çiftçi çocuğuydu zaten: Yeni bir şey değildi. Oysa onun küçük kızı, Daisy... Bayan Lane her hafta Londra’ya kocaman bir meyveli kek, bir kutu kurabiye, çeşit çeşit tatlılar yolluyordu. Emily ile Daisy altı hemşire adayıyla, Doğu Yakası’ndan gelme ayaktakımıyla aynı odayı paylaşmaktaydı, dolayısıyla Bayan Lane düşündüğünü açıkça söyledi: Paketler açıldıktan on dakika sonra ortada tek bir kırıntı bile kalmadığından hiçbir kuşkusu yoktu: Kızların hepsinin de açlıktan gözü dönmüştü. Deneme sürecindeki hemşire adaylarının başlarını kaşıyacak vakti olmuyordu, Bayan Lane kızıyla ve Emily’yle görüştüğünde, tam da tahmin ettiği gibi şoke oldu, yaslara matemlere gömüldü. Öyle zayıf, öyle bitkindiler ki. Çekecekleri meşakkati abartmadığını görüyordu: Onun anlayamadığı, bu el bebek gül bebek büyütülmüş kızların bütün bunlara nasıl dayanabildiğiydi.</p>

  <p>Emily’nin pes edeceğini, babasından af dileyip kös kös eve döneceğini sanmıştı. Yanılmıştı. Böyle bir olasılığın olup olmadığı hakkında kızını incelikle sorguya çekince, Daisy, “Ama bunu yapamaz ki,” dedi. “Gururu engeller, anne.” Ayrıca, Emily bir hata yaptığını, pişman olduğunu belli edecek tek bir davranışta bulunmamıştı.</p>

  <p>Gururmuş, diye burun büktü Bayan Lane. Düpedüz inatçılıktı bu, katıksız budalalık, kaim kafalılık. Kızların elleri ovmaktan kızarmış, derileri soyulmuştu, ikisi de paçoz hizmetçilere benziyorlardı, iki <span style="font-style:italic;">paçoz hizmetçiydiler.</span> Sabahtan akşama kadar yaptıkları şey de buydu zaten; lazımlıkları boşaltmak, fırçalamak, toz almak, temizlemek, yerleri, duvarları, tavanları yıkamak; bir öğleden sonra güçbela izin alabildikleri zaman da yataklarına serilip uyuyorlardı.</p>

  <p>Bayan Lane, kocasına da dediği gibi, öylesine dehşete düşmüştü ki her an kalbi durabilirdi, oysa geleceği görebilseydi... Onun küçük meleği, ufak tefek Daisy sonunda bir hemşire denetmeni oldu; gözlüklerinin gerisinden fırlattığı çeliksi bakışlar, sınava çektiği hemşire adaylarının çoğunu gözyaşlarına boğdu. Sert, titiz bir mümeyyiz olarak nam saldı, ama haktanır bir mümeyyiz elbette; adil ve yansız.</p>

  <p>Torun özlemiyle kıvranan Bayan Lane hiç torun sahibi olamadı, çünkü Daisy oldukça geç evlendi -seçkin bir cerrahla-, dahası, bütün vaktini hayır işlerinde Emily’ye yardım etmekle harcıyordu.</p>

  <p>Ama bu öğleden sonra, kalbinin paramparça olacağını, olduğunu hissetse de, Bayan Lane gözlerine tek bir damla yaşın bile hücum etmesini engelleyerek oturuyor, yarım günlük izni olan kızları bekliyordu. Piknik masalarını denetlemiş, bol miktarda yiyecek olup olmadığına bakmıştı. Emily ile Daisy’nin gelir gelmez yiyeceklere saldıracağını biliyordu. Pek çok hastanenin mütevelli heyetine, tanınmış yöneticilerine ve hemşirelik okullarına çoktan iki çift laf etmişti bile. Kızlardan, bu kadarcık gıdayla böylesine ağır işlerin altından kalkmalarını beklemek, resmen kötü niyetlilikti, basiretsizlikti. <span style="font-style:italic;">The Times’a</span> bir mektup döşenmeyi tasarlıyordu.</p>

  <p>Kızlar görününce, Bayan Lane kendini tuttu, ne kadar zayıf, berbat göründüklerini söylemedi. Onu öptüler, sonra hemen yiyeceklere saldırdılar.</p>

  <p>Dolu tabaklarıyla gelip Bayan Lane’in yanına, minderlere çöktüler, yemeye koyuldular. Bayan Lane bu yıpranmış, nasır tutmuş ellere bakamıyordu: Sözcüğün gerçek anlamıyla, gözlerini kaçırdı.</p>

  <p>“Eazla kalamayacağız,” dedi kızlar. Bu gece ikisi de nöbetçiydi. Artık deneme devresinde değiller, diye anımsattı Bayan Lane kendine. Hastanedeki ikinci yıllarıydı, artık ciddi ciddi hasta bakıyorlardı. Üçü de aynı fikirdeydi: zaman nasıl da uçup gidiyordu.</p>

  <p>Oyunculara çay molası verilince, Alfred yanlarına geldi. Doğduğu günden beri tanıdığı Daisy’yle selâmlaştı, ama Emily'ye selam vermedi. Onu tanıyamamıştı. Emily' yi uzun boylu, güçlü kuvvetli bir kız olarak anımsıyordu - kesinlikle atletik yapılı: Kızın çitin üstünden atlayıverişine bizzat tanık olmuştu.</p>

  <p>Bayan Lane’e şöyle dedi: “Luton ya da başka bir yere gitmeyecek olmama sevinmemin bir nedeni de bu işte: Arada bir uğrayıp meyveli kekinizden tatmaya bayılıyorum.” Gülümseyişi, annesi dışında herkesin, kim olursa olsun herkesin kalbini kazanmasına yetip de artardı.</p>

  <p>“Sizin de bildiğiniz gibi,” diye sürdürdü sözünü, “bir bankada asla çalışamazdım. Beni tanırsınız.”</p>

  <p>“Evet, Alfred; hem uzaklara gitmeyeceğine öyle seviniyorum ki.”</p>

  <p>Daisy bunu duymamıştı, daha doğrusu duymamış gibi yaptı: Alfred asıl benim ne kadar sevindiğimi tahmin bile edemez, diye düşündü.</p>

  <p>“Londra’ya yolum düştüğünde belki uğrar, seni görürüm,” dedi Alfred, Daisy’ye.</p>

  <p>“Dört gözle bekleyeceğim,” diye yanıtladı kız.</p>

  <p>Alfred’i oyuna çağırdılar; az sonra da kızlar Bayan Lane’i öpüp Londra’ya dönmek üzere yola koyuldular.</p>

  <h3 id="uab06e783-79c4-47bb-a861-a11001738edd" style="text-align: center;"><a id="bookmark6"></a><span style="font-weight:bold;">Ağustos 1907</span></h3>

  <p>Emily ile Daisy son sınavlarını başarıyla verdiler; Bayan Lane Bayan McVeagh’a, üvey anneye bir mektup yazdı. Önce John McVeagh’a yazmayı düşündüyse de vazgeçmişti, adama nispet yapar gibi olacaktı. Üvey anne kısa bir pusulayla yanıt verdi. “Emily’nin haberini verdiğiniz için teşekkür ederim. Baştan beri zeki, akıllı bir çocuktu zaten. Saygılarımla.”</p>

  <p>Bayan Lane, John McVeagh’ın Emily’nin gelişimini yakından, adım adım izlediğinden emindi. Şimdiyse karısı (o iğrenç yaşlı karga) kalkmış, <span style="font-style:italic;">“haber verdiğiniz</span> için” teşekkür ederim, diyordu. Kocasına karşı gelecek eşlerden değildi, demek. Bayan Lane yeni bir mektup yazıp kızı Daisy (ki, Emily’nin en yakın dostu olarak, gayet iyi tanıyorlardı elbette) ve Emily için danslı bir parti vereceğini bildirdi. “Hepiniz davetlisiniz.” Babayla üvey annenin katılmayacağı belliydi, ama Emily’nin bir de erkek kardeşi vardı. Belki o gelirdi.</p>

  <p>Bayan Lane, John McVeagh’ı elleriyle öldürebilirdi. Üvey anneyi de, elbette. Emily’nin, bırakın onun şerefine dans etmeyi, onu canı gönülden alkışlayacak hiç kimsesi olmadığını düşünmeleri gerekmez miydi? Her şey bir yana, şu huysuz moruk en azından kıza yeni bir elbise alması için para veremez miydi?</p>

  <p>Hemşire maaşıyla Emily’nin iyi giyinmesi olanaksızdı; gardırobu sadece en temel giyeceklerden oluşuyordu. Oysa bir elbiseye ihtiyacı vardı, gerçek bir elbiseye: Şöyle düzgün, “şık” bir elbise için para yollamak, burnundan kıl aldırmayan ihtiyara (John McVeagh’a) pek mi ağır gelirdi yani?</p>

  <p>Bayan Lane, kızın doğru dürüst bir elbisenin hayalini kurduğunu tahmin edebiliyordu, hatta bunu biliyordu. Kendi kızı kuruyordu çünkü. Hangi kız kurmazdı ki? Emily okul günlerinden beri tek bir güzel elbiseye sahip olmamıştı.</p>

  <p>Bayan Lane, Emily’nin o özel gecede giyeceği giysiyi tasarlarken, kendi kendine anımsatıp durdu: Annesi yok, annesi yok. Çok şirin filiz desenleriyle süslü, bir top beyaz muslin kumaş almış, Daisy’ye (küçük meleğine) modeli kendi genç kızlık elbiselerinin birinden alınma bir elbise biçmişti. Kabarık kollar, kurdeleler, dantelli, üçgen bir omuz atkısı. Daisy’yi bu kıyafetle görünce, hemen Emily için de bir tane dikiverdi; ölçüleri Daisy’ye doğrulatmıştı.</p>

  <p>Hep birlikte, Daisy’nin odasında giyindiler, Bayan Lane’in sırtında en iyi, gri saten elbisesi vardı; Emily her ne kadar göstermemeye çalışıyorsa da, hüsrana uğramıştı. Filiz desenli muslin; berbattı.</p>

  <p>Emily zorlu hastabakıcılık görevi sayesinde güçlü, sırım gibi, kaslı bir bedene sahip olmuş, teni o yaz bolca oynadığı tenisten bayağı esmerleşmişti. Giyindi; hantal, biçimsiz göründüğünün farkındaydı. Bayan Lane’e defalarca teşekkür etti, çünkü kadının onu gerçekten sevdiğini, elinden geleni yaptığını biliyordu.</p>

  <p>Banka, toplantı salonunu parti için Lane’lere açmıştı; gıcır gıcır parlayan, koyu renk lambriler, ağır, kahverengi, kadife perdeler. Emily bu haşin ortamda, kısa, kabarık kolları ve pembe kuşağıyla daha da uyumsuz görünüyor, sırıtıyordu. Daisy harika görünüyordu. Bayan Lane minik çiçeğine duyduğu sevgiden eriyip biterken, Emily’ye yaptığı haksızlıktan kahrolmaktaydı. Bankanın bütün genç elemanları oradaydı, ta Ipswich şubesinden bile gelenlerin yanı sıra, çiftçiler de vardı. Daisy hiçbir dansı kaçırmıyor, tam bir çiçekli muslin ve gülücük girdabı halinde dönüp duruyordu. Erkekler onunla dans etmek için sıraya girmekteydi, en ısrarcıları da Alfred’di. Daisy’nin yaşamındaki doruk noktalarından biriydi bu; hiçbir zaman da unutmadı. Sınavlardan alnının akıyla çıkmıştı, şimdi de küçüklüğünden beri kahramanı olan Alfred’le dans pistinde dönüp durmaktaydı.</p>

  <p>Emily’nin şansı onun kadar yaver gitmiyordu. Alfred onunla da dans etti, ama kız beceriksiz, tutuktu, nedeniyse büyük bir olasılıkla görünüşünden nefret etmesiydi.</p>

  <p>Kısacası, Daisy için bir zafer, Emily içinse mümkün olduğunca çabuk unutulması gereken bir anı. O gece, Emily Daisy’nin odasındaki yatağında sessizce ağladı; Bayan Lane ise canından çok sevdiği Emily için yaptığı, daha doğrusu yapmadığı şey için. Gözyaşları, yanında yatan kocası uyanıp derdinin ne olduğunu soruncaya kadar dinmedi.</p>

  <p>Bayan Lane yerel gazetenin partiye birini yollamasını sağlamış, adama ne yazacağını, Emily’yi özellikle vurgulamasını, diğerlerinden ayırmasını tembihlemişti; gazete kesiğini McVeagh’lara gönderdi.</p>

  <p>Kalpsiz, iğrenç insanlar. Soğuk, kalpsiz ve iğrenç yaratıklar, diye ilendi Bayan Lane.</p>

  <p>Sabah Alfred, Lane’lerin mutfak kapısını açtı, karşısında masanın başına çökmüş, yulaf lapasını yiyen Bay Lane’i buldu.</p>

  <p>“Ah, geldin mi, sevgili oğlum,” dedi Bay Lane. “Lapa ister misin? Kızarmış ekmek? Çay yeni demlendi.”</p>

  <p>Alfred çoğu sabah tam bu saatlerde uğrardı. Aslında Bayan Lane’i görmek için, ama bu sabah Londra’ya doğru yola çıkmadan önce Daisy’yi yakalamak istemişti. Karnı daima açtı: Kalkalı saatler olmuştu. Bugün evden saat dörtte çıkmıştı. Daisy’yi düşünüyordu, evet, ama daha çok şu minvalde: Onu kendimi bildim bileli tanıyorum, ancak onu gerçekten, gerçek haliyle yeni görüyorum.</p>

  <p>Alfred ocakta akşamdan beri ağır ağır kaynamakta olan siyah tencereden kendine yulaf lapası aldı; kömürle güzelce beslenmiş olan ocak keyifle yanmaktaydı.</p>

  <p>Her şeyden önce bir baba olan Bay Lane, Alfred’in bütün akşam Daisy’yle flört edişini düşünüyor, merak ediyordu: Delikanlı ondan kızını istemeye kalkışır mıydı? Bu durumda, ne demeliydi? Daisy böylesine başarılıyken, bir baba olarak, gönlü onun bir çiftçiyle evlenmesine razı gelir miydi? Kızarmış ekmeğini çiğnerken, kestirip attı: Zamanı gelince düşünürüm.</p>

  <p>Bu arada, yatak odasında, Daisy saçlarını tararken şarkı söylüyordu; bütün gece yakışıklı Alfred’le ilgili hayaller kurmuştu. Londra’ya dönmek üzere hazırlanan Emily ise duraksıyor, içini fena halde acıtan beyaz elbiseyi bir türlü bavuluna koyamıyordu. Bayan Lane bunu fark etti, yanına geldi, kızı kucakladı. “Özür dilerim,” diye fısıldadı. “Ne kadar utandığımı bir bilseydin...”</p>

  <p>“Bana karşı her zaman öyle iyisiniz ki,” dedi Emily; Bayan Lane’in elbiseyi geri alacağını anlayınca, rahat bir soluk aldı - al ve yak şunu, ya da iyice sakla; bir daha aklıma bile getirmek istemiyorum.</p>

  <p>Mutfağa ilk Bayan Lane girdi, Alfred’i selamladı, evet, dedi, biraz lapa alırım.</p>

  <p>Hemen ardından Daisy girdi, Alfred’le ikisi şakalaşmaya, cilveleşmeye başladılar. Alfred cilveleşmeye bayılırdı; sonunda işi iyice azıttılar, şakalar gürültücü, edepsiz bir hal alınca, Bay Lane dayanamayıp güldü: “Eh, karımla flört edeceğine kızımla et bari.”</p>

  <p>Sonra, Emily göründü, Alfred kendi kendine sordu: Aa, bu göz kamaştırıcı kız da kim? Sonra, birden anımsadı, çiçekli muslin elbiseli kızla yakından uzaktan ilgisi olmayan Emily’nin kim olduğunu çıkardı. Kızın üzerinde lacivert bir etekle beyaz ketenden küçük bir yakası olan, lacivert çizgili bir gömlek vardı.</p>

  <p>Dün geceki halini unutmuş olmasını dileyerek Alfred’e gülümsedi, canının bir şey yemek istemediğini belirtti. Bir fincan çay, belki.</p>

  <p>Alfred’e kalırsa kızın yorgun ve üzgün bir hali vardı: son birkaç dakikadır sürüp giden taşkınlığa, hoppalığa tam bir tezat.</p>

  <p>Daisy’ye döndü, Emily’yi de kapsayan bir soru yöneltti: “Kente indiğimde sizi görmeye geleyim mi?”</p>

  <p>“Ah, evet, lütfen gel,” dedi Daisy “Evet, gelin,” dedi Emily sırf kibarlık gereği. “Birlikte yaşayabileceğimiz, küçük bir daire bulmak niyetindeyiz,” diye ekledi. “Hemşire yatakhanesine yeterince katlandık.”</p>

  <p>“Adresi annemden öğrenirsin,” dedi Daisy ve aynı anda, dün geceki hayallerinin ancak buraya kadar uzandığını kavrayıverdi.</p>

  <p>Tam o sırada Bert Redway aralık duran kapıyı tıklattı, iterek açtı ve ortaya, herkese seslendi: “Alfred’i almaya geldim.”</p>

  <p>Bu da çoğu sabah yinelenen bir şeydi.</p>

  <p>Alfred Daisy’ye yarı alaycı bir reverans yaptı, masanın öteki yanına geçip Bayan Lane’le kucaklaştı, sonra Emily’ ye döndü: “Eh, şehre geldiğimde görüşürüz herhalde.” Bert’le birlikte ağır ağır patikadan aşağı indiler. Bert saman yabasını sırtına vurmuştu, kapıdan geçerken Alfred de daha önce oraya bıraktığı yabayı aldı.</p>

  <p>İki genç adam uzaklaşırken, Daisy ile annesi eşikte durup arkalarından baktılar.</p>

  <p>“Alfred’le Bert’i bir arada görmeye bayılıyorum,” dedi Bayan Lane. “Birbirleri için öyle yararlılar ki.” Kastettiği şey, Alfred’in Redway ailesindeki özel konumu (“öz oğulları gibi”) değildi; Alfred dağıtmaya meyilli, zaman zaman içkiyi fazla kaçıran, çılgın Bert’i dizginler, yola getirirdi.</p>

  <p>“Bert’e ağabeylik ediyor,” dedi Daisy’nin annesi, yanından geçen kızına sarılarak.</p>

  <p>“Gitme vaktimiz geldi,” dedi Emily.</p>

  <p>Bayan Lane bir kez daha kapıda durup iki genç insanı uğurladı; yola koyulan ama erkeklerin aksi yönünde ilerleyen kızların arkasından baktı.</p>

  <h3 id="u8c1df2bf-437f-4897-a892-a3df3b1f6b33" style="text-align: center;"><a id="bookmark7"></a><span style="font-weight:bold;">En Güzel Yıllar</span></h3>

  <p>Emily de Alfred de yaşamlarının zirvesindeydiler; talihlerinin - her şeyin.</p>

  <p>“Keşke en güzel yıllarımızı yeniden yaşayabilseydik,” derdi annem, o yılları hararetle bağrına basar, sağlama alırken; gözlerini meydan okurcasına, o güzelim yılların sona ermesinden sorumlu tutarcasına kocasına dikerdi.</p>

  <p>“Evet,” derdi babam. “Gerçekten de harika günlerdi. Ah, ne güzel zamanlarımız oldu.”</p>

  <p>Alfred, Redway çiftliğindeyken, işin aslı, hayatı boyunca olduğu yerdeydi. Daha minicik bir oğlanken çiftçilerin oğullarıyla oynar, arazinin her yanında koştururdu. Hendekler, çalı çitler, tarlalar onun oyun alanı, Bert de en özel arkadaşıydı; tıpkı şimdi olduğu gibi, iki genç adam akşama, ışıklar sönene kadar işlerini yapar, kiralık işçileri denetler ya da kendi başlarına çalışır, sonra Albert, barın yolunu tutan Bert’e eşlik ederdi (kesinlikle önemli bir sorumluluk); daha sonra, akşam yemeği için birlikte eve dönerlerdi. Redway<sup>,</sup>lerin evinde yaşıyordu; öz oğullarıymışçasına. Alfred hayvanlara göz kulak olmaya bayılıyordu, Bert ise mahsulü denetliyordu. Alfred yazları her hafta sonu kriket oynar, çekişmeli bilardo ve snooker karşılaşmalarına katılırdı. Bert yarışlara gitmekten hoşlanır, Alfred de mümkün olduğunca ona eşlik etmeye çalışırdı, çünkü bu kara, kıvırcık saçlı, koca kahkahalı, al yanaklı, iyi huylu adamın eli açıklığı ve fırsatını bulduğu an, ölçüyü kaçıracak kadar içtiği herkesin malumuydu. Alfred sık sık, Bert’in elindeki içki maşrapasını çekip alır, onu iş işten geçmeden eve götürürdü. Bert’in ana babasının bu konuda ona güvendiğini biliyordu.</p>

  <p>Kendisi de dans etmeye bayılırdı, bir cumartesi akşamı herhangi bir yerde, küçük ya da büyük, danslı bir eğlence varsa, kilometrelerce uzakta da olsa mutlaka katılır, sabaha karşı, yine yürüyerek dönerdi.</p>

  <p>Alfred’in yaşamı, o sıralarda sıkı çalışmaktan ve sıkı oynamaktan ibaretti, ancak gezici bir kütüphaneye üye olan Bayan Lane sayesinde, bol bol da okuyordu. Bernard Shaw, H.G. Wells, Barrie - okuduklarını Bayan Lane’le ve kendisi gibi politikadan hoşlanan Bay Lane’le tartışırdı. “Ben gerçek, tutucu bir Tory’yim<a id="footnote1"></a><sup><a href="#bookmark8">1</a></sup>,” diye övünürdü Bay Lane, kısmen, sosyalist ve barışçıl eğilimleri olan karısını kızdırmak için. Alfred bu türden tartışmalar yapmak, kitap ve dergi ödünç almak için sık sık Lane çiftini ziyaret ediyordu.</p>

  <p>Çok sevdiği müzikholler ve tiyatro oyunları için de arada bir Londra’ya gidiyordu. Bu gidişlerde, Bayan Lane’in tabiriyle “kızlara” da uğrardı. “Kızları mutlaka gör, Alfred; bana onlardan haber getir.”</p>

  <p>Oturdukları “daire” (modaya uyup ona böyle diyorlardı, yoksa kızların bir başlarına, bir dairede yaşamaları hâlâ, fazlasıyla cüretkâr bir davranış sayılmaktaydı), hastaneye yakın, bir ustabaşına ait evin, arkaya bakan iki odasından ibaretti.</p>

  <p>“Akşam yemeğini gösteriden sonra, geç vakit yemekten çok hoşlanırdım,” diye yâd edecekti Alfred, yıllar yıllar sonra. “Ah, öyle keyifliydi ki; Trocadero’da, Cafe Royal’de bir şeyler atıştırmak.” Ama Colchester’a dönen son trene yetişmek gibi bir sorun vardı. Birkaç kez, kızların oturma odasında, yer yatağında uyumuştu; ev sahibesi Bayan Bruce, genç bir erkeğin iki bekâr kızın odasında kalmasından hiç hazzetmediğini belirtti.</p>

  <p>“İyi ama, Bayan Bruce, onları doğduğum günden beri tanıyorum,” dedi Alfred. “Kardeş sayılırız.”</p>

  <p>“Tamam da, kardeş değilsiniz işte,” dedi Bayan Bruce, sıkılı dudakları, dediğim dedik göğsünde kavuşturduğu kollarıyla. “Hoşuma gitmiyor, o kadar.” Delikanlının, kızlar evde olsun olmasın, içeriye girmesini bekler, kapıyı ansızın, çalmadan filan açıverirdi...</p>

  <p>“Bayan Grundy,” diye kulaklarını çmlatacaktı babam, yıllar yıllar sonra. Bayan Grundy, dönemin romanlarında, anılarında sıkça rastlanan, iffet timsali, namus bekçisi kadının simgesiydi. Peki, kimdi bu kadın? “Bayan Bruce anneme benziyordu,” dedi Alfred, artık yaşlı başlı bir erkek olmasına karşın - şey, ömrü yaşlanmasına ne kadar izin verdiyse, yani. “Çirkin, kötü sözler dururken, nefesini asla güzel, olumlu bir şey söylemek için tüketme, diyenlerden. Herkes düzgün, temiz bir zemin görürken, Bayan Grundy salt pislik, kir görür.”</p>

  <p>Alfred bu Londra ziyaretlerinde Emily’yle de karşılaştı, ama pek sık değil. Daisy evde arkadaşından daha çok vakit geçiriyordu; onun adına özür dilerdi.</p>

  <p>“Emily’yi bilirsin,” diyordu, “gezginin tekidir. Benim bile günlerce görmediğim oluyor. Eve dalmasıyla çıkması bir oluyor. Eh, senin yaptığın gibi yani.” Daisy Alfred’in daha sık gelmesini ve daha uzun kalmasını arzuluyordu.</p>

  <p>Emily’nin “gözü dışarıda” ise, Alfred’inki de öyle değil miydi?</p>

  <p>“Keşke Emily’nin enerjisi bende olsaydı,” diye inliyordu Daisy. “Nereden buluyor bunca enerjiyi?”</p>

  <p>“Tanrı aşkına,” diye söylenirdi Bayan Lane, “bir dakika olsun otur şuraya, Alfred. Bir fincan çay iç. Bak, c çok sevdiğin kekten yaptım.”</p>

  <p>“Domuzların biraz hareket etmesi lazım... Doğurmak üzere olan bir ineğim var, ayrıca üst tarladaki pancarların toplanma vakti,” diye sıralardı Alfred, iki eliyle omuzlarına bastıran, bir koltuğa oturtmaya çalışan kadına.</p>

  <p>“Şöyle doya doya göremiyorum seni, Alfred. Bugünlerde Daisy’nin de hiç vakti yok gibi. Emily’ye gelince -önümüzdeki ay, büyük gün için gelir belki.”</p>

  <p>Belki de gelmezdi.</p>

  <p>“Nasıl becerirdik?” diye sorardı babam anneme, gençlik hallerini kastederek. “Yüce Tanrım, düşünüyorum da...”</p>

  <p>“Tanrı bilir,” diye iç geçirirdi annem. “O günlerde yorulmak nedir bilmezdim.”</p>

  <p>Emily, yani Royal Free’nin Hemşire McVeagh’ı, işine bayılıyordu.</p>

  <p>“Azıcık amirane, ama daima adil.” Bu yorum, farklı bir güzergâhta ilerleyen Daisy’ye aitti.</p>

  <p>Emily, ileri yaşlarında da yazışmayı sürdürdüğü okul arkadaşlarıyla tenis oynardı: “Anımsıyor musun...”</p>

  <p>Bir yandan harıl harıl piyano çalışırken, bir yandan da finallerini vermişti. İsterse bir konser piyanisti olabileceğini söyleyen mümeyyizler bile çıktı. Langham Place’ teki, o sıralarda pek revaçta olan Ali Souls Kilisesi’nde, ayinlerde org çalıyordu. Konserlerde, resitallerde, hastanedeki sosyal etkinliklerde, hatta hemşire danslarında piyano çalardı. Kafa dengi, neşe kaynağıydı Hemşire Emily McVeagh.</p>

  <p>O yıllarda, üvey annesinden bir pusula aldı; babası onu görmek istiyordu.</p>

  <p>Bizzat babasından değil, ama.</p>

  <p>Emily bir öğle vakti baba ocağına gitti. Bir kereden fazla da gitmiş olabilir.</p>

  <p>“Ama onu asla bağışlamadım, asla, asla,” diye bastırırdı, gözleri alev alev, yumrukları sıkılı.</p>

  <p>Babasına baş kaldıran, bağımsız, başarılı bir kız çocuğu, her baba, her aile, herkes için övünç kaynağı olan bir kız evlat tarafından “bağışlanmak” o baba için ne anlam taşır ki?</p>

  <p>“Baba, teşekkür ederim, sana çok şey borçluyum.” Öyle mi?</p>

  <p>Eh, babasına çok şey borçlu olduğu kesindi.</p>

  <p>“Sen olmasaydın, ben asla...”</p>

  <p>Büyük bir olasılıkla doğru.</p>

  <p>Ama hastanedeki ilk yıllarını bir türlü unutamıyordu. “Öyle zor, öyle çetindi ki” - kastettiği şey, hemşirelik yaşamının başlarındaki o yorucu, ezici çalışma faslı değildi yalnızca.</p>

  <p>“Öyle açtım ki. Hepimiz açtık. Param doğru dürüst bir mendil almaya bile yetmiyordu,” diye sızlanırdı, yaşlı gözlerle. “Maaş öylesine düşüktü. Kendime bir çift eldiven bile alamadım,” derdi annem, genellikle dışarılarda, çalılık arazide koşturan, çıplak, tozlu ayaklarına <span style="font-style:italic;">veldschön<a id="footnote2"></a><sup><a href="#bookmark9">2</a></sup></span> geçirmiş, sırtında annesinin elbisesinden bozma önlük, kuluçkadaki tavuk ellenmekten hoşlanmadığı ya da ha bire dikenli tellere tırmandığı için, elleri tırmık içindeki kızma, bana. <span style="font-style:italic;">Eldivenmiş!</span></p>

  <p>“Bir çift güzel eldivenim olmadı. Çünkü evden küçücük bir harçlık bile gelmiyordu... minicik bir cep harçlığı bile.”</p>

  <p>Annem posta günleri Banket’e<sup>2</sup> giderken, duruma uygun, kurdelesinin mutlaka yeni ve şık olmasına özen gösterilen bir şapkayla, minik düğmeleri olan beyaz eldivenler takar, ayakkabıları cilalı, gıcır gıcır olurdu. Çantasında beyaz ketenden, temiz bir mendil bulunurdu. Elbisesi, yöredeki bütün kadınların özel günlerde giydiği şu “terzi elinden çıkma” elbiselerdendi. Herhangi büyük bir kentin ana caddesinde rahatlıkla yürüyebilirdi.</p>

  <p>İyi ama, babasından gelecek cep harçlığını kabul eder miydi? Bence etmezdi.</p>

  <p>Emily dans etmekten pek hoşlanmazdı, konserleri ve tiyatroyu seviyordu o; Daisy’nin kıdemli hasta bakıcılar için düzenlenen Noel dansına davet ettiği Alfred de zaten bütün gece Betsy Somers denen kızla dans etti. Ufak tefek, tombul bir kızdı; küçük lüleler halinde bıraktığı, kıvırcık, sarı saçları ve sıcakta hemen al basan yanakları vardı. Çokbilmiş insanların birbirine işaret ettiği gibi, Betsy hık demiş Bayan Lane’in burnundan düşmüştü.</p>

  <p>Evlenmek mi - işte bu, kesinlikle büyük bir adımdı, öyle değil mi?</p>

  <p>Bay Redway kibar, müşfik bir adamdı ve Alfred bir emekçiden epeyce fazlasını kazanıyordu, yine de evlenip barklanmaya yetmezdi. Betsy’yi Redway<sup>,</sup>lerin evine gelin getirmesi, kızdan bunu istemesi de söz konusu olamazdı.</p>

  <p>Alfred’in bir hemşireyi görmek amacıyla her fırsatta Londra’ya gittiği duyulmuştu; Bay Redway delikanlıya, yeni inek ahırına göz atmak istediğini, onunla birlikte üst tarlaya geleceğini söyledi.</p>

  <p>Alfred onun dilinin altındakini merak etti: muhtemelen Bert’in içkiciliği.</p>

  <p>Redway’lerin evi bir zamanlar, geniş bir mülkün idari binasıydı, ancak işler kötü gitmiş, arazi bölünüp parça parça satılmıştı. Arazide Redway’lerin evinden başka, tarım işçilerinin ve ailelerinin kaldığı, çeşitli tip ve ebatlarda bir sürü kulübe vardı. Üst tarlanın bir yanında küçük bir orman uzanıyordu, Bay Redway işte orada durup Alfred’e, tam buraya orta karar bir ev yapmayı tasarladığını açıkladı. “İsterse Bert buıjaya taşınabilir, elbette,” diye sürdürdü sözünü, “ama onun evde kalmasını yeğlerim.” Alfred anlıyordu. Bay Redway’le sohbetlerinin tarzı buydu: Çoğu şey dile getirilmezdi. Bert malum, sorun olmayı sürdürüyordu, ama Alfred’den ömür boyu onunla aynı evde yaşaması ve ona bakması beklenemezdi. “Evlenmeyi düşünüyorsan,” dedi Bay Redway, “ev senin olabilir; bunu ayarlarım.” Tam burada, şu minvalde bir şeyler eklenebilirdi: “Keşke bizim oğlumuz olsaydın, Alfred. Çiftliği sana bırakırdım, gözüm de arkada kalmazdı. Ne yazık ki değilsin, biz de elimizdekiyle yetineceğiz artık. Bert evlenmeyi düşünüyor olsaydı, o zaman...; ama göründüğü kadarıyla böyle bir niyeti yok.” Yüksek sesle: “Betsy Somers, ha? Ailesi Kentli, değil mi? Nedön hafta sonu buraya getirmiyorsun onu? Belki de yıllık'şenliğimize davet edersin? Betsy kriketten hoşlanıyor mu?”</p>

  <p>“Umarım hoşlanıyordur,” dedi Alfred gülerek. “Hoşlanmıyorsa, onu tatsız bir şenlik bekliyor demektir.”</p>

  <p>İşte Alfred’in geleceği böyle kararlaştırıldı. Ve Betsy’ yi, Bayan Lane’in yanındaki iskemleye oturmuş, maçı izlerken düşünmek Alfred’in hoşuna gitti.</p>

  <p>Peki, yüksek sesle söylenmeyenler? “Onu şöyle bir güzel inceleme arzumuzu anlayışla karşılamaksın. Bize uyum sağlayabilecek mi bakalım?” Yerleşmiş, kaynaşmış bir toplumda, oğullardan biri gelin getirmeye niyetlendiğinde, işler hep böyle yürür. <span style="font-style:italic;">Kız bizden biri olacak mı?</span></p>

  <p>“Çatıya saz örtü mü istersin, yoksa taş tahta mı?” diye sordu Bay Redway.</p>

  <p>“Taş tahta,” dedi Alfred. “Yangına karşı daha güvenli.”</p>

  <p>Betsy’ye evlenme teklifini ev bitince yapabilirdi, acelesi yoktu. Bu kızı seviyorum sanırım, diye düşünüyordu; öte yandan, bekârlık da öyle keyifliydi ki. Sonra Kader duruma el koydu. Alfred Londra’da, daha doğrusu kızların dairesinde, akşam yemeğindeydi, ansızın böğrüne saplanan acıyla inleyerek yere yığıldı. Royal Free’ye yürüme mesafesindeydiler. Daisy hastaneye koştu, iki taşıyıcıyla sedye getirdi, bu arada Emily de Alfred’e destek olup sokak kapısına götürdü. Alfred’i derhal ameliyathaneye aldılar, son anda hayatını kurtardılar. Apandisiti patlamıştı. Hastanede, kararını vermesine yetecek kadar uzun bir süre kaldı; evet, Betsy’yi gerçekten seviyordu. Evlilik yolunda ilk adımı atıp nişanlandılar. Bu arada, Emily McVeagh da Kardiyoloji bölümünden Doktor Martin-White’la nişanlandığını açıkladı. Hemşire McVeagh’ın koğuşundaki küçük çalışma odasında bir parti verildi. Alfred de katıldı, koltuk değnekleriyle bir köşede dikildi, Daisy’yle birlikte seyretti. Betsy nöbetçiydi, ortalarda görünmüyordu.</p>

  <p>“Gerçekten hoş bir adama benziyor,” diye onayladı Alfred, Daisy’ye.</p>

  <p>Doktor Martin-White, Alfred’i genellikle kuşatan, hepsi de çiftçi, rençper, taşralı olan insanlardan çok farklıydı. Uzunca boylu, biraz fazla zayıf sayılabilecek, tereddütlü, haddini aşmaktan çekinircesine, tutuk tavırlı bir adamdı; düşünceli, duyarlı bir yüzü vardı.</p>

  <p>Bunlar, 1916 yılında oldu.</p>

  <p>Gerçek yaşamda, babamın apandisiti Somme Çarpışmasından hemen önce patlamış, onu birliğinin geri kalanıyla birlikte can vermekten kurtarmıştı. Cepheye geri gönderildi, bu kez de sağ bacağındaki şarapnel onu Passchendaele Çarpışmasından kurtardı. “Bayağı şanslıydım doğrusu” derdi. Ama sonra, eklerdi: “Eh, sağ kalmak için çok fazla nedenim vardı tabii.”</p>

  <p>İşler artık iyice hızlanmıştı. Betsy, Alfred’iyle hemen evlenebilmek uğruna eğitiminin son yılından vazgeçebileceğini söyledi. İleride, daha uygun bir zamanda evlenmeyi tasarlayan Alfred bir de baktı, ondan ayrı kalmaya dayanamadığını söyleyen Betsy’ye hak vermekte. “Neden bekleyelim ki?” dedi kız; delikanlı da ona katıldı. Peki ama nerede oturacaklardı? Evlerinin bitmesine daha çok vardı. Buysa, evlilik yaşamlarına ister istemez Redway’lerin evinde başlayacakları anlamına geliyordu. Aynı zamanda da, Betsy’nin “incelenme” meselesinin daha fazla ertelenemeyeceği anlamına. “Beni şöyle sıkı bir gözden geçirmek, hakları elbette,” dedi kız; sonuçtan gayet emindi: Betsy insanların ondan hoşlandığını biliyordu, neden Redway’ler hoşlanmasın ki? Alfred’inse aklı fikri kızı Bayan Lane’le tanıştırmaktaydı; hem de bir an önce. Bayan Lane kızı beğenmediği takdirde, o zaman... Betsy’den vazgeçmeye hazır mıydı? Soru Alfred’in karşısına dikilivermişti; bilfiil ve zorla. Hayır, hazır değildi. İşte, Betsy’nin onun için elzem olduğunu Alfred bu şekilde öğrenmiş oldu.</p>

  <p>Endişeler yersizdi. Bayan Lane pencereye gitti, gözdesi Alfred’in seçtiği kızı beklemeye koyuldu. Bahçe kapısında açık tenli, tombulca bir kız belirdi; Bayan Lane’in daha sonra Alfred’e tanımladığı gibi, “tir tir titriyordu”. Bayan Lane kapıya koştu, Betsy’yi kucakladı. “Ah, hoş geldin, sevgili Betsy,” diye şakıdı Alfred’in ikinci annesi. (“Bana öz annemden daha çok analık etti.”)</p>

  <p>İki kadın birbirlerinin kollarında ağlaştılar, Bayan Lane Alfred’e çok şanslı bir erkek olduğunu söyledi. “Harika bir kız, Alfred. Ah, aferin sana.”</p>

  <p>Redway’lerde, daha ilk anda sorun baş gösterdi. Alfred’in nişanlısı akşam yemeğine geliyor diye bardan erken dönen Bert, kızdan görür görmez hoşlandı, ama bunu dışavurmak için kıza takılma, arada bir tadını kaçıracak ölçüde iğneleme yolunu seçti, çünkü biraz gergin, heyecanlıydı.</p>

  <p>Betsy ona iyi katlandı, suyuna gitti, sessizce onları izleyen müstakbel “kayınbabası ve kaynanasının” gönlünü kazandı.</p>

  <p>Bert Alfred’e, seni şanslı köpek, dedi.</p>

  <p>Ve Birleşik Banka’nın bir kez daha yıllık şenliğini kutlama vakti gelince, Betsy meşe ağacının altına, Bayan Lane’in yanına oturdu, onun uyarıları doğrultusunda sporcuları alkışladı. Bu öğle sonrasında hayli kalabalık bir seyirci toplanmıştı, çünkü Alfred Tayler sahadaydı, böylece Betsy sevgili Alfred’ini ilk kez ait olduğu yerde, işbaşında görmüş oldu.</p>

  <p>Alfred’le Betsy’nin evliliği için iki kutlama yapıldı; bunlardan biri, Kent’teki gerçek düğündü; ne kadar geniş ve sevgi dolu bir aileye girdiğini gören Alfred şaşırıp kaldı. Bundan böyle, kendi ailesinden çok başkalarının ailelerinden haz alacaktı. Emily düğüne katılmadı -harıl harıl yeni evini düzmekle ftıeşguldü. Daisy katıldı, Bayan Lane de öyle. Bayan Lane, gelin ile güvey adına, hasat mevsimi bir davet daha verdi. Bu arada, Betsy ile Alfred’in eline, Emily McVeagh’ın düğün çağrısı ulaştı. Büyük, şık bir davetiyeydi, en iyi cins Çin porseleni kadar da kaliteli; Redway’lerin kahvaltı masasına konan zarfı gören Bert’in tepesi attı. Betsy geldiğinden beri keyifsizdi; daha da çok içiyor, hiç umulmadık şeylere aşırı duygusal tepkiler veriyordu. “Şuna da bakın hele,” dedi alayla. “Bu Emily McVeagh kendini ne sanıyor, yahu? Ne olduğunu ben söyleyeyim: Lady Muck!<a id="footnote3"></a><sup><a href="#bookmark10">3</a></sup>”</p>

  <p>O ana kadar Emily’ye fazlaca dikkat etmemiş olan Bert, büyük bir olasılıkla kim olduğundan bile habersizdi. Çemkirmeyi sürdürdü: “Şu havalı kilisede evleniyor, demek? Şimdi kalkıp uslu, küçük kızlar gibi, tıpış tıpış düğüne gidersiniz artık.”</p>

  <p>Betsy sakince açıkladı: “Bert, Emily’yi yıllardır tanırım. Deneme süremi onun koğuşunda geçirdim. Eğitimimden o sorumluydu, bana karşı hep çok iyi davrandı. Orada ne zorba hemşireler gördük; dolayısıyla onun emrinde olmam benim için büyük bir şanstı.”</p>

  <p>“Hemşire McVeagh’dan Lady Muck’a,” diye haykırdı Bert. Sonra, oturduğu yerde abartılı bir hürmet gösterisiyle, beceriksiz bir reverans yaptı, askıdaki kızartma çatalını düşürdü.</p>

  <p>“Sakin ol,” dedi Bay Redway. “Emily McVeagh’ı severim. Sık sık Mary Lane’i ziyarete gelirdi.”</p>

  <p>“Eh, bundan sonra gelmez artık,” dedi Bert. “Buna tenezzül etmez. Baksana, kahrolası St. Bartholomew Kilisesi, arkasından da Savoy’da merasim.” Bir hışım davetiyeyi kaptı, belli ki yırtıp atacaktı.</p>

  <p>Betsy zarfı ondan aldı, “Bert, Emily benim dostum,” dedi. “Bunu aklından çıkarma, lütfen.”</p>

  <p>“Çıkmaz, merak etme!” diye bağırdı Bert. “Asil dostlarını bize zaten sık sık hatırlatacağından eminim.”</p>

  <p>Aynı anda, bu tür durumlar için yedeğinde hep bir baş ağrısı illeti bulunduran Bayan Redway ayağa kalktı, “Başım...” diye mırıldanarak odadan çıktı.</p>

  <p>“Bu kadar yeter, Bert,” dedi Bay Redway.</p>

  <p>“Alfred’i yeterince asil bulmazsın artık,” diye homurdandı Bert.</p>

  <p>Genelde Bert’in çok daha çirkin “takılmalarını” sineye çeken Betsy bunun üzerine gözyaşlarına boğuldu ve kendini yatak odasına attı.</p>

  <p>Bay Redway’in suratı öfkeden bembeyaz kesilmişti. “Utançtan yerin dibine geçtim...” O da kalkıp odadan çıktı.</p>

  <p>“Bert, buna bir son vermelisin artık,” dedi Alfred. “Bu” derken içkiyi kastettiği belliydi. Oysa Bert sarhoş değildi. Öte yandan, bir bardak suyun ya da bir fincan çayın dün geceki sarhoşluğu tetiklediği aşamaya gelmişti.</p>

  <p>“Bu tavrından sıkılmaya başladım, Bert. İş Betsy’yi ağlatmaya geldi mi, çığrmdan çıkmış demektir.”</p>

  <p>“Ama sadece takılıyordum,” dedi Bert; gerçekten üzülmüştü, hem çekip giden babası, hem de Alfred için. “Yalnızca şaka yapıyordum, hepsi o.”</p>

  <p>“Son günlerde sık sık, senin yüzünden ağlayan Betsy’yi avutmak zorunda kalıyorum.”</p>

  <p>“Bence çok büyütüyorsun,” diye patladı Bert.</p>

  <p>“Bert, Betsy’yi iğnelemeyi kesmezsen, alıp Lane’lere götüreceğim; evimiz bitene kadar orada kalırız.”</p>

  <p>“Bunu yapamazsın... yapmamalısın...” Şimdi Bert gerçekten sarsılmış görünüyordu.</p>

  <p>“Evet, yaparım,” dedi Alfred. “Dinle, Bert, lütfen beni dinle...” Öne doğru eğildi, dinlemesini sağlamak için arkadaşını omuzlarından kavradı. “Betsy benim karım,” dedi. “Benim için önce o gelmeli.”</p>

  <p>Bert sersemlemişti; kendisi de ağlamak üzereydi. “Ama Alfred, bunu yapamazsın... yani yapma.”</p>

  <p>‘Yaparım,” dedi Alfred.</p>

  <p>“Ama durum o kadar da kötü değil,” dedi Bert. “İnan ki değil...”</p>

  <p>“Karımı ağlatıyorsun ve ben seni savunmak zorunda kalıyorum; yetti artık!”</p>

  <p>“İyi ama Betsy’yi çok seviyorum,” dedi Bert. “Amacım ağlatmak değil, sadece takılıyorum azıcık.”</p>

  <p>“Eh,” dedi Alfred, Bert’in gözlerinin içine dik dik bakarak, “bense ona <span style="font-style:italic;">âşığım,</span> o benim karım.”</p>

  <p>Bert atıldı: “İyi de onunla daha yeni tanıştın.” Sonra, söylediklerinin saçmalığını ayrımsadı, kıpkırmızı oldu. “Ah, özür dilerim,” dedikten sonra, Betsy’nin sığındığı yatak odasına koştu, kapıyı vurdu, içeri daldı. Betsy yatağın üzerinde ağlıyordu.</p>

  <p>“Betsy,” diye bağırdı Bert. “Betsy, özür dilerim. Patavatsız öküzün tekiyim. Gerçekten üzgünüm, Betsy.”</p>

  <p>Alfred birkaç dakika bekledi, sonra kapıyı açıp içeriye girdi. Bert yere, Betsy’nin yanına diz çökmüştü, başı kızın kucağındaydı. Karşıdan bakıldığında, uyuyakalmış gibiydi, Betsy kocasına bir işaret çaktı: “Kurtar beni...” Bunun üzerine Alfred Bert’in yanına gitti, tutup kaldırdı, “Hadi bakalım, koca oğlan,” dedi. “Bu kadar yeter.” Bir kolunu onun omzuna doladı, odadan çıkardı.</p>

  <p>Tam çıkarlarken, Betsy’nin, “Teşekkür ederim,” dediğini duydu.</p>

  <p>Betsy ile Daisy düğünde Emily’nin nedimesi olacaklardı; bugün, Betsy’nin, düğün provasına katılmak ve giyeceği elbiseyi seçmek üzere Londra’ya gitmesi gerekiyordu.</p>

  <p>Nedime olan Bayan Lane’le birlikte gideceklerdi.</p>

  <p>Az sonra, giyinip hazırlanmış bir halde odadan çıktı, iki erkek hâlâ kahvaltı sofrasmdaydı.</p>

  <p>Bert’e hiç bakmadı, Alfred’e döndü: “Artık gidiyorum. Acaba gelmesen daha mı iyi olacak?” Bert ağlıyordu; bir alkoliğin sefil, kendine acıyan gözyaşları: Alfred’den zılgıtı yemiş olmalıydı.</p>

  <p>Oysa Alfred’in kadınlarla birlikte Londra’ya gitmesi kararlaştırılmıştı: Betsy, Alfred ve Bayan Lane; küçük, şen bir grup olacaklardı.</p>

  <p>Bay Redway dışarıda dikilmekteydi, belli ki Betsy’yi bekliyordu.</p>

  <p>“Seninle geliyorum,” dedi.</p>

  <p>Betsy ile kayınpederi, az sonra çamur deryasına dönüşen patikayı tırmanmaya koyuldular.</p>

  <p>Delik deşik çamura ulaşınca, Bay Redway, “Dur, seni karşıya geçireyim,” dedi. Geniş kolunu kızın beline doladı, kaldırdı, salt dokuz-on metrelik en berbat kısımda değil, çamurun tamamen bittiği yere kadar taşıdı. Betsy’yi yavaşça yere indirdi, şöyle dedi: “Bert’e aldırma. Aslında o kadar da kötü biri değil. Senin Alfred onu yola getirecektir, eminim.”</p>

  <p>Betsy minnettardı. “Teşekkür ederim. Bu kadar büyütmemeliydim, aptallık ettim.”</p>

  <p>Bu arada Bert, Alfred’e sormaktaydı: “Yanımda mı kalıyorsun? Londra’ya gitmiyor musun?”</p>

  <p>“Evet, seninle kalacağım,” dedi Alfred. Ama Bert’in zayıflıkları yüzünden gelecekte onu bu türden daha hangi tavizlerin beklediğini de merak ediyordu doğrusu.</p>

  <p>“Hadi, gidip mısıra bir göz atalım, Bert.”</p>

  <p>Bert bir daha Emily’ye de düğüne de değinmedi. Alfred’e kalsa düğün için karısıyla birlikte Londra’ya giderdi, fakat o gün gelince, bir kez daha Bert’e döndü, gitmeyeceğini bildirdi: Kalıyordu. Bu, Bay Redway’in gözünden kaçmadı, “Çok iyisin, Alfred,” dedi. Sonra, Alfred ile Betsy’nin evinin inşa edildiği yere gittiler. Bert, Alfred ve Bay Redway durup inşaat işçilerini seyrettiler, önerilerde bulundular; Bert ansızın şöyle dedi: “Betsy o elbiseyle çok güzel görünüyordu.”</p>

  <p>“Ama düğünde o elbiseyi giymeyecek,” dedi Alfred. Bert yine patlamaya hazır gibiydi; bir öfke, serzeniş, suçlama patlaması.</p>

  <p>Bay Redway araya girdi: “Bir düşün, Bert. Bu kadar büyütecek ne var? Emily McVeagh evleniyor. Hepsi bu. Altı üstü bu işte.”</p>

  <p>İşte Alfred’in Emily’nin düğününe gitmemesinin nedeni buydu.</p>

  <p>Asıl sorun, Emily evlenirken Bert’in bir türlü baş göz olamamasıydı. İnsanlar ona birkaç kez, bu sefer başın bağlanıyor, diye takılmış ama iş bir türlü tamamına ermemişti. Ailesine ve Alfred’e çaktırmadan kızlara kur yapmayı denemişti, ama geçen hafta, gerçekten hoşlandığı bir kızı danstan sonra evine götürürken yere yuvarlanmış, kız onun düşüşünü, kusuşunu izlemişti. Sonra da, kendisi için böylebir gelecek hayal etmediğini söylemişti - Alfred olaydan haberdardı, ama Bert’in ana babası bilmiyordu, Bert onlara duyurmaması için yalvarmıştı.</p>

  <p>“Evlenmem için başımın etini yiyip duruyorlar zaten; öte yandan, sen hiç zorlanmaz gibisin...”</p>

  <p>Şimdi, kendisi farkında olmasa da gözleriyle sürekli Betsy’yi izliyor, ona baktıkça gülümsüyordu; “Tıpkı Rover gibi,” dedi Betsy kocasına. Rover, Bay Redway’in Betsy’ ye tapan, iri, kara köpeğiydi.</p>

  <p>Sonra Betsy mide bulantıları çekmeye başladı, hamileydi, doktor ikiz doğuracağıyla ilgili şakalar yapmaya başladı. Karnı erkenden irileşmişti; şimdi sorun, evin doğuma yetişip yetişmeyeceğiydi.</p>

  <p>“Umarım yetişir. Burada bir çocuğa ayırabilecek yerimiz yok ki,” diye inliyordu Bayan Redway, sanki Bert bu oldukça hacimli evde büyümemiş gibi.</p>

  <p>Bert akşamları sarhoş bir halde eve dönünce, Betsy onu azarlıyor, o da mazeretler öne sürüp af diliyordu; bir sabah mutfağa, yanağında kocaman, kızıl bir yara iziyle girdi: Belli ki kendisi farkında değildi. Bunu gören Betsy ağlamaya başladı, “Ah, Bert, buna artık bir son vermelisin, mecbursun,” dedi. Bunun üzerine elini yanağına atan Bert yarayı kanattı. Betsy kanı peçetesiyle durdurmak için koşunca, erkek işi şakaya vurdu, azıcık yaralanmanın bu ihtimama değdiğini söyledi.</p>

  <p>“Hiç de komik değil, Bert,” dedi kız. “Bunları daha önce de gördüm, kuzenim Edward’da. O da senin gibi ayyaştı, içkiyi bırakamıyordu, sonra bir gün saman makinesinin frenini çekmeyi unuttu, araba da geri geri gelip onu ezdi.”</p>

  <p>Bayan Redway kıkır kıkır gülüyor, iç geçiriyordu. Oğlu gözlerinin önünde sarhoşluk basamaklarından yuvarlanırken, o belli ki görmezden gelmeyi yeğlemekteydi.</p>

  <p>“Aman Betsy,” diye inledi. “Bert kesinlikle... hiç de...”</p>

  <p>“Evet efendim, öyle,” dedi Bay Redway. “Betsy haklı, Bert, içkiyi bırakmak zorundasın.”</p>

  <p>“Aksi halde sonun George Dayım gibi olur,” dedi Betsy. “İki Noel önce, öyle çok içti ki, düşüp öldü.”</p>

  <p>“Betsy’de de hepimizin ahlak dersi çıkarmasına yetecek sayıda akraba var,” dedi Alfred.</p>

  <p>“Şey, evet, var,” dedi kız. “Geniş bir aileye sahip olmanın yararlarından biri de bu işte. Senin adına üzgünüm, Alfred. Geniş bir ailenin olmamasına yani.”</p>

  <p>“Eh, bir ağabeyim var,” dedi Alfred. “Ama onun şampanyadan başka bir şey içmediğine eminim.”</p>

  <p>“Şampanya yaramaz,” dedi Bert. “İnsanın başını ağrıtır.”</p>

  <p>“Ben şaka yapmıyorum,” dedi Betsy. Alfred’in kendini beğenmiş ağabeyinden hoşlanmıyordu. “Sonra, şu erkek kardeşim, Percy. Ona bir kişi bile ayyaş demez, oysa öyle. Alkolizm yolunda hızla ilerliyor,” diye sürdürdü sözünü.</p>

  <p>Bunun üzerine Alfred kahkahaları koyverdi, az kaldı gülmekten tıkanıyordu.</p>

  <p>“Ah, Betsy,” dedi.</p>

  <p>Kahkahalardan rahatlayan Bert de gülmeye başladı; Betsy onu sertçe uyardı: “Bunda gülünecek bir şey yok, Bert. İçmeyi derhal kesmezsen, daha ne olup bittiğini anlamana kalmadan ölüp gidersin.”</p>

  <p>Alfred yeniden gülünce Betsy gözyaşları içinde odayı terk etti.</p>

  <p>“Çok ayıp,” dedi Bay Redway. “Üzerine bu kadar gitmemelisiniz, bu durumdayken yani.” Betsy döndü, gözleri kıpkırmızıydı, Bay Redway ayağa kalktı, onu iskemlesine oturttu. “Sonuna kadar haklısın, Betsy,” dedi.</p>

  <p>“Öyleyse hikâyemi bitireyim,” dedi kız. “George Dayım iyice kötüleyince, Londra’da birini görmeye gitmişti. Adam ünlü bir doktor, sen de mutlaka gitmelisin, Bert.”</p>

  <p>Köşeye sıkıştığını gören Bert, tamam, dedi, bu yakınlarda giderdi.</p>

  <p>“Hayır,” dedi Betsy. “Seni ben götüreceğim. Adresi annemde var; adama yazar, randevu alırım.”</p>

  <p>Dediğini de yaptı.</p>

  <p>Randevu günü hava çok sıcaktı; Betsy’ye ateş basmıştı, rahatsızdı, yine de, “Hayır, onu bizzat götüreceğim,” dedi Alfred’e. “Beraber giderseniz seni atlatıp kendini bir bara atar. Benden korkuyor, biliyorsun, senden hiç korkusu yok.”</p>

  <p>“Senden korkmak mı?” dedi Alfred. “Kim korkabilir ki senden?”</p>

  <p>“Bekle de gör,” dedi Betsy.</p>

  <p>Bay Redway istasyona yaşlı, kır kısrakla gitmesini önerdiyse de, Betsy atın sarsıntısına dayanamayacağını söyledi. Yürüyerek gidecekti.</p>

  <p>Hep birlikte yola koyuldular; Bay Redway, Alfred, Bert ve Betsy, tekerlek izleriyle kaplı, tozlu yoldan istasyona doğru ilerlediler.</p>

  <p>Sıcağın Betsy’ye fena halde dokunduğu açıktı, ama, “Mesele yapmayın,” dedi. “İyiyim. Bu önemli bir iş.”</p>

  <p>İki kişilik, boş bir kompartıman bulması için memura rüşvet verdi, Bert’le birlikte yerlerine yerleştiler.</p>

  <p>Alfred ile Bay Redway uzaklaşan trenin arkasından baktılar.</p>

  <p>“Eh, Alfred,” dedi Bay Redway, “turnayı gözünden vurmuşsun.”</p>

  <p>“Evet,” dedi Alfred. “Biliyorum.”</p>

  <p>Londra’da Betsy Bert’in koluna girdi, şöyle dedi: “Şimdi, Bert, kaşla göz arası bir içki yuvarlamaca yok, tamam mı?”</p>

  <p>Tam da bunu tasarlamakta olan Bert, “Tamam, söz,” dedi.</p>

  <p>Wimpole Caddesi’ndeki muayenehanede, Betsy sekretere, “Bu Bay Redway, onun adına randevu almıştım,” dedikten sonra genç adamı kolundan tuttu, bekleme odasına soktu.</p>

  <p>“Baksana, Betsy, biraz fazla üstüme gelmiyor musun?”</p>

  <p>“Hayır. Bunun yapılması gerek, Bert.”</p>

  <p>Sekreter onları çağırınca, Betsy Bert’i doktorun kapısına kadar götürdü, içeri girmesini bekledi, sonra kendini bekleme odasındaki koltuğa attı: Kendini gerçekten de bitkin hissediyordu.</p>

  <p>Ama gözleri doktorun kapısmdaydı; uzunca bir süre, bir saat kadar sonra açıldığını görünce kapıya koştu. Bert’i karşıladı, doktora gülümsedi: “Size yazan bendim.”</p>

  <p>“Çok güzel bir mektuptu,” dedi azametli adam.</p>

  <p>Caddeye çıkınca, Bert kızın kıpkırmızı kesilmiş, terleyen yüzüne şöyle bir bakıp hemen bir taksiye el etti, binmesine yardımcı oldu.</p>

  <p>Betsy onun kolunu hâlâ sımsıkı tutuyordu, istasyona kadar da bırakmadı; bir kez daha tren görevlisini buldu, iki kişilik bir kompartıman ayarlattı.</p>

  <p>Görevli, bugün tamamen ayık görünen Bert için değil de Betsy için endişelenmişti.</p>

  <p>Karşı uçtaki istasyonda onları Bay Redway’le Alfred beklemekteydi; iki yanından Betsy’nin koluna girdiler, mayıs tomurcukları kokan patikalardan eve doğru yürümeye başladılar.</p>

  <p>“Ah, bu koku,” dedi kız. “Beni kusacak hale getiriyor.”</p>

  <p>Ama kendini tuttu, eve girdi, biraz uzanmak üzere odasına gitti.</p>

  <p>Akşam yemeği vaktiydi.</p>

  <p>Bayan Redway en acılı, en soluk soluğa sesiyle, derhal doktorun ne dediğini öğrenmek istedi. “Pek bir şey yok,” sözlerini duymayı bekler gibiydi. Oysa Bert’in yanıtı, “İçkiyi bırakmazsam, on yıla kalmadan ölürmüşüm,” oldu.</p>

  <p>Bayan Redway gözlerini ovuşturdu, inledi. “Ah, yo...” Her an düşüp bayılacak gibiydi.</p>

  <p>“Demek ki buraya kadar, Bert,” dedi babası. “Bırakmak zorundasın.”</p>

  <p>Yemek yendi. Bert dışarıya çıktı, evin yan tarafındaki tahta sıraya yöneldi. Bay Redway’in bir bakışı üzerine, Alfred onun peşinden gitti. Gizlice bara sıvışacağından korkuyordu, ama onu günün son ışıklarında, bankta otururken buldu. yanına oturdu, Bert alçak sesle şöyle dedi: “Düşünmemi sağladı, Alf. Durumun bu kadar kötü olduğuna gerçekten inanmıyordum.”</p>

  <p>“Bayağı kötü durumdaydın,” dedi Alfred.</p>

  <p>Bert yığılıp kalmıştı; ayak ayak üstüne attı, indirdi, iç geçirdi, öksürdü, yan gözle Alfred’e baktı.</p>

  <p>“Hayır,” dedi Alfred. Bu gardiyan rolünü oynamakta zorlanıyordu: Yumuşak başlı biriydi, şimdiyse önünde, “Hayır, Bert, olmaz,” diyeceği aylar -yıllar- uzanmaktaydı.</p>

  <p>Bir süre sonra Bert, “Gidip yatacağım,” dedi. Alfred içeriye girip girmediğini görmek için onun arkasından bakmadı: Bert isteseydi kolayca sıvışabilirdi. Benim yerimde Betsy olsaydı, diye düşündü, arkasından bakardı ve gerekirse müdahale ederdi.</p>

  <p>Hava çok sıcaktı, dilde toz bırakan bir esinti vardı. Mayısın rayihası nemli, yapış yapış bir dokunuşu andırıyordu.</p>

  <p>Dere kıyısını izleyen uzun karaağaç dizisinin gölgesi, Alfred’in ayaklarına kadar uzanıyordu. Yoldan, üzeri arpa çuvallarıyla dolu bir yük arabası geçti. Arpanın baygın ve sinsi kokusu Alfred’in aklına bol köpüklü, koca bir maşrapa birayı getirmişti.</p>

  <p>“Aman Tanrım,” dedi. “Böyle giderse Bert’ten farkım kalmayacak.”</p>

  <p>Kötü bir öğleden sonra geçirmişti. Öncelikle, Betsy’ yi öyle kamı burnunda, kan ter içinde, saçları taraz taraz görmekten nefret etmişti. Bütün bir akşamüstü bu görüntüyü hazmetmeye çalışmış, daha iki yıl önce, hastanedeki dansta gördüğü küçük Betsy’yi, İzninizle, diyerek dans arkadaşından ayırıp bütün gece dans ettiği o etine dolgun ama zarif, güzel kızı düşünmüştü. Ve oradan bu noktaya nasıl geldiklerini, karısı kendini iyi hissetmediği için yatarken, kendisinin burada böyle aklı karışmış ve inanamaz bir halde, tek kulağı -evin köşe odasındaki- Bert’te oturup kalışını...</p>

  <p>Karısı ile Bert’i trene bindirdikten sonra, istasyondan dönerken, iki kız seslenmişti: “Alf, hey Alf, bu akşam Dawley’deki dansta görüşecek miyiz?”</p>

  <p>Tam, “Evet, elbette görüşeceğiz,” diye karşılık vermeye hazırlanırken, Bay Redway’in fırlattığı sert bakış üzerine, bir anda aklı başına gelmiş, “Ben evli bir erkeğim, unuttunuz mu?” demişti. Kızlar Ruby ile Ethel’di, her ikisiyle de pek çok eğlencede dans etmişti. Annesi görse, orta malı kızlar derdi, ama Alfred’in umurunda değildi. Sonuçta onlarla evlenmeyecekti ya! Gayet eğlenceli kızlardı, hepsinden önemlisi de çok iyi dans ediyorlardı.</p>

  <p>“Dans günlerin sona erdi, demek?” diye seslendi Ruby.</p>

  <p>Ethel ekledi: “Çok yazık, Alfred.”</p>

  <p>Kalbine bir bıçak saplansaydı, daha büyük bir acı veremezdi. Evet, dans günleri sona ermişti, oysa dans etmeyi nasıl da severdi. Dans yarışmalarında ödüller bile kazanmıştı. Sıklıkla, kendisi dansa başladığında -belki Ruby’yle? Ya da Ethel’le?- hünerlerini doyasıya sergileyebilmesi için pist boşalırdı. Ama dans günleri bitmişti işte. Perdeleri çekili bir odada yatan bir karısı olmasaydı, büyük bir olasılıkla Dawley<sup>,</sup>ye doğru yola koyulmuştu bile. Bu yaz akşamında gölgeler uzar, derinleşirken, kuşlar cıvıltılarıyla ona iyi geceler dilerken, yürümek. Ah, hayır, buna katlanamayacaktı. Bir daha asla. Böylece, karaağaç gölgeleri önce ayaklarını, sonra bacaklarını sarıp sarmalarken Alfred tahta sırada oturdu. Bir karısı varken, bekâr bir erkeğin zevklerini, özgürlüklerini artık tadamayacağını biliyordu, fakat bunu ancak bu akşamüstü, “Dans günlerin sona erdi,” sözlerini duyduktan sonra tam anlamıyla idrak etmişti.</p>

  <p>Kendini zorlamış, inşaatın nasıl gittiğine bakmak için, bir an önce bitirilmesi gereken eve gitmişti; çiftliğin bir ucundan ötekine yürümüş, geri dönmüş, sonra çevresinde bir tur atmıştı. Yürüyüş günleri hâlâ onundu, ama dans günleri...</p>

  <p>Bay Redway<sup>,</sup>le birlikte istasyona yollanma vakti geldiğinde, birden kafasına dank etti: <span style="font-style:italic;">Betsy</span> neler hissediyor acaba? Bunu hiç düşünmemiştim.</p>

  <p>Kent’teki düğünde, eli böğründe kalan bir sürü delikanlı görmüştü - Betsy’ye kur yapmışlar ya da yapmaya niyetlenmişlerdi. Alfred ise kendini en gözde kızı kapıp kaçan bir hırsız gibi hissetmişti. Betsy’nin, yörenin en gözde kızı olduğunu görebiliyordu. Düğünde bu kızla dans ederken nasıl da gururluydu; ufak tefek, güzeller güzeli bir dansçı, tüy kadar hafif. Vals yaparken fırıl fırıl dönmüşler, hareketli danslarda konuklardan alkış almışlardı; kadınların, “Harika bir dansçı!” dediğini kulağıyla duymuştu.</p>

  <p><span style="font-style:italic;">Ama işte dans günleri sona ermişti.</span></p>

  <p>Peki ya Betsy; her baktığınızda, gözünüzün önünde biraz daha şişermiş gibi görünen karnıyla Betsy neler hissediyordu? Bu karından nefret ediyordu Alfred. Bu muazzam yumrunun onun Betsy’sini, dans pistinde dönüp duran kızı yuttuğunu hissediyordu. <span style="font-style:italic;">İyi ama o neler hissediyordu?</span> Belki o da aynı şeyleri hissediyordu. İyice kararan bahçede Alfred döndü, Bert’in penceresine baktı. Bert arka kapıdan kolayca sıvışabilir, yokluğunu da kimse fark etmezdi. Bakarken, Bert’in lambayı yaktığını gördü. Lambadan yayılan donuk kızartı, akşam karanlığını deldi. Bert onu, durup baktığını görmüş, içeride olduğunu belli etmek için de lambayı yakmıştı. Gözlenmek, dikizlenmek, kuşkulanılmak... Bert’in hayatı artık bundan ibaretti, böyle de sürecekti - ne zamana kadar, peki? Ya Betsy, o bu konuda neler hissediyordu? Yakışıklı Alfred Tayler’la evlenmiş ve kendini ölesiye içen bir kayınbiraderle sürekli sızlanıp yakman, ağlak bir kayınvalideyle burun buruna bulmuştu. Betsy bazı kıyaslamalar yapmıyorsa tuhaftı doğrusu.</p>

  <p>Alfred eve girdi, odasına gitti; karısının çoktan <span style="font-style:italic;">uyumuş</span> olduğunu umuyordu. Ses çıkarmamaya çalışarak dişlerini fırçaladı, ama o devasa karından sakınarak yatağa girdiğinde, bir çift kol beline dolandı, güzelim Betsy’sinin yerini alan sıcak, terli, keyifsiz yığın olanca ağırlığıyla sırtına abandı.</p>

  <p>“Ah, Alfred,” dedi kız. “Seni bekliyordum.” Onu rahatlatmasını bekliyordu, elbette. İyi de, buna kendisinin de ihtiyacı yok muydu? Dans yılları geride kalmış iki kişi. Diline doluşan ekşi, nahoş sözcükleri engellemekte zorlanıyordu.</p>

  <p>‘Yatmış düşünüyordum,” dedi Betsy. “Tanışmamızın üstünden yalnızca iki yıl geçti. Anımsıyor musun, Alfred?”</p>

  <p>Anımsıyor muydu!</p>

  <p>“Bir de şu halimize bak, Betsy,” diye mırıldandı, ıslak, donuk saç yığınının altındaki omuzları okşarken.</p>

  <p>Cılız, üzgün ses tam kulağının dibinden yükseldi. “Yoksa benimle evlendiğine pişman mısın, Alfred?”</p>

  <p>“Hayır, nasıl olabilirim ki? Öte yandan, senin pişman olmaya hakkın var doğrusu. Kendini, sırtında koca bir kamburla buluverdin.” Aklından geçen, Bert’ti; onun ağırlığı, bıktırıcılığı, oluşturduğu tehdit - şimdiyse bu yükü omuzlamak Betsy’ye düşüyordu.</p>

  <p>“Sakın pişman olma, Alfred. Ah, lütfen pişman olma,” diye yalvardı kız, onun kulağına.</p>

  <p>“Bana öyle geliyor ki, her ikimiz için de geçerli bu,” dedi erkek, fokurdayışını, kabarışını adeta gözleriyle izleyebildiği o sıcak, tehlikeli karından kaçınmaya çalışarak.</p>

  <p>Sonra karısının, kendi kinayeli diline uygun, ince bir mizahla yüklü, alçak sesini duydu: “Eh, artık ikimizin de pişmanlığının bir faydası yok.” Erkeğin elini aldı, tam oraya, ödünü koparan tümseğin üzerine koydu - çocuğunun. Ah, Alfred’in bunu makul bir biçimde, olgunlukla karşılamasını kim bekleyebilirdi ki?</p>

  <p>“Artık birbirimize mahkûmuz, Alf,” dedi Betsy, elini onun elinin üzerine koyarak; Alfred ise kendini pörtlemiş, dışarıya uzanmış bir ele, bir ayak ya da dize dokunuyormuş gibi hissediyordu - doğurmak üzere olan bir ineğin sağrısında gördüğünüz şu çıkıntılardan birine.</p>

  <p>“Evet, öyleyiz,” dedi erkek, pişmanlıklarını, tereddüdünü, çekincelerini sineye çekerken; sonra, hafifçe güldü: “Betsy, tam, ‘Neyse ki birbirimize sahibiz,’ diyecektim, birden, bundan çok daha fazlasma sahip olduğumuzu fark ettim.”</p>

  <p>Bunun üzerine gülmeye başladılar; gülmekten gözlerinden yaş gelirken, uykuya daldılar.</p>

  <p>Emily ansızın, aylardır -belki de yıllardır?- evinden, daha doğrusu William’ın evinden başka hiçbir şey düşünmediğini ayrımsadı. Bunca zamandır, gece gündüz, zihnini dolduran tek şey, perdeler, duvar kâğıtları, bir koltuğun döşemesi, yeni bir yemek masası, halılar, kilimlerdi. Olanca dikkatini, enerjisini bunlara vermişti; bir sınavdaymışçasına. Bu kavrayış, harıl harıl ev dayayıp döşemekle meşgul olduğundan uzunca zamandır görmediği Daisy’yi ziyaretinde gerçekleşti. Daisy’nin önüne ipek, kadife, pamuklu kumaş numunelerini sermişti ki, arkadaşının yüzündeki, “Hey, sana ne oldu böyle, Emily?” diyen anlamı gördü. Evet, ne olmuştu ona? Daisy’nin evindeki küçük oturma odasında, Daisy ve evde onun yerini alan kadınla, bir zamanlar onun emrindeki hastabakıcılardan biri olan, şimdiyse Hemşire McVeagh’ın hükmettiği koğuşun başında bulunan Dido’yla otururken, dank etti: Sanki epeydir bir büyünün etkisi altındaydı da gözü ansızın açılıvermişti. Kumaş örnekleri şimdi onun, Hemşire McVeagh’ın abesliğini, nafileliğini haykırır gibiydi. Gerçek Emily bu değildi.</p>

  <p>Burada, eskiden Daisy’yle paylaştığı bu evde, hastanede olup bitenlerin dedikodusunu yaparken, Royal Free’ den hiç ayrılmadığı duygusuna kapılmıştı. Mükemmel evliliğinden sonraki yaşamını bir başkası sürmüştü sanki.</p>

  <p>Daisy arkadaşını zeki, keskin bakışlarla inceledi, fikrini belirtti: “Şey, Emily, senin bu tür şeyleri önemseyeceğine asla ihtimal vermezdim.” Daisy hâlâ ufak tefekti, dolgun, gelişkin Emily’nin yanında üflesen uçacakmış gibi görünüyordu.</p>

  <p>Emily deliler gibi düşünüyordu: Buradan hiç ayrılmamalıydım; ben buraya aidim. Basamakları çıktığını gören Bayan Bruce bile onu gördüğüne sevinmiş, “Yuvana hoş geldin,” demişti; şaka yapıyordu ama Emily’nin duygularını dillendirmişti.</p>

  <p>Kocası, şu ünlü, saygıdeğer doktor bu akşam bir iş yemeğine gidecekti, dolayısıyla Emily kalabilirdi... kaldı da. Şirin kumaş parçalarını çantasına tıktı, oradan hiç ayrılmamış gibi, Royal Free’de olup bitenlerden söz etmeye koyuldu.</p>

  <p>Eve döndüğünde sevgili William’ı yatmaya hazırlanıyordu.</p>

  <p>İçkiyi azıcık kaçırmıştı - yine de Bert’in aşırılıklarıyla kıyaslanamazdı elbette. Keyfi yerindeydi, Emily’yi her zamankinden biraz daha ateşli öptü. Kocasının, onun kıymetini bildiğini, hatta onu cidden, gerçekten gördüğünü hissetmek, Emily’yi rahatlattı, pervasızlaştırdı, erkek onu kollarının arasına alırken, o da soruverdi: “Ah, Royal Free’ye dönseydim, ne derdin?” Bu, kurnaz bir eş olmadığını gösteriyor: böylesine önemli bir duyuru için kesinlikle yanlış zaman, yanlış yer. Erkek kollarını indirdi, hoşnutsuzluk yüzüne yayılırken, dik dik ona baktı. Sonra, “Bu benim için pek hoş bir şey olmazdı, öyle değil mi, Hemşire McVeagh?” dedi.</p>

  <p>Oysa başlarda, Doktor Martin-White ile Hemşire McVeagh yavaş yavaş anlaşmaya varırlarken, durum pekâlâ da hoştu, öyle değil miydi? Erkek arkasını döndü, yatağına girdi: Ayrı yataklarda yatıyorlardı.</p>

  <p>Hepsi bu kadardı! Konu kapanmıştı.</p>

  <p>Dahası, <span style="font-style:italic;">hemşire McVeagh</span> deyişi, kıza en başta öyle sırılsıklam hayran olmadığını da gösteriyordu, ya da artık değildi.</p>

  <p>Her neyse, karısını durduramazdı, öyle değil mi? Evet, durdurabilirdi; tek bir soğuk cümleyle.</p>

  <p>Daisy’yle çok seyrek görüşen Emily, şimdi her fırsatta ona gidiyordu. Kendini öyle dışlanmış, <span style="font-style:italic;">dışarıda bırakılmış</span> hissediyordu ki.</p>

  <p>Bunca zamandır -artık kabullenmek zorunda kaldığı gibi, bir yılı aşkın bir süredir- duvar kâğıtlarını, boyaları düşünen, ısmarlayan, satın alan, hatta rüyasında gören Emily’ye ansızın yabancılaştıysa, doktorun karısına, Bayan Martin-White’a daha da çok yabancılaşmıştı. Korkunç derecede mutsuzdu, öyle ki, başlarda hastalandığını sandı. Ezilen, sıkışan yüreğinin, evhamın, onu nedensizce, hiç uyarmaksızm pençesine alan bu delice paniğin açıklaması ne olabilirdi? O günlerde insanlar, hali hazırda yaşadıkları sorunları açımlamak, tahlil etmek için doğruca çocukluk anılarını araştırmaya koyulmazdı. Evet, bu duygulara daha önce de kapılmıştı, bunu biliyordu, ama ne zamanını anımsayabiliyordu ne de nedenini. Kendi kendine, annesini henüz üç yaşındayken yitirdiğini, muhtemelen o zaman da çok mutsuz olduğunu anımsattı. İyi de bunlar, şu an hissettikleri; ta iliklerine işleyen acı, soluduğu havadaki mutsuzluk? İçini kime dökebilirdi peki? Dido yanlarında yokken, Daisy’ye açıldı; kendini moralsiz, kötü, mutsuz hissettiğini, nedenini de çözemediğini belirtti.</p>

  <p>Daisy evlilik deneyimini yaşamamıştı, evliliği düşündüğü bile yoktu. Ona kalırsa Emily, o tuhaf, şaşırtıcı düğünü tasarlamaya koyulduğu an -Daisy’nin doğa dışı ve delice bir esrime olarak gördüğü- bir ruh haline geçmiş, Daisy’den uzaklaşmıştı. Onun bildiği, tanıdığı Emily değildi bu.</p>

  <p>Daisy, onu hastabakıcı denetmeni yapacak olan son sınavlara hazırlanmaktaydı. Odaklanışı, hedefe kilitlenişi Emily’ninki kadar mutlaktı, ancak onun gibi her an cayma tehlikesi taşımıyordu. Hem Daisy hem de eski meslektaşları, Emily’nin aklının son zamanlarda başında olmadığında hemfikirdi; Daisy’nin annesi Bayan Lane de öyle.</p>

  <p>Emily sık sık, gizlice ağlıyor, kızarmış gözlerini, şöyle derin derin iç geçirme gereksinimini gizlemeye çalışıyordu... ama durumunu evdeki hizmetkârlardan saklayamıyordu; dördünden de - kâhya (“Annem öldüğünden beri benimle”), orta hizmetçisi, her işe koşan hizmetçi kız ve aşçı. Emily sinir bozucu, sık sık da mantıksız davranıyordu; hizmetkârlar çekip gittiler.</p>

  <p>“Hizmetlileriyle başa çıkamayan tek kadın sen değilsin,” dedi müşfik kocası. “Boş ver, yenilerini bul.”</p>

  <p>Ama Emily, tıpkı kocasının meslektaşlarının eşleri gibi, orta ve üst sınıflarda hızla ciddi bir bunalıma dönüşen hizmetkâr sorunundan yakınmayı sürdürdü.</p>

  <p>İngiltere’nin Edward dönemine özgü zenginlik ve bolluğu henüz sona ermemişti. Müthiş bir refah dönemiydi - şey, sözü edilen sınıflar için. Ve hizmetkârlar, kısıtlamalarla, kurallarla dolu özel evlerde çalışmanın onlara göre olmadığı sonucuna varmaktaydı. Clarges Caddesi’nin bir kilometrelik sınırları dahilinde, yeni bir eldiven fabrikası (“Fransız” eldivenleri), bir Fransız şapkacı, öteki dükkânı Paris’te olan bir döşemeci, pahalı bir çikolatacı, beş katı da son moda şeylerle, hoppalıklarla tıka basa dolu bir mağaza vardı. Bir de, Rus -Mir<a id="footnote4"></a><sup><a href="#bookmark11">4</a></sup>- olan her şeye karşı delice bir düşkünlük. Emily’nin hizmetkârları da o büyük mağazaya gitmişti zaten. Gazetelere ilan verdi, acentelere başvurdu, ama yalnızca bir orta hizmetçisiyle ayak işlerine bakan bir kız bulabildi, masada servis yapacak kimse yoktu. Taşralı kızlardan çalışmak isteyen çıkabilir diyerek, Bayan Lane’e yazdı. Yatacak yerleri olacaktı —iyi kötü işte- ama Bayan Lane cevabında, kızların bugünlerde ev işi yapmak istemediğini belirtiyordu.</p>

  <p>Bu arada Emily öyle keyifsiz, öyle üzgündü ki, durumu fark eden kocası ona bir kuvvet ilacı yazdı. Ayrıca, Emily’nin Chestnut Sokağı’ndaki hemşirelerle biraz fazla düşüp kalktığını belirtti. Oysa şu ya da bu meslektaşının karısı, ona çok daha iyi, uygun bir arkadaş olabilirdi.</p>

  <p>Mary Lane hiç şaşırmamıştı. Daha başta, o şaşaalı düğünün yaldızı dökülür dökülmez, Emily’nin akla, öğüde ihtiyaç duyacağını kestirmişti. Kızın nişanlısının fotoğrafını gördüğü an, yüreği daralıvermişti zaten. “Evet, kalbim cendereye girmiş gibi oldu,” dedi kızma, Emily’nin eski Emily olmadığını, ama şu doktor kocaya da onun bu halinin, böyle sırf moda ve mobilya düşkünü olup çıkmış birinin yaraşacağını söyleyen Daisy’ye.</p>

  <p>Emily ile Bayan Lane dışarıya, küçük evin önündeki bahçe koltuklarına oturdular; istasyona giden yol buradan görülebiliyordu.</p>

  <p>Bayan Lane, Emily’nin içini dökmesini bekliyor, havadan sudan söz ediyordu. Yolda sarışın, tombul bir kadın göründü; içinde ikiz bebeklerin yattığı bir arabayı sürüyordu.</p>

  <p>“Bu Betsy, tanırsın, Alfred’in karısı,” dedi Bayan Lane, sonra genç kadını çağırdı.</p>

  <p>“Mama vakitleri geçti,” diye seslendi Betsy, ama Bay Redway’in armağanı olan (“Her şeyin en kalitelisini hak ediyorsun”) puseti yine de onlara doğru sürdü.</p>

  <p>‘‘Harika bebekler; ikisi de oğlan,” dedi Bayan Lane, onlara doğru el sallarken. “Betsy, ilk fırsatta gel de, doyasıya seveyim.”</p>

  <p>İkizler yeni doğduğunda Bayan Lane’i onlardan koparmak mümkün olmamıştı; sonra Betsy artık onlara bakabileceğini söyledi, Bayan Lane de ziyaretlerini seyrekleştirdi.</p>

  <p>Betsy bebek arabasını, koltuklara yayılmış tembellik eden iki kadına yaklaştırdı.</p>

  <p>Bebekler gerçekten de çok tatlıydı, Bayan Lane büyük bir tezahüratla onları sevdi okşadı, ta ki Emily’nin ondan ilgi beklediğini anımsayıncaya kadar. Betsy ayrıldı, evine doğru ağır ağır ilerledi.</p>

  <p>“Hamile kalmayı beceremedim,” dedi Emily.</p>

  <p>“Eh, daha ne kadar oldu ki?”</p>

  <p>“O çabucak halletmiş ama,” dedi Emily.</p>

  <p>“Bu durum canını sıkıyor mu? Kaygılanıyor musun?”</p>

  <p>Bunun üzerine Emily önce hangisinden başlayacağını bilemedi. Dostuyla konuşmak, onu böyle tepetakla eden mutsuzluğunu, dertlerini paylaşmak istiyordu. Gebe kalamamak, bunların en önemsiziydi.</p>

  <p>Bayan Lane evlilik yatağına ilişkin, fazla ayrıntılı, fazla mahrem olmayan sırlar duymayı bekliyordu. O çekingen, duyarlı, incelikli adam... Emily’nin daha, şey, kendisine daha çok benzeyen bir erkeğe ihtiyacı vardı; güçlü ve dobra, olduğu gibi.</p>

  <p>Ama Emily’de bugün her ikisinden de eser yoktu. Karşısındaki Emily’yi, düğününü haber vermeye gelen, hayat dolu, başarmış, amacına ulaşmış kızla karşılaştırınca... Bayan Lane o Emily’yi tanımlarken “muzaffer” sözcüğünü kullanmıştı. Ciğeri mideye indirmiş bir kedi. Peki ya şimdi? William’ı hiçbir zaman ahım şahım bir erkek bulmamış, Emily’ye kesinlikle yakıştırmamıştı, ancak bu konuyu açmanın sırası değildi. Ne olur ne olmaz, yavaş atın tekmesi pek olur, diye düşündü.</p>

  <p>O günlerde evlilik danışmanları ortada yoktu elbette, fakat Mary Lane bir danışman olsaydı, bu evliliğe kesinlikle uyumsuzluk tanısı koyardı. Ancak yine de zeki, bilge bir kadındı ve Tabiat Ana’nın çöpçatanlık yaparken çocuklarının mutluluğunu o kadar da umursamadığına yeterince tanık olmuştu.</p>

  <p>Emily nihayet baklayı ağzından çıkardı, mutsuzluktan ölecek gibi olduğunu söyledi; bu, kulağa çocukça, hatta saçma gelebilirdi, ama umurunda bile değildi.</p>

  <p>Mutsuzluğunun nedenini açıklamadı. Bayan Lane onun açılmasını, herhangi bir ipucu vermesini beklediyse de, herhangi bir bilgi gelmedi. İçinden, “Yatakta eğleniyor musunuz?” diye sormak geçti; Betsy ile Alfred’in yaptığı gibi yani - Betsy sırlarını açma konusunda hiç de utangaç değildi. Ama o ciddinin ciddisi Doktor Martin-White ile “eğlence” sözcüğünü bir araya getirmek - yo, mümkün değildi.</p>

  <p>Emily ağlamaya başladı. Çimenlerin üzerinde, hep gerçek annesi olduğunu söylediği bu kadının yanında oturmuş, ağlıyor, hıçkırıyordu; başını Bayan Lane’in kucağına bıraktı, Mary onun saçlarını okşarken, o da doyasıya ağladı.</p>

  <p>“Emily,” diye başladı Bayan Lane, “müziğe devam ediyorsun, değil mi?”</p>

  <p>“Hayır, ediyorum sayılmaz.”</p>

  <p>“Her zaman öyle faal biriydin ki... Tenis oynuyor musun?”</p>

  <p>“Hayır.”</p>

  <p>“William oynamanı istemiyor mu?”</p>

  <p>“Hayır, oynamam çok hoşuna gider - doğru kişilerle tabii.”</p>

  <p>Kısacası, Bayan Lane hiçbir sonuca ulaşamadı, Emily de Londra’ya geri döndü.</p>

  <p>Sorunun ne olduğunu Mary Lane’e söyleyemezdi, çünkü kendisi de bilmiyordu.</p>

  <p>Emily otoriter bir baba tarafından, kuralların ve âdetlerin egemenliğindeki, soğuk, kuralcı bir evde büyütülmüştü. Bundan kaçıp sığındığı yerse, olanca hiyerarşisi, disiplini ve katı düzeniyle hastaneydi. Bütün yaşamını kuralların, yönetmeliklerin, disiplinin kıskacında geçirmişti. Şimdiyse - hiçbiri yoktu ve Emily neyin eksikliğini çektiğini anlayamıyordu. Şu anki bedbahtlığını başlatan da buydu: Kendini olasılıklarla dolu bir denize salıverilmiş gibi hissediyordu, ancak elinde bir harita yoktu. Daha da kötüsü, kocası sıcak, sevgi dolu bir erkek değildi, hele eğlenceli bir yatak arkadaşı hiç değildi. Emily ise neyin eksik olduğunu ayrımsayacak bilgiden, deneyimden yoksundu.</p>

  <p>Royal Free’ye, Hemşire McVeagh’a dönme özlemi çekerken, aradığı şey düzendi, kesinliklerdi.</p>

  <p>Derin, kapkara bir kuyuya düşmüştü sanki; kuyunun kenarlarıysa tutunup tırmanılamayacak kadar pürüzsüz, kaygandı. Eğitimi sırasında, sinir zayıflığı “dersleri” de almış olmasına karşın, hemşireliğin o yönü hiç ilgisini çekmemişti. Şimdi buna pişmandı. O karanlık kuyuya bir ad koyabilseydi, belki kendini daha iyi hissedebilirdi. Öte yandan, sımsıkı tutunması gereken bir şey vardı. Kendini buradan kurtarmalıydı. Bunu ondan başka hiç kimse yapamazdı. O zorba, baskıcı babasından kim kurtarmıştı onu? Kendisi. Bir tek kendisi. Başkası değil.</p>

  <p>“Müzik akşamları düzenleyeceğim,” dedi bir gece, karanlığa. Bunu söyleyeceğinden, o ana kadar habersizdi.</p>

  <p>Kocasının dirseğine dayanıp doğrulduğunu, ona baktığını hissedebiliyordu.</p>

  <p>“Düzenleyelim...” dememişti. Hayır. “Ben düzenleyeceğim,” demişti.</p>

  <p>Bu ben’ in arkasındaki itici güç, Emily’nin o müthiş eneıjisiydi. Onu kurtaran da bu oldu.</p>

  <p>İtiraz bekledi, ama yalnızca, “İyi de, evde hiç eleman yokken nasıl davet verilir ki?” sözlerini duydu. Adam hayır, olmaz dememişti, ona ölümcül bir onaylamazlık ışını fırlatmamıştı; bunu yapsaydı, Emily de gerisingeri kuyuya yuvarlanırdı.</p>

  <p>“Göreceksin,” dedi. “Öncelikle, eleman sayısını ikiye indireceğim: Hem aşçılık hem de kâhyalık yapacak biri, bir tane de orta hizmetçisi yeter. Çamaşırları Çin çamaşırhanesine göndereceğim...”</p>

  <p>“Bu tür ev içi düzenlemeleriyle benim uğraşmamı beklemiyorsun herhalde,” dedi kocası. Ama hâlâ dirseğine yaslanmış, yatak odasının karanlığında doğruca ona bakmaktaydı.</p>

  <p>Hastanede, hemşire McVeagh çamaşırhaneye yaptığı ziyaretlerden, “Tam cehennemlik bir görüntü” ya da “İçeriye girerken bütün umutlarınızı kapıda bırakın” türü, şen bir yorumla dönerdi. O çamaşırhaneden nefret ederdi, şimdi aynı şey bizzat kendi evinde, karşısındaydı; kaynatma kazanları, tokaçlar, çamaşır tahtası, buharlı ütüler, bir köşedeki kömür yığını.</p>

  <p>“Senin de haberin olmalı,” dedi kocasına. “Fikir birliğine varmalıyız. Pahalıya çıkacak, çamaşırhane yani; ama yalnızca iki kişiye maaş ödeyeceğimiz düşünülürse... diğer hizmetkârları sadece özel durumlarda kiralamak niyetindeyim.”</p>

  <p>“Gördüğüm kadarıyla her şeyi çoktan planlamışsın,” dedi William. Hâlâ yarı doğrulmuş, dirseğine dayanmış halde miydi?</p>

  <p>Kötü, gaddar bir adam değildi. Ev harcamaları için bıraktığı harçlık cömertti, Emily’nin giysileri için de öyle: Karısının şık giyinmesinden hoşlanırdı. Ama yine de acıtıcıydı, tatsızdı; parayı ayrı zarflarda uzattığı o an. Emily on sekizinden beri kendi parasını kendisi kazanıyordu ve evliliğinde canını sıkan bir sürü şeyin arasında, canını en çok yakan da işte bu an, bir gülümseme eşliğinde uzatılan bu paraydı. Ama <span style="font-style:italic;">mesele bu değildi.</span></p>

  <p>“Hemfikir olmalıyız,” diye yineledi; şimdi de ısrarla <span style="font-style:italic;">biz</span><sup>3</sup>i vurgulamaktaydı, öyle değil mi? “Müzik akşamları düzenleyecek, konuk ağırlayacaksak personel masrafımız artacak demektir.”</p>

  <p>Erkeğin yatağa uzandığını hissetti. Kocası hiç mi hiç sinirli değildi. Tam tersine, hoşnuttu, Emily bunu hissedebiliyordu. Buradan, kendini zorla dayatan, hiç beklenmedik bir sonuç çıkmaktaydı: Erkeğin baştan beri istediği şey, onun iyi bir ev sahibesi olmasıydı. “Benimle bunun için evlendi,” diye düşündü Emily inanmazlıkla. Benimle, hemşire McVeagh’la. Beni böyle mi görüyor? Beni bu nedenle mi seçti? (Soruyu, “Hayır, beni sevdiği için seçti,” diye yanıtlayamıyordu. Bu çıkarsama kendini dayatmıyordu.)</p>

  <p>Bir ev sahibesi. Ben? İyi de, az önce sanki her şeyi güzelce tasarlamış, aldığı yeni kararları oturup önceden kâğıda dökmüşçesine, hiç duraksamadan karanlığa sıralayıvermesi?</p>

  <p>O geceki ödülü, “Üstesinden başarıyla geleceğinden eminim, Emily,” oldu.</p>

  <p>Erkeğin bunca zamandır beklediği bu muydu? Baştan söyleyemez miydi peki?</p>

  <p>Emily evdeki personel değişikliğini yaptı, bir şey daha yaptı. Her türden yeni, cicili bicili ev eşyaları satan, gösterişli dükkânları dolaştı, piyasaya yeni çıkan elektrikli süpürgelerin en yenisini aldı - hantal, biçimsizdi, ama öyle büyük bir nimetti ki. İnsanı “zahmetten kurtaran” bir sürü alet satın aldı. Her kata bir telefon taktırdı - o sıralarda her eve yalnızca bir tane alınırdı.</p>

  <p>İlk müzik akşamı büyük bir başarı kazandı. Emily gayet iyi çaldı, ona hoş, memnuniyet verici bir tenor eşlik etti; diğer doktorların arasından da oldukça yetenekliler çıktı.</p>

  <p>Bir akşam yemeği düzenledi; konukları kocası seçti.</p>

  <p>Kocasının meslektaşlarının eşleri için öğle yemekleri verdi.</p>

  <p>Bu dönemde, Alfred ile Betsy Tayler’dan ikiz oğullarının vaftiz töreni için bir davetiye geldi. Ama tarih, Emily’ nin verdiği bir davetle çakışıyordu. Daisy gitti, geceyi annesinin evinde geçirdi; Bayan Lane’e Emily’nin sosyete gülü olup çıktığını söyledi. “Kesinlikle inanamazsın, anne.” Bayan Lane inanırdı; Emily’nin yapıp ettiklerini bir süredir, Doktor William Martin-White ile Bayan Martin-White'ın verdiği partilerin sıkça boy gösterdiği dedikodu sütunlarından takip etmekteydi zaten.</p>

  <p>“Konukları arasında Saygıdeğer filanca, Lady falanca bile var,” dedi Daisy. “Beni bir müzik akşamına davet etmişti, Berlin büyükelçimizin yanında oturdum.”</p>

  <p>“Biliyor musun, Daisy,” dedi Bayan Lane, ağır bir suskunluğun ardından, “bu durum hiç hoşuma gitmiyor. Onu böyle bir yaşama <span style="font-style:italic;">oturtamıyorum.</span> Gerçek Emily değil bu.”</p>

  <p>Oysa Emily hayatı boyunca bundan başka hiçbir şey yapmamışçasına iyi oynuyordu rolünü.</p>

  <p>“İyi bir ev sahibesi istedin,” diyordu kocasına sessizce. “İstediğin buydu, öyle mi? Al sana ev sahibesi.”</p>

  <p>Erkek bir akşam yemeğine ya da toplantıya gittiğinde, Emily doğruca Daisy’ye, kendini gerçek yuvasında hissettiği eve koşuyordu. Başka hemşireler gelip gitse de, Daisy daireyi asla bırakmıyordu.</p>

  <p>Emily oraya gittiği zaman, kaçıp kurtulduğu duygusuna kapılıyordu. Yine orada, kocasıyla, daha doğrusu seçkin kalp uzmanıyla ilgili haberler alıyordu. Adam onu bir koca olarak hüsrana uğratmış olabilirdi, ancak hastanede, genel olarak da tıp camiasında ne büyük bir saygı gördüğünü duymak, yaptığı seçimin imzalı, mühürlü onayıydı sanki.</p>

  <p>Ama asıl düşündüğü şey, arada bir kaçıp Daisy’ye, o eski eve sığınmadığı sürece yaşamına katlanamayacağıydı.</p>

  <p>Çoğu dul, cenaze töreninin değilse de vasiyetnamenin okunmasının, ondan beklenebilecek yas sürecini, uluorta sergilenecek acıyı sonlandıracağını sanırken, bazı sorunların asıl şimdi başladığını ayrımsar.</p>

  <p>William 1924 baharında ani bir kalp krizinden, hiç beklenmedik bir biçimde ölüverdi; kalabalık akrabalardan, bir sürü Martin-White’tan gelen hiçbir taziye mektubunda, yaşanacak soruna ilişkin bir ipucu yoktu; ta ki Cedric adındaki yeğenden, William’ın ablasının oğlundan gelen mektuba kadar:</p>

  <p>Beni anımsadınız mı, Emily Yenge? Geçen pazartesi, William Dayı’nın tabutunun taşınmasına yardım etmiştim. Söylediğiniz bir şeyden, eviniz için harıl harıl sürdürülmekte olan entrikalardan bütünüyle habersiz olduğunuzu anladım. Ailenin, evinizde gözü olduğunu biliyor muydunuz?</p>

  <p>Sizi uyarmam gerektiğini düşündüm.</p>

  <p>Cenazeden sonra, Royal Free Hastanesinde Doktor William Martin-White<sup>,</sup>a resmi bir veda töreni düzenlenmişti. Törene ailenin bir kısmı, yine tıp mesleğine mensup olan üyeleri katılmıştı; Emily de bir pazar günü, öğleden sonra bütün Martin-White<sup>,</sup>ları (kimisinin ismini bile duymamıştı) evine davet etti, likörle pasta ikram etti.</p>

  <p>İlk kattaki kabul salonunun katmer kanatlı kapıları açık bırakıldığından, Erüily’yle William<sup>,</sup>ın özel konserlerini verdiği geniş, zarif oda görünüyordu. Genellikle en göze çarpan yerde duran, görkemli piyano bir kenara çekilmişti; arp ve nota sehpaları da öyle. Vazolar iç açıcı zerrinlerle doluydu; Emily ısrarla ölümü vurgulayan beyaz çiçeklere karşı çıkmıştı. Elbisesi siyahtı, fakat geniş, beyaz bir yakası vardı: bu öğleden sonrası için tuttuğu salon hizmetçisi de siyah giymiş, beyaz, dantelli bir önlük takmıştı. İşin doğrusu, genel görüntü bir cenaze töreninden çok bir kutlamayı andırıyordu ve Emily sitemlere, kınamalara hazırlıklıydı, beklediği şey de William’ın tepeden tırnağa karalar içindeki kız kardeşi Jessica’dan geldi.</p>

  <p>“Sevgili Emily,” dedi Jessica, “ne kadar da iyi görünüyorsun.”</p>

  <p>Emily gözyaşı döktüyse bile, izleri çok iyi gizlenmişti. Konuklarını, sağda solda duran yiyecek tepsilerinden bir şeyler almaya teşvik ediyordu. İnsanın görür görmez kanının kaynadığı, genç bir adam olan, giyim tarzı -günün modasına uygun- askeri esintiler taşıyan Cedric geç geldi, ciddi bir göz kırpışla Emily’yi selamladı; o da, hadi neşeli demeyelim ama oldukça iyi görünüyordu.</p>

  <p>“Artık bir araya geldiğimize göre,” dedi likör ve meyveli pastayı güzelce yedeklemiş olan Jessica, “şöyle oturup bir konuşsak diyorum.”</p>

  <p>“Ya? Neyi konuşacağız?” diye sordu Emily; bu arada, Cedric’in bu konuşmaya katılmasını bir göz kırpmayla değil de -o kadar ileri gidemezdi doğrusu- bir tebessümle tasdik etmişti.</p>

  <p>Salonda otuz kişi kadar vardı, Emily kimisini düğünden beri görmemişti. Bütün bu insanların kim olduğunu bilmiyordu.</p>

  <p>“O halde,” dedi Jessica, elbisesinin siyah kıvrımlarına dökülmüş kırıntıları silkelerken, “doğruca konuya gireyim mi?”</p>

  <p>“Evet, lütfen,” dedi Emily. “Ama şaşırdım doğrusu.”</p>

  <p>Hava, Cedric’in uyardığı “entrikaların” etkisiyle gerginleşmişti.</p>

  <p>“Aramızda, sevgili Emily,” diye başladı Jessica, “belki biraz daha az şatafatlı bir yaşam tarzını yeğleyebileceğini düşünenler var. Hiç kuşku yok ki, bu ev bir kişiye göre fazla büyük.”</p>

  <p>“Gerçekten mi?” dedi Emily. “Taşınmak gibi bir niyetim yok.”</p>

  <p>“İyi de,” diye atıldı Jessica, “William<sup>,</sup>ın senden daha mütevazı bir yaşam sürmeni isteyeceği mutlaka aklına gelmiş olmalı.”</p>

  <p>“İyi ama, William’ın ne isteyeceğini hepimiz biliyoruz ‘zaten,” dedi Emily. “Çünkü ortada bir vasiyetname var ve evi bana bırakmış.”</p>

  <p>Emily’ye büyük zevk veren bu hızlı ve zekice karşılık, Jessica’nın hiç hoşuna gitmedi. Bazılarına, salonun ortasında dikilen kişinin, o sivri diliyle hemşire Emily McVeagh olduğunu ayrımsatmıştı.</p>

  <p>“Belki de sevgili William sana bütün isteklerini belirtmemiştir? Bazı düşüncelerini kendine saklamış olabilir.”</p>

  <p>Tam burada Cedric, kahkahasını örtbas etmek için öksürdü, Jessica da ters ters ona baktı. “Çoğunluğun fikrine katılmayanlar da var tabii,” dedi kadın. “Cedric, örneğin, müzik davetlerine son vermeyeceğini umuyormuş.”</p>

  <p>“Kalp krizi geçireceğini bilmediğine göre, William herhangi bir isteğini nasıl belirtecekti ki?” dedi Emily. “Bana kalırsa böylesi bir öngörüyü kimseden bekleyemeyiz.”</p>

  <p>Cedric bir kez daha öksürdü.</p>

  <p>“Eh, Emily, bizim düşüncelerimizi bilmen doğru olur. Durumun tartışıldı, sen de en azından arzularımızı dikkate alabilirsin.”</p>

  <p>“William’ın arzuları beni daha çok ilgilendiriyor,” dedi Emily. “Beni ne kadar dert ettiğinizin farkında bile değildim. Her şeyi enine boyuna düşündükten sonra, kararımı size elbette açıklayacağım. Ama kendimi cenaze ateşine atmaya da hiç niyetim yok.”</p>

  <p>Cedric açıktan açığa güldü, gençlerden kimisi ona katıldı.</p>

  <p>“Çetin ceviz çıkacağını Jessica Hala’ya söylemiştik,” dedi Cedric.</p>

  <p>“Cedric,” diye azarladı halası. “Münasebetsizlik etme.”</p>

  <p>“William'ın sana bıraktığı onca para,” dedi genç adam. “Asıl mesele bu, anlıyorsun değil mi? O parayla ne yapacağını merak ediyorlar doğal olarak.” İşte, söylemişti sonunda.</p>

  <p>Yaşlıca teyzeler, enişteler bağrıştı: “Cedric! Korkunç bir şey bu.”</p>

  <p>“Cedric, bu acılı anında Emily’ye düşüncesizce davranıyorsun.”</p>

  <p>“Eh, siz fazlasıyla düşünüyorsunuz kendisini, bu kadarı da yeter zaten,” dedi delikanlı.</p>

  <p>Epeyce para söz konusuydu. Emily, William<sup>,</sup>ın küçük servetinin boyutlarından bütünüyle habersizdi. Evet, kalan miras servet denecek. büyüklükteydi. William'ın borsa simsarı olan babası çok iyi yatırımlar yapmış, aile de tutumlu yaşamıştı. Ta ki, William Emily’yle evleninceye, Emily de evi tepeden tırnağa döşemeye, üstüne üstlük en son çıkan ev aletleriyle doldurmaya başlayıncaya kadar.</p>

  <p>“Kimileri, bu evin genç bir çifte daha uygun olacağını düşünüyor,” dedi, aile büyüklerini iyice sinir etmeyi kafasına koymuş olan Cedric. “Evlenme yaşım geldi - ama benim evim de hiç fena sayılmaz. Bizim genç Raleigh de var tabii: kuzinlerden biriyle evleniyor, dolayısıyla ev aile içinde kalmış olur.”</p>

  <p>Emily’nin canı sıkılmıştı, ama eğleniyordu da. Eğer hepsi böyleyse, William'ın ailesinden pek de hazzetmemesine hiç şaşmamalı, diye düşündü.</p>

  <p>“Bunu aklımda tutayım bari,” dedi Emily. “Raleigh ile... kim demiştiniz?”</p>

  <p>“Rose,” dedi Jessica, sohbetin komutasını yeniden ele alarak. “Raleigh ile Rose. Rose evde yaptığın olağanüstü düzenlemelere bayılacaktır, eminim.”</p>

  <p>“Tamam, Raleigh ile Rose’un evimi istediğini aklıma yazdım,” dedi Emily. “Şimdi, biraz daha liköre ne dersiniz, Jessica, Cedric, Tony...”</p>

  <p>Arabuluculuğa soyunan, yanılmıyorsa Henry Amca olarak anımsadığı yaşlı biri söze karıştı: “Emily, senin de hak vereceğin gibi, William onca paranın çarçur edilmesini istemezdi.”</p>

  <p>“Eh, evi yeni baştan dekore etmeye niyetim yok. Yeni bir gardıroba da ihtiyacım yok. Dolayısıyla için rahat olsun, Henry Amca.”</p>

  <p>Savurganlık kavramının bu kadar sınırlı olduğunu öğrenmek, yüreklerine su serpmiş olmalı.</p>

  <p>“Bu evi Raleigh ile Rose’a verip sen de onların taşradaki evine taşınabilirsin,” diye atıldı kuzenlerden biri.</p>

  <p>“Neden bugüne kadar hiç yaşamadığım taşrada yaşamaya başlayacakmışım ki?” dedi Emily. “İnanın, herhangi bir karara varacak olursam, mutlaka haberiniz olur.”</p>

  <p>Böylece Emily’nin geleceğine ilişkin aile toplantısı sona ermiş oldu.</p>

  <p>İşin aslı, William<sup>,</sup>ın ölümü Emily’yi fena sarsmıştı, tek nedeni de böylesine ani, beklenmedik oluşu değildi. Erkeğin hâlâ genç olduğunu düşünürdü - bırakın yaşlıyı, orta yaşlı bile değil. William ellisindeydi; ölüm bir yana, emekliliği bile yakıştıramayacağmız bir yaştı. Emily’yi şimdi şaşırtan, allak bullak eden şeyse, yaşamını bütünüyle, birebir erkeğinkine bağlamış olduğunu algılamasıydı; evlendiklerinden beri yaptığı, aklından geçirdiği her şey William içindi. Emily McVeagh nerelerdeydi peki? O kadar da uzak değildi anlaşılan. Oysa on yıldır bütün yaptığı buydu: William’ın malı olmuştu. Peki ya şimdi? Kırk yaşındaydı. İstese hastabakıcılığa dönebilirdi. Daha şimdiden öneriler gelmeye başlamıştı bile. Kendini zincirlerinden boşanmış, gelişigüzel sürükleniyormuş gibi hissediyordu...</p>

  <p>Yeniden evlenebilirdi. Ama evlenmek isteyebileceği bir erkeği tahayyül edemiyordu. Neresinden bakılırsa bakılsın, William’la iyi günde kötü günde diyerek evlenmişti. On yıldan sonra, insan nasıl bir kâr-zarar muhasebesi yapabilirdi ki? Nereden, nasıl başlayacağını bilemiyordu. Ve ona ne olduğunu, başına ne geldiğini adlı adınca tanımlayamazsa (şu an gördüğü, hissettiği tek şey, bir şeyin, birinin onun hayatının dizginlerini alıp erkeğinkilere düğümlediğiydi), bir sonraki adımını bırakın atmayı, tasarlamayı bile nasıl becerebilirdi? O, bir zamanlar Emily McVeagh idi, kararlı, ne istediğini bilen, gözü pek bir kişilik; şimdiyse bir hiçti: rüzgâra kapılmış sürüklenen biri.</p>

  <p>Daisy mi? İyi de, onu eskiden olduğu gibi sürekli beraber olabileceği, avucuna alabileceği biri olarak düşünmek de engellenmişti artık, çünkü Daisy kendini öyle iyi idare ediyordu, ait olduğu toprağa öyle sağlamca basıyordu ki, Emily onun eteğini çekiştiren, küçük bir hemşire adayı olduğu duygusuna kapılabilirdi. Dahası, Daisy kendisinin de evlenmeyi düşündüğünü ima etmişti. Hastanede bir cerrah vardı ve Daisy için -kendi sözcükleriyle- “sakıncası yok” gibiydi. Aklından geçiriyordu, evet... şey, hemen değil elbette, ama artık o kadar da genç değillerdi doğrusu.</p>

  <p>Emily’nin acilen tutunabileceği, hatta akıl danışabileceği hiç kimsesi yoktu. Yıllarca süren, üstelik böylesine kuşatıcı bir evlilikten sonra, bir erkekle evlenmekten “sakıncası olmaz” diye söz eden biriyle durumunu nasıl konuşurdu?</p>

  <p>Kimsesi yoktu. Hiç kimsesi-Ne bir çocuk, ne de başka bir şey.</p>

  <p>Ama Mary Lane’i vardı; onu anımsamak, bir deniz fenerinden yayılan ışık huzmesine toslamaktan farksızdı.</p>

  <p>Evi kapatacak, gidip Mary Lane’in yanında kalacaktı. Düşünmeden verilen, fevri bir karardı; bir gece yarısı alınan kararlardan.</p>

  <p>Evet, yapacağı, yapması gereken şey buydu.</p>

  <p>Emily, Mary Lane’in patikasını bir koşu tırmandı. Akşam yemeği vaktiydi; kararını vermesinin üzerinden yalnızca yirmi dört saat geçmişti.</p>

  <p>Eski dostu, elindeki geniş tavayla ocağa doğru eğildi. “Sana krep yapacağım,” dedi. “Bilirim, çok seversin.”</p>

  <p>Emily çantasını bıraktı, kendini Harold Lane’in oturmakta olduğu eski masanın etrafındaki iskemlelerden birine attı, Mary’nin araştıran, teşhis koymaya çalışan bakışlarına, “Her yaşama biraz yağmur yağmalı,” diye karşılık verdi. Bunu, kocasının ölümünden beri kendisinin de sıkça kapıldığı, aşırı duygulanımları savuşturmak için söylemişti, fakat lafı biter bitmez gözyaşlarına boğuldu. Oturduğu yerde hıçkıra hıçkıra ağlıyordu.</p>

  <p>“İşte böyle,” dedi Mary. “Şöyle içini bir güzel boşalt.”</p>

  <p>“Zavallı kadın kocasını kaybetti,” diye belirtti Harold.</p>

  <p>Bu, Emily’nin ağlamasını keser gibi oldu, ama sözcükler düzensiz, karışık bir beyin tarafından dizilmişti; İşte böyle, diye düşündü. Çok doğru. Oysa daha önce aklına gelmemişti. Bu müşfik yorum, içindeki kaygıları oldu bitti dağıtan, böyle yalın bir mesaj, ona daha önce hiç sunulmamış bir ilaç, bir teselliydi sanki.</p>

  <p>O ana kadar pek de dikkat etmediği Harold Lane’e bir göz attı; her açıdan Mary’ye bağımlı olan adamı süzerken, tam da ihtiyacım olduğunda doğru şeyi söyleyivermesi ne kadar tuhaf, diye düşündü.</p>

  <p>Mary, Emily’nin tabağına birkaç kreple limon koydu, kocasının tabağına da krep ekledikten sonra oturdu.</p>

  <p>Emily gözyaşlarını dizginlemeye başlamıştı, gülümsemeye çalışıyordu. Kendini ömründe hiç bu kadar berbat ve pişman hissetmemişti. İyi de, işte buradaydı, olması gereken yerde, Mary’nin yanında; etrafına bakındı ve bildik, tanıdık şeylerin değişime uğradığı bir rüyada olduğu duygusuna kapıldı. Defalarca oturduğu, eski mutfaktı bu, karşısındakiler de Mary ile Harold. Her şey öyle loş, öyle sessiz görünüyordu ki; üstelik nedeni gözyaşlarının gerisinden bakıyor olması da değildi. Buraya o aydınlık, ferah, temiz evinden çıkıp gelmişti ve baktığı her yer tozlu gibiydi ya da karanlık. Geniş mutfak baştan aşağı donuk pembe ve kahverengiydi, bir koltuğun kolçağına tünemiş olan kedi bile soluk, kirli görünüyordu. Oysa beyaz bir kedi anımsıyordu.</p>

  <p>Harold ile Mary’ye gelince... buraya gelmeyeli ne kadar olmuştu? Aylar, kesinlikle, evet, aylar, belki de yıllar... Karıkoca iyice semirmişti. Açık renk, samansı saçları kırlaşmaya başlamış, al yanaklı, tostoparlak iki insan.</p>

  <p>“Son zamanlarda bir şey yemeye ödüm kopuyor,” dedi Mary düşünceli düşünceli. “Gittikçe şişmanlıyorum.”</p>

  <p>“Saçmalık,” dedi Harold. “Kilolu insanlar daha şen şakrak olur.”</p>

  <p>Bunun üzerine Emily gülmeye başladı. Gergin, isterik kahkahalardı, ama ağlamaktan iyiydi.</p>

  <p>Jilet gibi, simsiyah Londra giysileriyle mutfağın daha da sönük görünmesine neden oluyordu.</p>

  <p>“Şu matem kılığını bıraksan iyi olacak,” dedi Mary. “Burada kimse senden yas tutmanı beklemez.”</p>

  <p>“Giyecek başka şey bulabileceğimi sanmam,” diye karşılık verdi Emily. Bavulu birbirinden şık elbiselerle doluydu.</p>

  <p>“Hiç dert etme,” dedi Mary. “Anlaşılan kilo almam iyi olmuş. Yemekten sonra sana bir şeyler bulurum.”</p>

  <p>Harold gazetesini okumak için “inine” çekileceğini söyledi; Emily bulaşıklara yardım etti, sonra Mary odasından kucak dolusu giysi getirdi; Emily bazılarını anımsar gibiydi.</p>

  <p>Kısa, siyah eteğini çıkardı, üzerine fena halde demode, kahverengi, daha uzun bir etekle sarımsı bir bluz geçirdi. Bu haliyle bile oldukça iyi görünüyordu.</p>

  <p>“Ne kadar yeteneklisin,” diye iç geçirdi Mary. “Eski bir etek-bluzdan şık bir kıyafet yaratmayı her zaman becermişsindir.”</p>

  <p>Lambayı yaktı, Emily’nin karşısına geçip oturdu. “Kendimi çok kötü hissediyorum, Mary. Ne yapacağımı bilemiyorum.”</p>

  <p>“İyi ama başka ne bekliyordun ki?”</p>

  <p>“Ne beklediğimi bilmiyorum.”</p>

  <p>Kedi oturduğu koltuktan Mary’nin kucağına atladı. “Bir çocuğum olsaydı... fakat hiç gebe kalamadım.” Mary kediyi okşuyor, hayvansa sürekli, tatlı tatlı mırlıyordu.</p>

  <p>Emily bu iri, güçlü eli seyretti. “Şimdi hayattaki rolüm ne olacak, Mary? Yaparken hiç durup düşünmedim, ama tam on yılımı sadece öğle ve akşam yemekleri hazırlamakla, William’a bakmakla geçirdim.”</p>

  <p>“Yerinde olsam, kesinlikle bunlara kafa yormazdım,” dedi dostu. “Bir süre kendini rahat bırak, kafanı dinle.” “Kafa dinlemek mi?” dedi Emily. “Hayatım boyunca yapamadım bunu.”</p>

  <p>“Pekâlâ, sen bilirsin.” Mary kediyi kaldırıp Emily’ye uzattı, gidip içi rengârenk kâğıtlarla dolu, geniş, karton bir kutu çıkardı.</p>

  <p>“Kendime yeni bir uğraş buldum,” dedi. “Çoğu gün burada bir çocuk oluyor. Bert’ten haberin var mı bilmem. Karısı Phyllis ikinci bebeğini doğurmak üzere, ben de bir süreliğine ilk çocuklarına bakıyorum.”</p>

  <p>Olaylar şöyle gelişmişti.</p>

  <p>Betsy, içkiyi temelli bırakma sözü verene kadar Bert’i sıkıştırmış, başının etini yemişti.</p>

  <p>“Tek yolu bu,” diyordu. “Doktor da aynı şeyi söylemedi mi zaten?”</p>

  <p>Bert içmeyi kesti ya da keser gibi yaptı; ta ki düşüp beyin sarsıntısı geçirdiği o kötü geceye dek.</p>

  <p>“Tamam, Bert, buraya kadar!” dedi Betsy.</p>

  <p>Alfred elinden geldiğince yardım ettiyse de, Bert’i iyileştiren Betsy oldu.</p>

  <p>Aradan iki yıl geçti ve sıra şu konuşmaya geldi. Alfred ile Betsy’nin yeni evinde, oturma odasında gerçekleşti.</p>

  <p>“Bert, görüştüğün şu kız kim?”</p>

  <p>Betsy bal gibi biliyordu elbette.</p>

  <p>“Adı Phyllis Merton; benimle evlenmek istiyor.” “Güzel, sen onunla evlenmek istiyor musun peki?” “İşte mesele de bu. Kiminle evlenmek istediğimi biliyorsun. Ben seninle evlenmek istiyorum.”</p>

  <p>“Ah, Bert, bazen öyle şapşalca konuşuyorsun ki.”</p>

  <p>Bert artık içmemesine karşın o toy, çocuksu, patavatsız tavırlarının bir kısmından hâlâ kurtulamamıştı, nedeni kısmen mizacının böyle olmasıydı, ama aynı zamanda da, içki içtiği dönemlerde ne zaman sarhoş ne zaman değil, pek anlaşılamamasıydı.</p>

  <p>Bu, her an yeniden içkiye başlayabileceği anlamına mı geliyordu? Betsy meraklanmıştı, dayanamayıp sordu. “Bert, hep böyle zıpırlıklar yapıp insanı güldürüyorsun. Tamam, komik gerçekten de, ama bazen, bir daha ağzına içki koymama konusunda ciddi olup olmadığını merak ediyorum.”</p>

  <p>“Zeki Betsy. Bazen bunu kendim de merak ediyorum. İçkiyi sonsuza dek bırakmak... bunun anlamını hiç düşündün mü? Bir ömürden bile daha uzun.”</p>

  <p>“Ama evlenirsen, bir daha asla içmemelisin, Bert, asla.”</p>

  <p>“İşte sorun da bu zaten, Betsy.”</p>

  <p>“Kızdan hoşlanıyor musun, Bert?”</p>

  <p>“Asıl sen hoşlanıyor musun ondan? Senin onaylamayacağın bir kızla asla evlenmem.”</p>

  <p>“Umarım şirretin tekidir; benim gibi,” dedi Betsy. Alfred bazen ona böyle derdi. Betsy de yapıştırırdı:</p>

  <p>“Peki, Alfred, öyle olsun. Ama ona içkiyi bıraktırdım mı bıraktırmadım mı?”</p>

  <p>“Çünkü, Bert, evlilikte bazen işler cidden zorlaşır. Böyle zamanlarda yeniden şişeye sarılma arzusu duyabilirsin.”</p>

  <p>“Onunla ancak sen uygun görürsen evlenirim,” diye yineledi Bert.</p>

  <p>Ipswich yolundan bir çiftçinin kızı olan Phyllis, ilgili herkes tarafından kılı kırk yararcasına incelendi. Kızın yalnızca, artık ayık gezdiği için oldukça hoş, efendi bir delikanlı olup çıkan Bert’in değil, Redway çiftliğinin de peşinde olduğu konusunda fikir birliğine varıldı. İşte bu, öyle kolayca görmezden gelinecek bir şey değildi.</p>

  <p>Sonuçta, insanların onayını aldı. Zayıf, esmer, cin gibi bir kızdı; uyanık, sürekli gözlemleyen, gözünden hiçbir şey kaçmayan. Betsy’nin takdirini toplayan da bu son özelliklerdi.</p>

  <p>“Senin için biçilmiş kaftan, Bert. Seni alkolden uzak tutacaktır. Ayrıca itiraf etmeliyim, nöbeti ona devretmek öyle hoşuma gidecek ki. Bazen beni tüketiyorsun, inan. Kim bilir kaç kez yatakta senin yüzünden, sana endişelenmekten gözyaşı döktüm.”</p>

  <p>“Öyleyse, sırf seni mutlu etmek için Phyllis’le evleneceğim,” dedi Bert o mantıksız, odun kafalı tarzıyla.</p>

  <p>Redway’ler onayladı. Daha doğrusu, Bay Redway onayladı. Bayan Redway bu günlerde yaşamda anlaşabileceği, uyuşabileceği fazla bir şey bulamıyordu. Büyük bir düğün yapıldı. Betsy baş nedimeydi. Diğer nedimelerin sayısı ondu; Longerfıeld’daki küçük kilise tıka basa doldu. Orgu Alfred’in babası çaldı.</p>

  <p>Alfred sağdıçtı.</p>

  <p>Bir süre her şey yolunda gittiyse de, Phyllis gebe kalınca sorunlar baş gösterdi. Bert sık sık fikrini almak, akıl danışmak için Betsy’ye başvuruyordu.</p>

  <p>Phyllis sağlıklı bir kız bebek doğurdu, fakat bu arada Bert’in de alkol bağımlılığı nüksetmişti. Phyllis bebekle meşgul olduğundan, bu meseleyle uğraşmayı</p>

  <p>Betsy üstlendi. “Bir daha asla demiştin, Bert. Hani söz vermiştin?”</p>

  <p>Birkaç yıl sonra, Phyllis yeniden gebe kaldı, bunun üzerine Mary Lane küçük kızla ilgilenmek için devreye girdi. Phyllis’in annesi vardı, fakat Mary gibi yürüme mesafesinde oturmuyordu.</p>

  <p>Mary küçük kıza tapıyordu, o da Mary’ye.</p>

  <p>“Bana öyle geliyor ki, tadıp tadabileceğim anneannelik bu kadar,” diye hayıflanıyordu kadın, “onun için de tadını doyasıya çıkarmalıyım.”</p>

  <p>Emily uyandığında, bir an nerede olduğunu, hatta kim olduğunu çıkaramadı. Sonra, pek de uzaktan gelmeyen sığır böğürtüsü ona Londra’da olmadığını söyledi. Etraf alabildiğine sessizdi. Birden bacaklarında ılık bir ağırlık hissetti. Kediydi. Emily dizlerini hafifçe kaldırdı, uyanan kedi esnedi.</p>

  <p>Neye gereksindiğini artık biliyordu; Mary’yi bulmalı, durumunu tanımlayacak sözcükleri ondan duymalıydı.</p>

  <p>Şalına sarınıp mutfağa gitti, kahvaltının çoktan edilmiş olduğunu gördü. Neredeyse öğle olmak üzereydi. Çaydanlıktaki su hafif hafif kaynamaktaydı, kendine çay yaptı, oturdu. Hasta olduğundan emindi. Daha önce hastalandığını hiç anımsamıyordu. Kalbi sancıyordu, ama bu bir hastalık belirtisiyse, o zaman... Dışarıdan sesler geldi, bir tanesi bir çocuğa aitti. Mutfak penceresinden bakınca, Mary Lane’le küçük bir kızın, bahçeye açılan camları olan, limonluk benzeri, küçük bir odada kendilerini oyuna kaptırmış olduklarını gördü.</p>

  <p>Kör bir makasla renkli kâğıtlar kesen çocuğa doğru eğilmiş, gülümseyen Mary’nin görüntüsü Emily’nin yüreğini kederle sıkıştırdı. Çocuk, Mary’nin tombul dizlerine sıçradı, Mary de Josie’ye, Bert’le Phyllis’in kızına sarıldı, öptü. Emily asıl arzusunun o çocuk olmak, Mary’nin kucağında sallanmak olduğunun hâlâ ayırdında değildi.</p>

  <p>Masaya, çayına döndü, oturduğu yerden kadınla çocuğun seslerine kulak veriyor, arada bir, neler olup bittiğini görmek için gidip camdan bakıyordu. Mary kendini nasıl da bütünüyle çocuğa vermişti. Onun, Emily’nin bir çocuğu olsaydı, o da böyle mi yapardı? Yaklaşık on yıldır kendini ev kadınlığına, konuk ağırlamaya adamış biri olarak, vaktini şimdi Mary’nin yaptığı gibi geçirebilir miydi?</p>

  <p>Kanıtlanacak bir şey vardı sanki; şimdiyse düşünmeden edemiyordu: O ben değildim, kesinlikle ben olamam. O güzel evde, bütün ilgimi, dikkatimi yönelttiğim kişi gerçekten de ben miydim?</p>

  <p>Öğle yemeği vakti gelince, Mary çocuğu getirdi; bir şamatadır gidiyor, Emily ha bire şu ya da bu yemekten tatması için sıkıştırılıyordu. Mary doğru dürüst yemedi. “Şimdi uyku vakti,” dedi. “Eh, insana sınırlarını küçük bir çocuktan daha iyi kimse gösteremez.”</p>

  <p>Çocuk Mary’yle birlikte yatak odasına gitti, az sonra içeriye bir göz atan Emily, ikisinin de uyuduğunu gördü.</p>

  <p>Dışarıya, hiç değişmemiş olan yola çıktı, nergis ve zerrin öbeklerinin yanından yürüdü, ta ki çok iyi anımsadığı, geniş tarlayı görünceye kadar. Tarla şimdi sağa sola koşuşturan, gürültücü çocuklarla doluydu, sonra gözüne, kriketle özdeşleştirdiği bir adam ilişti. Evet, Alfred Tayler’dı bu; yüzlerceymiş gibi görünen, kızlı erkekli, çeşitli ebatlardaki çocuğa kriketle ilgili talimatlar vermekteydi. Emily daha önceki yerine, meşelerin altına oturdu, izlemeye koyuldu. Ortalık toz dumandı, bir patırtıdır gidiyordu; kriket topu ayağının dibine yuvarlanınca, bir anda eski, bildik Emily’ye dönüşüp ayağa fırladı, topu erkeğe doğru fırlattı, erkek topu yakalarken güldü, hafifçe eğildi. Az sonra Emily’nin yanına geldi, “Seni tanıdığımdan eminim,” dedi. “Ama aklım karıştı. Şu etek...”</p>

  <p>“Üzerimdekiler Mary Lane’in,” dedi Emily. “Ani bir kararla çıkıp geldim, uygun kıyafet getirmemişim.”</p>

  <p>“Ah, evet,” dedi Alfred. “Anlıyorum. Mary’den, talihinin yaver gitmediğini duymuştum.”</p>

  <p>Eh, durum böyle de açıklanabilirdi elbette.</p>

  <p>“Evet, kocam öldü.”</p>

  <p>“Çok yazık. Üzüldüm.”</p>

  <p>“Seni daha önce de kriket oynarken izlemiştim; çok eskiden.”</p>

  <p>“O kadar da eski sayılmaz canım,” dedi Alfred çapkınca; o sırada iki oğlan çocuğu koşarak yanına geldi. “Bunlar Tom ve Michael,” dedi erkek. Heyecandan yerinde duramayan, patırtıcı oğlanlar babalarını çekiştiriyor, yeniden kriket sahasına sürüklemeye çalışıyordu.</p>

  <p>Alfred koşmaya başladı, çocuklar da peşinden.</p>

  <p>Ben bunu yapabilir miydim? diye sordu Emily kendine. Oğlanlar sevimliydi, ikisi de esmer, zayıf: Babalarının çocukluğuna benziyorlar herhalde, diye tahmin yürüttü.</p>

  <p>Oturdu, seyretti; sonunda Alfred yanına gelip, yarın çocuklarla şu karşıda spor yapacağını, arzu ederse gelip izleyebileceğini söyledi. Emily onun gösterdiği yere bakınca, iki işçinin önlerindeki ağır silindirleri yuvarladığını gördü.    </p>

  <p>Alfred çevresini saran çocuklarla birlikte koşarak uzaklaştı.</p>

  <p>Redway çiftliğine ait evler de kulübeler de çocuklarla doluydu. Emily, Lane’lerin evine döndüğünde, karnı burnunda bir kadın, küçük kızı Mary’den teslim almaktaydı.</p>

  <p>“Yo yo, yürümek bana iyi geliyor,” dedi, oysa yüzü kıpkırmızı, ter içindeydi; Emily onun ne kadar zorlandığını görebiliyordu.</p>

  <p>Esmer bir kadındı; hamile değilken nasıl biri olduğunu kestirmek güçtü.</p>

  <p>“Neyse ki doğuma fazla bir şey kalmadı,” dedi Mary. “Gebelik hiç de Phyllis’in altından kalkabileceği bir şey değil.”</p>

  <p>Böylece, akşam yemeğine kadar, Emily’ye “herkesin” nasıl endişelendiğini, Phyllis’in çıkarabileceği bir sorun ya Bert’i yeniden içkiye başlatırsa, diye korktuğunu anlattı. “Asıl mesele bu, anlıyor musun?”</p>

  <p>Emily’nin ilgisini çeken şey, “herkes” sözcüğü oldu. Harold bankadan dönünce, sohbete katıldı, Alfred’in karısının Bert’e davranışına, gösterdiği olağanüstü yakınlığa dikkat çekti; Betsy Bert’e karşı böylesine iyi davranmasaydı, neler olacağını kimse bilemezdi, çünkü bir ara herkes adamın doğruca alkolizmi boylayacağını düşünmüştü.</p>

  <p>Harold bir kez daha “inim” dediği odaya çekilince, Mary ne yapacağını bilemez olduğundan yakındı; erzak odasını yine fareler basmıştı, Bayan Miyav ise -kedisi- ekmeğini hak etmek için kılını bile kıpırdatmıyordu.</p>

  <p>Bu ev bir zamanlar, artık bir köy sayılmaları gerektiğini ileri süren, başka hanelerce kuşatılmadan önce, bir çiftlik eviydi. Arka tarafta, üzeri krema ve süt kavanozları, peynirler, kat kat yumurta dizileri, sarı tereyağı kalıplarıyla dolu, mermer rafları olan bir kiler vardı. Onun az ilerisinde de, yulaf, un, şeker çuvalları, yere yığılmış, ışık almaması için üzeri örtülmüş patates ve soğan öbekleriyle erzak odası.</p>

  <p>Pareler, diye inledi Mary, hem oraya hem de kilere pislemiş.</p>

  <p>Erzak odasıyla kilerdeki düzenleme, bolluk Emily’ye çok çekici çekmişti; yiyeceklerin gündelik alınıp tüketildiği Londra’daki evinin tamtakır denebilecek, derli toplu raflarıyla tam bir karşıtlık oluşturuyordu.</p>

  <p>Mary şöyle dedi: “Ah, Emily, kusuruma bakma ama artık gidip yatmalıyım. Seni ihmal ettiğimi hissediyorsun, eminim.”</p>

  <p>“Burada olmak bana yetiyor,” diye karşılık verdi Emily; Mary’nin oracıkta, birkaç metre ötesinde olması, gerçekten de yeterliydi. Ancak şu an, dostuyla birlikte mutfağa kapanıp şöyle samimi, eski usul, acelesiz bir sohbete dalmak da pek hoşuna giderdi doğrusu.</p>

  <p>“Sen öyle kolayca pes edip yarışı bırakanlardan değilsin,” dedi Mary, Emily’nin mahzun yüzünü dikkatle süzdükten sonra. “Evet, gayet iyisin.” Sonra yatmaya gitti.</p>

  <p>Bunun Emily’yi hoşnut etmesi gerekirdi, ama bir süre daha erzak odasında oyalandı. Bayan Miyav içeriye girdi, yalnızca bir konukmuş gibi, ondan daha fazlası beklenmezmiş gibi gidip oturdu, köşedeki, Emily’nin fare deliği olduğundan kuşkulandığı küçük deliğe kayıtsızca bakmaya başladı.</p>

  <p>Emily sıcak kakao içti. En son ne zaman yapmıştı bunu? Ah, evet, Daisy’nin evinde: Eğitimleri boyunca her gece, yatmadan önce bir fincan sıcak kakao içerlerdi; bir de, Emily onu görmeye gittiğinde.</p>

  <p>Yatak odasına gitti; buradaki ikinci gününü bile doldurmamış olmasına karşın, daha şimdiden içini suçluluklar, bu tatsız, keyifsiz halinden duyduğu pişmanlıklar yoklamaya başlamıştı. Yarışı çabucak bırakanlardan değilsin, demişti Mary. İyi de, yumruğu yemiş, yere serilmişti işte. Hem <span style="font-style:italic;">onun</span> yarışı neydi?</p>

  <p>Ertesi gün, küçük kız yine Mary’ye geldi, Emily de öğleden sonra, idman yapan çocukları seyretmek üzere dışarıya çıktı; çocukların yanında iki erkek vardı, enerji dolu, sürekli hareket halindeki Alfred ile uzun boylu, uyuşuk, ayaklarını sürüyerek yürüyen bir tip; şu ünlü Bert olmalıydı. Emily az uzağa oturdu, serin bahar havasından korunmak için Mary’nin kürküne sarındı; tavşan kürkü olmalıydı, kendisinin şehir işi, parlak, siyah, köstebek mantosuyla ilgisi bile yoktu.</p>

  <p><a id="bookmark8"></a><a href="#footnote1">1</a></p>

  <p>(İng.) Tlıtucu, muhafazakâr parti yanlısı. (Ç.N.)</p>

  <p><a id="bookmark9"></a><a href="#footnote2">2</a></p>

  <p>Güney Afrika’da doğan AvrupalIların da giydiği, hayvan derisinden yapılma, geleneksel, rahat ayakkabılar. (Ç.N.)</p>

  <p><a id="bookmark10"></a><a href="#footnote3">3</a></p>

  <p>Kendini çok önemli gören ve el üstünde tutulmayı bekleyen kadın. (Y.N.)</p>

  <p><a id="bookmark11"></a><a href="#footnote4">4</a></p>

  <p>Rusça barış ya da dünya anlamına gelen sözcük. (Ç.N.)</p>
</body>
</html>
