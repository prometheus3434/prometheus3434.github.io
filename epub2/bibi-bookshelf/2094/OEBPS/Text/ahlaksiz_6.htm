<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
</head>

<body>
  <h1 id="calibre_pb_4"><a id="bookmark8"></a>İKİNCİ BÖLÜM</h1>

  <h2 id="sigil_toc_id_9">I</h2>

  <p>Paris'te ancak birşeyler satın almaya ve birkaç ziyaret yapmaya yetecek kadar bir süre kalıp temmuzun ilk günlerinde La Morinière’e vardık.</p>

  <p>La Morinière, size söz ettiğim gibi, tanıdığım ülkelerin en bulutlu, en ıslak olanında, Lisieux ile Pont-L'Evêque arasında bulunur. Dar ve hafif eğimli birçok küçük vadi, birden düzleşerek denize uzanan büyük Auge vadisine açılırlar pek uzak olmayan bir yerde. Ufuk görünmez hiç; gizlerle dolu baltalık ormanlar; birkaç tarla, fakat özellikle, gür otları yılda iki kez biçilen çayırlar,&nbsp;hafif eğimli otlaklar; buralarda, güneşin alçaldığında&nbsp;gölgelerinin birbirine karıştığı ve bu gölgelerin altında&nbsp;sürülerin özgürce otladığı sayısız elma ağaçları; her çukur yerde bir su birikintisi, küçük bir göl ya da bir ırmak; sürekli işitilen su şırıltıları.</p>

  <p>Ah! Ne de kolayca tanıdım evi! Mavi damları, taş ve tuğladan duvarları, su dolu hendekleri, uyuyan sulardaki yansımalar... Bir düzineden fazla insanın kalabileceği eski bir evdi bu; Marceline, üç hizmetçi ve biraz yardım eden ben, evin bir bölümünü canlandırmakta epey&nbsp;zorlandık. Bocage adlı yaşlı kâhyamız, biz gelmeden birkaç odayı olabildiğince hazırlatmıştı: Eski eşyalar yirmi yıllık uykularından uyandılar; anılarımda kalmış&nbsp;olduğu gibiydi herşey, pek bozulmamış duvar kaplamaları, rahatlıkla oturulacak odalar. Bizi iyi ağırlamak içindi sanki. Bocage, eline geçen vazoların hepsine çiçek doldurmuştu. Büyük avlu ile parkın yakın ağaçlıklı yollarını tırmıkla düzelttirip yaban otlarını ayıklatmıştı. Eve vardığımızda güneş batmak üzereydi ve önündeki&nbsp;vadiden nehri hem açınlayan, hem de örten hareketsiz&nbsp;bir sis yükselmiş bulunuyordu. Henüz yaklaşırken otların kokusunu tanıdım birdenbire ve evin çevresinde&nbsp;uçuşan kırlangıçların tiz bağırışlarını yeniden işitince,&nbsp;bütün geçmiş beni bekliyormuşcasma dikiliverdi ve beni&nbsp;tanıyıp yaklaşmam üzerine yeniden kendi içine kapanmak istedi.</p>

  <p>Birkaç gün sonra, ev hemen hemen rahat bir hale gelmişti; çalışmaya koyulabilirdim; ancak, erteliyordum bunu, en ince ayrıntısına kadar geçmişimin belirişini&nbsp;dinlediğim, hemen sonra da yepyeni bir heyecan aklımı çeldiği için: Gelişimizden bir hafta sonra, Marceline hamile olduğunu söyledi bana.</p>

  <p>O andan başlayarak, ona daha çok özen göstermem gerektiğini, onun daha çok sevgiye hakkı olduğunu düşünmeye başladım; en azından, bana açılmasını izleyen ilk zamanlarda günün hemen hemen her anını yanında geçiriyordum. Eskiden annemle birlikte oturmaya gittiğim&nbsp;ormanın yanındaki kanapeye gidip oturuyorduk; orada,&nbsp;bize daha keyifli geliyordu her an, daha belirsiz akıp gidiyordu saatler. Yaşamımın bu döneminden belirli bir anının belirmeyişi, bende çok zayıf anılar bırakmış olmasından değil, — fakat herşeyin tek bir erinç içinde erimesinden, birbirine karışmasından, bu erinçte gecenin kesintisiz bir biçimde sabahla birleşmesinden ve günlerin şaşkınlık yaratacak hiçbir şey olmaksızın birbirlerine bağlanmasındandı.</p>

  <p>Kafam dingin, rahat, gücünden emin, geleceğe güvenle ve sakince bakarak, sanki iradem yumuşamışcasına bu&nbsp;ılımlı toprağın öğüdünü dinleyerek yeniden çalışmaya&nbsp;başladım yavaş yavaş.</p>

  <p>Hiç kuşku yok ki, diye düşünüyordum, herşeyin meyva olmaya, yararlı hasata dönüşmeye hazırlandığı bu toprağın verdiği örnek, çok mükemmel bir etki yapacaktı benim üzerimde. Bu zengin otlaklardaki bu denli&nbsp;gürbüz öküzlerle semiz ineklerin haber verdiği sakin geleceğe hayranlıkla bakıyordum. Tepelerin uygun yamaçlarına sırayla dikilmiş elma ağaçları, bu yaz için harika&nbsp;bir ürün vaadediyorlardı; pek yakında meyvaların büyük ağırlığı altında dallarını eğeceklerini düşlüyordum.&nbsp;Bu düzenlenmiş bolluktan, bu neşeli boyun eğişten, bu&nbsp;gülümseyen tarımdan, gelişigüzel olmayan belirli bir&nbsp;uyum, bir ritm, hem insancıl hem de doğal bir güzellik&nbsp;doğuyordu; insan burada neye hayranlık duyacağını bilemiyordu, çünkü özgür doğanın doğurgan patlaması ile insanın onu düzenlemeye yönelik bilimsel çabası öyle mükemmel bir anlaşma içindeydiler ki. Bu çaba, diye geçirdim içimden, hakim olduğu güçlü vahşilik olmasaydı,&nbsp;ne olurdu bu çaba? Çevresine set çeken ve gülümseyerek&nbsp;onu şatafatlı kılan zeki çaba olmasaydı, ne olurdu bu&nbsp;taşkın özsuyun vahşi coşkusu? — Bütün güçlerin öylesine&nbsp;iyi düzenlendiği, bütün harcamaların iyice dengelendiği,&nbsp;bütün karşılıklı ilişkilerin tam uyum içinde olduğu için&nbsp;en küçük bir firenin bile hissedildiği toprakları düşlemeye koyuverdim kendimi; sonra, düşümü yaşama uygulayarak, zekice bir zorlamayla benliğin mükemmel kullanılışının bir bilimi durumuna dönüşen bir etik oluşturdum kendime.</p>

  <p>Dünkü taşkınlıklarım nereye gömülmüş, nereye saklanmışlardı şimdi? Öylesine sakindim ki, sanki hiç varolmamışlardı. Aşkımın dalgası örtmüştü bunların hepsini...</p>

  <p>Bu arada yaşlı Bocage çevremizde dört dönüyordu; yönetiyor, denetliyor, öğütler veriyordu; kendisinin vazgeçilmez birisi olduğunu gösterme isteği abartılı davranışlarından anlaşılıyordu. Hatırını kırmamak için hesaplarını incelemek, arkası kesilmeyen açıklamalarını uzun uzadıya dinlemek gerekti. Bu bile yetmedi; tarlalarda eşlik etmek zorunda kaldım ona. Kasıntı ciddiliği,&nbsp;sürekli konuşması, açıkça kendini beğenmişliği, doğruluğunun gösterisini yapması, kısa bir sürede beni öfkelendirdi; gittikçe daha sıkıcı oluyordu ve yeniden rahata&nbsp;kavuşabilmek için her türlü yol bana iyi görünmeye başlamıştı ki, beklenmedik bir olay onunla olan ilişkilerime yeni bir nitelik kazandırdı: Bir akşam Bocage, ertesi&nbsp;gün oğlu Charles'ın geleceğini söyledi bana.</p>

  <p>Ben. o güne değin Bocage'ın çocukları olabileceğiyle pek ilgilenmemiş olduğundan, "Ya!" dedim kayıtsız bir&nbsp;şekilde; sonra, ilgisizliğimin ona dokunacağını ve benden ilgi ile şaşkınlık belirtileri beklediğini anlayarak:</p>

  <p>- &nbsp;&nbsp;&nbsp;Şu anda nerede? diye sordum.</p>

  <p>- &nbsp;&nbsp;&nbsp;Alençon yakınlarında bir deneme çiftliğinde, diye&nbsp;yanıtladı Bocage.</p>

  <p>- &nbsp;&nbsp;&nbsp;Şimdi yaşı..., diye devam ederken, bu ana kadar&nbsp;varlığından bile haberim olmadığı bu oğlun yaşını kestirmeye çalışıyor ve sözümü kesmesini sağlamak için yeterince yavaş konuşuyordum.</p>

  <p>- &nbsp;&nbsp;&nbsp;On yedi yaşını geçti, diye söze başladı Bocage. Sayın&nbsp;anneniz öldüğünde dört yaşında yoktu bile. Koskocaman&nbsp;bir delikanlı şimdi; yakında babasından daha bilgili&nbsp;olacak...</p>

  <p>Ve Bocage bir kez söze başladı mı, hiçbir şeyin onu durdurmasına olanak yoktu, açıkça sıkıntımı göstermiş&nbsp;olsam bile.</p>

  <p>Ertesi gün, Charles gelir gelmez akşama doğru Marceline ile bana saygılarını sunduğunda, bu konuşma aklımdan uçup gitmişti. Yakışıklı bir delikanlıydı, öylesine sağlıklı, yumuşak ve iyi yapılıydı ki, bizim şerefimize giydiği çirkin kent giysileri bile onu pek gülünç kılamıyorlardı; doğal pembeliğine küçücük bir şeyler ekliyordu&nbsp;çekingenliği. On beş yaşında gösteriyordu ancak, gözlerinin parlaklığı öylesine çocuksu kalmıştı ki; yapmacık bir utangaçlığa kaçmadan açıkça konuşuyor ve babasının tersine gereksiz şeylerden söz etmiyordu. O ilk akşam nelerden söyleştiğimizi anımsamıyorum; ona bakmaktan ne söyleyeceğimi bilememiş ve onunla konuşmayı Marceline'e bırakmıştım. Fakat ertesi gün, ilk kez, çalışmaların başlamış olduğunu bildiğim çiftliğe gitmek&nbsp;üzere Bocage'ın gelip beni almasını beklemedim.</p>

  <p>Bir havuzun onarılmasıydı sözkonusu olan çalışma. Bir göl kadar büyük olan bu havuz su kaçırıyordu; kaçağın yeri biliniyordu ve orasının çimentoyla sıvanması&nbsp;gerekiyordu. Bunun için, havuzun boşaltılmasıyla başlanmalıydı işe, oysa bu işlem on beş yıldan beri yapılmamıştı. İçinde çeşitli sazan balıklan kaynıyordu, dipten ayrılmayan birkaç tanesi de iyice irileşmişti. Bu&nbsp;balıkları hendek sularında yaşamaya alıştırmak ve bazılarını da işçilere vermek amacındaydım; böylece çiftlikte olağanüstü canlılığın da gösterdiği gibi balık avının zevki çalışmalara eklenmiş oldu; çevreden birkaç&nbsp;çocuk gelmiş, işçilerin arasına karışmıştı. Marceline&nbsp;bile daha sonra bize katılacaktı.</p>

  <p>Geldiğimde sular epey alçalmıştı. Bazen büyük bir hışırtı suların yüzeyini hafifçe karıştırıyor ve kaygılı&nbsp;balıkların kahverengi sırtlan beliriveriyordu. Kenardaki su birikintilerinde, çocuklar bataçıka parlak küçük&nbsp;bir balığı yakalayıp berrak su dolu kovalara atıyorlardı.&nbsp;Balıkların heyecanının bulandırdığı havuzun suyu çamurluydu ve gittikçe daha koyu bir renge bürünüyordu.&nbsp;Balıklar umulduğundan da fazlaydı; çiftlikteki dört uşak&nbsp;ellerini daldırınca birkaçını birden yakalıyorlardı.&nbsp;Marceline'in geç kalmasına üzülmüştüm ve onu aramaya&nbsp;karar verdiğim anda yılan balıklarının göründüğü haberi verildi çığlık çığlığa. Yılan balıklarını yakalamak&nbsp;mümkün olmuyordu bir türlü; parmakların arasından&nbsp;kayıp gidiyorlardı. O zamana kadar kenarda babasının yanında duran Charles kendini tutamadı; çabucak ayakkabılarıyla çoraplarını çıkarıp ceketiyle yeleğinden kurtuldu, sonra pantalonunun paçalarım, gömleğinin kollarını iyice sıvayarak kararlı bir biçimde çamura girdi. Ben de ona öykündüm hemen.</p>

  <p>—Hey Charles! diye bağırdım, dün gelmekle ne iyi ettin değil mi?</p>

  <p>Hiçbir şey söylemedi, fakat bana gülerek baktı, kendisini daha şimdiden ava kaptırmıştı. Biraz sonra, iri bir yılanbalığını kıstırmak amacıyla yardıma çağırdım&nbsp;onu; ellerimizi birleştirdik balığı yakalamak için... Bundan sonra, sıra bir diğerindeydi; çamur yüzümüze gözümüze bulaşıyordu; bazen batıveriyorduk birden ve su&nbsp;baldırlarımıza kadar çıkıyordu; kısa sürede sırılsıklam&nbsp;olmuştuk. Oyunun heyecanıyla birkaç çığlık atıp birkaç&nbsp;söz ettik birbirimize; fakat akşama doğru, Charles’a sen&nbsp;diye hitap ettiğimi farkettim, böyle konuşmaya ne zaman başladığımı bilmeksizin. Bu ortak eylem, uzun bir&nbsp;konuşmadan daha fazla birbirimizi tanımamızı sağlamıştı. Marceline henüz gelmemişti ve gelmedi de, fakat&nbsp;onun yokluğuna üzülmüyordum artık; hatta bizim neşemizi biraz engellermiş gibi geliyordu bana.</p>

  <p>Hemen ertesi gün, Charles'ı bulmak üzere evden çıktım. Birlikte ormanlara doğru yola koyulduk.</p>

  <p>Topraklarını pek iyi tanımayan ve onları tanımamaktan da pek az endişe duyan ben, Charles'ın bunları çok iyi tanıdığını, ayrıca çiftlik kiralarının dağılımını&nbsp;iyi bildiğini görünce bir hayli şaşırdım; bana pek haberim olmayan şeyleri, altı çiftçimin olduğunu, çiftlik kiralarından elime onaltı ile onsekiz bin frank arası geçebileceğini, bu paranın ancak yarısını alabilmemin ise&nbsp;yapılan her türlü onarımlar ile aracılara verilen ödemelerden kaynaklandığını anlattı. Tarım alanlarını incelerken zaman zaman gülmesi, kısa sürede topraklarımın&nbsp;işletilmesinin sandığımdan ve Bocage'ın açıklamalarından daha az mükemmel olduğu kuşkusu uyandırdı bende; Charles'ı bu konu üzerinde konuşmaya yüreklendirdim, çünkü Bocage'da beni öfkelendiren bu pratik&nbsp;zekâ, bu çocukta eğlendirici bir şey oluyordu benim için.&nbsp;Gezintilerimizi günler boyunca sürdürdük: malikâne büyüktü ve her köşesine girip çıktıktan sonra bu kez yöntemli bir biçimde yeniden başladık gezinmeye. Charles,&nbsp;iyi ekilmemiş tarlaları ve katır tırnakları, deve dikenleri, yabani otlarla dolu toprakları gördükçe hissettiği kızgınlığı benden gizlemiyordu; nadasa bırakılmış topraklara duyduğu nefretini paylaşmamı sağlıyor, daha iyi düzenlenmiş bir tarımı onunla birlikte düşlememe neden&nbsp;oluyordu.</p>

  <p>- &nbsp;&nbsp;&nbsp;Fakat, dedim ilk önce ona, bu kötü işletmeden kim&nbsp;zarar görüyor? Yalnızca çiftçi, öyle değil mi? Çiftliğinin&nbsp;geliri değişse bile, bira fiyatını değiştirmiyor.</p>

  <p>Charles sinirlenmişti biraz:</p>

  <p>- &nbsp;&nbsp;&nbsp;Hiçbir şey bilmiyorsunuz, diye yanıtlamakta bir&nbsp;sakınca görmedi ve ben de gülümsedim hemen. — Yalnızca geliri düşünmekten kapitalin yıprandığını göremiyorsunuz. Topraklarınız, kötü ekilmeleri nedeniyle değerlerini yitiriyorlar yavaş yavaş. İyi bakılıp daha fazla&nbsp;ürün verirlerse, korkarım, çiftçi canla başla işine sarılmaz; çiftçinin elinden geldiğince ürün toplamayacak kadar çıkarına düşkün olduğunu biliyorum.</p>

  <p>- &nbsp;&nbsp;&nbsp;İşçi ücretlerinin artışını hesaba katmıyorsunuz, diye devam etti Charles. Bu toprakların çoğu çiftliklerden&nbsp;uzaktır. Ekildiklerinde hiçbir şey getirmezler ya da çok&nbsp;az, fakat bozulmazlar hiç olmazsa...</p>

  <p>Konuşmamız sürüyordu. Bazen tarlaları adımlarken bütün bir saat boyunca aynı şeyleri yineleyip duruyorduk sanki; fakat ben dinliyordum ve yavaş yavaş bir şeyler öğreniyordum.</p>

  <p>- &nbsp;&nbsp;&nbsp;Ne olursa olsun, babanı ilgilendirir bu iş, dedim bir&nbsp;gün sabırsızca.</p>

  <p>Charles kızardı biraz:</p>

  <p>- &nbsp;&nbsp;&nbsp;Babam ihtiyar, dedi; kira sözleşmelerinin uygulanışını denetlemek, binaların bakımını yapmak, kira gelirlerini toplamak gibi birçok işi var. Buradaki görevi&nbsp;bir reform yapmak değil.</p>

  <p>- &nbsp;&nbsp;&nbsp;Sen, ne gibi reformlar öneriyorsun? diye sürdürdüm sözlerimi. Fakat Charles, yanıt vermekten kaçındı,&nbsp;bu konuyu bilmediğini ileri sürdü; ancak ısrarlarımla&nbsp;açıklamada bulunmaya zorladım onu:</p>

  <p>- &nbsp;&nbsp;&nbsp;Ekmedikleri bütün toprakları çiftçilerin elinden&nbsp;almak, diye öğütledi sonunda. Eğer çiftçiler tarlalarının&nbsp;bir bölümünü nadasa bırakıyorlarsa, bu, size hiç ödemeyecekleri bir fazlalığa sahipler demektir; tarlaların hepsini ellerinde tutmak isterlerse, o zaman çiftlik kiraları&nbsp;artırılmalıdır. — Bu ülkede herkes tembeldir, diye ekledi.</p>

  <p>Sahibi bulunduğum altı çiftlikten kendi arzumla en fazla gidip gezdiğim. La Moriniere'e hakim tepe üzerinde&nbsp;kurulmuş olanıydı. La Valterie'ydi adı; kiracısı olan&nbsp;çiftçi hiç de sevimsiz değildi; seve seve laflıyordum onunla. La Moriniere’e daha yakın olup "Şato çiftliği" diye adlandırılan çiftlik yarı ortakçılık sistemine göre yarı&nbsp;yarıya kiralanmıştı ve bu sistem, mal sahibinin yokluğunda, hayvanların bir bölümüne Bocage’ın sahip olması sonucunu doğuruyordu. İçimde güvensizlik duygusu&nbsp;uyanmış olduğundan, namuslu Bocage'ın beni aldattığından ya da hiç olmazsa başkalarının beni aldatmasına göz yummasından kuşkulanmaya başlamıştım artık. Atlarımla davarlarım için ahırlar ayrılmıştı gerçekten bana, ama bu ahırların çiftçinin inekleriyle atlarını benim yulaflarım ve samanlarımla beslemek için icat edildiklerini düşünmeye koyuldum kısa bir süre&nbsp;sonra. O ana kadar Bocage’ın zaman zaman bana anlattığı en inanılmaz haberleri iyi niyetimle dinlemiştim: Ölümler, sakat doğuşlar, hastalıklar, kabul etmiştim hepsini. Çiftçinin hastalanan bir ineğinin benim ineklerimden birine dönüşeceğini, ne de çok iyi olan bir&nbsp;ineğimin çiftçininkilerden biri olacağını aklımdan geçirmemiştim bile; ancak Charles'ın birkaç düşüncesiz&nbsp;uyarısı ile benim birkaç kişisel gözlemim, gözlerimin&nbsp;açılmasına neden oldular; sonra aklım, bir kez uyandı&nbsp;mı, daha hızlı işlemeye başlar.</p>

  <p>Haber verdiğim Marceline, bütün hesapları özenle kontrol etti, ama hiçbir hata bulamadı; Bocage’ın doğruluğu bu hesapların içine sığınmıştı. — Ne yapmalı? — İşi&nbsp;oluruna bırakmalı. —Fakat en azından, gizliden gizliye&nbsp;uyarılmış olarak ve pek sezdirmeden hayvanları gözetliyordum artık.</p>

  <p>Dört atım ve on ineğim vardı; beni tedirgin etmek için yeterliydi bunlar. Dört atımdan biri, üç yaşını geçmiş olmasına karşın, hala "tay" diye adlandırılan bir attı; o&nbsp;sıralar onu eğitmeye uğraşıyorlardı; onunla ilgilenmeye&nbsp;başlamıştım ki, birgün bana gelip bu atın çok hırçın,&nbsp;hiçbir işe yaramaz olduğunu ve en iyisinin ondan kurtulmak olacağını söylediler. Söylediklerinden kuşku duymam üzerine, hayvana küçük bir arabanın ön kısmını&nbsp;kırdıttılar ve ayaklarını kanattılar.</p>

  <p>O gün sinirlerime çok zor hakim olabildim ve kendimi tutmama da Bocage'ın sıkıntısı neden oldu ancak. Ne olursa olsun, kötü niyetten çok zayıflık var onda, diye düşünüyordum, kabahat hizmetkârlarda; fakat onlar da başlarında hiç adam yokmuş gibi davranıyorlar.</p>

  <p>Tayı görmek için avluya çıktım. Hayvanı dövmekte olan bir hizmetkâr, benim yaklaştığımı duyar duymaz&nbsp;okşamaya koyuldu; hiçbir şey görmemiş gibi yaptım. Atlardan pek anlamıyordum, ama bu tay güzel görünüyordu bana; parlak doru renkli, enine boyuna serpilmiş kırma bir attı; çok canlı gözleri vardı, kuyruğu gibi yelesi&nbsp;de hemen hemen sapsarıydı. Yarasının önemli olmadığını görüp sıyrıklarının sarılmasını buyurdum ve başka bir şey söylemeden ayrıldım.</p>

  <p>Akşam Charles'ı görür görmez, tay hakkında neler düşündüğünü öğrenmeye çalıştım. Bana:</p>

  <p>- &nbsp;&nbsp;&nbsp;Onun çok uysal olduğunu sanıyorum, dedi: fakat&nbsp;ona nasıl yaklaşılacağını bilmiyorlar; azdıracaklar sonunda.</p>

  <p>- &nbsp;&nbsp;&nbsp;Peki, ya sen nasıl yaklaşırsın?</p>

  <p>- &nbsp;&nbsp;&nbsp;Bayım, onu bana sekiz günlüğüne emanet eder misiniz? Sorumlu tutacağım kendimi.</p>

  <p>- &nbsp;&nbsp;&nbsp;Ne yapacaksın ona?</p>

  <p>- &nbsp;&nbsp;&nbsp;Görürsünüz...</p>

  <p>Ertesi gün Charles tayı, otlağın harika bir ceviz ağacıyla gölgelendiği ve yanından ırmağın geçtiği bir köşesine götürdü; Marceline’in eşliğinde oraya gittim ben de. En canlı anılarımdan birisidir bu. Charles tayı birkaç&nbsp;metrelik bir iple yere iyice çakılmış bir kazığa bağlamıştı. Çok sinirli olan tayın bir süre şiddetle tepinmiş olduğu anlaşılıyordu; şimdi yatışmış ve yorulmuş, kazığın çevresinde dönmekteydi çok daha sakince; şaşırtıcı&nbsp;esneklikteki duruşu görülmeye değerdi ve bir dans gibi&nbsp;çekici geliyordu insana. Çemberin ortasında duran ve&nbsp;her dönüşte ani bir sıçrayışla ipten sakınan Charles,&nbsp;sözleriyle hayvanı kızıştırıyor ya da sakinleştiriyordu; büyük bir kamçı tutuyordu elinde, ama kullandığını hiç görmedim. Havası ile davranışlarındaki herşey, gençliğiyle ve neşesiyle, bu işe zevkin coşkulu görünümünü kazandırıyordu. Birdenbire ve nasıl olduğunu anlamadan&nbsp;hayvanın sırtına biniverdi; tay yürüyüşünü yavaşlatmış, sonra da durmuştu; Charles okşamıştı biraz onu,&nbsp;sonra birden atın üzerinde gördüm onu, kendinden emin,&nbsp;hafifçe yeleye tutunmuş, gülümseyerek eğilip okşamalarını sürdürüyor. Tay bir an çifte attı yalnızca; ardından düzenli tırısına kalktı yeniden, öylesine güzel,&nbsp;öylesine kıvraktı ki Charles’a imrendim ve bunu kendisine de söyledim.</p>

  <p>- &nbsp;&nbsp;&nbsp;Birkaç gün daha terbiye edilsin, eyer huylandırmayacak artık onu; iki hafta içinde bayan bile ona binmeyi göze alacaktır: Bir kuzu gibi uysal olacak.</p>

  <p>Doğru söylüyordu; birkaç gün sonra, okşanmasına, eyerin konmasına, üstüne binilmesine hiç huysuzlanmadan izin verdi at; hatta Marceline bile binecekti, eğer&nbsp;durumu böyle bir spor yapmasına uygun olsaydı.</p>

  <p>- &nbsp;&nbsp;&nbsp;Deneseniz çok iyi olur, bayım, dedi Charles bana.</p>

  <p>Bunu tek başıma hiç yapmamıştım; fakat Charles,</p>

  <p>kendisi için de çiftliğin bir başka atını eyerlemeyi önerdi; onun arkadaşlık etmek arzusuna dayanamadım.</p>

  <p>Çocukluğumda beni atlı spora götürdüğü için anneme ne kadar da minnettardım! Bu ilk derslerin uzak anısı&nbsp;çok işime yaradı. Eyer üzerinde olmaktan pek şaşkın hissetmedim kendimi; kısa bir süre sonra korkum kalmadı hiç, rahattım. Charles’m bindiği at çok ağır ve sıradandı, ama görünüşü hiç de kötü değildi; dahası,&nbsp;Charles çok iyi yönetiyordu onu. Hergün biraz atla dolaşma alışkanlığı edindik; genellikle sabah erkenden,&nbsp;çimenler çiyden parıldarken çıkmayı yeğliyorduk; ormanların sınırına kadar gidiyorduk: geçerken sallanan&nbsp;ıslak fındık dalları ıslatıyordu bizi; ufuk aydınlanıyordu birdenbire; geniş Auge ovasıydı bu; deniz hissediliyor gibiydi uzaktan. Atlardan inmeden bir an dururduk&nbsp;öyle; doğan güneş sisi aydınlatıyor, çözüyor ve dağıtıyordu; dört nala yeniden yola koyuluyorduk sonra; çiftlikte oyalanıyorduk; iş henüz başlamış olurdu; işçilerden önce gelmenin ve onlardan üstün olmanın gururlu&nbsp;sevincini tadıyorduk; sonra onlardan ayrılıyorduk birden; Marceline'in yataktan kalktığı sırada da Moriniere'e dönüyordum.</p>

  <p>Bol havadan sarhoş, hızdan başım dönmüş, bedenim şehvetli bir yorgunluğa gömülmüş, kafam sağlıklı, istekle dopdolu, taptaze bir halde geri gelirdim. Marceline,&nbsp;bu hevesimi onaylayıp destekliyordu. Ayaklarımda tozluklarımla içeri girdiğimde, beni beklemek için çıkmadığı yatağına hoşuna giden bir ıslak yaprak kokusu getirdiğimi söylerdi bana. Sonra, gezintimizi, tarlaların uyanışını, işin başlamasını anlatmamı dinlerdi uzun&nbsp;uzun... En az yaşayışım kadar yaşamı hissedişimden de&nbsp;büyük bir sevinç duyuyordu anlaşılan.—&nbsp; Çok geçmeden&nbsp;kötüye kullandım bu sevinci; gezintilerimiz uzadı ve zaman zaman öğleye doğru döner oldum.</p>

  <p>Bununla birlikte, akşamüstleriyle geceleri, dersimin hazırlanışına ayırıyordum elimden geldiğince. Çalışmalarım ilerliyordu; bundan hoşnuttum ve derslerimi&nbsp;ileride bir kitap halinde toplama zahmetine katlanmamın olanaksız olmadığını düşünüyordum. Yaşamımın düzene girdiği, belirlendiği ve çevremdeki herşeyi&nbsp;' belirleyip düzenlediğim bir sırada, doğal bir tepkiyle&nbsp;Gotların kaba etiğine gittikçe daha çok bağlanıyordum&nbsp;ve daha sonraları kültürsüzlüğü yüceltmek ve övgüsünü&nbsp;yapmakla beni suçlayacakları denli derslerimde bu etik&nbsp;üzerinde yüreklice durmama karşın, kendimde olduğu&nbsp;kadar çevremde de bunu anımsatan her şeye hakim olmak ya da hiç olmazsa ortadan kaldırmak için sıkıntılı&nbsp;bir çaba gösteriyordum. Bu bilgeliği ya da bu deliliği&nbsp;nerelere kadar vardırmadım ki?</p>

  <p>Kira sözleşmeleri Noel’de son. bulan çiftçilerimden ikisi, bunu yenilemek amacıyla bana geldiler; adet olduğu üzere "kira sözleşmesi" denen kâğıdın imzalanmasiydi söz konusu olan. Charles’ın güvenceleriyle güçlenmiş, hergünkü konuşmalarıyla uyarılmış olarak çiftçileri bekliyordum bende kararlı bir biçimde. Bir çiftçinin yerinin zor doldurulacağı düşüncesinden güç alarak, ilk&nbsp;önce kira bedelinde bir indirim yapılmasını istediler. Onlara, kendi elimle kaleme aldığım ve kira bedellerinin fiyatını indirmeyi reddetmekle kalmayıp kullanmadıklarını saptadığım toprak parçalarım da ellerinden aldığımı belirttiğim "sözleşmeler"ini okuyunca büyük bir şaşkınlığa düştüler. Bunu gülerek karşılamayı denediler ilk önce: Şaka yapıyordum. Ne yapacaktım bu toprakları? Hiçbir değerleri yoktu ki ve eğer onlar bu toprakları işlemiyorlarsa, buralarda hiçbir şey yapılamayacağı içindi... Sonra, ciddi olduğumu görüp ısrar ettiler; direttim bende. Kalkıp gitmekle beni korkutacaklarını&nbsp;sandılar. Zaten bu sözcüğü kullanmalarını bekleyen ben&nbsp;de:</p>

  <p>- Eh! İstiyorsanız gidin öyleyse. Sizi zorla tutmuyorum, dedim. Kira sözleşmelerini aidini ve gözlerinin önünde yırttım.</p>

  <p>Böylece, elimde yüz hektardan fazla toprak ile kalakaldım. Bir süreden beri, bunların yönetimini Bocage'a bırakmayı tasarlıyor, bu şekilde yönetimi dolaylı olarak Charles’a vermiş olacağımı düşünüyordum; öte yanda ben de bunlarla ilgilenmek amacındaydım; zaten kafamı pek fazla kurcalamadım: Girişimciliğin tehlikesi&nbsp;sarmıştı beni. Çiftçiler Noel'de ayrılacaklardı ancak; bu&nbsp;tarihten önce biz geri dönmüş olabilirdik. Olanları&nbsp;Charles'a anlattım; hemen sevinmesi canımı sıktı; saklayamadığı sevinci, bir kez daha çok genç olduğunu hissetmeme neden oldu. Zaman azalmaya başlamıştı bu&nbsp;arada; ilk ürünün kalkmasıyla tarlaların yeniden ekilmek üzere boş bırakıldığı bir dönemdeydik. Oturmuş bir&nbsp;anlayışa göre, ayrılan çiftçinin işleriyle yeni gelenin&nbsp;işleri yanyana yürütülür, birincisi mallarını hasat zamanından sonra parça parça ter kederdi. Kovulan iki&nbsp;çiftçinin kin’besleyip öç almalarından çekiniyordum;&nbsp;oysa bana yönelik tam bir kibarlık gösterisinde bulunmayı yeğlediler. (Böyle davranmakla ne gibi bir çıkarları olduğunu daha sonra öğrendim ancak.) Kısa bir süre&nbsp;sonra yeniden bana dönecek topraklarında gece gündüz&nbsp;dolaşmak için bu durumdan yararlandım. Sonbahar kapıya gelmişti; çift sünne, tohum ekme işlerini hızlandırmak için daha fazla işçi tutmak gerekiyordu; tarla&nbsp;sürgüleri, pulluklar, sabanlar satın almıştık; at üzerinde&nbsp;işleri denetliyor, düzenliyor, kendi başıma yönetmekten. üstün konumda bulunmaktan zevk duyuyordum.</p>

  <p>Bu arada, yakın çayırlarda çiftçiler elmaları toplamaktaydılar; hiçbir yıl bu denli bol olmayan elmalar, yoğun otların üzerine düşüp yuvarlanıyorlardı; çalışan-lar işe yetecek sayıda değildi; komşu köylerden gelenler&nbsp;oluyor, sekiz gün için işe alınıyorlardı; Charles ile ben,&nbsp;onlara yardım ederek eğleniyorduk bazen. Bazıları geç&nbsp;kalmış meyvaları düşürmek için dallara sırıkla vuruyorlar, bir yandan da kendi kendine düşüp uzun otlar üzerinde genellikle zedelenmiş, ezilmiş olan olgun meyvalar toplanıyordu; birkaçının üzerine basmadan yürümek olanaksızdı. Çayırdan yükselen koku yakıcıydı,&nbsp;yumuşaktı ve sürülmüş tarlaların kokusuna karışıyordu.</p>

  <p>Sonbahar ilerliyordu. Son güzel günlerin sabahları, en serin, en berrak olanlardır. Arasıra ıslak hava uzakları mavileştiriyor, onları daha da uzak kılıyor, bir gezintiyi uzun bir geziye dönüştürüyordu; ülke büyümüş gibiydi sanki; bazen, tam tersine, havanın olağanüstü saydamlığı, ufku hemen yakına getiriyordu; bir kanat çarpmasıyla oraya varılacakmış sanılırdı; bu iki durumdan&nbsp;hangisi insana daha açık yılgınlık veriyordu, bilmiyorum. Ders üzerindeki çalışmalarım hemen hemen tamamlanmıştı; en azından daha kolaylıkla aylaklık yapabilmek için böyle diyordum kendi kendime. Çiftlikte&nbsp;geçirmediğim zamanımı Marceline'e veriyordum. Bahçeye çıkıyorduk birlikte; ağır ağır yürüyorduk, o bitkin ve&nbsp;koluma ağırlığını vermiş olarak; akşamın ışıklarla doldurduğu ovaya hakim bir kanapeye gidip oturuyorduk.&nbsp;Omuzuma yumuşak bir yaslanış tarzı vardı Marceline'in&nbsp;ve böylece akşama kadar kalıyorduk; hareketsiz, konuşmadan, günün içimizde eriyişini duyumsayarak... Aşkımız suskunluğa bürünmesini öylesine iyi biliyordu ki! Marceline'in aşkı sözcüklerin anlatacağından daha da güçlüydü ve ben bu aşktan korkuyordum bazen. Durgun&nbsp;bir suyu arasıra kırıştıran bir esinti gibi, en hafif bir heyecan bile alnında gösteriyordu kendini hemen; bu heyecanda yeni bir yaşamın ürperişini dinliyordu gizliden&nbsp;gizliye; tertemiz derin bir suya eğilircesine eğiliyordum&nbsp;Marceline’in üzerine ve ne kadar uzağa bakılırsa bakılsın aşktan başka bir şey görünmüyordu onda. Of! Eğer bu&nbsp;mutluluk idiyse, biliyorum, tıpkı akan suyun boşuna bir&nbsp;çabayla avuçlarda tutulmak istenişi gibi yakalamak istedim bu mutluluğu o anlarda; fakat daha şimdiden, mutluluğun yanında, aşkımı renklendiren, ama sonbahar gibi renklendiren mutluluktan başka bir şeyin bulunduğunu hissediyordum.</p>

  <p>Sonbahar ilerliyordu. Her sabah biraz daha ıslak olan otların alt taraftaki uçları kurumuyordu artık; hele&nbsp;şafak sökerken bembeyazdı otlar. Hendeklerin sularındaki ördekler kanatlarını çırpıyorlar, vahşice kıpırdanıp duruyorlardı; arasıra sudan çıktıkları ve çığlıklar&nbsp;atarak gürültülü bir uçuşla La Moriniere'in çevresinde&nbsp;bir tur attıkları görülüyordu. Bir sabah ördekleri göremedik, Bocage hepsini kümese kapatmıştı. Charles bana,&nbsp;her sonbaharda göçme zamanı geldiğinde bu hayvanların kapatıldıklarını söyledi. Birkaç gün sonra hava değişti. Bir akşam, kuzeyi ve yağmuru getiren, göçmen kuşları sürekleyip götüren büyük bir rüzgâr, denizin güçlü, sürekli bir soluk verişi belirdi birden. Marceline'in durumu, yeni bir yerleşimin işleri, dersim hakkındaki ilk&nbsp;endişelerim, bizi kente çağırmaya başlamışlardı bile.&nbsp;Zamansız başlayan kötü mevsim bizi kırlardan kovdu.</p>

  <p>Doğrusu, çiftliğin işleri nedeniyle Kasım ayında buraya geri dönmek zorunda kalacaktım. Bocage'ın kış ile ilgili düşüncelerini öğrenmek beni epey üzdü; bana,&nbsp;Charles'ı deneme çiftliğine geri göndermek istediğini&nbsp;söyledi ve hâlâ orada öğreneceği şeyler olduğunu ileri sürdü; uzun uzadıya konuştum, aklıma gelen bütün kanıtları ortaya koydum, ama düşüncesini değiştirmeyi başaramadım; hiç olmazsa, Charles’ın buraya bir an&nbsp;önce dönebilmesi için bu öğrenimin daha kısa tutulmasını kabul etti. Bocage, iki çiftliğin işletilmesinin hiç&nbsp;de kolay olmayacağını benden gizlemiyordu; ama söylediğine göre güvenilir iki köylüyü yönetimi altına almayı&nbsp;da tasarlıyordu; bunlar biraz çiftçi, biraz ortakçı, biraz&nbsp;hizmetkâr olacaklardı; böyle bir uygulama, iyi bir sonuç&nbsp;veremeyecek kadar yeniydi bu ülkede; fakat bunu benim&nbsp;istemiş olduğumu söylüyordu. — Bu konuşma Ekim sonuna doğru olmuştu. Kasım'ın ilk günlerinde Paris'e yerleşmiştik.</p>

  <p>&nbsp;</p>

  <h2 id="sigil_toc_id_10">II</h2>

  <p>Passy yakınlannda S... sokağında bir yere yerleştik. Marceline'in erkek kardeşlerinden birinin bize gösterdiği ve bizimde Paris'ten son geçişimizde görüp gezebildiğimiz apartman dairesi babamın bana bırakmış olduğu daireden çok daha büyüktü ve Marceline, yalnızca kiranın fazla oluşundan değil, ayrıca burada oturmanın&nbsp;yol açacağı harcamalar yüzünden de endişeleniyordu biraz. Bütün bu endişelere yapmacık bir şekilde eğreti&nbsp;şeylerden tiksinti duyduğumu vurgulayarak karşı koydum; söylediklerime kendimi de inandırmayı zorluyor&nbsp;ve bile bile abartıyordum. Kuşkusuz, çeşitli yerleşme harcamaları bu yılki gelirimizi aşacaktı, ama epey yüklü olan servetimiz daha da artacaktı; bunun için vereceğim derse, kitabımın yayımlanmasına ve hatta, büyük bir aptallıkla, çiftliklerimin yeni gelirlerine güveniyordum.&nbsp;Böylece, her şeye daha bir fazla bağlandığımı kendi kendime söyleyerek ve hissedebileceğim ya da hissetmekten&nbsp;korkabileceğim her türlü serseri tutumu aynı anda yok ettiğimi ileri sürerek, hiçbir harcamadan kaçınmadım.</p>

  <p>İlk günlerde zamanımız, sabahtan akşama kadar çarşı pazar yapmakla geçti; Marceline'in kardeşi büyük&nbsp;bir incelikle bizim yerimize birçok alışverişi üstlenmesine karşın, Marceline kendini çok yorgun hissetmekte&nbsp;gecikmedi. Ardından, dinlenmesi gerektiği halde, yerleşir yerleşmez ziyaret üzerine ziyaret kabul etmek zorunda kaldı; o zamana kadar uzakta oluşumuz ziyaretlerin yoğunlaşmasına neden olmuştu ve kalabalıklara alışkanlığını yitirmiş olan Marceline, ne ziyaretleri kısa&nbsp;kesmesini biliyor, ne de kapıyı bunlara kapamaya cesaret ediyordu; akşamları bitkin düşmüş buluyordum onu;&nbsp;nedeninin doğal olduğunu bildiğim yorgunluktan endişe&nbsp;duymuyor idiysem de, onun yerine, hoşlanmamakla birlikte bazen ben konukları kabul ederek ve gene hiç hoşlanmamakla birlikte arasıra ziyaretlerde bulunarak,&nbsp;yorgunluğunu hiç olmazsa biraz azaltmayı düşündüm.</p>

  <p>Ağzı iyi laf yapan birisi olmadım hiçbir zaman; salonların anlamsızlığı, havası, bir türlü hoşlanamadığım şeylerdir; oysa bazılarına sık sık giderdim bir zamanlar&nbsp;— ama ne kadar uzak şimdi o günler! Ne oldu o zamandan&nbsp;beri? Başkalarının yanında donuk, kederli, kızgın, aynı&nbsp;zamanda hem sıkıcı, hem sıkılgan buluyordum kendimi. .. Benzersiz bir şanssızlık sonucu, biricik gerçek dostlarım olarak gördüğüm sizler Paris’te değildiniz ve uzun bir süreden önce de Paris'e gelemeyecektiniz. Daha iyi mi&nbsp;konuşabilirdim sîzlerle? Belki de benim anladığımdan&nbsp;daha iyi mi anlardınız acaba beni? Fakat içimde büyüyen ve bugün size anlattığım şeyler hakkında ne biliyordum ki o zamanlar? Gelecek bütünüyle güvenli görünüyordu bana ve kendimi geleceğe bu denli hakim görmemiştim hiçbir zaman.&nbsp;</p>

  <p>Daha anlayışlı olmuş olsaydım bile, sizin de tanıdığınız ve haklarında benimle aynı kanıyı paylaştığınız Hubert, Didier, Maurice ile diğer birçok kişiden ne gibi bir yardım sağlayabilirdim kendim için. Kısa sürede, beni anlamalarının olanaksızlığını kavradım, ne yazık&nbsp;ki! Daha ilk söyleşilerimizde, onların karşısında kendimi saklıyormuş gibi görünmemek için uydurma bir&nbsp;kişiliği oynamak, benim hâlâ aynı olduğumu sandıkları&nbsp;insana benzemek zorunda kaldım ve işi daha da kolaylaştırmak için bana yüklenen düşüncelere ve zevklere&nbsp;sahipmiş gibi davrandım. Aynı zamanda hem içten olmak, hem de öyle görünmek olası değil.</p>

  <p>Çevremdeki insanlarla, arkeologlar ile filologlarla daha bir isleyerek görüştüm, ama onlarla konuşmakta,&nbsp;iyi tarih ansiklopedilerine göz atmaktan duyduğum zevk&nbsp;ve heyecanı bile bulamadım. İlk önceleri, bazı romancılar ile ozanlarda yaşamın daha doğrudan bir anlayışını bulacağımı umut etmiştim; fakat bu anlayışa sahip&nbsp;idilerse bile, kabul etmeli ki, hiç göstermiyorlardı onu;&nbsp;bana göre içlerinden birçoğu, kesinlikle yaşamıyor, yaşıyormuş gibi görünmekle yetiniyor ve bir adım sonrasında sanki yaşamı yazı yazmanın karşısındaki kötü&nbsp;bir engel gibi görüyorlardı. Bu yüzden ayıplayamıyordum onları ve hatanın benden kaynaklanmadığını da&nbsp;ileri sürmüyorum zaten... Peki ama, yaşamak sözcüğünden ne anlıyordum ki? — Bana öğretilmesini istediğim&nbsp;asıl şey buydu işte. — Herkes yaşamın çeşitli olaylarından söz ediyordu ustalıkla, fakat bu olayların nedenlerinden asla.</p>

  <p>Bana bir şeyler öğretmiş birkaç filozofa gelince, onlardan neler beklenmesi gerektiğini biliyordum uzun zamandan beri; matematikçiler ya da yeni Rantçılar olsun, hepsi kendilerini bulanık gerçekten olabildiğince uzak&nbsp;tutuyor ve cebimle uğraşan bir kişinin ölçtüğü niceliklerin varlığıyla ilgilendiği kadar bile ilgilenmiyorlardı&nbsp;gerçek ile.</p>

  <p>Marceline'in yanına döndüğümde, bu ilişkilerin bende yarattığı sıkıntıyı saklamıyordum ondan.</p>

  <p>- &nbsp;&nbsp;&nbsp;Birbirine benziyor hepsi de, diyordum. Herbiriyle&nbsp;konuşmak boşuna. Bunlardan biriyle konuştuğumda, diğerleriyle de konuşuyormuşum gibi geliyor bana.</p>

  <p>- &nbsp;&nbsp;&nbsp;Fakat dostum, diye yanıtladı Marceline, her biri nin ötekilerin hepsinden farklı olmasını bekleyemezsiniz.</p>

  <p>- &nbsp;&nbsp;&nbsp;Birbirlerine benzedikçe daha da farklı oluyorlar benden.</p>

  <p>Sonra, daha kederli bir biçimde sürdürdüm sözlerimi:</p>

  <p>- &nbsp;&nbsp;&nbsp;Hiçbiri hasta olmayı bilmemiştir. Yaşıyorlar, yaşar gibiler, ama yaşadıklarını bilmeyen bir halleri var.&nbsp;Zaten ben de, onların yanında olduğumdan beri yaşamıyorum artık. Diğer günler gibi, bugün de ne yaptım ki?&nbsp;Henüz saat dokuzda sizden ayrılmak zorundaydım; gitmeden hemen Önce biraz okuyabileceğim bir zamanım&nbsp;oldu; günün en iyi anıydı bu. Kardeşiniz noterde bekliyordu beni ve noterden sonra da ayrılmadı benden;&nbsp;onunla birlikte halıcıya gitmek zorunda kaldım; marangozun dükkanında canımı sıktı ve ancak Gaston'da kurtulabildim ondan;. aynı semtte Philippe ile birlikte öğle&nbsp;yemeği yedim, sonra gidip kahvede beni bekleyen Louis'yi&nbsp;buldum: Çıkışta kutladığım Theodore'un anlamsız dersini izledik birlikte; pazar günkü davetini reddedebilmem&nbsp;için Arthur'e kadar ona eşlik etmem gerekti; Arthur ile&nbsp;bir suluboya resim sergisini görmeye gittim; Albertine&nbsp;ile Julie'nin evlerine birer kart bıraktım... Bitkin eve&nbsp;dönüyorum ve sizi de, Adeline, Marthe, Jeanne, Sophie'yi&nbsp;kabul etmiş olduğunuzdan benim kadar yorgun buluyorum... Ve akşam, yani şimdi, günün bütün bu uğraşlarını&nbsp;yeniden gözden geçirdiğimde, günüm bana o kadar saçma&nbsp;ve o kadar boş görünüyor ki, onu havada yakalamak,&nbsp;saati saatine yeniden yaşamak istiyorum ve ağlayacak&nbsp;denli kederliyim.</p>

  <p>Bununla birlikte, ne <i>yaşamak</i> ile neyi anladığımı, ne de başkalarının baskısının ve endişesinin daha az hissedildiği geniş mekânlı ve havadar bir yaşamdan aldığım hazzın sıkıntımın' çok basit sırrı olmadığını söyleyebilirdim; bu sır çok daha gizemli görünüyordu bana; Yeniden dirilmenin sırrı, diye düşünüyordum; çünkü başkalarının baskısının ve endişesinin daha az hissedildiği&nbsp;geniş mekânlı ve havadar bir yaşamdan aldığım hazzın&nbsp;sıkıntımın çok basit sırrı olmadığını söyleyebilirdim;&nbsp;bu sır çok daha gizemli görünüyordu bana: Yeniden dirilmenin sırrı, diye düşünüyordum; çünkü başkalarının&nbsp;yanında yabancı kalıyordum, tıpkı ölüler arasından kopup gelen birisi gibi. İlk önceleri, kendimde acı dolu bir&nbsp;şaşkınlık duyumsadım yalnızca; ama kısa bir süre sonra, yepyeni bir duygu beliriverdi. Bana övgüler yağmasına neden olan çalışmalarımın yayımlanması sırasında bile hiç gurur duymamış olduğumu söyleyebilirim.&nbsp;Şimdi bu duygu gurur muydu acaba? Belki de; fakat hiçbir kendini beğenmişlik öğesi katılmış değildi buna. Bu,&nbsp;ilk defa olarak, öz değerinin bilincine varmaktı; Beni&nbsp;diğerlerinden ayıran, farklı kılandı önemli olan; benden&nbsp;başka kimsenin söylemediği, söyleyemediği ve benim&nbsp;söyleyeceğim şeydi bu.</p>

  <p>Kısa bir süre sonra derslerim başladı; konu ilgimi çektiğinden, ilk dersimi bütün yeni tutkumla doldurdum. Latin uygarlığının en uç noktası hakkında, neredeyse halkın düzeyine inerek, sanatsal kültürü, ilk önce&nbsp;aşırı sağlık anlamında organizmada bol kanın toplanmasını belirten, sonra da birden donan, katılaşan, ruhun doğa ile her mükemmel ilişkisine karşı koyan, yaşamın sürüp giden görünüşü altında yaşamın azalışını&nbsp;gözlerden saklayan, içinde rahatsız olan ruhun canlılığını yitirdiği ve ardından solup öldüğü engelleyici bir biçim oluşturan bir salgı şeklinde betimledim. Sonunda, düşüncemi en son noktasına kadar götürerek yaşamdan&nbsp;doğan Kültür’ün yaşamı öldürdüğünü söyledim.</p>

  <p>Tarihçiler, kendi deyişleriyle, fazla aceleci genellemelere olan eğilimi kınadılar. Bazıları yöntemimi kusurlu buldular ve beni kutlayanlar ise, beni en az anlamış&nbsp;olanlardı.</p>

  <p>Ders çıkışında uzun süreden sonra ilk kez yeniden karşılaştım Menalque ile. Hiçbir zaman pek sık görüş-mezdim onunla ve evlenmemden biraz önce, bazen bir yıl&nbsp;boyunca kendisinden yoksun kaldığımız o uzak ülkelerdeki incelemelerinden birine gitmişti yine. O zamanlar&nbsp;hiç hoşlanmazdım ondan; kibirli bir görünüşü vardı ve&nbsp;benim yaşamımla ilgilenmezdi. Dolayısıyla epey şaşırdım ilk dersimde onu gördüğümde. Beni önceleri kendisinden uzaklaştıran küstahlığı hoşuma gitti ve çok ender&nbsp;olduğunu bildiğim gülümseyişi pek tatlı göründü bana.&nbsp;Henüz geçenlerde skandala kadar varan saçma sapan,&nbsp;utanç verici bir dava, gazetelerin onu karalaması için&nbsp;uygun bir fırsat oluşturmuştu; küçümsemesi ile üstünlüğünün yaraladığı kimseler intikamları için bu bahaneye&nbsp;dört elle sarılmışlardı ve onları en çok sinir eden şey ise&nbsp;bu olaydan etkilenmemiş gibi davranmasıydı.</p>

  <p>- &nbsp;&nbsp;&nbsp;Bırakın bu kişiler kendilerini haklı görsünler,&nbsp;çünkü teselli bulmak için yapacakları başka bir şey yok,&nbsp;diye yanıtlıyordu hakaretleri.</p>

  <p>Fakat "iyi toplum" öfkelendi ve "kendine saygısı olanlar" denilen kişiler de ona sırtlarını çevirmek ve böylece aşağılamasını ona geri vermek zorunda sandılar kendilerini. Benim için bir neden daha oldu bu; Gizli bir etkiyle ona doğru çekilerek yaklaştım ve herkesin gözü&nbsp;önünde dostça kucakladım onu.</p>

  <p>Kimle konuştuğumu gören son birkaç sıkıcı kişi de çekildi; Menalque ile yalnız kaldım.</p>

  <p>Sinirlendirici eleştirilerden ve budalaca kutlamalardan sonra, dersim hakkındaki birkaç sözü rahatlattı beni.</p>

  <p>- &nbsp;&nbsp;&nbsp;Tapmış olduğunuz şeyleri yakıyorsunuz, dedi. Çok&nbsp;iyi. Bunun için biraz geciktiniz; fakat alev de o denli beslenmiş oldu. Sizi iyice anlayıp anlayamadığımı bilmiyorum henüz; şaşırtıyorsunuz beni. Herkesle isteyerek konuşmam, ama sizinle konuşmak isterim. Haydi, bu akşam benimle birlikte yemek yiyin.</p>

  <p>- &nbsp;&nbsp;&nbsp;Sevgili Menalque, diye yanıtladım onu, evli olduğumu unutmuş görünüyorsunuz.</p>

  <p>- &nbsp;&nbsp;&nbsp;Evet, doğru, dedi; bu denli açıkyüreklilikle bana&nbsp;yaklaşma cesareti göstermenizden sizin daha özgür olduğunuzu sanmıştım.</p>

  <p>Onu yaralamış olmaktan, dahası zayıf görünmekten korktum ve akşam yemeğinden sonra buluşacağımızı&nbsp;söyledim.</p>

  <p>&nbsp;</p>

  <p>Ménalque, Paris'te hep geçici olarak bulunduğundan otelde kalırdı; bu kez, birçok otel odasını bir apartman&nbsp;dairesi gibi düzenlettirmişti; hizmetçileri vardı, yalnız&nbsp;yiyor, yalnız yaşıyordu; duvarları, adi çirkinliklerinden&nbsp;rahatsız olduğu mobilyaları, Nepal'den getirdiği ve, söylediğine göre, bir müzeye vermeden önce renklerini soldurmaya çalıştığı pahalı kumaşlarla örtmüştü. Buluşmak için o kadar acele ettim ki, odaya girdiğimde onu&nbsp;hâlâ masa başında buldum; onu yemekte rahatsız ettiğim için özür dilerken bana:</p>

  <p>- &nbsp;&nbsp;&nbsp;Fakat, dedi, yemeği yarıda bırakmaya niyetim yok&nbsp;ve siz de bitirmem için bana izin verirsiniz, sanırım.&nbsp;Eğer yemeğe gelmiş olsaydınız, size birazdan, Hafız’ın&nbsp;övgüyle dile getirdiği bu şaraptan verirdim, fakat çok geç&nbsp;şimdi; midenin boş olması gerek bunu içmek için; likör&nbsp;alır mıydınız hiç olmazsa?</p>

  <p>Kabul ettim onun da içeceğini düşünerek; sonra, yalnız bir tek bardak getirildiğini görünce şaşırdım:</p>

  <p>- &nbsp;&nbsp;&nbsp;Özür dilerim, dedi, ama hemen hemen hiç içmem&nbsp;ben.</p>

  <p>- &nbsp;&nbsp;&nbsp;Çakır keyif olmaktan mı çekiniyorsunuz?</p>

  <p>- &nbsp;&nbsp;&nbsp;Yo, tersine! diye yanıt verdi. Fakat içki içmemeyi&nbsp;daha güçlü bir sarhoşluk olarak görüyorum; bilincimi&nbsp;bunun içinde koruyorum.</p>

  <p>- &nbsp;&nbsp;&nbsp;Ve başkalarına içki veriyorsunuz...</p>

  <p>Güldü.</p>

  <p>- &nbsp;&nbsp;&nbsp;Herkesin benim erdemlerimi kabul etmelerini is-teyemem, dedi. Onlarda kötü yönlerimi bulmam bile ne&nbsp;hoş...</p>

  <p>- &nbsp;&nbsp;&nbsp;Hiç olmazsa sigara içiyor musunuz?</p>

  <p>- &nbsp;&nbsp;&nbsp;Hayır. Kişiliksiz, olumsuz ve fethedilmesi çok kolay bir sarhoşluk bu; ben yaşamın azalmasını değil, yücelmesini arıyorum sarhoşlukta. — Bırakalım bunlan.&nbsp;Nereden geldiğimi biliyor musunuz? —Biskra'dan. — Oradan geçtiğinizi bildiğimden izlerinizi araştırmak istedim. Bu kör bilgin, bu kitap kurdu Biskra'ya ne yapmaya&nbsp;gelmişti acaba? — Yalnızca bana açılan sırlar bakımından ağzım sıkıdır; kendi başıma öğrendiğim şeyler için&nbsp;ise, itiraf etmeliyim ki, merakımın sının yoktur. Bu nedenle, girebildiğim her yerde araştırdım, eşeledim, soruşturdum. Patavatsızlığım yararlı oldu, çünkü sizi&nbsp;görmek isteği uyandırdı bende; çünkü bir zamanlar sizde gördüğüm sıradan bir bilgin yerine, biliyorum ki, şimdi görmem gereken... ne olduğunu bana açıklamak size&nbsp;düşer.</p>

  <p>Kızardığımı hissettim.</p>

  <p>- &nbsp;&nbsp;&nbsp;Benim hakkımda ne öğrendiniz ki, Menalque?</p>

  <p>- &nbsp;&nbsp;&nbsp;Bilmek mi istiyorsunuz? Fakat korkmasanıza!&nbsp;Sizden hiç kimseye söz etmeyeceğimi bilecek kadar kendi dostlarınızla benimkileri tanıyorsunuz... Dersinizin anlaşılıp anlaşılmadığını gördünüz işte!</p>

  <p>- &nbsp;&nbsp;&nbsp;Ama, dedim biraz sabırsızca, başkalarından çok&nbsp;sizinle konuşabilmeme neden olacak hiçbir şey yok ortada henüz. Haydi söyleyin! Benim hakkımda ne öğrendiniz?</p>

  <p>- &nbsp;&nbsp;&nbsp;İlk önce, hasta olduğunuzu.</p>

  <p>- &nbsp;&nbsp;&nbsp;Fakat bunun hiçbir....</p>

  <p>- &nbsp;&nbsp;&nbsp;Ya! Bu bile çok önemli. Sonra, kendi isteğinizle&nbsp;yalnız ve kitapsız (İşte hayran olmaya başladığım yönünüz) ya da yalnız olmadığınız zaman karınızdan çok&nbsp;çocukların eşliğinde çıktığınızı söylediler ... Yüzünüz kızarmasın, yoksa gerisini söylemem.</p>

  <p>- &nbsp;&nbsp;&nbsp;Bana bakmadan anlatın.</p>

  <p>- &nbsp;&nbsp;&nbsp;Bu çocuklardan bir tanesinin -anımsadığıma göre&nbsp;Moktir’di adı-, diğerlerinden az güzel, ama çok daha hırsız ve sigara tutkunu olanının söyleyecek çok şeyi var&nbsp;gibi geldi bana; onu kendime bağladım, güvenini satın&nbsp;aldım, bilirsiniz, hiç de kolay değildir bu, çünkü artık&nbsp;yalan söylemediğini belirtirken bile yalan söylüyordu&nbsp;sanırım... Sizin hakkınızda anlattıklarının doğru olup&nbsp;olmadığını siz söyleyin bana.</p>

  <p>Bu arada Menalque ayağa kalkmış ve bir çekmeceden küçük bir kutu çıkarıp açmıştı.</p>

  <p>- &nbsp;&nbsp;&nbsp;Bu makas sizin miydi? diye sordu, biçimsiz, paslı,&nbsp;ucu körleşmiş, eğrilmiş bir şeyi bana uzatarak; yine de&nbsp;Moktir'in aşırmış olduğu küçük makası tanımakta pek&nbsp;güçlük çekmedim.</p>

  <p>- &nbsp;&nbsp;&nbsp;Evet, bu karımın makası, yani makasıydı.</p>

  <p>- &nbsp;&nbsp;&nbsp;Çocuk, bunu, bir gün kendisiyle bir odada yalnızken başınızı çevirdiğiniz bir sırada almış olduğunu ileri&nbsp;sürüyor; fakat işin ilginç yanı bu değil; yine onun ileri&nbsp;sürdüğüne göre, makası Bumous'unun altına sakladığı&nbsp;anda kendisini aynadan izlediğinizi anlamış ve gözetleyen bakışınızın aynadaki yansımasını yakalamış.&nbsp;Hırsızlığı gördünüz ve hiçbir şey söylemediniz! Bu suskunluk Moktir'i çok şaşırtmış..., beni de.</p>

  <p>- &nbsp;&nbsp;&nbsp;Anlattıklarınız beni çok şaşırtmadı değil. Hayret!&nbsp;Kendisini gördüğümü biliyordu demek ki!</p>

  <p>- &nbsp;&nbsp;&nbsp;Önemli olan bu değil; en kurnazı oynuyormuşsunuz; bu oyunda çocuklarla aşık atamazsınız. Onu yakaladığınızı sanıyordunuz, oysa sizi yakalayan oydu... Bu <a id="footnote5"></a>değil önemli olan, suskunluğunuzu açıklayın bana.</p>

  <p>- &nbsp;&nbsp;&nbsp;Bana da açıklanmasını isterdim.</p>

  <p>Bir süre hiç konuşmadan kalakaldık öylece. Odayı bir boydan bir boya adımlayan Menalque, dalgınca bir sigara yaktı, sonra hemen attı.</p>

  <p>- &nbsp;&nbsp;&nbsp;Burada, diye sürdürdü sözlerini, birçok kişinin dediği gibi bir "anlayış" var, sizde olmadığı anlaşılan bir&nbsp;"anlayış" sevgili Michel.</p>

  <p>- &nbsp;&nbsp;&nbsp;"Ahlâk anlayışı" belki de, dedim kendimi gülümsemeye zorlayarak.</p>

  <p>- &nbsp;&nbsp;&nbsp;Yo, yalnızca mülkiyet anlayışı.</p>

  <p>- &nbsp;&nbsp;&nbsp;Gördüğüm kadarıyla siz de pek sahip değilsiniz buna.</p>

  <p>- &nbsp;&nbsp;&nbsp;Evet, bu anlayış bende çok az, görüyorsunuz, burada hiçbir şey bana ait değil; hatta ya da özellikle yattığım&nbsp;yatak bile. Rahattan nefret ederim; mülkiyet rahata&nbsp;teşvik eder ve insan güvenlik içinde uykuya dalar; uyanık yaşadığımı ileri sürecek kadar yaşamayı çok seviyorum ve kendi zenginliklerim içinde, yaşamı coşturmamı ya da en azından kamçılamamı sağlayan bu eğreti&nbsp;durum duygusunu sürdürüyorum böylece. Tehlikeyi sevdiğimi söyleyemem, fakat raslantılara bağlı yaşamı seviyorum ve bu yaşamın beni, bütün cesaretimi, bütün&nbsp;mutluluğumu ve bütün sağlığımı ortaya koymaya zorlamasını istiyorum her an.</p>

  <p>- &nbsp;&nbsp;&nbsp;Öyleyse bende kınadığınız şey ne? diye kestim sözünü.</p>

  <p>- &nbsp;&nbsp;&nbsp;Of! Beni ne kadar yanlış anlıyorsunuz, sevgili&nbsp;Michel; bir kere olsun, inancımı açıklamaya kalkışmak&nbsp;aptallığında bulundum!.. İnsanların onamalarına ya da&nbsp;kınamalarına pek aldırış etmemem, Michel, sırasında&nbsp;benim de kalkıp onları onamam ya da kınamam sonucunu doğurmaz bu; sözcüklerin pek bir anlamı yok benim&nbsp;için. Biraz önce gereğinden fazla konuştum kendim&nbsp;hakkında: anlaşıldığımı sanmak beni buna sürükledi...</p>

  <p>Mülkiyet anlayışı olmayan bir insan olarak çok fazla, şeye sahip göründüğünüzü söylemek istemiştim yalnızca; çok ciddi bir şey bu.</p>

  <p>- &nbsp;&nbsp;&nbsp;Bu kadar çok neyim var?</p>

  <p>- &nbsp;&nbsp;&nbsp;Eğer böyle anlarsanız hiçbir şeyiniz yok... Fakat,&nbsp;ders vermeye başlamadınız mı? Normandiya'da bir malikâneniz yok mu? Passy'de bir apartman dairesine yerleşmediniz mi, hem de lüks bir biçimde? Evlisiniz. Bir çocuk beklemiyor musunuz?</p>

  <p>- &nbsp;&nbsp;&nbsp;Peki öyleyse! dedim sabırsızca. Bu, yaşamımı sizinkinden (sizin deyişinizle) daha "tehlikeli" yapmayı&nbsp;bildiğimi gösterir yalnızca.</p>

  <p>- &nbsp;&nbsp;&nbsp;Evet yalnızca, diye yineledi alaycı bir biçimde Menalque; sonra birden dönüp elini uzattı bana:</p>

  <p>- &nbsp;&nbsp;&nbsp;Haydi, güle güle; işte bu akşamlık bu kadar, bundan&nbsp;sonra daha iyi şeyler söyleyecek değiliz birbirimize.&nbsp;Ama. pek yakında yine görüşürüz.</p>

  <p>Bir süre görmedim onu.</p>

  <p>&nbsp;</p>

  <p>Yeni uğraşlar, yeni tasalar epey zamanımı aldılar; bir İtalyan bilgin günışığına çıkardığı yeni dokümanların&nbsp;haberini verdi bana ve ben de uzun uzadıya inceledim&nbsp;bunları dersim için. İlk dersimin yanlış anlaşıldığını&nbsp;görmek, bundan sonrakileri farklı ve daha güçlü bir&nbsp;şekilde aydınlatmak arzumu kamçılamıştı; böylece, ilk&nbsp;önceleri beceriklice ama gelişigüzel ileri sürdüğüm varsayımları bir doktrin halinde ortaya koymaya yöneldim. Bir savı doğrulayarak savunanlardan kaç tanesi,&nbsp;güçlerini, her şeyi sonuna kadar açıklamadan anlaşıl,&nbsp;mamaları şansına borçludurlar ki! Kendi hesabıma, ben,&nbsp;itiraf etmeliyim ki, doğal doğrulama gereksinimine olası bir biçimde karışan inatçılığın buradaki payını ayırt edemem. Söyleyeceğim yeni şey bana o kadar ivedilikle as söylenmesi gerekirmiş gibi görünüyordu ki, onu söylemekte ve özellikle anlatmakta çok güçlük çekiyordum.</p>

  <p>Fakat ne yazık! Cümleler eylemlerin yanında öylesine sönük kalıyorlardı ki! Menalque'm yaşamı, en küçük bir hareketi, benim dersimden bin kez daha anlamlı&nbsp;değil miydi? Ah! Eski büyük filozofların hemen hemen&nbsp;tümüyle ahlâksâl olan öğretimlerinin sözler kadar, hatta sözlerden daha fazla birer canlı örnek oluşturduklarını anladım işte o zaman!</p>

  <p>&nbsp;</p>

  <p>&nbsp;</p>

  <p>İlk görüşmemizden üç hafta sonra benim evde gördüm Menalque'ı. Çok kalabalık bir toplantının hemen sonlarına doğruydu. Sürekli rahatsız edilmekten kurtulmak&nbsp;için Marceline ile ben, perşembe akşamları kapılarımızı&nbsp;ardına kadar açmayı yeğlemiştik; böylece diğer günler&nbsp;kolaylıkla kapatabiliyorduk kapıları. Her perşembe, bizim dostumuz olduğunu söyleyenler geliyordu; salonlarımızın büyük oluşu çok sayıda konuk kabul etmemizi&nbsp;sağlıyor ve her toplantı gece geç saatlere kadar sürüyordu. Onları çeken şeyin, özellikle Marceline'in hayran&nbsp;olunacak inceliğiyle kendi aralarında konuşmaktan&nbsp;aldıkları zevk olduğunu sanıyorum; çünkü, bana gelince, ben bu akşam toplantılarının henüz İkincisinde dinleyecek, söyleyecek hiçbir şey bulamadım ve sıkıntımı pek iyi gizleyemedim. Sigara salonundan büyük salona, sofadan kütüphaneye, bazen bir cümleye takılarak, etrafa&nbsp;pek az göz gezdirerek, fakat gelişigüzel bakınarak dolaşıp duruyordum.</p>

  <p>Antoine. Etienne ve Godefroy, karımın narin koltuklarına gömülmüş Meclis'teki son oylama hakkında tartışıyorlardı. Hubert ile Louis, babamın koleksiyonunun harika ıslak kazı resimlerini özensizce ellerinde evirip&nbsp;çevirip buruşturuyorlardı. Sigara salonunda, Mathias,&nbsp;Leonard'ı daha iyi dinleyebilmek için yanan purosunu gül ağacından yapılmış bir masanın üzerine bırakmıştı. Bir bardak portakal likörü halının üzerine yayılmıştı.&nbsp;Bir divana yüzüstü uzanmış olan Albert’in çamurlu&nbsp;ayakkabıları kumaşı kirletmekteydi. Soluk alınan toz&nbsp;ise eşyaların korkunç yıpranmasıyla oluşmuştu... Bütün&nbsp;konuklarımı kollarından tutup dışarıya atmak için hiddetli bir arzu duydum içimde. Mobilyalar, kumaşlar,&nbsp;baskı resimler, hepsi lekelenir lekelenmez bütün değerlerini yitiriyorlardı benim gözümde; lekelenmiş şeyler,&nbsp;hastalanmış ve sanki ölüme çağrılmış şeyler demekti.&nbsp;Hepsini kendim için saklamak, hepsini kilit altına koymak isterdim. Hiçbir şeyi olmayan Menalque ne kadar&nbsp;da mutlu, diye geçirdim içimden. Ben ise, her şeyi saklamak istediğimden acı çekiyorum. Aslında bütün bunlardan bana ne?... — Az aydınlatılmış, sırsız bir ayna ile&nbsp;ayrılmış küçük bir salonda Marceline birkaç yakın dostuyla birlikteydi; yarım yamalak uzanıvermişti yastıkların üzerine; korkunç derecede solgundu ve bana öyle&nbsp;yorgun göründü ki. korktum birden ve bunun sonuncu&nbsp;davet olacağı sözü verdim kendime. Epey geç olmuştu.&nbsp;Saatin kaç olduğunu anlamak için cep saatime bakmak&nbsp;üzereyken yelek cebimde Moktir’in küçük makasım hissettim.</p>

  <p>- Ne diye çaldı makası, bu çocuk, hemen ardından onu kurcalayıp bozacak idiyse? — Tam o anda omuzuma&nbsp;dokundu birisi; birden döndüm: Menalque'dı.</p>

  <p>Konuklar arasında gece giysili bir tek oydu galiba. Henüz gelmişti. Kendisini karımla tanıştırmamı rica etti benden; böyle bir şeyi kendiliğimden yapmazdım elbette.&nbsp;Menalque kibardı ve yakışıklı sayılabilirdi; kırlaşmaya&nbsp;başlayan uçları düşük gür bıyıklan korsanı andıran&nbsp;yüzünü ikiye ayırıyordu; bakışlarındaki soğuk ateş, iyilikten çok yürekliliği ve kararlılığı belirtiyordu. Marceline'in karşısında olmasıyla karımın ondan hoşlanmadığını anlamam bir oldu. Birbirlerine karşılıklı birkaç sıradan kibarlık cümlesi söylemelerinin ardından, Menalque’ı sigara salonuna sürükledim.</p>

  <p>Sömürgeler Bakanlığının ona verdiği yeni görevi daha o sabah öğrenmiştim; bu konu nedeniyle maceracı meslek yaşamını anımsatan çeşitli gazeteler, daha önce&nbsp;yaptıkları aşağılık saldırıları unutmuş görünüyor ve&nbsp;onu övmek için yeterli derecede yüceltici deyiş bulamıyorlardı. Son araştırmalarındaki ilginç buluşlarıyla&nbsp;ülkeye, insanlığın tümüne yaptığı hizmetleri bile bile&nbsp;abartıyorlardı, sanki insancıl bir amaç dışında hiçbir&nbsp;şeye kalkışmıyormuş gibi; ayrıca bu övgülerde bir ödül payı bulması gerekiyormuşcasına, ondaki özveri, kendini adama, yüreklilik gibi nitelikleri göklere çıkarıyorlardı.</p>

  <p>Onu kutlamaya başladım; daha ilk sözcüklerde sözümü yarıda kesiverdi:</p>

  <p>-Daha neler! Sizde mi. sevgili Michel? Oysa siz bana daha önceleri hakarette bulunmamıştınız, dedi. Bu saçmalıkları gazetelere bırakın öyleyse. Yozlaşmış görenekleri olan bir adamın hâlâ bazı erdemleri olabileceğinden şaşkına düşmüş görünüyorlar bugün. Bende bulduklarını ileri sürdükleri ayrıcalıkları ve yetenekleri&nbsp;ben bulamıyorum, hepsi bir bütün olarak vardır ancak.&nbsp;Doğal olandan başka istediğim bir şey yok ve her eylemde doğal olan için duyduğum arzu onu yapmam gerektiğine ilişkin bir işarettir benim için.</p>

  <p>- &nbsp;&nbsp;&nbsp;Çok ileri gidebilir bu, dedim ona.</p>

  <p>- &nbsp;&nbsp;&nbsp;Umut ederim, diye sürdürdü sözlerini Menalque.&nbsp;Of! Çevremizdeki herkes bunun farkına varsaydı keşke.&nbsp;Fakat içlerinden birçoğu, kendi kendilerine bir şey elde&nbsp;etmeyi zorlamayla yapabileceklerini düşünüyorlar ancak; yapmacıktan hoşlanıyorlar yalnızca. En az kendisine benzediğini ileri sürüyor her biri. Her biri bir efendi&nbsp;saptıyor kendine, ona öykünüyor sonra da; hatta öykündüğü efendiyi seçmiyor bile; önceden seçilmiş bir efendiyi kabul ediyor. Bununla birlikte, insanda okuyarak&nbsp;keşfedilecek başka şeyler var bana göre. Buna cesaret&nbsp;eden yok. Sayfayı çevirmeye cesaret edemiyor kimse. —&nbsp;Öykünme yasaları; ben korkunun yasaları diye adlandırıyorum bunları. Kendini yalnız bulmaktan korkuyor&nbsp;insan ve böylece kendi kendini bile bulamıyor kesinlikle. Geniş alanlardan duyulan bu ahlaksal ürkeklik&nbsp;iğrenç bir şey benim için; alçaklığın en berbatı bu. Hep&nbsp;yalnızken keşfedilir oysa. Ama burada kim keşfetmeye&nbsp;çalışıyor ki? Kişinin kendisinde duyumsadığı farklılık,&nbsp;kesinlikle ender olarak sahip olunan şeydir, her kişiye&nbsp;değerini veren şeydir — ve işte ortadan kaldırılmaya çalışılan şey de budur. Herkes öykünüyor. Ve herkes yaşamı sevdiğini ileri sürüyor!</p>

  <p>Ben karışmadan sürekli konuşuyordu Menalque; söylediği, benim geçen ay Marceline’e söylemiş olduğumun aynısıydı; onu onaylamalıydım dolayısıyla. Nedense,&nbsp;bir tür alçaklıkla sözünü kestim onun ve o zaman benim&nbsp;sözümü kesen Marceline’e öykünerek harfi harfine aynı&nbsp;cümleyi söyledim ona:</p>

  <p>—Ancak, sevgili Menalque, herbirinin ötekilerin hepsinden farklı olmasını bekleyemezsiniz...</p>

  <p>Menalque birden sustu, bana acayip bir biçimde baktı, sonra Eusebe iyi akşamlar dilemek için tam bana yaklaşırken patavatsızca sırtını döndü ve Hector ile anlamsız şeyler konuşmaya koyuldu.</p>

  <p>Cümlem, söyler söylemez çok anlamsız göründü bana; özellikle de, Menalque'ın, sözleriyle kendimi saldırıya uğramış hissettiğim kanısına kapılmış olabileceğine&nbsp;üzüldüm. Çok geç olmuştu; konuklarım gidiyordu. Salon&nbsp;bütünüyle boşalmak üzereyken Menalque yanıma geldi&nbsp;ve bana.</p>

  <p>- Sizden bu şekilde ayrılamam, dedi. Kuşkusuz, sözlerinizi yanlış anladım. En azından böyle düşünmeme izin verin....</p>

  <p>- &nbsp;&nbsp;&nbsp;Hayır, diye yanıtladım. Yanlış anlamadınız sözlerimi..., fakat hiçbir anlamı yok bunların ve bunları&nbsp;söyler söylemez saçmalıklarından üzüntü duydum; özellikle bu sözlerin, sizin gözünüzde beni de, biraz önce eleştirmiş olduğunuz ve en az sizin kadar benim de iğrenç bulduğum bu insanlar arasına katacağını hissettiğim için üzüldüm. İlke sahibi bütün insanlardan nefret ediyorum.</p>

  <p>- &nbsp;&nbsp;&nbsp;Onlar, diye konuşmayı sürdürdü gülerek Menalque,&nbsp;bu yeryüzünde en tiksindirici olanlardır. Ne türden olursa olsun hiçbir açıkyüreklilik beklenemez onlardan; çünkü ilkelerinin yapmalarını buyurduğu şeyi yaparlar&nbsp;ancak, yoksa yaptıklarının kötü yapılmış olduğunu kabul ederler. Sizin de onlardan biri olabileceğiniz hakkında duyduğum tek bir kuşku üzerine, sözcüklerimin&nbsp;dudaklarım üzerinde birden donuverdiğini hissettim. O&nbsp;anda içimi kaplayan acı, size karşı duyduğum sevginin&nbsp;ne denli güçlü olduğunu gösterdi bana; yanılmış olduğumu umut ettim — duyduğum sevgide değil, fakat hakkınızda verdiğim yargıda.</p>

  <p>- &nbsp;&nbsp;&nbsp;Yargınız yanlıştı, gerçekten.</p>

  <p>- &nbsp;&nbsp;&nbsp;Ah! Öyle mi! dedi ansızın elimi yakalayarak. Dinlenip; buradan ayrılmak zorundayım yakında, fakat sizi&nbsp;yine görmek isterim. Bu kez gezim, diğerlerinden çok&nbsp;daha uzun ve daha tehlikeli olacak; ne zaman döneceğimi bilmiyorum. On beş gün içinde yola çıkmam gerek; buradaki herkes yolculuğumun bu kadar yakın olduğundan&nbsp;habersiz; yalnız size açıklıyorum bunu. Şafakta yola çıkacağım. Yolculuk öncesindeki gece, her defasında korkunç sıkıntılarla dolu bir gecedir benim için. Bir ilke insanı olmadığınızı kanıtlayın bana; bu son geceyi benimle birlikte geçirmek isteyeceğinize bel bağlayabilir miyim?</p>

  <p>- &nbsp;&nbsp;&nbsp;Fakat daha önce görüşürüz, dedim biraz şaşırarak.</p>

  <p>- &nbsp;&nbsp;&nbsp;Hayır. Bu on beş gün boyunca kimseye görünmeyeceğim; hatta Paris’te de olmayacağım. Yarın Budapeşte'ye gidiyorum; altı gün içinde Roma'da olmak zorundayım. Oralarda, Avrupa’dan ayrılmadan önce kucaklamak istediğim dostlarım var. Bir başka dostum Madrid’de bekliyor beni...</p>

  <p>- &nbsp;&nbsp;&nbsp;Kabul, bu uykusuz geceyi sizinle birlikte geçireceğim.</p>

  <p>- &nbsp;&nbsp;&nbsp;Ve Şiraz şarabı içeceğiz.</p>

  <p>&nbsp;</p>

  <p>&nbsp;</p>

  <p>Bu akşam toplantısından birkaç gün sonra Marceline'in sağlığı pek iyi gitmemeye başladı. Çoğu zaman yorgun olduğunu söylemiştim daha önce; fakat yakınmaktan kaçınıyordu ve ben de yorgunluğunu durumuna&nbsp;verdiğimden bunu doğal olarak görüp kaygılanmaktan&nbsp;kurtuluyordum. Epey budala ya da yeterince bilgili olmayan yaşlı bir doktor, ilk önceleri bizi tam anlamıyla&nbsp;rahatlatmıştı bu konuda. Ancak, ateş ile karışık yeni rahatsızlıklar, o sıralar en yetenekli uzman olarak bilinen&nbsp;doktor Tr...'i getirtmeme neden oldular. Kendisini daha&nbsp;önce çağırmamış oluşuma şaşırdı ve uzun bir süre önce&nbsp;uygulanmaya başlanmış olması gereken katı bir rejim&nbsp;önerdi. Marceline düşüncesizce bir cesaretle kendini çok&nbsp;yormuştu o güne dek; Ocak ayı sonunda olması beklenen&nbsp;doğuma kadar uzanıp dinlenecekti. Kuşkusuz biraz kaygılı olan ve itiraf ettiğinden daha çok 'acı çeken Marceline, en sıkıcı tıbbi önerilere yumuşakça boyun eğdi. Ancak, doktor Tr..’nin çocuğa etki yapabileceğinden kuşkulandığı ölçüde kinin vermesi üzerine, kısa süreli bir&nbsp;başkaldırıda bulundu« Üç gün boyunca kinin içmeyi ısrarla reddetti; sonra, ateşin yükselmesiyle birlikte buna&nbsp;da uymak zorunda kaldı; ama bu kez büyük bir üzüntüyle&nbsp;ve sanki geleceğe acıyla sırt çeviriyormuşcasına boyun&nbsp;eğdi; bir çeşit dinsel tevekkül, o zamana kadar kendisine destek olan iradesini kırdı ve böylece bunu izleyen günlerde sağlığı birden bozuluverdi.</p>

  <p>Daha sıcak bir ilgi gösterdim ona ve durumunda önemli bir ciddilik bulmayan Tr...'nin sözlerini kullanarak elimden geldiğince yatıştırmaya çalıştım; fakat kaygılarımın şiddeti beni de telaşa düşürdüler sonunda. Ah! Ne kadar tehlikeli bir şekilde umuta ve ne denli belirsiz bir geleceğe dayanıyordu mutluluğumuz! Bir zamanlar&nbsp;yalnızca geçmişten tat alan beni, yaşanan anların apansız lezzeti sarhoş edebilir diye düşünüyordum; ama şimdiki zamanın geçmişi tatsızlaştırmasından daha çok&nbsp;gelecek şimdiki anı tatsızlaştırıyor; ve Sorrente'de geçirdiğimiz geceden beri bütün aşkım, bütün yaşamım, geleceğe gönderine yapıyordu.</p>

  <p>Bu arada Ménalque'a söz verdiğim akşam geldi çattı; böyle bir kış gecesi boyunca Marceline'i yalnız bırakmaktan sıkıntı duymama karşın, yine de elimden geldiğince randevumun ciddiliğini, verilmiş sözümün önemini kabul ettirebildim ona. O gece biraz daha iyiydi&nbsp;Marceline, ama ben tasalıydım; yanında kalması için&nbsp;bir hemşire buldum. Fakat sokağa çıkar çıkmaz duyduğum kaygı daha da şiddetlendi; Bu kaygıdan kurtulamadiğim için kendi kendime sinirlenerek bununla mücadele edip içimden söküp atmaya çalıştım. Böylece, bu acı dolu kaygıya hem çok yakın hem de çok uzak olan,&nbsp;fakat onun tarafından yaratılan ve daha çok mutluluğun&nbsp;yakınında bulunan bir aşırı gerginlik, acayip bir coşkunluk durumuna ulaştım yavaş yavaş. Saat epey geç olmuştu; hızlı adımlarla yürüyordum; yoğun bir kar yağışı başladı; en sonunda diriltici temiz bir hava soluduğum, soğuğa karşı mücadele ettiğim için mutluydum, rüzgârın, gecenin, karın karşısında olduğum için mutluydum; yavaş yavaş tadını çıkarıyordum enerjimin.</p>

  <p>Geldiğimi duyan Ménalque, merdivenlerin başında belirdi. Sabırsızca bekliyordu beni. Solgundu ve biraz gergin görünüyordu. Paltomu çıkarmama yardım etti ve ıslak botlarım yerine yumuşak Acem terlikleri giymeye&nbsp;zorladı beni. Ateşin yanındaki küçük yuvarlak bir masanın üzerine çeşitli şekerlemeler konmuştu. Odayı aydınlatan iki lamba, ocağın ateşinden daha fazla bir ışık&nbsp;vermiyordu. Menalque, Marceline'in sağlığım sordu ilk&nbsp;önce; konuyu uzatmamak için çok iyi olduğunu söyledim.</p>

  <p>- &nbsp;&nbsp;&nbsp;Ya çocuğunuz, onu bugünlerde bekliyorsunuz değil&nbsp;mi? diye sürdürdü konuşmasını.</p>

  <p>- &nbsp;&nbsp;&nbsp;Bir ay içinde.</p>

  <p>Menalque, yüzünü gizlemek istermişçesine ateşe doğru eğildi. Susuyordu. O kadar uzun süre suskun kaldı ki, sonunda canım sıkılıp ben de ne konuşacağımı bilemez&nbsp;duruma geldim. Ayağa kalkıp birkaç adım attım, sonra&nbsp;ona yaklaşarak elimi omuzuna koydum. O zaman, sanki&nbsp;düşüncesini sürdürüyormuşcasına:</p>

  <p>- &nbsp;&nbsp;&nbsp;Bir seçim yapmak gerekir, diye mırıldandı. Önemli&nbsp;olan, ne istediğini bilmek,..</p>

  <p>- &nbsp;&nbsp;&nbsp;Hoppala! Gitmek istemiyor musunuz yoksa? diye&nbsp;sordum, sözlerine ne anlam vermem gerektiğinde kuşkuya düşerek.</p>

  <p>- &nbsp;&nbsp;&nbsp;Öyle görünüyor.</p>

  <p>- &nbsp;&nbsp;&nbsp;Karar veremediniz mi hâlâ?</p>

  <p>- &nbsp;&nbsp;&nbsp;Neye yarar ki? — Karısı ve çocuğu olan siz kalıyorsunuz. .. Binlerce yaşam biçiminden ancak birini tanıyabilir her kişi. Başkalarının mutluluğuna imrenmek deliliktir; çünkü bunu nasıl kullanacağımızı bilemeyiz.</p>

  <p>Mutluluk hazır değil, ısmarlamadır. — Yarın yola çıkıyorum; biliyorum: Bu mutluluğu boyuma göre biçmeye uğraştım.., yuvanın sakin mutluluğunu sürdürün siz...</p>

  <p>- &nbsp;&nbsp;&nbsp;Ben de kendi boyuma göre biçmiştim mutluluğumu,&nbsp;diye haykırdım; fakat büyüdüm; şimdi mutluluğum dar&nbsp;geliyor bana; bazen boğuluyormuş gibi oluyorum.</p>

  <p>- &nbsp;&nbsp;&nbsp;Aman! Alışırsınız ona, dedi Menalque; sonra</p>

  <p>önümde durup gözlerini gözlerime dikti ve ben söyleyecek bir şey bulamayınca biraz üzgünce gülümseyerek:</p>

  <p>- &nbsp;&nbsp;&nbsp;Ona sahip olduğunuzu sanırsınız, oysa onun tarafından sahip olunmuşsunuzdur, diye sürdürdü konuşmayı.&nbsp;Kendinize Şiraz koyun sevgili Michel; her zaman tadamazsınız bunu; İranlıların Şiraz ile birlikte yedikleri şu pembe hamur tatlısından da alın. Bu akşam sizinle birlikte içmek, yarın gideceğimi unutmak ve bu gece sanki hiç bitmeyecekmiş gibi söyleşmek istiyorum... Günümüzde, şiirin, özellikle de felsefenin ne yüzünden birer&nbsp;ölü yazın haline geldiklerini biliyor musunuz? Çünkü&nbsp;yaşamdan ayrılmıştır onlar. Yunanistan, doğrudan doğruya yaşamı idealize ediyordu; öyle ki, sanatçının yaşamının kendisi bile şiirin bir gerçekleşmesiydi; filozofun&nbsp;yaşamı ise, felsefesinin eyleme dönüştürülmesiydi; ayrıca, yaşama karışmış olan bu iki yazının birbirlerini&nbsp;tanımamazlıktan gelecekleri yerde, felsefenin şiiri beslemesi, şiirin ise felsefeyi dile getirişi hayran kalınacak&nbsp;bir inandırıştı. Oysa bugün güzellik etkin değil; eylem,&nbsp;güzel olma kaygısı taşımıyor ve bilgelik de başka yerlerde etkisini gösteriyor.</p>

  <p>- &nbsp;&nbsp;&nbsp;Neden, dedim, bilgeliğinizi yaşayan siz, anılarınızı&nbsp;yazmıyorsunuz? Ya da, diye devam ettim güldüğünü görerek, yalnızca gezi anılarınızı?</p>

  <p>- &nbsp;&nbsp;&nbsp;Çünkü anımsamak istemiyorum, diye yanıtladı sorumu. Bunu yaparsam, geleceğin gelmesini engellediğimi&nbsp;ve geçmişi ayaklar altına aldığımı sanacağım. Dünü bütünüyle unutarak her saatin yeniliğini yaratıyorum.&nbsp;Mutlu olmuş olmak bana yetmiyor kesinlikle. Ölmüş&nbsp;şeylere inanmam ve artık olmamayı hiç olmamış olmak&nbsp;ile bir tutarım.</p>

  <p>Düşüncelerimden çok ileride olan bu sözlerden sinirlendim sonunda; geriye çekmek, durdurmak isterdim onu; ama boşunaydı sözlerine karşı çıkmaya çalışmam;&nbsp;zaten Menalque'tian daha çok kendime sinirleniyordum. Suskun kaldım böylece. O, bazen kafes içindeki bir yırtıcı hayvan gibi oradan oraya gidip geliyor, bazen ateşe eğiliyor, bazen uzun süre susup sonra birden:</p>

  <p>- &nbsp;&nbsp;&nbsp;Zavallı beyinlerimiz anılan mumyalamayı becere-bilselerdi keşke! diyordu. Fakat çok zor anılan korumak; en zarif olanlarının içi boşalır, en şehvetli olanlar&nbsp;ise çürüyüp gider: ardından gelen en hoş olanlar en tehlikelileridir. Şimdi pişmanlık duyulan şey, en hoş olandı&nbsp;bir zaman.</p>

  <p>Yeniden uzun bir suskunluk ve sonra sürdürüyor sözlerini:</p>

  <p>- &nbsp;&nbsp;&nbsp;Yerinmeler, acınmalar, pişmanlıklar, arkadan bakınca, geçmişin sevinçleridir. Geriye bakmayı sevmem&nbsp;ve geçmişimi uzaklarda bırakırım, tıpkı bir kuşun uçmak için gölgesini terketmesi gibi. Of! Michel, her sevinç&nbsp;bizi bekler hep, fakat her zaman yatağı boş bulmak,&nbsp;yalnız olmak ve kendisine bir dul gibi gelinmesini ister.&nbsp;— Of! Michel! Her sevinç, günden güne bozulan çölün kudret helvasına benzer: Platon'un anlattığı, hiçbir tasın&nbsp;içinde alıkonulamayan Ameles kaynağının suyunu andırır. Her an, getirdiği her şeyi alıp götürür.</p>

  <p>Daha uzun süre konuştu Menalque; söylediği herşeyi burada aktaramıyorum; ama sözlerinin çoğu içime öylesine güçlü kazındı ki, bir an önce unutmuş olmak isterdim onları; hayır, bana yeni bir şey öğretmemiş oldukları için değil — fakat sözleri, birdenbire düşüncemi bütün çıplaklığıyla önüme koyuyorlardı; öyle bir düşünce&nbsp;ki, onu tüllerle örtmüş ve böylece boğmuş olduğumu umabilmiştim neredeyse. İşte böyle geçti bu uykusuz gece.</p>

  <p>Sabahleyin Menalque'ı trene kadar götürüp bindirdikten sonra, Marceline’in yanına dönmek için yolda yalnız yürürken, içimin korkunç bir kederle, Menalque'&nbsp;ın hayasız neşesine karşı bir nefretle dolduğunu hissettim; bunun yapay olmasını diledim, yadsımaya zorladım kendimi. Ona yanıt verecek hiçbir şey bulamamış olmama sinirleniyordum; onu mutluluğumdan, aşkımdan kuşkulandıracak birkaç söz söylemiş olduğuma sinirleniyordum. Sonuçta, kuşkulu mutluluğuma, Menalque'ın deyişiyle "sakin mutluluğuma" dört elle sarılıyordum; ne yazık ki, dışlayamıyordum içimdeki kaygıyı. ama bu kaygının aşkın için bir besin olduğunu ileri sürüyordum. Şimdiden küçük çocuğumun bana güldüğünü gördüğüm geleceğe bel bağlıyordum; Çocuğum için ahlâkım kendini yeniden düzenliyor ve sağlamlaştırıyordu... Kuşkusuz, kararlı adımlarla ilerliyordum.</p>

  <p>Ne yazık! O sabah eve girdiğimde, henüz ilk odada alışılmamış bir düzensizlik gözüme çarptı. Beni hemşire&nbsp;karşıladı ve ılımlı sözcüklerle, hamileliğin son aşamasına gelmemiş olmasına karşın kanının geceleyin berbat sancılarla, sonra da acılarla kıvranmaya başladığını anlattı; kendini çok kötü hisseden karım doktoru çağırtmış ve geceleyin çabucak gelen doktor hâlâ karımın&nbsp;yanından ayrılmamıştı; sonra, sanırım benim sarardığımı gören hemşire, içimi rahatlatmak isteyerek şimdi her şeyin yolunda gittiğini söylemeye koyulmuştu ki...&nbsp;Marceline'in odasına doğru fırladım.</p>

  <p>Oda epey loştu; ilk önce eliyle bana susmamı işaret eden doktoru seçebildim, sonra da hafif karanlıkta tanımadığım bir yüzü. Kaygıyla, gürültü çıkarmadan yatağa yaklaştım. Marceline'in gözleri kapalıydı; korkunç derecede solgun olduğundan öldüğünü sandım ilk bakışta; fakat gözlerini açmadan başını bana doğru çevirdi. Odanın karanlık bir köşesinde, tanımadığım yüzün sahibi çeşitli nesneleri yerleştirip saklıyordu; parıldayan aletler ile pamuklar gördüm; kana bulanmış bir bez&nbsp;parçası gördüm, gördüğümü sandım... Ayakta sallandığımı hissettim. Neredeyse doktorun üzerine doğru düşüyordum; beni tuttu. Anlıyordum; anlamaktan korkuyordum...</p>

  <p>- Ya bebek? diye sordum kaygıyla.</p>

  <p>Doktor, omuzlanın kaldırdı üzüntülü bir biçimde. — Ne yaptığımın pek farkında olmaksızın yatağa attım&nbsp;kendimi hıçkırarak. Ah! Ansızın oluşan gelecek! Birdenbire ayağımın altındaki toprak kayıp gitmişti; şimdi&nbsp;önümde, bütünüyle içine doğru düştüğüm bomboş bir delikten başka birşey yoktu artık.</p>

  <p>&nbsp;</p>

  <p>&nbsp;</p>

  <p>Bu noktada her şey karanlık bir anı şeklinde birbirine karışıyor. Oysa Marceline, ilk önceleri çabucak iyileşir gibi olmuştu. Yılbaşı tatilleri bana biraz soluk alma zamanı bıraktığından, günün her saatini onun yanında&nbsp;geçirme olanağı buldum. Yanıbaşında okuyor, yazıyor ya&nbsp;da alçak sesle birşeyler okuyordum ona. Dışarı çıktığımda kesinlikle karıma birkaç çiçek almadan dönmüyordum eve. Ben hasta olduğum sıralarda bana gösterdiği&nbsp;sevecen ilgisini anımsıyor ve onu öylesine aşkla sarıyordum ki, bazen gülüyordu buna, mutluymuşçasına. Umutlarımızı inciten acı olay hakkında tek bir söz bile edilmedi aramızda.</p>

  <p>Sonra, damar iltihabı ortaya çıktı; hastalık etkisini yitirmeye başladığı bir sırada, ansızın bir atardamar&nbsp;tıkanması Marceline'i yaşam ile ölüm arasına sokuverdi. Geceydi; kalbimin onunkiyle birlikte durduğunu ya&nbsp;da yeniden attığını hissederek üzerine eğildiğim zamanlar canlanıyor gözümün önünde. Kaç gece böyle bekledim&nbsp;başının ucunda! Bakışlarımı kanından ayırmadan yaşamımdan birazını aşkın gücüyle onunkine aktarabilmeyi umut ederek. Her ne kadar mutluluğu pek düşünmüyorsam da, tek hüzünlü sevincim Marceline'in arasıra gülümsediğini görmekti.</p>

  <p>Derslerim yeniden başlamıştı. Derslerimi hazırlamak, anlatmak gücünü nereden buldum acaba?... Anılarım kayboluyor ve haftaların nasıl birbirini izlediğinibilemiyorum. — Bununla birlikte, küçük bir olayı anlatmak isterim size:</p>

  <p>Damar tıkanıklığından kısa bir süre sonra, bir sabah vakti; ben Marceline’in yanındayım; biraz daha iyi gibi,&nbsp;ama hareket etmesi yasak henüz; kollarını bile oynatmaması gerekiyor. Su içirmek için üzerine eğiliyorum,&nbsp;içtikten sonra ve ben hâlâ yanında eğilmiş bir durumdayken, hastalığı yüzünden zayıflamış bir sesle benden,&nbsp;gözleriyle işaret ettiği küçük bir kutuyu açmamı rica&nbsp;ediyor. Kutu, orada, masanın üzerinde duruyor; alıp açıyorum; içi kurdelalar, kumaş parçalan, değersiz küçük&nbsp;mücevherlerle dolu, — hangisini istiyor acaba? Kutuyu&nbsp;yatağın yanına getiriyorum; içindekileri çıkarıyorum&nbsp;teker teker. Bu mu? Yoksa şu mu?... Hayır, o da değil; biraz tasalandığını hissediyorum.</p>

  <p>- &nbsp;&nbsp;&nbsp;İşte! Marceline! İstediğin bu küçük tespih!</p>

  <p>Gülümsemeye çalışıyor.</p>

  <p>- &nbsp;&nbsp;&nbsp;Sana yeterince iyi bakmadığımdan mı korkuyorsun?</p>

  <p>- &nbsp;&nbsp;&nbsp;Oh! Dostum! diye mırıldanıyor. — Ve Biskra'daki&nbsp;konuşmamızı, Tanrı’nın yardımı" dediği şeyi reddettiğimi işitince beni ürkekçe kınayışını anımsıyorum.&nbsp;Biraz kabaca:</p>

  <p>- &nbsp;&nbsp;&nbsp;Tek başıma iyileştim, diyorum.</p>

  <p>- &nbsp;&nbsp;&nbsp;O kadar çok dua ettim ki senin için, diye yanıt veriyor.—Sevecenlikle, hüzünle söylüyor bunu; bakışlarında yalvaran bir kaygı seziyorum... Tespihi alıyor ve yorganının üzerindeki güçsüz elinin içine koyuyorum. Göz&nbsp;yaşları ve aşkla dolu bir bakışla ödüllendiriyor beni, ama ben karşılık veremiyorum buna; bir an ne yapacağımı bilemeden, sıkılmış bir halde öylece duruyorum orada; sonunda daha fazla dayanamayıp:</p>

  <p>- &nbsp;&nbsp;&nbsp;Hoşçakal, diyorum ona ve odadan ayrılıyorum düşmanca, sanki oradan kovulmuşcasına.&nbsp;&nbsp;&nbsp;</p>

  <p>Bu arada damar tıkanıklığı, çok ciddi bozukluklara yolaçmıştı; kalbin dışarıya attığı korkunç kan pıhtısı,&nbsp;ciğerleri kanlandırıp yoruyor, soluğu tıkıyor, güç ve&nbsp;hırıltılı bir hale gelmesine neden oluyordu. Onu bir daha&nbsp;iyileşmiş göremeyeceğimi düşünüyordum. Hastalık Marceline’e işlemiş, böylece için yerleşip onu damgalamış ve&nbsp;lekelemişti. Yıpranmış bir şeydi artık o.</p>

  <p><b><i>&nbsp;</i></b></p>

  <h2 id="sigil_toc_id_11">III</h2>

  <p>Havalar ısınıyordu. Derslerim sona erer ermez Marce-line'i La Moriniere'e götürdüm; doktor, her türlü ciddi tehlikenin geçtiğini ve iyice kendine gelebilmesi için&nbsp;açık havadan daha iyi birşeyin olmadığını açıklamıştı.&nbsp;Benimde dinlenmeye epey gereksinim vardı. Tek başıma&nbsp;katlanmak zorunda kaldığım sabahlamalar, bu uzayıp&nbsp;giden iç sıkıntısı ve özellikle Marceline'in damar tıkanıklığı sırasında kalbinin korkunç çarpıntılarını&nbsp;içimde hissetmeme neden olan bir tür bedensel duygudaşlık, bütün bunlar yormuşlardı beni, sanki hasta olan&nbsp;benmişim gibi.</p>

  <p>Marceline’i dağa çıkarmayı yeğlerdim; fakat Normandiya'ya dönmeyi çok arzu ettiğini gösterip bunun dışında hiçbir iklimin kendisi için mükemmel olamayacağını&nbsp;ileri sürdü ve yönetimlerini cesaretle üstlendiğim iki&nbsp;çiftliği gidip yeniden görmem gerektiğini bana anımsattı. Bu çiftliklerden sorumlu olduğuma ve bu işte başarılı olmak zorunda bulunduğuma beni ikna etti. Henüz&nbsp;gelir gelmez de tarlalarda koşmaya yüreklendirdi beni...&nbsp;Bu dostça ısrarında, fedakârlığının ya da ona hâlâ gösterilmesi gereken bakım için yanında kaldığımı sanıp&nbsp;yeterince özgür olmadığım düşüncesine kapılmamdan&nbsp;korkmasının epey bir payı olup olmadığını bilmiyorum...&nbsp;Oysa Marceline gittikçe iyileşiyordu; yüzüne kan gelmişti ve hiçbir şey gülümsemesinin daha az hüzünlü olduğunu hissetmenin verdiği rahatlığı sağlayamıyordu bana; korkmadan yalnız başına bırakabilirdim onu.</p>

  <p>Çiftlik işlerine döndüm böylece. Çiftliklerde ilk ot hasatı yapılıyordu. Çiçek tozlarıyla, kokularla yüklü hava, sert bir içki gibi başımı döndürdü ilk önce. Geçen yıldan beri hiç solumamışım ya' da yalnızca toz solumuşum gibi geldi bana, çünkü bal gibi içime akıyordu hava. Sarhoşlamışcasına çöktüğüm bayır La Moriniere'e hakimdi;&nbsp;buradan mavi çatılarını, hendeklerinin durgun sularını&nbsp;görüyordum; çevrede bir kısmı biçilmiş, bir diğer kısmı&nbsp;da otla örtülü tarlalar; uzakta ırmağın kıvrımı; daha&nbsp;uzakta geçen sonbahar Charles ile birlikte at üzerinde&nbsp;dolaştığım korular. Bir süredir işittiğim şarkılar yaklaşıyorlardı bana doğru; omuzlarında orak ya da tırmıkla çiftliğe dönen hasatçılardı bunlar. Hemen hemen&nbsp;hepsini tanıdığım bu işçilerin, bana burada neşeyle&nbsp;dolaşan bir gezgin değil de, bir efendi olarak bulunduğumu anımsatmaları epey canımı sıktı. Yaklaşıp onlara&nbsp;gülümsedim, hepsiyle konuştum ve teker teker hatırlarını sordum uzun uzadıya. Henüz sabahleyin Bocage,&nbsp;tarımın durumu hakkında bilgi vermişti bana; zaten&nbsp;düzenli mektuplarıyla çiftliklerdeki en önemsiz olaylardan bile haberim olmasını sağlamıştı hiç aksatmadan.&nbsp;Toprakların işletilmesi hiç fena değildi, hatta Bocage’ın&nbsp;sözleri üzerine umduğumdan bile daha iyiydi. Ancak birkaç önemli konuda benim karar almam bekleniyordu ve&nbsp;ben, birkaç gün boyunca, bir haz duymadan, fakat yıkılmış yaşamımı bu sözde çalışmaya bağlayarak elimden geldiğince bütün işleri yönettim.</p>

  <p>Marceline konuk ağarlayacak kadar iyileşir iyileşmez, bazı dostlar bizimle birlikte kalmaya geldiler. Dostça ve gürültülü olmayan tutumları, Marceline'in&nbsp;hoşuna gitti, fakat benim daha gönülden evi terketmeme&nbsp;yol açtı. Çiftlikteki insanların topluluğunu yeğliyordum&nbsp;ben; onlarla birlikte öğrenilecek birşeyler buluyorum<a id="footnote6"></a> gibi geliyordu bana — onlara çok fazla soru sorduğumdan değil değil — hayır, fakat onların yanında duyduğum bir&nbsp;tür sevinci ancak şöyle böyle dile getirebilirim: Bana&nbsp;öyle geliyor ki, bu sevinci onların içinden duyumsuyordum — ve dostlarımız konuşmaya başlamadan önce neler söyleyeceklerini bildiğim halde, bu kabasaba insanları görmek bile sürekli bir hayranlık uyandırıyordu&nbsp;bende.</p>

  <p>Her ne kadar ilk önceleri, söylendiğine göre, onlara soru sorarken kesinlikle kaçındığım küçümseyici bir tutumla bana yanıt vermelerine karşın, kısa bir zamanda&nbsp;yanlarında bulunuşuma daha iyi katlanır oldular. Gittikçe daha fazla ilişki kuruyordum onlarla. Çalışmalarını izlemekle yetinmeyip, eğlencelerinde de yanlarında bulunmak istiyordum; dar kafalarının düşünceleri ilgilendirmiyordu beni kesinlikle, fakat yemeklerine katılıyor, şakalaşmalarını dinliyor, neşelerine büyük bir sevgiyle bakıyordum.</p>

  <p>Bu, kalbimi Marceline'in kalbinin çarpıntılarıyla çarptıran duygudaşlığın bir tür benzeriydi, her yabancı&nbsp;duygunun — belirsiz değil, fakat kesin, çarpıcı olan — ani&nbsp;bir yankısıydı. Kollarımda hasatçının kırıklığını hissediyordum; yorgundum onun yorgunluğuyla; susuzluğumu&nbsp;gideriyordu onun İçtiği bir yudum elma şarabı; şarabın&nbsp;boğazından kayıp aktığını hissediyordum; bir gün içlerinden biri, orağını bilerken baş parmağım kesti derince; acısını içimde duydum, iliklerime kadar.</p>

  <p>Sonuçta, bana öyle geliyordu ki, yalnızca gözlerim değildi beni manzara hakkında bilgilendiren, fakat bu&nbsp;acayip duygudaşlığın hiçbir sınır getirmediği bir tür okşamayla hissetmekteydim manzarayı.</p>

  <p>Bocage’ın varlığı canımı sıkıyordu; yanana geldiği zamanlar efendi rolü oynamam gerekiyordu ve bundan da hiç hoşlanmıyordum. Hâlâ buyruklar veriyordum -gerekliydi bu- ve işçileri kendime göre yönetiyordum; ama</p>

  <p>onlara fazla hükmeder görünmek korkusuyla ata binmiyordum artık. Fakat, varlığımdan rahatsız olmamaları ve benim karşımda kendilerini sıkmamaları için aldığım bütün önlemlere karşın, ben, karşılarında kötü&nbsp;bir merakla dopdolu olarak duruyordum hâlâ. Herbirinin varlığı bir giz olmayı sürdürüyordu benim için.&nbsp;Yaşamlarının bir bölümü hep gizleniyormuş gibi geliyordu bana. Yanlarında olmadığım zaman ne yapıyorlardı acaba? Daha fazla eğlenmediklerini kabul edemiyordum. Herbirine, tanımak arzusunda inatçılık&nbsp;gösterdiğim bir giz yakıştırıyordum. Çevrelerinde dolaşıyor, izliyor, gözetliyordum. Sanki karanlıklarından&nbsp;beni aydınlatacak bir ışık bekliyormuşcasına, en kaba doğaya sahip olanlarla ilgileniyordum daha çok.</p>

  <p>Beni özellikle çeken birisi vardı içlerinde: Epey güzel, iri yarı, hiç de aptal olmayan, fakat yalnızca içgüdü-leriyle hareket eden biriydi; beklenmedik davranışlarda&nbsp;bulunuyor ve kendini her geçici tepkiye kolayca terk&nbsp;ediveriyordu. Buralı değildi; umulmadık bir biçimde işe&nbsp;alınmıştı. İki gün mükemmel çalışıyor, üçüncü gün ölü&nbsp;denecek derecede sarhoş oluyordu. Bir gece onu görmek&nbsp;için ambara gittim gizlice; kuru otların içine gömülmüş,&nbsp;ağır bir sarhoşluk uykusuna dalmıştı. Ne kadar da uzun&nbsp;bir süre seyrettim onu!... Güzel bir günde geldiği gibi gitti.&nbsp;Hangi yollarda olduğumu bilmek isterdim doğrusu...&nbsp;Aynı günün akşamı onu Bocage'ın kovmuş olduğunu öğrendim.</p>

  <p>Bocage'a çok kızmıştım; yanıma çağırttım kendisini.</p>

  <p>- &nbsp;&nbsp;&nbsp;Duyduğuma göre Pierre’i kovmuşsunuz, diye söze&nbsp;başladım. Nedenini söyleyebilir misiniz bana?</p>

  <p>Elimden geldiğince yumuşatmaya çalıştığım kızgınlığım karşısında şaşırmıştı biraz:</p>

  <p>- &nbsp;&nbsp;&nbsp;Beyefendi, çiftliğinde pis bir sarhoşu bulundurmak&nbsp;istemezlerdi, en iyi işçileri baştan çıkaran birisini...</p>

  <p>- &nbsp;&nbsp;&nbsp;Yanımda bulundurmak istediklerimi ben sizden&nbsp;daha iyi bilirim.</p>

  <p>- &nbsp;&nbsp;&nbsp;Beş para etmeyen rezil birisi! Nereden geldiği bile&nbsp;belirsiz. Bu yörede iyi karşılanmaz böyle bir şey... Bir&nbsp;gece buğday ambarım ateşe vermiş olsaydı, beyefendi,&nbsp;memnun olacaklardı belki de.</p>

  <p>- &nbsp;&nbsp;&nbsp;Yetti ama, yalnızca beni ilgilendirir bu ve çiftlikte&nbsp;bana ait, sanırım; dilediğim gibi yönetirim. Bundan&nbsp;böyle, herhangi bir adam hakkında olumsuz bir karar<sup>-</sup>vermeden önce nedenlerini baha bildirmenizi isterim.</p>

  <p>Söylemiştim, Bocage beni çocukluğumdan tanır; her ne kadar sözlerimin söyleniş biçimi epey kırıcı idiyse de, buna kızmayacak denli beni çok seviyordu. Hatta beni&nbsp;pek ciddiye almadı bile. Normandiya köylüsü, nedenini&nbsp;kavrayamadığı, yani ilgisini uyandırmadığı şeyleri&nbsp;önemsemez genellikle. Bocage da bu tartışmayı basit bir &nbsp;kapris olarak kabul etmişti.</p>

  <p>Ancak ben. konuşmamızı bir azarlama ile noktalamak istemedim ve biraz fazla sert olduğumu düşünerek ekleyebileceğim birşeyler aramaya koyuldum. Kısa bir&nbsp;suskunluktan sonra;</p>

  <p>- &nbsp;&nbsp;&nbsp;Oğlunuz Charles, yakında dönmeyecek mi? Diye sormaya karar verdim.</p>

  <p>- &nbsp;&nbsp;&nbsp;Beyefendinin onu unutmuş olduğunu sanıyordum,&nbsp;pek az merak ettiklerine göre, dedi Bocage kırgın bir biçimde.</p>

  <p>- &nbsp;&nbsp;&nbsp;Ben, onu unutmak! Aman Bocage, geçen yıl birlikte '&nbsp;yaptığımız bütün şeylerden sonra nasıl unutabilirim ki&nbsp;onu? Hatta çiftlikler için ona çok güveniyorum...</p>

  <p>- &nbsp;&nbsp;&nbsp;Beyefendi, çok iyi kalplisiniz. Charles'ın sekiz gün&nbsp;içinde dönmüş olması gerek.</p>

  <p>- &nbsp;&nbsp;&nbsp;Haydi, çok sevindim buna Bocage, — ve onu başımdan savdım.</p>

  <p>Bocage'ın hakkı vardı biraz: Elbette Charles’ı unutmamıştım, ama onu pek düşündüğüm de yoktu. Bu kadar sıkı-fıkı bir arkadaşlıktan sonra, onun için üzücü bir ilgisizlikten başka birşey duymayışım nasıl açıklanabilir? Uğraşlarım ile zevklerim geçen yıldakilerin aynıları değildi kesinlikle. İki çiftliğimin, orada çalıştırdığım adamlar kadar beni ilgilendirmediğini kabul etmem gerekiyordu;, bu adamlarla sık sık görüşmemde Charles'ın varlığı rahatsız edici olacaktı. Çok fazla aklı&nbsp;başındaydı ve kendisine aşırı saygı gösterilmesini sağlıyordu. Dolayısıyla, anısının bende güçlü bir heyecan&nbsp;uyandırmasına karşın, dönüşünün yaklaşmasına endişeyle bakıyordum.</p>

  <p>Geldi. — Ay! Çekinmekte ne kadar haklıymışım ve Menalque her türlü anıyı yadsımakla ne iyi ediyormuş!&nbsp;— Charles'ın yerine, başına gülünç bir melon şapka geçirmiş saçma sapan bir beyefendinin girdiğini gördüm.&nbsp;Aman Tanrım! Ne kadar da değişmiş! Rahatsız ve sıkıntılı olmama karşın, beni yeniden görmesinin onda&nbsp;uyandırdığı sevinci çok soğuk karşılamamaya çabaladım; fakat bu sevinç bile canımı sıktı; çok beceriksizceydi ve hiç de içten görünmedi bana. Onu salonda kabul&nbsp;etmiştim ve gece olduğundan yüzünü pekiyi seçemiyordum; ama lambayı getirdikleri zaman favorilerini uzatmış olduğunu gördüm iğrenerek.</p>

  <p>O akşamki söyleşimiz tatsız tutsuz bir şeydi daha çok; ardından, onun sürekli çiftliklerde dolaşacağını bildiğimden sekiz gün boyunca buralara gitmekten kaçındım ve çalışmalarım ile konuklarıma adadım kendimi.&nbsp;Sonra, yeniden dışarı çıkmaya başlamam ile yepyeni bir&nbsp;uğraş tarafından teslim alınışım bir oldu:</p>

  <p>Oduncular koruları istila etmişlerdi. Her yıl korulardaki ağaçların bir bölümü satılırdı; on iki eşit parçaya bölünmüş olan korular, büyümelerinden umut kesilmiş&nbsp;fidanlarla birlikte, her yıl odun haline dönüştürülen on&nbsp;iki yaşında kesimlik ağaçlar sağlarlardı.</p>

  <p>Bu iş kışın yapılıyordu ve satış sözleşmesine göre oduncuların kesim alanını ilkbahardan önce boşaltmış olmaları gerekiyordu. Fakat işlemi yöneten odun tüccarı&nbsp;Heurterent baba öylesine vurdum duymazdı ki, bazen&nbsp;ilkbahar gelip çattığında ağaçların kesim ve taşınma&nbsp;işleri henüz tamamlanmamış olurdu; o zaman kesilmiş&nbsp;kütüklerden yeni filizlerin fışkırdığı görülürdü ve oduncular da kesim alanını boşaltırlarken birçok tomurcuğu&nbsp;tahrip ederlerdi.</p>

  <p>Bu yıl alıcı Heurtevent babanın ihmali, bizim endişe sınırlarımızın da ötesindeydi. Artıran kimse olmadığı&nbsp;için kesim alanını çok düşük bir fiyatla ona bırakmak&nbsp;zorunda kalmıştım; o da, her zamanki gibi çıkarına uygun olduğundan emin olarak, çok ucuza malettiği koruluğun ağaçların; kesmekte hiç de elini çabuk tutmuyordu. Bir haftadan öteki haftaya, bir seferinde işçi bulunmadığını, bir başka sefer havanın kötülüğünü, ardından&nbsp;atın hastalanışı, sigorta ödemelerini, diğer işleri.., daha&nbsp;ne bileyim, işte bir sürü şeyi ileri sürerek işi erteleyip geciktiriyordu. Öyle ki, yaz ortasında henüz hiç birşey ortadan kaldırılmış değildi.</p>

  <p>Geçen yıl beni çok fazla sinirlendirecek olan bu durumu epey sakin karşılıyordum bu yıl; Heurtevent’ın bana yaptığı haksızlığı gizlemiyordum; fakat bu şekilde yerle&nbsp;bir edilen bu korular çok güzeldi ve ben neşe içinde, av&nbsp;hayvanlarını gözetleyerek, izleyerek, engerek yılanlarım ürküterek ve bazen de henüz yaşıyor hissini veren ve&nbsp;kesik yerlerinden birkaç yeşil dal fışkıran devrik ağaç&nbsp;gövdeleri üstünde uzun uzun oturarak dolaşıyordum buralarda.</p>

  <p>Sonra birdenbire, Ağustosun ilk onbeş gününün ortalarına doğru Heurtevent adamlarını yollamaya karar verdi. Altısı birden, bütün işi ongün içinde bitireceklerini ileri sürerek geldiler. Koruların kullanılan bölümü&nbsp;hemen hemen La Valterie’ye kadar uzanıyordu; oduncuların işini kolaylaştırmak için yemeklerinin çiftlikten getirilmesini kabul ettim. Bu işle görevlendirilen, ordunun tam anlamıyla çürük olarak — çürük derken kafasından söz ediyorum, yoksa bedensel açıdan bir harikaydı — bize geri gönderdiği Bute adlı soytarının biriydi; adamlarımın arasında isteyerek konuştuklarımdan birisiydi o. Böylece çiftliğe kadar gitmeden de onu görebiliyordum artık. Çünkü tam o sıralarda yeniden evden&nbsp;dışarıya çıkmaya başlamıştım. Birkaç gün boyunca korulardan hiç ayrılmadım. La Moriniere'e yalnız yemek&nbsp;saatlerinde gidiyor ve çoğu kez de insanları sofrada bekletiyordum. İşleri denetliyormuş gibi yapıyordum, ama&nbsp;gerçekte işçileri görüyordum yalnızca.</p>

  <p>Bu altı adamlık takıma Heurtevent’ın iki oğlu da katılıyordu bazen; biri yirmi, diğeri on beş yaşlarında iri yarı, hafif kambur ve keskin hatlıydılar. Tipleri bir yabancıyı andırıyordu ve gerçekten de annelerinin bir İspanyol olduğunu öğrendim daha sonra. İlk önce kadının&nbsp;buralara kadar gelmiş olabileceğine şaşırdım, fakat&nbsp;gençliğinde eşsiz bir serseri olan Heurtevent’ın onunla&nbsp;İspanya'da evlenmiş olduğu anlaşılıyordu. Bu nedenden&nbsp;dolayı da ülkede pek iyi bir gözle bakılmıyordu kendisine. Anımsadığıma göre oğullarından küçük olanına&nbsp;ilk rastlayışım yağmur altında olmuştu; içine çalı çırpı&nbsp;yığılmış yüksek bir arabanın en tepesinde yalnız başına&nbsp;oturuyordu; orada dalların arasına kaykılmış, ülkede&nbsp;hiç işitmediğim acayip bir şarkı söylüyor ya da daha&nbsp;doğrusu avazı çıktığı kadar bağırıyordu. Arabayı çeken&nbsp;atlar yolu bildiklerinden kendi başlarına gidiyorlardı.&nbsp;Bu şarkının bende yarattığı etkiyi anlatamam; çünkü&nbsp;buna benzer bir şarkıyı Afrika'da duymuştum yalnızca...&nbsp;Kendinden geçmiş olan çocuk sarhoş gibi görünüyordu;&nbsp;yanımdan geçerken dönüp bana bakmadı bile. Ertesi gün&nbsp;Heurtevent'ın oğlu olduğunu öğrendim. Onu yeniden görmek ya da hiç olmazsa beklemek için geç saatlere kadar&nbsp;kesim alanında kalıyordum. Kısa sürede kesilmiş bütün&nbsp;ağaçlar boşaltıldı. Heurtevent’ın oğulları yalnızca üç kez&nbsp;geldiler. Gururlu görünüyorlardı ve ağızlarından tek kelime bile almayı başaramadım.</p>

  <p>Buna karşılık Bute, dereden tepeden konuşmayı seviyordu; ona öyle bir biçimde davrandım ki. kısa zamanda bana her şeyin söylenebileceğini anladı; bundan sonra&nbsp;hiç sıkılmadı ve ülkeyi bütün çıplaklığıyla gözlerimin&nbsp;önüne serdi. Gizinin üzerine eğildim büyük bir açlıkla.&nbsp;Gizi, hem beklentimin ötesindeydi, hemde beni tatmin&nbsp;etmiyordu. Görüntünün altında homurdanan şey orada&nbsp;değil miydi? Yoksa, belki de yeni bir ikiyüzlülük müydü&nbsp;bu? Her neyse! Gotların belirsiz olaylar tarihine yaptığım gibi Bute’ü de aynı şekilde sorguluyordum. Öykülerinden, başıma vuran ve benim tedirgince içime çektiğim bulanık bir buğu deryası yükseliyordu. Ondan ilk&nbsp;önce Heurtevent'ın kendi kızıyla yattığını öğrendim. En&nbsp;küçük bir ayıplamam, onu gizlerini açmaktan caydıracak diye korkuyordum; güldüm bu yüzden; merakım&nbsp;kışkırtıyordu beni.</p>

  <p>- &nbsp;&nbsp;&nbsp;Ya anne? Bir şey demiyor mu?</p>

  <p>- &nbsp;&nbsp;&nbsp;Anne mi! O öleli tam on iki yıl oluyor... Adam döverdi onu.</p>

  <p>- &nbsp;&nbsp;&nbsp;Ailede kaç kişiler hepsi?</p>

  <p>- &nbsp;&nbsp;&nbsp;Beş çocuk. Erkek çocukların en büyüğü ile en küçüğünü gördünüz. Güçlü olmayan ve papaz olmak isteyen&nbsp;bir tane daha var, on altı yaşında. Ve sonra, büyük kızın&nbsp;babadan olmuş iki çocuğu var...</p>

  <p>Yavaş yavaş daha birçok şey öğrendim, Heurtevent ailesinin evi pis kokulu berbat bir yerdi ve imgelemim, ben ne yaparsam yapayım, bunun çevresinde dönüp duruyordu tıpkı et üstündeki bir sinek gibi;</p>

  <p>- &nbsp;&nbsp;&nbsp;Bir gece, büyük oğlan genç bir hizmetçi kıza tecavüz&nbsp;etmeye kalkışmış; ancak kız çırpındığından baba işe&nbsp;karışarak oğluna yardım etmiş ve iri elleriyle kızı zaptetmiş; bu sırada ortanca oğlan, üst katta dua etmekteymiş sessizce, en küçük olan ise olayı seyrederek eğleniyormuş. Tecavüze gelince, pek de güç olmadığını sanıyorum, çünkü yine Bute’ün anlattığına göre, hizmetçi kız&nbsp;bunun tadını alınca kısa bir süre sonra küçük papazı&nbsp;baştan çıkarmaya kalkışmış.</p>

  <p>- &nbsp;&nbsp;&nbsp;Ve deneme başarılı olamamış mı? diye sordum.</p>

  <p>- &nbsp;&nbsp;&nbsp;Kendini tutuyor hâlâ, ama pek de güçlü değil artık,&nbsp;diye yanıtladı Bute.</p>

  <p>- &nbsp;&nbsp;&nbsp;Başka bir kızı daha olduğunu söylemedin mi?</p>

  <p>- &nbsp;&nbsp;&nbsp;Bulduğu herkesle yatar ve üstelik hiçbir şey de istemez. Hatta biri hoşuna gitse, üstüne para verecek olan odur. Fakat babanın evinde yatmaya gelmez, yoksa fena&nbsp;çarpılır insan. Ailede herkesin istediğini yapmaya hakkı var, fakat bunun diğerlerini ilgilendirmemesi gerek,&nbsp;der baba. Çiftlikten kovduğunuz genç, Pierre, bununla&nbsp;övünmedi hiç, ama bir gece kafası yarılmadan çıkamadı&nbsp;evden. O zamandan beri, şatonun koruluğunda eğleniyor&nbsp;herkes.</p>

  <p>Bunun üzerine bakışlarımla onu yüreklendirerek:</p>

  <p>- &nbsp;&nbsp;&nbsp;Sen de denedin mi bunu? diye sordum.</p>

  <p>Adet yerini bulsun diye gözlerini yere dikti ve sırıtarak:</p>

  <p>- &nbsp;&nbsp;&nbsp;Arasıra, dedi. Hemen sonra gözlerini kaldırdı: —&nbsp;Bocage babanın çocuğu da.</p>

  <p>- &nbsp;&nbsp;&nbsp;Bocage babanın hangi çocuğu?</p>

  <p>- &nbsp;&nbsp;&nbsp;Alcide, çiftlikte yatıp kalkan. Beyefendi onu tanımıyor mu yoksa?</p>

  <p>Bocage'ın bir başka oğlunun bulunduğunu öğrenmekten şaşkına dönmüştüm.</p>

  <p>- &nbsp;&nbsp;&nbsp;Evet doğru, diye devam etti Bute, geçen yıl amcasının yanındaydı. Fakat Beyefendinin ona korularda&nbsp;raslamamış olması şaşılacak şey; hemen her akşam kaçak avlanır.</p>

  <p>Bute bu son sözcükleri daha alçak bir sesle söylemişti. Bana baktı ısrarla ve ben de gülmem gerektiğini anladım. Bunun üzerine tatmin olan Bute sürdürdü konuşmasını:</p>

  <p>- &nbsp;&nbsp;&nbsp;Beyefendi kaçak avcılık yapıldığını biliyor nasıl&nbsp;olsa. Aman! Korular öylesine büyük ki, bu tür bir avcılık pek zarar vermiyor onlara.</p>

  <p>Kaçak avlanmaya karşı çok az hoşnutsuz görünmem üzerine, bundan cesaret alan ve bugün düşündüğüme&nbsp;göre, Bocage'a biraz zarar vermekten mutluluk duyan&nbsp;Bute. bana Alcide’in tuzaklarını hazırladığı çukurları&nbsp;gösterdi, sonra da onu suçüstü yakalayacağımdan hemen&nbsp;hemen emin olabileceğim çitteki bir yeri açıkladı. Burası, bir bayırın tepesinde, koruların sınırını oluşturan&nbsp;çitteki dar bir delikti ve Alcide saat altıya doğru buradan&nbsp;geçmeyi bir alışkanlık haline getirmişti. Oraya, Bute ile&nbsp;ben, epey eğlenerek iyice gizlenmiş bakır bir tel gerdik.&nbsp;Sonra, bana kendisini ele vermeyeceğime yemin ettiren&nbsp;Bute, bu işe bulaşmak istemeyerek çekip gitti. Bayınn&nbsp;diğer tarafına yatıp bekledim.</p>

  <p>Üç akşam boyunca bekledim boşu boşuna. Bute'ün beni kandırdığına inanmaya başlıyordum... Dördüncü&nbsp;akşam, en sonunda, hafif ayak seslerinin yaklaştığını&nbsp;işitiyorum. Kalbim çarpıyor ve kaçak avcılık yapan kişinin dehşetli tutkusunu anlıyorum birden... Tuzak öylesine iyi yerleştirilmiş ki, Alcide dosdoğru oraya geliyor. Ansızın, yere uzanmış görüyorum onu, ayak bileğinden yakalanmış bir halde. Kurtulmak istiyor, yere düşüyor yeniden ve bir av hayvanı gibi debeleniyor. Fakat onu yakalıyorum hemen. Yeşil gözlü, solgun sarı&nbsp;saçlı, kurnaz görünüşlü yaramaz bir velet. Beni tekmeliyor; sonra hareketsiz kalınca ısırmaya çalışıyor, ısıramayınca da o zamana kadar işitmediğim en berbat&nbsp;küfürleri savurmaya başlıyor. Sonunda dayanamayıp&nbsp;kahkahalarla gülüyorum. O zaman birden duruyor, bana&nbsp;bakıyor ve daha alçak bir sesle:</p>

  <p>- &nbsp;&nbsp;&nbsp;Yabani herif, sakatladınız beni, diyor.</p>

  <p>- &nbsp;&nbsp;&nbsp;Göster bakayım.</p>

  <p>Çorabını sıyırıp ayakkabısının üzerine indiriyor ve üzerinde hafif pembe bir izin çok güç seçildiği ayak bileğini gösteriyor.</p>

  <p>- Hiç birşey değil bu.</p>

  <p>Gülümsüyor biraz, sonra sinsice:</p>

  <p>- &nbsp;&nbsp;&nbsp;Babama gidip tuzakları sizin kurduğunuzu söyleyeceğim.</p>

  <p>- &nbsp;&nbsp;&nbsp;Yok ya! Bu tuzak seninkilerden biri.</p>

  <p>- &nbsp;&nbsp;&nbsp;Elbette, bunu sizin koymadığınız kesin.</p>

  <p>- &nbsp;&nbsp;&nbsp;Neden olmasın?</p>

  <p>- &nbsp;&nbsp;&nbsp;Bu kadar iyi beceremezdiniz. Nasıl koyduğunuzu&nbsp;gösterin bana.</p>

  <p>- &nbsp;&nbsp;&nbsp;Sen öğret...</p>

  <p>O akşam yemeğe çok geç döndüm, nerede olduğum bilinmediğinden Marceline merak içindeydi. Ancak ona, altı tuzak kurduğumu ve Alcide'e homurdanmak şöyle dursun üstüne üstlük on kuruş verdiğimi söylemedim.</p>

  <p>Ertesi gün, Alcide ile birlikte tuzakları kaldırmaya gittiğimde, iki tavşanın kapanlara yakalanmış olduğunu görmek çok hoşuma gitti; tavşanları ona bıraktım&nbsp;elbette. Av mevsimi henüz açılmamıştı. İnsanın kendisini tehlikeye atmadan başkalarına gösteremeyeceği bu av&nbsp;hayvanları ne oluyordu acaba? Alcide bunu bana açıklamayı reddediyordu. Sonunda yine Bute'ten öğrendim ki,&nbsp;bu hayvanları gizlice satın almada Heurtevent tam bir&nbsp;üstattı ve en küçük oğlu onunla Alcide arasında komisyonculuk yapıyordu. Böylece bu korkunç ailenin içine zamanından önce mi girecektim? Nasıl bir tutkuyla kaçak avcılık yaptım!</p>

  <p>Her akşam Alcide’i buluyordum; çok sayıda tavşan yakaladık, hatta bir seferinde bir de karaca; güçlükle yaşıyordu henüz. Alcide'in onu öldürmekten duyduğu zevki tüylerim ürpererek anımsarım hâlâ. Karacayı,&nbsp;Heurtevent'ın oğlunun geceleyin gelip alabileceği güvenli bir yere bıraktık.</p>

  <p>Bundan böyle, ağaçları boşaltılmış korular bana pek çekici gelmediği için, gündüzleri evden isteyerek çıkmamaya başladım. Hatta çalışmaya çabaladım; amaçsız&nbsp;sıkıcı bir çalışma — çünkü dersimi tamamlar tamamlamaz bu işi sürdürmeyi reddetmiştim — verimsiz bir çalışma, kırlardaki en önemsiz bir şarkı, en küçük bir&nbsp;gürültü bile dikkatimi dağıtıveriyordu hemen; her bağırış bir çağrı oluyordu benim için. Kaç kez hiçbir şeyin&nbsp;geçmediğini görmek için okumayı bırakıp pencereye&nbsp;koştum! Kaç kez birden dışarıya fırlayarak ... gösterebildiğim tek dikkat, bütün duyularımın dikkatiydi.</p>

  <p>Fakat gece olunca — ve artık daha çabuk gece oluyordu — o zamana kadar güzelliğinden kuşkulanmadığım bizim saatimiz başlıyordu ve hırsızların evlere girişi gibi&nbsp;evden dışarıya çıkıyordum ben de. Gözlerim gece kuşlarınki gibi olmuştu. Daha kıvrak ve daha yüksek otları,&nbsp;daha büyük ağaçları seyrediyordum hayranlıkla. Gece&nbsp;herşeyi yoğunlaştırıyor, uzaklaştırıyor, toprağı ırak&nbsp;kılıp yüzeyi derinleştiriyordu. En düz keçi yolu bile tehlikeli görünüyordu. Her yerden karanlık bir varoluşu&nbsp;yaşayanların uyandıkları hissediliyordu.</p>

  <p>- Baban şimdi senin nerede olduğunu sanıyor?</p>

  <p>- Hayvanlara baktığımı, olur da.</p>

  <p>Alcide, biliyordum, orada güvercinlerin ve tavukların yanında yatıyordu; geceleri ahıra kapatıldığından çatıdaki bir delikten çıkıyordu dışarıya; giysilerinde kümesin sıcak kokusu vardı hep...</p>

  <p>Sonra ansızın, avlar toplanır toplanmaz, vedalaşmadan, hatta bana "yarın görüşürüz" bile demeden, bir kapıdan giriyormuşcasına gecenin içine dalıyordu. Köpeklerin onun hatırına sustuğu çiftliğe dönmeden önce&nbsp;küçük Heurtevent’ı bulduğunu ve yiyeceği ona teslim&nbsp;ettiğini biliyordum. Ama nerede? Arzumun bir türlü öğrenemediği şey buydu işte; tehditler, hileler fayda etmedi; Heurtevent'ler kendilerine yaklaşılmasına izin vermiyorlardı. Ve deliliğim nerede ağır basıyordu, bilemiyorum: Sürekli önümden kaçan saçma sapan bir gizi izlemekte mi? Belki de merakın zorlamasıyla bu gizi yaratmakta mı? — Peki ama, Alcide benden ayrılınca ne yapıyordu? Çiftlikte mi yatıyordu gerçekten? Yoksa çiftçiyi mi inandırıyordu buna? Of! Boşuna sokuyordum&nbsp;burnumu bu işe, bana karşı olan güvenini artıramadan&nbsp;saygısının azalmasına neden oluyordum yalnızca ve bu&nbsp;durum beni hem zıvanadan çıkarıyor, hem de üzüyordu.</p>

  <p>O ortadan kaybolunca, korkunç bir yalnızlığa gömülüyordum birden; tarlalardan, çiyle ağırlaşıp, geceden, vahşi bir yaşamdan ve anarşiden sarhoşlamış, ıslak,&nbsp;çamurlu, yapraklarla örtülü otlar üzerinden yürüyerek&nbsp;eve dönüyordum. Uzaktan, uyuyan La Moriniere'de,&nbsp;Marceline'in oda lambası sakin bir deniz feneri gibi&nbsp;bana rehberlik ediyordu sanki; geceleri böyle dışarı çıkmadan uyuyamayacağıma inandırmıştım karımı. Doğruydu: Nefretle giriyordum yatağa ve ambarda yatmayı&nbsp;yeğlerdim gerçekten.</p>

  <p>&nbsp;</p>

  <p>Av hayvanı çok boldu bu yıl. Tavşanlar, ada tavşanları, sülünler yakalanıyordu arka arkaya. Herşeyin istenildiği gibi gittiğini gören Bute, üç akşam sonra bize katılmaktan büyük haz almaya başladı.</p>

  <p>Kaçak avcılığın altıncı akşamı, on iki tuzaktan ikisini bulabildik yalnızca; gündüzün bir arama tarama yapılmıştı Bute, demir tel işe yaramadığından yeniden bakır tel satın almak için yüz kuruş istedi benden.</p>

  <p>Ertesi gün, bu on tuzağı Bocage’ın evinde görmek sevindirdi beni ve gayretkeşliğini beğendiğimi göstermem gerekti. İşin komiği, geçen yıl, ele geçirilen her tuzak&nbsp;için on kuruş ödemeye söz vermiştim düşüncesizce; böylece yüz kuruş vermem gerekti Bocage'a. Bu arada, yüz kuruşuyla Bu te bakır tel satın alıyor. Dört gün sonra, aynı hikâye; on tuzak yakalanıyor yeniden. Bir kez daha&nbsp;yüz kuruş Bute'e, yüz kuruş da Bocage'a. Onu kutladığımda:</p>

  <p>- &nbsp;&nbsp;&nbsp;Kutlanılması gereken, diyor, ben değilim. Alcide.</p>

  <p>- &nbsp;&nbsp;&nbsp;Ya!</p>

  <p>Fazla şaşkınlık göstermek insanı ele verebilir; kendimi tutuyorum.</p>

  <p>- &nbsp;&nbsp;&nbsp;Evet, diye devam ediyor Bocage, ne yaparsınız Beyefendi, ben epey yaşlıyım ve çiftlikten ayrılamıyorum.&nbsp;Benim yerime küçük dolaşıyor koruları; koruları iyi&nbsp;tanır, şeytan gibidir ve tuzakların nerede aranacağını ve&nbsp;bulunacağını benden daha iyi bilir.</p>

  <p>- &nbsp;&nbsp;&nbsp;Kolayca inanıyorum buna Bocage.</p>

  <p>- &nbsp;&nbsp;&nbsp;Beyefendinin tuzak başına verdiği on kuruştan beşini ona bırakıyorum sonuçta.</p>

  <p>- &nbsp;&nbsp;&nbsp;Tabii, hak ediyor bunu. Vay canına! Beş günde yirmi tuzak! İyi çalışıyor. Kaçak avcıların yapacağı tek şey&nbsp;bundan vazgeçmek. İddiaya girerim, dinleneceklerdir&nbsp;artık.</p>

  <p>- &nbsp;&nbsp;&nbsp;Nerde! Tuzaklar yakalandıkça, daha fazlasını buluyoruz beyefendi. Av hayvanları pahalıya gidiyor bu yıl&nbsp;ve onlara bir kaç kuruşa mal olan...</p>

  <p>Bana öylesine iyi oyun oynamışlardı ki, az kalsın Bocage'ın da bu işte parmağı olduğunu sanacaktım. Ve bu olayda asıl canımı sıkan, Alçide’in üç kollu ticareti&nbsp;değil, fakat beni bu şekilde aldatmasıydı. Peki daha sonra ne yapıyorlardı bu parayı, Bute ile o? Hiçbir şey bilmiyorum; bu tür insanlar hakkında hiçbir şey bilemeyeceğim. Yalan söyleyeceklerdir hep, aldatmak için aldatacaklardır beni. O akşam Bute'e yüz kuruş yerine on&nbsp;frank verdim; bunun sonuncu olduğunu ve eğer tuzakları&nbsp;ele geçerse bir daha karışmayacağımı söyledim.</p>

  <p>Ertesi gün Bocage'ın geldiğini görüyorum; cam çok sıkkın görünüyor, hemen bende ondan daha sıkıntılı oluyorum. Ne oldu ki acaba? Bocage, Bute'ün çiftliğe ancak sabaha karşı döndüğünü anlatıyor bana; bir Polonyalı gibi sarhoşmuş Bu te; Bocage daha ağzını açar açmaz, Bute ona çok pis küfürler savurmuş, sonra da üzerine&nbsp;atılmış, yumruklamış...</p>

  <p>- &nbsp;&nbsp;&nbsp;Eh, ne yapalım, dedi Bocage, ona yol vermek için&nbsp;beyefendinin bana yetki (bir an bu sözcük üzerinde duraksıyor), yetki verip vermeyeceğini öğrenmeye gelmiştim.</p>

  <p>- &nbsp;&nbsp;&nbsp;Düşüneceğim bunu, Bocage. Size saygıda kusur etmesine çok üzüldüm. Anlıyorum... Beni yalnız bırakın&nbsp;da düşüneyim ve iki saat sonra gelin buraya.</p>

  <p>Bocage çıkıyor.</p>

  <p>Bute'ü alıkoymak, Bocage'a çok kötü hakaret etmekti; Bute'ü kovmak ise, onu intikam almaya zorlamaktı. Her&nbsp;neyse, ne olacaksa olsun; zaten tek suçlu da benim... Ve&nbsp;Bocagea gelir gelmez:</p>

  <p>- &nbsp;&nbsp;&nbsp;Bute'e, artık kendisinin burada görülmek istenmediğini söyleyebilirsiniz.</p>

  <p>Sonra beklemeye başlıyorum. Bocage ne yapıyor? Bute ne diyor? Skandalin birkaç yankısı ancak akşamleyin kulağıma ulaştı. Bute konuşmuştu. Bunu ilk önce&nbsp;Bocage'ın evinden gelen bağrışlardan anlıyorum; küçük&nbsp;Alcide'i dövüyorlar.— Bocage gelir neredeyse; geliyor, İhtiyar adımlarının yaklaştığını duyuyorum ve kalbim av&nbsp;hayvanları için çarptığından daha fazla çarpıyor. Dayanılmaz bir an! Bütün büyük duygulardan söz edilecek;&nbsp;ben de onu ciddiye almaya zorlanacağım. Acaba ne gibi&nbsp;açıklamalar uydurmalı? Kimbilir ne kadar kötü oynayacağım! Of! Rolümü bırakmak isterdim... Bocage içeri&nbsp;giriyor. Söylediklerinden hiçbir şey anlamıyorum. Saçma sapan bir şey bu: Söylediklerini tekrar ettirmeliyim&nbsp;ona. Sonunda şunları kavrayabiliyorum: Bute'ün tek&nbsp;suçlu olduğunu sanıyor; inanılmaz gerçek ellerinin arasından kayıyor; sanki ben Bute'e on frank vermişim, ne&nbsp;yapmak için olsun ki? Bunu kabul edemeyecek kadar&nbsp;çok fazla Normandiyalı. Bu on frangı Bute çalmıştır, kesin bu; bu parayı ona verdiğimi ileri sürerek hırsızlığa&nbsp;yalanı da katıyor; hırsızlığını gizlemek için uydurduğu&nbsp;birşey işte; Bocage'a yutturamaz bunu... Kaçak avcılığa&nbsp;gelince, ondan hiç söz edilmiyor bile. Bocage’ın Alcide’i dövmesi, küçüğün dışarıda gecelemesi yüzünden.</p>

  <p>Of be! Kurtuldum; Bocage'ın gözünde herşey yolunda hiç olmazsa. Ne de aptal şu Bute! Elbette, kaçak avlanmak için büyük bir istek duymuyorum bu akşam.</p>

  <p>Artık herşeyin bittiğini sanıyordum, fakat bir saat sonra Charles karşımda. Hiç de şaka yapar gibi bir hali&nbsp;yok; henüz uzaktan babasından daha fazla kafamı&nbsp;şişirecekmiş gibi görünüyor. Oysa geçen yıl.....</p>

  <p>- &nbsp;&nbsp;&nbsp;Eh Charles! görünmüyordun uzun zamandır.</p>

  <p>- &nbsp;&nbsp;&nbsp;Beyefendi beni görmek isteseydi, çiftliğe gelmesi&nbsp;yeterli olurdu. Çok şükür, ne korularla, ne de gecelerle&nbsp;yapılacak işim var benim.</p>

  <p>- &nbsp;&nbsp;&nbsp;Ya! Demek baban sana anlattı ki...</p>

  <p>- &nbsp;&nbsp;&nbsp;Babam bana hiçbir şey anlatmadı, çünkü babam&nbsp;hiçbir şey bilmiyor. Bu yaşta, efendisinin kendisini hiç takmadığını öğrenmesine ne gerek var?</p>

  <p>- &nbsp;&nbsp;&nbsp;Dikkat et Charles! çok ileri gidiyorsun..</p>

  <p>- &nbsp;&nbsp;&nbsp;Hay Allah, efendi olan sîzsiniz! Ve canınızın istediğini yaparsınız.</p>

  <p>- &nbsp;&nbsp;&nbsp;Charles, çok iyi biliyorsun ki ben kimseyle alay etmedim ve eğer canımın istediğini yapıyorsam, bunun&nbsp;benden başka kimseye bir zararı yok.</p>

  <p>Omuzlarını silkti hafifçe.</p>

  <p>- &nbsp;&nbsp;&nbsp;Çıkarlarınıza kendiniz saldırdığınız sürece onların korunmasını nasıl isteyebilirsiniz?. Aynı anda hem koruyucuyu, hem de kaçak avcıyı koruyamazsınız.&nbsp;</p>

  <p>—Neden?</p>

  <p>- &nbsp;&nbsp;&nbsp;Çünkü, o zaman ... Ah! Bakınız beyefendi, bütün&nbsp;bunlar benim için çok kötü şeyler ve efendimin yakalanan kişilerle bir çete oluşturduğunu ve onlarla bir olup&nbsp;kendisi için yapılan işi bozduğunu görmek hoşuma gitmiyor işte.</p>

  <p>Charles, gittikçe kendinden daha emin bir sesle söylüyor bunları. Hemen hemen soylu bir -biçimde duruyor karşımda, favorilerini kestirmiş olduğunu farkediyorum. Söyledikleri epey doğru zaten. Ve ben sustuğum için&nbsp;(ona ne söyleyebilirim ki?), o sürdürüyor sözlerini:</p>

  <p>- &nbsp;&nbsp;&nbsp;İnsanın sahip olduğu şeylere karşı görevleri vardır,&nbsp;bunu bana beyefendi öğretmişti geçen yıl, ancak şimdi&nbsp;unutmuş görünüyor. Bu görevleri ciddiye almak ve onlarla oynamaktan vazgeçmek gerekir..., yoksa insan sahip&nbsp;olmayı hak etmiyor demektir.</p>

  <p>Bir cin suskunluk.</p>

  <p>- &nbsp;&nbsp;&nbsp;Bütün söyleyeceklerin bu mu?</p>

  <p>- &nbsp;&nbsp;&nbsp;Bu akşamlık bu kadar, evet beyefendi: fakat bir&nbsp;başka akşam, eğer beyefendi beni buna zorlarsa, beyefendiye babam ile benim La Moriniere'i terk edeceğimizi&nbsp;söylemeye gelirim belki de.</p>

  <p>Ve beni hafifçe selamlıyarak dışarı çıkıyor.</p>

  <p>Düşünecek zamanı henüz buluyorum:</p>

  <p>- &nbsp;&nbsp;&nbsp;Charles!</p>

  <p>Kahretsin, hakkı var... Fakat, eğer sahip olmak buna denirse!.. Charles! Ardından koşuyorum: gecenin içinde&nbsp;ona yetişiyorum ve çabucak ani kararımı sağlamlaştırmak için.</p>

  <p>- &nbsp;&nbsp;&nbsp;La Moriniere’i satışa çıkarttığımı babana haber verebilirsin.</p>

  <p>Charles ciddi bir biçimde selam veriyor ve tek kelime etmeden uzaklaşıyor.</p>

  <p>Hepsi anlamsız bunların...</p>

  <p>Marceline, bu akşam yemeğe inemiyor ve bana rahatsız olduğu haberini iletiyor. Aceleyle ve yüreğim daralarak odasına çıkıyorum. İçimi rahatlatıyor hemen. "Sadece bir nezledir" diye umuyor. Üşütmüş.</p>

  <p>- &nbsp;&nbsp;&nbsp;Üzerine bir şeyler alamaz miydin?</p>

  <p>- &nbsp;&nbsp;&nbsp;İlk titreyişten sonra şalımı aldım oysa.</p>

  <p>- &nbsp;&nbsp;&nbsp;Onu titreyişten sonra değil, önce almalıydın,</p>

  <p>Bana bakıp gülümsemeye çalışıyor ... Ah! Belki, de kötü başlayan bir gün beni sıkıntı içine atıyor— bana yüksek sesle "Yaşayışımla bu kadar mı ilgilisin?" dese&nbsp;bile, daha iyi işitemeyecektim onu. Gerçekten herşey dağılıyor çevrede; elimin kavradığı hiçbir şeyi yine elim&nbsp;tutmayı bilemiyor bir türlü... Marceline'e doğru atılıyor&nbsp;ve solgun şakaklarını öpücüklere boğuyorum. İşte o zaman, artık kendisini tutamıyor ve omuzumda hıçkırarak ağlıyor.</p>

  <p>- &nbsp;&nbsp;&nbsp;Oh! Marceline! Marceline! Gidelim buradan. Başka&nbsp;yerde, seni Sorrente’de sevdiğim gibi seveceğim yine. Değiştiğimi sandın, öyle değil mi? Fakat başka yerde, aşkımızı hiçbir şeyin değiştirmediğini anlıyacaksın iyicene.</p>

  <p>Üzüntüsünü geçiştirebilmiş değilim henüz, ama şimdiden öylesine umutlanmış ki!</p>

  <p>Mevsim ilerlemiş değildi, fakat hava nemli ve soğuktu, ve gül fidanlarının son goncaları henüz açmadan soluyorlardı. Konuklarımız çoktan terketmişlerdi bizi. Marceline evi kapama işleriyle ilgilenemeyecek kadar&nbsp;hasta değildi ve beş gün sonra hareket ettik.</p>
</body>
</html>
