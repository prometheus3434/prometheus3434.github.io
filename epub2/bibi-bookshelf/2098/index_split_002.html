<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>OSMANLI TOPLUMUNDA</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Şeyh Bedreddîn meselesi, özellikle Türkiye'de amatör tarihçilik alanındaki spekülasyonlar pazarında çözülmek bir yana, esrarını titizlikle korumakta direniyormuşçasına, her yeni yayında giderek daha da fazla çözümsüzlüğe yöneliyor görünmektedir. Şeyh Bedreddîn'le ilgili yayınlar meselenin çözümüne katkıda bulunacak yeni ufuklar açmak yerine, adeta daha da içinden çıkılmaz hale getirmekte, durmadan yeni spekülasyonlar üretmektedirler. Kanaatimizce Şeyh Bedreddîn'in ve hareketinin -son birkaç bilimsel çalışmaya rağmen- hâlâ çözülemeyen bir tarih problemi olarak kalmasının, dolayısıyla Türkiye'de birbirine hiç uymayan spekülatif yorumlara ve saptırmalara maruz bırakılarak ideolojik çatışmaların en itibarlı malzemelerinden biri haline getirilmesinin iki sebebi var gibi görünüyor.</p>
	<p class="calibre1">İlki, bu ilginç şahsiyetin zamanına göre en üst derecede eğitim görmüş ve döneminin en ünlü bilim ve tasavvuf adamları arasına girmiş biri olarak, üstelik Osmanlı Devleti'nin önemli bir bürokratik makamında fiilen görev yapmış bir devlet adamı sıfatıyla, bu devlete karşı çıkarak bütün Osmanlı tarihinin belki de en önemli toplumsal hareketinin lideri haline gelişindeki esrarlı değişimle doğrudan ilgilidir. Bu konumu Şeyh Bedred-dîn'i, benzeri hiç görülmemiş bir şahsiyet haline getirmektedir. Belki onu bu derece ilginç ve çekici hale sokan da bu konumudur.</p>
	<p class="calibre1">Bir diğer sebep ise, gerek kendisinden, gerekse meydana getirdiği hareketten bahseden kaynakların durumuyla ilgili görünmektedir. Bir defa bu kaynakların (biri Türk, biri Arap, diğeri Bizans kaynağı olan üçü hariç)2 hiçbiri onunla çağdaş olmadığı gibi, ortaya koydukları versiyonlarda da bazı farklılıklar bulunmaktadır. Bunların en eskisinden en yenisine doğru gidildikçe, gerek Şeyh Bedreddîn'in kendisine, gerekse harekete dair tafsilatın artmakta olduğu ve bazı konularda çelişkilerin ortaya çıktığı görülür. Bu tafsilatın kaynakları nelerdir? Sonraki yazarlar, kendilerinden öncekilerin göremedikleri birtakım malzemeye mi ulaşmışlardır, yoksa biraz da hayallerini kullanarak veya nakledilmekte olan dedikoduları değerlendirerek kendiliklerinden mi bu tafsilatı üretmektedirler?</p>
	<p class="calibre1">Ayrıca, Şeyh Bedreddîn'in kendi eserleri de, kaynaklarla ilgili bu problemin bir başka yönünü oluşturmaktadır. Varidat hariç, bugün elimizde bulunan nüshaları itibariyle genellikle İslam hukukuna ait olup üstelik bir kısmı İznik'teki sürgün hayatı sırasında yazılmış veya tamamlanmış eserlerinin hiçbirinde, ona ait olduğu ileri sürülen ihtilalci fikirlerin veya materyalist düşüncelerin en ufak bir izine rastlanamamıştır. Bu husus kanaatimizce çok önemlidir. Bu eserler, birtakım konularda klasik anlayışa uymamakla beraber, kesinlikle dönemin Ehl-i Sünnet inançlarının ve hukukunun haricine çıkan bir fikir ihtiva etmemektedirler. Bu gözlem, eskiden beri Şeyh Bedreddîn üstünde çalışan hemen bütün bilim adamları tarafından teyid edilmiş ve üzerinde anlaşmaya varılmış bir konudur. Bu takdirde Vâridaftakı panteist, hatta materyalist fikirleri nasıl açıklamak gerekecektir? Bu konuda bir başka problem de doğrudan doğruya Vâridat'm kendisidir ki bunu aşağıda genişçe tartışmaya gayret edeceğiz.</p>
	<p class="calibre1">Görüldüğü gibi, gerek Şeyh Bedreddîn'in işaret olunan kişisel konumu, gerek ondan bahseden kaynaklardaki tutarsızlıklar, gerekse Varidat ile diğer eserleri arasındaki çelişki, onun hem geniş ölçüde spekülatif yorumlara, dolayısıyla bazı ideolojik saptırmalara elverişli bir hale gelmesinde, hem de ciddi bir tarihsel probleme dönüşmesinde önemli rol oynamış olmalıdır.</p>
	<p class="calibre1">İşte Şeyh Bedreddîn'in Türkiye tarihinde böyle bir konumda olması, onu Cumhuriyet Türkiyesi'nde "bozulmuş, saptırılmış tarih"in otuz yılı aşkın bir süredir en favori konularından biri haline getirmiş bulunuyor.</p>
	<p class="calibre1">II. TÜRKİYE'DE "SAPTIRILMIŞ TARİHİN GÖZDESİ ŞEYH BEDREDDÎN</p>
	<p class="calibre1">Cumhuriyet Türkiyesi'nde başlangıçtan beri yaşanan kimlik buhranı ve bundan kaynaklanan ideolojik çatışmalar, toplumda kültür temelinde çok açık bir ikiye bölünmüşlüğü bugüne taşımıştır. Bu bölünmüşlük, çok tabii olarak en çok tarihe bakışta kendini göstermekte, dolayısıyla tarih bu bölünmüşlüğün yarattığı ideolojik çatışmanın önemli bir referans aracı olarak ilginç bozmalara, saptırmalara konu edilmektedir. İşte uzunca bir müddetten beri Şeyh Bedreddîn'in ve onun önderliğindeki toplumsal hareketin de, bu bozulmuş, saptırılmış yaklaşımlar için çok elverişli bir malzeme oluşturduğu gözlenmektedir.</p>
	<p class="calibre1">Şeyh Bedreddîn meselesi, Türkiye akademik tarihçiliğinde bugüne kadar, Ahmed Cevdet Paşa ve Abdurrahman Şeref gibi önemli tarihçi ve yazarların yayımladıkları genel İslam ve Osmanlı tarihi eserlerinde hep devletçi bakış açısından kısaca ele alınmış, onun yüksek bir İslam âlimi olduğu vurgulanmakla beraber, son tahlilde, siyasal ihtiraslarının arkasına düşüp devlete isyan eden bir âsi olduğu hep belirtilmiştir.3 Cumhuriyet dönemi akademik Türk tarihçiliğinde de aynı yaklaşımın sürdüğü rahatlıkla söylenebilir. İ. Hakkı Uzunçarşılı ve özellikle İ. Hami Dânişmend, hatta M. Tayyip Gökbilgin, bu konuda son dönem Osmanlı tarihçilerinden fazla ayrılmazlar. Bu modern tarihçilerin eserlerinde Şeyh Bedreddîn'in bilimsel şahsiyeti ve bilhassa düşünceleri fazlaca irdelenmeksizin, kaynaklar sorgulanmadan, isyan olayı devletçi açıdan tasviri olarak kısaca özetlenip geçilir.4</p>
	<p class="calibre1">Monografik temelde ise, Şeyh Bedreddîn'in pek fazla sayıda bilimsel incelemeye konu teşkil ettiğini söyleyemeyiz. Bilindiği gibi bu konuda ilk bilimsel monografiyi yayımlayan Mehmed Şerefeddin'in (Yaltkaya) tanınmış kitabının dışında,5 bsmen Bezmi Nusret Kaygusuz'un bir Şeyh Bedreddîn hayranı gözüyle yazılmış taraflı araştırmasını,6 kısmen de -tam bir monografi olmamakla beraber- gerçekten objektif bir yaklaşım sergileyen ve kaynaklara tam anlamıyla hâkim olan Abdülbaki Gölpmarlı'nm eserini, bir de Necdet Kurdakul'un gerçekten değerli kitabım saymamız gerekir.7</p>
	<p class="calibre1">Sonuncusu hariç bu araştırmalar, sonraki bütün yayınların da ana kaynakları olacaktır.</p>
	<p class="calibre1">Şeyh Bedreddîn'in asıl ilgi gördüğü kesim, amatör (popüler) tarihçilikte olmuştur. Bunun böyle oluşu ise, daha çok Türkiye'nin 196O'lı yıllarda içine girdiği, yukarıda sözü edilen ikiye bölünmüş kültür tabanında yeşeren ideolojik ortamla ilgili görünüyor. Nitekim Şeyh Bedreddîn ve hareketi, özellikle 1960'lardan sonra yükselen entelektüel ve bilhassa militan sol çevrelerin hararetle üstlendiği Marksist toplumcu tarih yaklaşı-mınca en çok ilgi gösterilen, bu sebeple de sık ele alınan bir konu olarak ileri çıktı. Osmanlı tarihinde birçok ayaklanma olayı meydana geldiği halde, bunların hiçbiri şimdiye kadar sol kesimde Şeyh Bedreddîn isyanı kadar ilgiye mazhar olmamış, tarihi saptırma malzemesi yapılmamıştır. Hatta Pir Sultan Abdal bile sol kesimin tarihsel ilgi sıralamasında zaman olarak daha sonraları ve ikinci sırada yer alabilmiştir. Bu ilginin bir sebebi kanaatimizce, Şeyh Bedreddîn'in aşağıda genişçe tartışacağımız ve sorgulayacağımız "paylaşımcı" ideolojisi ise, bir diğer sebebi de, Türk toplumu gibi çoğunluğu itibariyle güçlü bir muhafazakâr tarih bilincine sahip, başka bir deyişle, modernleşmenin önüne sürdüğü problemlere çözüm üre-tememekten doğan bir korkuyla kendini zihinsel olarak geçmişine, tarihi ne hapseden, dolayısıyla geçmişini kutsallaştıran bir toplumda sol ideolojinin yer bulabilmesinin, ancak kendine bu tarihin içinde bir kök yaratmak ve bunu kabul ettirmekle mümkün olabileceği olgusunun anlaşılmış bulunmasıdır. İşte 196O'lı yıllarda Şeyh Bedreddîn, 1970'li yıllarda da Pir Sultan Abdal ile ilgili sol kesimdeki özensiz popüler tarih yayınlarında görülen artış, bu tarihsel kökü yaratma çabasından kaynaklanıyordu.</p>
	<p class="calibre1">Türkiye solunun tarihe bakışı çerçevesinde Şeyh Bedreddîn olayını bir "tarihi bozma, tarihi saptırma" (deformation kistorique) konusu yapan ilk şahsiyet, şair Nâzım Hikmet olmuştur. O, hapisteyken 1936'da yayımladığı ünlü Simavne Kadısı Oğlu Şeyh Bedreddîn Destanı'nm önsözünde, kendisine ilham kaynağı olup Türkiye'de bu konuda ilk bilimsel araştırmayı yayımlayan M. Şerefeddin'in (Yaltkaya) meseleye bakış açısını beğenmediğini açıkça belirtir ve bunu değiştirmek istediğini ima eder.8</p>
	<p class="calibre1">İşte Şeyh Bedreddîn meselesinin, "bilimsel yaklaşım" düzleminden "ideolojik saptırma" düzlemine kaydırılması böyle başladı ve giderek takipçiler buldu. Nâzım Hikmet'in, destanında Şeyh Bedreddîn'in kişiliğinde takdim ettiği "toplumcu, idealist, paylaşımcı, materyalist, feodal düzen karşıtı ihtilalci halk kahramanı" imajı, sonraki yıllarda sol kesimin hem popüler tarihçiliğinde,9 hem de sanat ve edebiyatında bu tarihsel saptırma doğrultusunda idealist toplumcu bir yaklaşımla işlenmeye ve yüceltilmeye çalışıldı.10 Nitekim Necdet Kurdakul bu kesimin sanat eserlerindeki Şeyh Bedreddîn'in tam anlamıyla bir hayal olduğunu vurgular.11 Sol kesimin Marksist popüler tarihçiliğinde Şeyh Bedreddîn anakronik bir yaklaşımla sürekli olarak, sınıfsız, paylaşımcı toplum idealinin habercisi kabul edilmekte olup 1525'te Mulhouse'da işkence ile öldürülen Alman köylü ayaklanmacısı ilahiyatçı Thomas Müntzer'e benzetilmekte ısrar edildi.12 Aşağı yukarı aynı yıllarda bu eğilim, sağ kesimdeki birtakım kalem erbabı tarafından da aksi doğrultudaki yaklaşımlarla karşılık gördü.13 Bu yaklaşımların öne sürdüğü iddia ise, Şeyh Bedreddîn'in "Osmanlı Devleti'ni yıkmayı ve halkın inançlarını fesada vermeyi amaçlayan bir Bâtınî olduğu" idi. 1990'dan itibaren de İslamcı kesimin ilgisini çeken Şeyh Bedreddîn, bu kesimin amatör yazar ve tarihçilerinin kalemlerinde, "solun elinden kurtarılmaya", materyalist kimlikten sıyınlmaya, kısaca bir anlamda "sol ideoloji tarafından çalınmış bu tarihsel şahsiyeti geri alma"ya yönelik yayınların konusu yapıldı.14 Eski yaklaşımlara karşı çıkan bu İslamcı yeni yaklaşımda ise, daha önceki araştırmacıların gerçekleri bilerek çarpıttıkları gibi ağır bir suçlama eşliğinde, Şeyh Bedreddîn'in sanıldığı gibi İslam'a karşı olan materyalist bir düşünce adamı ya da isyancı bir Bâtınî değil, aksine Sünni İslam'a sıkı sıkıya bağlı ciddi bir âlim ve mutasavvıf olduğu tezi savunuluyordu.15</p>
	<p class="calibre1">Türkiye'deki bilimsel olmayan bu popüler Şeyh Bedreddîn araştırmalarıyla ilgili, dikkati çeken bir nokta var ki, o da -bir iki isim müstesna-bu yaklaşım sahiplerinin çoğunun şair, edip, hukukçu, amatör araştırmacı gibi, değişik formasyonlara mensup, ideolojik yanları ağır basan yazarlar olmasıdır. Bu sebeple bunlar ikinci veya üçüncü elden metinler üzerinde kendi ideolojileri doğrultusundaki çok spekülatif yorumlarla meseleyi iyice karmaşık hale getirmişlerdir. Şeyh Bedreddîn meselesinin profesyonel (akademik, bilimsel) tarihçilikten çok, popüler (amatör) tarihçiliğin itibarına mazhar oluşu, yukarıda vurguladığımız üzere, kültür çatışmasıyla yakından alakalı olduğundan böyle ideolojik bir nitelik kazanmış, yazarlar tabiatıyla itinasız, kolaycı, modern bilimsel tarih yaklaşımından uzak ve spekülatif bir konuma düşmüşlerdir. Bu yazarlar kendi ideolojilerini, inançlarını, bir elbise gibi Şeyh Bedreddîn'in üstüne geçirmeye çalışmış, onu döneminin şartlan içinde anlamaya çalışacak yerde, kendi düşüncelerinin bir temsilcisi gibi görüp adeta bugüne taşımışlardır. Öyle anlaşılıyor ki Şeyh Bedreddîn, eskisi kadar sık olmasa da, hâlâ esrarını koruyan o "mazlum idealist kahraman" kişiliğiyle, Osmanlı döneminin hemen hiçbir şahsiyetinin olmadığı kadar ilgi odağı olmaya devam edeceğe benzemektedir.</p>
	<p class="calibre1">Birbirine bu kadar zıt ideolojik deformasyonların ve spekülasyonların malzemesi yapılagelen Şeyh Bedreddîn meselesinin, bu taraflı yaklaşımların yarattığı karmaşa ortamından kurtulup bilimsel platforma yöneldiğini söylemek hâlâ mümkün olmadığına göre, bizim de halihazırda bu devasa problemin üstesinden gelme iddiasını taşımadığımızı hemen belirtelim. Ancak bizim her şeyden önce burada yapmaya çalışacağımız, bütün ideolojik yaklaşımların onun kişiliğinin ve öncülüğünü yaptığı hareketin etrafında meydana getirdiği spekülatif kirlilikten olabildiğince uzak bir biçimde, imkânlar ve kaynaklar elverdiği ölçüde objektif olguyu ortaya çıkarmaya çalışmak, sonra da kendi tahlil ve yorumlarımızı dile getirmek olacaktır.</p>
	<p class="calibre1">III. PANTEİST BİR ÂLİM VE SÛFİ: ŞEYH BEDREDDÎN</p>
	<p class="calibre1">Her şeyden önce şunu belirtelim ki, burada bizim amacımız, ne klasik anlamda "tam tekmil" bir Şeyh Bedreddîn biyografisi yazmak, ne de öncülük ettiği isyan hareketinin bir tarihçesini kaleme almaktır. Bu kitabın ana konusu çerçevesinde Şeyh Bedreddîn bizi, hem resmi ideolojiye karşı çıkarak isyan suçuyla yargılanıp idam edilen bir Osmanlı âlim ve mutasavvıfı olarak, hem de çoğu ulema nezdinde zındık ve mülhid ilan edilen mühim bir şahsiyet sıfatıyla sonraki dönemlerde Osmanlı uleması ve sû-fiyyesi içerisindeki etkileri bakımından ilgilendiriyor. Bu itibarla Şeyh Bedreddîn'in konumunu, kişiliğini, fikirlerini, fikirlerinin kıymetini ve etkilerini olabildiğince anlamaya çalışmak icap ediyor. Kanaatimizce bunu yapabilmek de, önemli ölçüde onun yetiştiği ortamı, tahsil sürecini, temasta bulunduğu çevreleri anlamakla sıkı sıkıya bağlantılıdır.</p>
	<p class="calibre1">A) Ailesi</p>
	<p class="calibre1">Şeyh Bedreddîn'in ailesinden bahsetmek, bize göre onun biyografisini tamamlayacak sıradan bir parçayı yerine koymak değil, aksine, onun fikri şahsiyetinin, kişisel misyonunun ve öncüsü olduğu hareketin iyi anlaşılması için gerekli olan bir iştir. Çok iyi bilindiği gibi o, her şeyden önce bir Osmanlı, daha genel çerçevede bir İslam âlimi, bir mutasavvıf, hatta -tam olarak klasik anlamda bir feylesof denilemese bile- felsefi yanı olan bir düşünürdür. Ayrıca, inandığı bir dava için harekete geçen, arkasından değişik yapıdaki kitleleri sürükleyebilen ve ideolojik olarak da, muhtemelen İslam'la Hıristiyanlığın ve Yahudiliğin senkretizminden oluşan bazı fikirler propaganda ettiği ileri sürülen bir "ihtilal", bir aksiyon adamı olarak görünüyor. İşte onun bu çok cepheli kişiliğinin oluşmasında her halde ilk mayanın atıldığı yer olarak aile ortamı, orada aldığı terbiye önemli bir yer tutuyordu.</p>
	<p class="calibre1">Bizzat torunu Halil b. İsmail'in menâkıbnâmesi dahil, Şeyh Bedred-dîn'den bahseden bütün Osmanlı kaynaklan, babası İsrail'in bir Osmanlı emiri, bir gazi ve aynı zamanda kadı olduğunu, I. Murad zamanında -muhtemelen Edirne'nin 1361'deki fethinden birkaç yıl önce- Meriç nehrinin hemen batısında bulunan Dimetoka'nın (Didymoteichon) ele geçirilmesiyle birlikte, yakınlarındaki Simavna (yahut Samavna) kalesini zaptettiğini, sonra da buraya bizzat komutan ve kadı tayin edildiğini ittifakla yazarlar.10 Kadı İsrail hakkında Osmanlı kaynaklarında bulunmayan daha geniş bilgileri İbn Arabşah verir. Ona göre, İsrail gençken fıkha çok meraklı olduğu için tahsil amacıyla Semerkand'a gitmiş ve uzun yıllar orada, içlerinde ünlü el-Hidâye kitabının yazarı el-Merginânî'nin torunlarından Semerkand kadısı Hâce Abdülmelik'in de bulunduğu en önde gelen fukahadan ders almıştır. Daha sonra fıkıhta uzmanlaşmış olarak memleketine dönmüştür.17 Halil b. İsmail, Dimetoka'nın akıncı reislerinden Hacı İlbeği tarafından fethedildiğini söylediğine göre, şeyhin babasının onun maiyetindeki emirlerden biri olduğu tahmin olunabilir.18 Bu çerçevede İsrail, 14. yüzyılın ikinci yarısı içindeki Balkan fetihlerine katılan bir gazi-kadı olarak değerlendirilebilir.19 Eğer bu rivayet doğruysa, ikinci kimliği de dikkate alınınca, İsrail'in yalnız bir emir olmanın ötesinde, aynı za-144 manda fıkıh tahsili almış biri olduğu da görülüyor. Fazla olmamakla beraber bu tür örnekler Osmanlı tarihinde vardır.20 Annesinin ise, babası tarafından zaptedilen Simavna kalesinin Bizanslı komutanının kızı olduğu, İsrâil'in, Melek adını alarak Müslüman olan bu genç kızla evlendiği rivayet ediliyor. İşte Bedreddîn Mahmud bu evlilikten 760/1359 yılında Simavna kalesinde dünyaya gelmiştir.21</p>
	<p class="calibre1">Bazı Osmanlı kaynaklarında Şeyh Bedreddîn'in babası İsrail'in, aslında Anadolu Selçuklu hükümdarı (III.) Alâeddîn Keykubad'ın (1293-1307) neslinden geldiği kayıtlıdır;22 hemen hemen Şeyh Bedreddîn'le ilgili diğer konularda olduğu gibi, bu konuda da Osmanlı kaynaklarının asıl temeli, hiç şüphesiz Halil b. İsmail'in menâkıbnâmesidir. Nitekim bu husustaki tafsilatı menâkıbnâmede buluyoruz. Menâkıbnâmeye göre İsrail'in babası Abdülaziz de bir gaziydi ve Şah Alâüddîn (III. Alâeddîn Keykubad) neslinden gelen sülalesi vezirlik görevinde de bulunmuştu. Abdülaziz'in şah olan amcası da, Hülâgu istilâsı sırasında Halife Mu'tasım Billah'a sığınmış, bilgisi sayesinde onun "şeyhülislam"ı olmuş, fakat Hülâgu tarafından meşhur âlim İbn Hâcib'le birlikte şehid edilmişti.23</p>
	<p class="calibre1">Çok muhtemel olarak dedesinin Osmanlı saltanatına karşı giriştiği ayaklanma hareketine kamuoyunda geçerli bir meşruiyet temeli oluşturmak amacıyla uydurulmuş, Halil b. İsmail'in iftiharla naklettiği inanılması güç bu rivayet, görüldüğü gibi Şeyh Bedreddîn'i bir şehzade yapıyor. Söylendiği gibi Osmanlı kaynaklarında da yer alan bu rivayetin şimdilik tek çıkış yeri, Halil b. İsmail'in menâkıbnâmesi gibi görünüyor. Bu yüzden başka bir kaynakla teyid edilmedikçe bu rivayetin tarihsel olarak geçerliliğini ileri sürmek mümkün değildir. Zaten B. Nusret Kaygusuz dışında M. Şerefeddin Yaltkaya'dan itibaren hemen bütün modern araştırmacıların bu kanaati paylaştıkları görülür.24</p>
	<p class="calibre1">Bununla beraber, Halil b. İsmail'in bu iddiasında doğru olan bir şey var ki, o da Şeyh Bedreddîn'in baba tarafından özellikle fıkıh ağırlıklı eğitim geleneğini sürdüren bir ailenin mensubu olmasıdır. Hem dedesi Abdülaziz, hem babası İsrail fıkıhla meşgul olmuşlardır. İşte genç Bedreddîn Mahmud'un tahsil hayatında fıkha yönelmesi ve bu konuda uzmanlaşmayı tercih etmesinin arkasında, herhalde bu aile geleneğinin önemli rolü bulunmalıdır.</p>
	<p class="calibre1">Anne tarafına gelince, Grek kökenli mühtedi bir Hıristiyan olması itibariyle annesinin, Müslüman olduktan sonra da eski kökeniyle ilgili hatıralarına sadık kalıp kalmadığı, eğer kaldıysa bunların genç Bedreddîn Mahmud üzerinde ne gibi bir etkisi olmuş olabileceği gibi -bugün için sadece spekülasyondan öteye geçmeyecek- bir tartışmaya ise, ileride onun fikirlerini ve doktrinini ele aldığımızda temas edeceğiz. Yalnız şu kadarını söyleyelim ki, Bedreddîn Mahmud'un ailesinin Hıristiyan kökenli tek üyesi yalnız annesi değil, eşi ve bir gelini, yani oğlu İsmail'in hem annesi hem karısı, Menâkıb yazarı Halil'in annesi olmak üzere iki kişi daha olacaktır. Böyle bir baba ve annenin çocuğu olarak Şeyh Bedreddîn'in düşünce cephesinin oldukça renkli bir aile ortamı içinde filizlenmeye başladığına her halde muhakkak nazarıyla bakmak gerekiyor.25</p>
	<p class="calibre1">B) Eğitimi</p>
	<p class="calibre1">1. Aile çevresi (Edirne)</p>
	<p class="calibre1">Şeyh Bedreddîn'in düşünce hayatının takip ettiği çizgiyi ve bu çizgideki dalgalanmaları anlama konusunda bize yardımcı olacak süreçlerden birisi, belki en önemlisi, muhakkak ki tahsil sürecidir. Hiç şüphesiz ki Bedreddîn ilk öğrenimine, dönemin geleneksel yapısı gereği, aile içinde başlamış olmalıdır. Nitekim ilk olarak babasından Kur'an-ı Kerim okumayı öğrenmiştir. Ayrıca ilk İslami bilgileri de babasından aldığına şüphe yoktur.26 Aile içindeki bu eğitim acaba yalnız babayla mı sınırlı kalmıştır? Annesinin bu konudaki payı veya rolü ne olmuştur? Acaba Bedreddîn Mahmud annesinden neler öğrenmiştir? Annesi ona Hıristiyanlıktan, eski inançlarından bahsediyor, hatta kendi ana dilini, yani Grekçeyi öğretiyor muydu? Bu çok mümkündür. Çocuk Bedreddîn herhalde annesi aracılığıyla Hıristiyanlığa dair bilgileri de muntazaman aldığı gibi, en azından bu dine ve mensuplarına sempatiyle bakma alışkanlığını annesi sayesinde kazanmış olmalıdır. Bu arada ondan Grekçeyi de öğrendiğini tahmin etmek zor değildir. Zaten Şeyh Bedreddîn'in Mısır dönüşü Sakız Adası'na giderek oradaki Stylarion manastırındaki rahiplerle teması sırasındaki konuşmalarının tercümansız, doğrudan olduğu hatırlanırsa, Grekçe bildiği rahatlıkla söylenebilir. Herhalde böylece, ailesi içinde Müslümanlığa ve Hıristiyanlığa ait ilk bilgilerle donanmış olduğu halde dışarıdaki tahsil hayatına atılıvordu.</p>
	<p class="calibre1">2.  Konya</p>
	<p class="calibre1">Başta menâkıbnâme olmak üzere kaynaklarımıza bakılırsa, genç Bedreddîn Mahmud babasından Kur'an-ı Kerim'i talim ettikten sonra, Mev-lânâ Şâhidî'den hafızlığım tamamlamış, İslami ilimleri de Molla Yusuf denilen bir zattan okumuştur. Onun vefatıyla, henüz yirmi yaşlarındayken, daha yüksek bir tahsil yapabilmek için, babasının amcasının oğlu Müeyye-düddîn (Müeyyed b. Abdülmü'min) ve sonradan Kadızâde-i Rûmî diye meşhur olacak olan riyaziyeci Musa ile önce Bursa'ya gitmiş, burada bir süre okuduktan sonra Konya'ya geçerek muhtemelen meşhur Fazlullah-ı Hurûfi'nin -menâkıbnâmeye göre Sâdeddîn-i Teftazânî'nin- talebesinden Mevlânâ Feyzlullah'tan bir sene kadar astronomi (ilm-i nücûm) dersi almıştır.27 Eğer bu zatın Fazlullâh-ı Hurûfi'nin talebesinden olduğu doğruysa, bu, Şeyh Bedreddîn'in Hurûfilik'le ilk muhtemel teması demek olduğundan, bizim için çok önemlidir.28 Böylece Konya'da, bu eski Selçuklu kültür merkezinde eğitimlerini sürdürürken, hocalarının vefatı üzerine iki amca çocuğu tahsillerine devam etmek üzere, bugün olduğu gibi o zamanlar da özellikle İslami bilimlerde uluslararası bir eğitim merkezi olan Mısır'a, Kahire şehrine gitmişlerdir.29</p>
	<p class="calibre1">3.  Kahire</p>
	<p class="calibre1">Burada (torununun rivayetine göre henüz otuzlarına gelmemiş olan) Bedreddîn Mahmud, İslam dünyasının her tarafından tahsil yapmaya gelen pek çok gençle bir arada olma imkânını elde etti. Bunların arasında mesela Seyyid Şerîf-i Cürcâııî gibi, sonradan kendi gibi ünlü olacak olan bazı isimler de vardı. O sıralar Bedreddîn Mahmud, Seyyid Şerîf-i Cürcâ-nî ile birlikte Mübarekşâh-ı Mantıkî'nin öğrencisi olmuş ve birlikte hacca gidecek kadar birbirleriyle yakınlık kurmuşlardı.30 Bu hac yolculuğu esnasında Mekke'de bir müddet kalıp Şeyhülislam diye anılan Ebû Zeylaî gibi meşhur âlimlerden faydalanan Bedreddîn Mahmud'un şöhretinin de yavaş yavaş duyulmaya başladığı, hatta Kahire'ye dönüşünde zamanın Memlûk sultanı el-Melikü'z-Zâhir Seyfeddîn Berkuk'un (1382-1399) oğlu Ferec'e özel hoca tayin edildiği görülüyor.31 Bu onun bilimsel ehliyetinin ne ölçüde takdir edildiğinin önemli bir göstergesi sayılmalıdır. Öyle anlaşılıyor ki, Bedreddîn Mahmud Kahire'ye ayak bastığından itibaren geçen yıllar içinde, fıkıh başta olmak üzere, muhtelif İslami bilimlerde epeyce yüksek bir aşama kat etmiştir.</p>
	<p class="calibre1">İşte, Bedreddîn'in Kahire'deki bu tahsil hayatının tam ortasında önemli bir olay gerçekleşir. Bu, onun köken itibariyle kendi gibi Anadolulu olan Şeyh Hüseyn-i Ahlâtî ile karşılaşmasıdır. Kanaatimizce Bedreddîn'in bundan sonraki hayatını, düşüncelerini, özellikle İslami anlayış ve yorumunu köklü bir şekilde etkileyecek ve akılcılığa yönlendirecek olan bu karşılaşma, onun bütün hayatını da değiştirmeye yetmiş olmalıdır. Bedreddîn, Sultan Berkuk'un sarayında karşılaştığı ve çok etkilendiği bu zata intisab ederek derslerine devama başlamış, giderek hoca ile öğrencisi arasında bir yakınlaşma olmuştur.32 Bedreddîn ile Şeyh Hüseyn-i Alılâ-tî'nin yakınlaşması bu kadarla da kalmamış, kendilerine dostluk gösteren Sultan Berkuk, sarayındaki iki kız kardeş cariye ile evlendirmek suretiyle onları bacanak yapmıştır. Meryem'i (Maria) şeyh, Câzibe'yi ise Bedreddîn almıştır ki, Bedreddîn'in İsmail adlı oğlu bu eşinden doğacaktır.33</p>
	<p class="calibre1">Bedreddîn, aşağıda görüleceği üzere Şeyh Hüseyn-i Ahlâtî vasıtasıyla tasavvufa intisab etmekle beraber, ondan öğrendiği yalnız bu olmamış, belki daha önemlisi felsefe de öğrenmiştir. Herhalde şeyhin şevkiyle eski İslam filozoflarını ve eserlerini de tanımış olmalıdır. Bir mutasavvıf olmasına rağmen, felsefi yanı daha ağır basan Şeyh Hüseyn-i Ahlâtî'nin bir mutasavvıftan çok "hakîm" olduğunu söylemek belki doğrudur. Bu itibarla bu zatın Bedreddîn'in hocaları içinde onu en çok etkileyeni olduğunu kabul edebiliriz.34 Muhakkak ki bu etkilenmede, Bedreddîn'in de felsefeye yatkın, akılcı zihniyetinin rolü vardı. Hoca ile talebesi arasında mizaç benzerliğinin de kuvvetlendirdiği bu yakınlık, hoca ölünceye kadar sürecektir.</p>
	<p class="calibre1">4. Tebriz</p>
	<p class="calibre1">Şeyh Hüseyn-i Ahlâtî, öğrencisinden bir ara özellikle Tebriz'e gitmesini istemiş, Bedreddîn de bu isteğe uyarak oraya gitmiştir. Bu bizce üstünde hassasiyetle durulması gereken bir olaydır. Diğer kaynakların herhangi bir açıklamada bulunmadan, tafsilat vermeden sadece zikredip geçtikleri,35 ama kanaatimizce Bedreddîn'in bilimsel ve düşünce formasyonunun oluşmasında büyük katkısı bulunan bu Tebriz ikameti konusunda menâkıbnâmede tafsilat vardır.36 Modern araştırmalarda Bedreddîn'in Tebriz'deki ikameti şimdiye kadar pek fazla üzerinde durulmayan bir konudur. Halbuki bu ikametin, benliğinde çok önemli değişimlerin başlamasına yol açtığını tahmin etmek mümkündür. Bizce Bedreddîn, Tebriz'de yalnızca bilim çevreleriyle temasla yetinmemişti ve bu şehre gönderilişinin asıl sebebi de bu değildi. Her ne kadar rivayete göre Tebriz'de şöhreti Timur'un kulağına kadar gitmiş ve huzurunda yapılan bir bilimsel tartışmada diğer ulemanın halledemediği zor bir meseleyi çözmede gösterdiği başarı üzerine orada alıkonulmak istenmişse de kabul etmemişti.37 Böyle bir olayın sırf Bedreddîn'in kişiliğini yüceltmek için uydurulup uy-durulmadığı bir yana, böyle bir olay olmuş olsa bile, Bedreddîn'in Tebriz'de kaldığı süre içinde temaslarının yalnızca devlet kademesi ile sınırlı kaldığını düşünmek kanaatimizce yanlış olur.</p>
	<p class="calibre1">Bizce onun Tebriz'deki ikametinin gerçek sebebi, Hurûfı çevreleri ile temasa geçmektir. Bu konuya aşağıda daha geniş olarak değinilecek olmakla beraber şu kadarı söylenebilir ki, Bedreddîn'in Şeyh Hüseyn-i Ahlâtî ile açılan düşünce dünyası, Hurufîliğin bu ana merkezinde bu çevrelerle temasını sağlamış ve geniş ölçüde etkilenmesine, tasavvuf telakkilerinin bu doğrultuda gelişmesine, hatta kökleşmesine yol açmış olmalıdır. Zaten Şeyh Hüseyn-i Ahlâtî'nin onu mesela Bağdat'a, Dı-maşk'a (Şam) veya başka bir yere değil de özellikle Tebriz'e yollamasının sebebi de bizce bu olmalıdır. Bedreddîn, önce şeyhinin irşadlarıyla fıkhın gösterdiğinden tamamen farklı bir açıdan, felsefi, akılcı bir gözle bakmayı öğrendiği İslam'ın inanç esaslarım, yeni tanımaya başladığı Vahdet-i Vücûd telâkkisini, Tebriz'deki Hallâc-ı Mansûr geleneğine bağlı Hurûfı çevresinde panteist (Vahdet-i Mevcûd'çu) bir doğrultuda iyice pekiştirme imkânını bulmuştu. İşte Bedreddîn düşünce dünyasındaki bu yeni açılımla Kahire'ye şeyhinin yanına döndü. Bu dönüşten bir süre sonra şeyhi onu kendine halife yapmış, ölümünden sonra da şeyhlik makamım Bedreddîn'e vasiyet etmişti. Böylece yalnız bir âlim olarak değil, bir sû ti olarak da Bedreddîn'in kariyeri resmen başlamış oluyordu.</p>
	<p class="calibre1">Şu kısa bilgiler gösteriyor ki, Şeyh Bedreddîn aile içinde başlayan ve Edirne, Konya, Kahire, Mekke, Tebriz, sonra yine Kahire olmak üzere dönemin önemli bilim ve kültür merkezlerinde sürdürüp noktaladığı uzun bir tahsil hayatı içinde, zamanının geçerli eğitimini en üst noktasına kadar almış, hem fıkıh, hem tasavvuf, hem de belli ölçüde felsefe formasyonu edinmiş çok cepheli bir insandır. Kanaatimizce bu tahsil süreci Şeyh Bedreddîn'i hep aynı noktada bırakmak yerine, sürekli yeni şeyler öğrenen, bütün hayatı boyunca okuduklarını, öğrendiklerini sorgulayan, rasyonel bir kafa yapısına da sahip kılmıştır. Bu bilim, mistisizm ve felsefe eğitiminin oluşturduğu üçlü formasyonun sonucunda ortaya, edindiği fıkıh ve tasavvuf formasyonuna galip gelen, daha çok akılcı bir kafa yapısının hâkim olduğu, felsefe tarafı ağır basan bir Şeyh Bedreddîn çıkmıştır.</p>
	<p class="calibre1">C) Meslek Hayatı</p>
	<p class="calibre1">Eğer Bedreddîn Mahmud, Timur'un hizmetinde kalmayı reddetmemiş olsaydı, herhalde bürokratik kariyeri Tebriz'de başlamış olacaktı. Ancak o, Hurûfî çevrelerle temas sonucu çok güçlü bir şekilde etkisi altında kaldığı mistik duygularla şeyhinin yanına dönmeyi tercih etmiştir.</p>
	<p class="calibre1">Bir müddet sonra, 1397 Mart'ında Şeyh Hüseyn-i Ahlâtî'nin vefatıyla, onun vasiyeti gereği makamına geçer.38 Ancak Şeyh Bedreddîn'in bu makamda fazla kalmadığı görülüyor. Rivayete göre kendisini kıskanan diğer halifelerin verdikleri rahatsızlığa, çıkarttıkları geçimsizliğe ancak altı yıl dayanabilmiş, sonra memleketine, Anadolu'ya dönmeye karar vererek ailesiyle birlikte Kahire'yi terk etmiştir.39 Bu durumda Şeyh Bedreddîn'in Anadolu yolculuğunun 1403 Eylül'üne rastladığı ortaya çıkıyor. Onun Kahire'yi terk ettiği sırada Osmanlı topraklarında Yıldırım Bayezid'in oğullan arasındaki kavga bütün şiddetiyle devam etmekteydi. Safhalarına aşağıda başka bir vesileyle değineceğimiz, Bursa'da noktalanan ve muhtemelen bir yıl kadar sürmüş olabileceğini tahmin ettiğimiz bir Batı Anadolu yolculuğundan sonra (yaklaşık 1404-1405 dolayları olabilir), Edirne'ye geçerek henüz hayatta olan anne ve babasını ziyaret edip bir süre onlarla kalan Şeyh Bedreddîn'in, o sırada Edirne'de hüküm sürmekte olan Musa Çelebi'yle karşılaştığı görülür. Bu karşılaşma onun uzmanlık alanıyla ilgili olarak devlet emrindeki profesyonel meslek hayatının başlangıcını teşkil etmiştir. Balkanlar'daki hâkimiyetini yerleştirmeye ve buna yönelik olarak teşkilatlanmaya iyice niyetli olan Musa Çelebi ona kazaskerlik teklif etmiştir. Menâkıbnâmesine göre, önce tereddüt eden şeyh, sonra bu görevi üstlenir.40 Bunun yaklaşık 1405 veya 1406 dolaylarında olduğunu tahmin edebiliriz. Acaba bu tereddüt Şeyh Bedreddîn'in yapmayı düşündüklerini Musa Çelebi'yle uzun uzun tartışıp onu ikna etmesi üzerine mi ortadan kalktı?</p>
	<p class="calibre1">Kaynakların rivayetine bakılırsa, Şeyh Bedreddîn bir yandan yeni görevine dört elle sarılmış, diğer yandan da kendisine İslam dünyasında büyük ün sağlayacak olan fıkıh alanındaki eserlerini kaleme almaya başlamıştır. Musa Çelebi'nin yanındaki yaklaşık sekiz-on yıl süren kazaskerlik görevi esnasında pek çok kimseye timar verdirdiğini kaynaklar kaydediyor.41 Şehzade mücadelelerinin bütün şiddetiyle devam ettiği bu kriz döneminde onun böyle bir tasarrufta bulunarak bazı kimselere geçim kapısı sağlaması, şüphesiz ki bu insanların kendisine minnet duymalarına ve ona bağlanmalarına yol açmıştı. Nitekim o bunun meyvelerini ihtilal hareketini başlattığı zaman toplayacaktır. Bununla beraber şeyhin kazaskerliği fazla sürmemiş, Musa Çelebi'nin 1412'de Çelebi Mehmed'e/yenilip boğularak öldürülmesi üzerine, onun hizmetinde bulunan diğerleriyle birlikte tutuklanmış, ancak bilimsel şahsiyetine duyulan saygı sebebiyle ayda bin akça tahsisatla iki oğlu ve kızıyla beraber İznik'e sürgüne yollanmıştır.42</p>
	<p class="calibre1">Burada uzunca bir süre kaldığı, istediği gibi serbest bir hayat yaşadığı, diledikleriyle temasa geçtiği ve Edirne'deyken başladığı telif çalışmalarıyla uğraştığı görülüyor. Bu arada İzmir yakınlarındaki Karaburun'da bulunan Börklüce Mustafa ile temas kurduğunu, baş halifesi olarak ona kendi adına hareket etme konusunda tam yetki verdiğini ve onun hareketlerini yakından takip ettiğini bazı kaynaklar ileri sürüyorlar.43 Bunların rivayetine bakılırsa, Börklüce Mustafa Karaburun'da Şeyh Bedreddîn adına ayaklanarak bir isyan çıkarmıştır. İşte bunu duyan Şeyh Bedreddîn'in, bu işten sorumlu tutulmak kaygusuyla derhal bir fırsatını bularak İznik'ten kaçmayı başarmış ve -muhtemelen 1415 başlarında- Osmanlılar'ın rakibi olan İsfendiyaroğulları Beyliği'ne sığınmıştır.44 Bu onun hayatındaki en büyük dönüm noktasıdır. O artık resmi bir devlet görevlisi değil, devlete karşı bir kişidir. Böylece Şeyh Bedreddîn'in resmi meslek hayatı sona ermiş, bundan sonra yepyeni bir kişilik ve misyon ile tarih sahnesine çıkmıştır. Artık o, yalnızca âlim ve mutasavvıf Şeyh Bedreddîn değil, bir ihtilal hareketinin başı Şeyh Bedreddîn'dir.</p>
	<p class="calibre1">D) Âlim Bedreddîn</p>
	<p class="calibre1">Şeyh Bedreddîn'in bir fakih, bir İslam hukukçusu olarak yalnız Osmanlı Devleti çerçevesinde değil, dönemin Ortadoğu İslam dünyasında da önemli bir saygınlığa sahip olduğu, ona karşı veya onun yanında yer alan gerek o dönemin, gerekse daha sonraki yüzyılların hemen bütün uleması tarafından kabul edilen ortak bir kamdır. Bu konuda kaynaklarda pek çok değişik bilgi yer alır. Onun daha Kahire'de henüz öğrenciyken bile üstün bir bilimsel formasyon sahibi bulunduğunu, bu yüzden Memlûk sarayında Sultan Berkuk'un oğlu (müstakbel Sultan el-Melikü'n-Nâsır Nâsırü'd-Dîn) Ferec'in (1399-1412) özel hocalığına tayin edildiğini, Fe-rec'in sultan olduktan sonra da ona büyük saygı gösterdiğini biliyoruz. Öğrenciyken Bedreddîn ile bir müddet Kahire'de ders arkadaşlığı yapan 152 ünlü âlim Seyyid Şerîf-i Cürcânî (ö. 1413), onun bilimsel kişiliğini med-hediyordu.45 Daha sonra Kastamonu'da 817/1414 yılında İsfendiyaro-ğulları'nın sarayında Şeyh Bedreddîn'e rastlayıp onunla konuşup tartışan İbn Arabşah, Ukûdu'n-Nasîha isimli eserinde kendisini övgü dolu sözlerle anmakta, fıkıhta fevkalade üstün bilimsel seviyesine bizzat kendisinin tanık olduğunu, Hanefi fıkhının ünlü kaynaklarından el-Hidâye'yt bin doksan sualle itiraz edecek kadar yüksek bir mertebede bulunduğunu yazmaktadır.46 İdrîs-i Bitlisi de Şeyh Bedreddîn'in ulema ve kadıların en önde gelenlerinden, şer'i ve akli bilimlerde zamanının en üstün kişilerinden biri olduğunu, eserlerinin çok itibar gördüğünü vurgular.47</p>
	<p class="calibre1">Eğer Şeyh Bedreddîn'in eserleri meydanda olmasaydı, bütün bunların rivayetten öte fazla bir değeri olmadığına hükmedilebilirdi. Fakat bugün mühim bir kısmı elimizde bulunan eserleri, hakkındaki rivayetleri doğrular nitelik ve kalitededir. Bunlar arasında, özellikle uzmanı olduğu fıkıh alanındaki ilk eseri olup, kazasker olmadan önce yazdığı Letâyifii'l-İfârât, kazaskerliği sırasında 816/1410'da kaleme aldığı, idamından sonra bile birkaç yüzyıl boyunca Osmanlı medreselerinde okutulmaya devam eden, yine fıkha dair Câmiü'l-Fusûleyn, aynı şekilde Edirne'de kazaskerliği döneminde yazmağa başlayıp 818/1415'te tamamladığı, Letâ.yifu'1-İşâ-rât\n daha iyi anlaşılmasını sağlamaya yönelik et-Tesbü isimli şerh, ve nihayet tasavvufta Matlau Husûsi'l-Kilem fi Meânî Fusûsi'l-Hikem adlı eseri,48 Şeyh Bedreddîn'in gerçekten dönemin anlayışı çerçevesinde büyük bir âlim olduğunu ortaya koymaktadır. 16. yüzyılda bu eserleri iyice incelemiş bulunan Taşköprülüzâde ile M. Şerefeddîn Yaltkaya, B. Nusret Kaygusuz ve Abdülbâki Gölpınarh şeyhin ilmi kudretini yetki ile tasdik ediyorlar. Özellikle fıkıh alanında Şeyh Bedreddîn'in gerçekten içtihad derecesinde bir otoriteye sahip bulunduğu, isimleri zikredilen eserlerinde eski fıbh ulemasına yönelttiği bazı ciddi eleştirilerin ve kendine ait orijinal fikirlerin mevcut olduğu, dönemindeki ve sonraki ulema tarafından da vurgulanıyor. Böylece, Şeyh Bedreddîn'in hukuk adamı olarak işgal ettiği yüksek mevkie dair rivayetlerin yalnızca birer rivayet değil, gerçeğin ifadesi olduğu görülüyor. Kendisi de bir hukukçu olan Necdet Kurdakul, Şeyh Bedreddîn'in hukukçu cephesini iyi incelemiş ve değerlendirmiştir. Şeyhin bir hukuk adamı olarak tarikatçılıkla, tasavvufla ilgisi olamayacağını, hiçbir eserinde "şeyh" unvanını kullanmamış olmasıyla da delillendirmek gibi garip bir tutum içine girmiş olmakla beraber, onun ilerici ve yenilikçi bir Hanefi hukukçusu olduğunu, sağlam bir hukuk metodolojisi ve felsefesi anlayışına sahip bulunduğunu, eserlerinin bunu açıkça ortaya koyduğunu kuvvetle ve ısrarla vurgular.49</p>
	<p class="calibre1">Bütün kaynaklarımız Şeyh Bedreddîn'in güçlü bir âlim olduğu kadar, aynı zamanda velûd bir müellif olduğuna da şehadet ediyorlar. Yukarıda sayılanlar dahil, toplam yirmi sekiz kadar tefsir, fıkıh, Arap grameri ve tasavvuf alanında eserinin bulunduğu naklediliyor. Tefsir alanında Nûrtt'lKulûb, Arap grameri konusunda Ukûdu'l-Cevâhir ve Çerâğu'l-Fütûh, tasavvufta Meserretü'l-Kıdııb isimli eserlerinin henüz nüshalarına rastlana-mamıştır. İleride uzmanlar tarafından Şeyh Bedreddîn'in eserleri üzerinde yapılacak ayrıntılı inceleme ve araştırmalar, herhalde onun bir bilim adamı olarak değerini daha iyi ortaya koyacaktır.</p>
	<p class="calibre1">E) Mutasavvıf Bedreddîn</p>
	<p class="calibre1">Şeyh Bedreddîn gibi, gerçekten büyük bir Osmanlı âlim ve sûfisinin yetişmesinde, düşünce formasyonunun oluşmasında rol oynayan hocaları içerisinde, kendi mizacına çok yakın mizacı ve mistik anlayışı sebebiyle onu en çok etkileyen, özellikle de bu genç mollanın panteist tasavvuf anlayışına yönelmesinde ilk kapıyı açan en önemli şahsiyet, yukarıda da vurgulandığı gibi, Şeyh Hüseyn-i Ahlâtî'dir. Buna rağmen başta M. Şerefed-din Yaltkaya olmak üzere, Şeyh Bedreddîn araştırmacılarının, 11.-13. yüzyılların İslam dünyasının en önde gelen bilim ve kültür merkezlerinden biri olan Ahlat'ta doğup büyümüş, burada yetişmiş, ama Kahire'de yerleşip vefat etmiş bir sûfı-feylesof olan Şeyh Hüseyn-i Ahlâtî'yi yeterince dikkate almadıklarını düşünüyoruz. Hatta M. Şerefeddin Yaltkaya sağlam bir gerekçeye dayanmadığı halde, bu zatın Şeyh Bedreddîn üzerinde 154 fazla etkisi olmadığı görüşündedir.50 Bu oldukça şaşırtıcıdır. Öyle anlaşılıyor ki, Şeyh Bedreddîn'in bizzat kendisi nasıl yaptığı eylemin gölgesinde kalmış, bir âlim ve sûfı feylesof olarak asıl şahsiyeti yeterince tartışılmamış-sa, Şeyh Hüseyn-i Ahlâtî de benzeri bir âkibete uğramış, öğrencisi ve müridi Şeyh Bedreddîn'in gölgesinde kalmıştır.51</p>
	<p class="calibre1">Halil b. İsmail'in Menâkıb\ hariç Osmanlı kaynakları, Şeyh Hüseyn-i Ahlâtî'yi Şeyh Bedreddîn vesilesiyle birkaç satırla anıp geçerler. Ondan asıl bahseden Arap kaynaklarıdır. Arap kaynaklarında, yaklaşık 1397'ye kadar yaşamış bulunan Şeyh Hüseyn-i Ahlâtî'ye dair bazı bilgilere rastlanmaktadır. Mesela ünlü âlim İbn Hacer el-Askalânî (ö. 1449), ondan hem Inbâu'l-Gumr'undsi, hem de ed-Dürerü'l-Kâmine'sinde bahseder. Buna, daha geç döneme ait bir tabakat (biyografi) kitabı olup, İnbâu'l-Gıtmr'dan başka bir kaynağı kullandığı halde onunla hemen hemen aynı bilgileri veren Abdülhay b. el-İmâdî'nin (ö. 1678) çok tanınmış eseri Şe-zerâtü'z-Zeheb\ de eklemek gerekir.52 Şeyh Hüseyn-i Ahlâtî'nin aşağı yukarı çağdaşı sayılabilecek İbn Hacer, zamanının ünlülerinin hayat hikâyelerine tahsis ettiği bu hacimli tabakat kitaplarının birincisinde, Şeyh Hüseyn-i Ahlâtî'yi İbrahim b. Abdillah el-Hılâtî eş-Şerîf adıyla anıp bunun eş-Şerif Hüseyn el-Ahlatî ile aynı kişi olduğunu söylerken,53 ikincisinde, Hüseyn el-Hılâtî el-Lâziverdî adıyla bahseder.54 Zikredilen eş-şerîf unvanına bakılırsa, şeyh Hz. Hasan soyuna nispet edilmektedir.</p>
	<p class="calibre1">İbn Hacer'in iki eserindeki bilgilerden anlaşıldığına göre, Şeyh Hüseyn-i Ahlâtî bir sebeple memleketini bırakıp Halep'e (ed-Dürer'c göre Dımaşk'a) gelmiş, Halep Camii'nde (veya Dımaşk'ta) bir müddet insanlarla temastan kaçınarak ikamet ettikten sonra, tıptaki mahareti etraftan duyulmaya başlamıştır. Nitekim bu şöhret el-Melikü'z-Zâhir Seyfeddîn Berkuk'un kulağına kadar ulaşmış, hasta oğlu Muhammed'i tedavi ettirmek maksadıyla kendisini Kahire'ye çağırtmıştır. Şeyh çocuğun tedavisini yapmışsa da başarılı olamamıştır. Bununla beraber Halep'e dönmemiş, Kahire'ye yerleşerek hayatının geri kalanını burada geçirmiştir.55 Şeyhin burada kısa zamanda ün yaparak yüksek devlet görevlilerine kadar pek çok kişinin ziyaret edip bilgisine başvurduğu bir şahsiyet haline geldiği görülüyor. Hatta Sultan Berkuk kendisiyle yakınlık kurmuş, ev ve maaş tahsis etmek istemişse de, o bunu kabul etmemiştir.56 Şeyhin münhasıran tıp ve felsefeyle, kimya ile uğraştığı anlatılıyor.57 Bilhassa tasavvuftaki şöhreti onun kısa zamanda büyük bir veli olarak benimsenmesine yol açmıştır. Yalnız yaşadığı ve insanlarla bazı zamanların dışında sık görüşmediği için olsa gerek, İbn Hacer, uzun zamandır Kahire'de ikamet etmesine rağmen, onun gerçekte nasıl bir insan olduğunun ve geçimini neyle temin ettiğinin anlaşılamadığını, bazılarına göre, lacivert taşını (lapis lazuli) çözümleyerek (muhtemelen bazı sıvılar aracılığıyla taştan ilaç yaparak), bazılarına göre simyacılıktan, bazılarına göre ise tabiplikle kazanç sağladığının düşünüldüğünü kaydediyor.58</p>
	<p class="calibre1">Şeyh Hüseyn-i Ahlâtî Nil kenarındaki evinde vefat ettiğinde (1397) seksenini geçmişti. Hayattayken tıpkı hükümdarlar gibi debdebe içinde yaşadığını, kimseye minnet etmediğini, ölümünde geriye önemli bir miras bıraktığı halde kimseye vasiyette bulunmadığını İbn Hacer kaydediyor. Rivayete göre, sultanın başkâtibi malını tespit için evine geldiği zaman, içi şarap dolu kadehler, kıymetli kâseler, bir sandık dolusu kıymetli taş, rahiplerin kullandığı türden zünnarlar, bir adet İncil ve en önemlisi astrolojiye ve felsefeye ait kitaplar bulmuştu.59 Yine İnbâu'l-Gutnr'Az belirtildiğine göre, Şeyh Hüseyn-i Ahlâtî cuma namazlarına dahi gelmediği ve kendisini mehdi ilan ettiği için Râfızîlik'le suçlanmıştır ki, bu bilgi Şeyh Bedreddîn açısından bizim için önemlidir.</p>
	<p class="calibre1">Görüldüğü gibi bu bilgiler Şeyh Hüseyn-i Ahlâtî'nin kişiliğini tam olarak aydınlatıcı nitelikte olmamakla beraber, bir kısmı da (şarap dolu kadehler ve zünnarlar gibi), yalnız yaşamayı sevmesi sebebiyle yarattığı esrarengiz imajın doğurduğu bir çeşit düşmanlık hissinin etkisiyle uydurulmuş olabilir. Cuma namazlarına dahi gitmediği, belki felsefe ve astrolojiyle uğraştığı için, düşüncelerinin başkaları tarafından bilinmesinden rahatsız olduğu, muhtemelen zındıklık ve mülhidlikle suçlanıp başına bir bela gelmesinden korktuğu için böyle bir hayatı seçtiği tahmin edilebilir. Ama öyle görünüyor ki, yine de bu tür suçlamalardan kurtulamamıştır.</p>
	<p class="calibre1">Bedreddîn Mahmud Kahire'ye geldiğinde, münzevi hayatına rağmen şeyhin çok tanınmış bir şahsiyet olduğu bellidir. Bedreddîn Mahmud'un bu ünlü şeyhle ilişkisi konusundaki ana kaynağımız, torunu Halil b. İsmail'in eseridir. O çok övücü bir dille bahsettiği Şeyh Hüseyn-i Ahlâtî'nin, 156 "İbn Hâşim" (Hâşimî) olduğunu, yani İbn Hacer gibi, Peygamber soyundan geldiğini bildirmekte, Mevlevi tarikatına mensup bulunduğunu, derslerinde Mesneviyi şerh ettiğini ve kutb-ı zaman olduğunu söylemektedir.60 Onun kullandığı bu tâbir, İbn Hacer'in şeyhin kendisinin mehdi olduğuna inandığına dair verdiği bilgiyi teyid ediyor. Halil b. İsmail'e göre, Bedreddîn Mahmud, Sultan Berkuk'un sarayında bu ünlü şeyhle karşılaşmış ve çok etkilenmiştir. O zamana kadar, özellikle de bir fakih olarak tasavvufa hiç de sıcak bakmayan, dervişlerin sultan tarafından sopa ile cezalandırılmasını dahi isteyen ve onlardan hoşlanmadığı için Şeyhûniyye Medresesi'ndeki odasına gitmeyen Bedreddîn Mahmud, bu zatın etkisiyle değişik bir ruh haline girmiş, cezbeye tutulmuş, bütün benliğiyle kendisini tasavvufa vererek onun müridi olmuştur.61</p>
	<p class="calibre1">Bir rivayete göre -tıpkı Mevlânâ'nın Şems-i Tebrizî ile karşılaşarak cezbeye tutulduğunda kitaplarını Karatay Medresesi'nin havuzuna attığı gibi- bütün kitaplarını Nil nehrine atmıştır. Tam üç defa şeyhinin talimatı uyarınca uzun süren halvetlere girmiş, hatta birinde ciddi bir şekilde hastalanmış ve yine şeyhi tarafından tedavi edilmiştir.62 Öyle görünüyor ki artık Bedreddîn Mahmud, yalnız bir fıkıh âlimi değil, aynı zamanda bir sûfıdir. Bu değişim nasıl gerçekleşmiştir? Tasavvufa bu kadar karşı olan bir fakihin, birdenbire kendini böyle bir değişimin içine bırakması nasıl açıklanabilir? Bu, gerçekten Şeyh Hüseyn-i Ahlâtî ile başlayan bir değişim midir, yoksa aslında Bedreddîn'in içinde gizli güçlü mistik eğilim bu vesileyle açığa mı çıkmıştır? Başka bir ifadeyle, acaba Bedreddîn'deki bu dönüşüm gerçekten Şeyh Hüseyn-i Ahlâtî'nin telkinleriyle mi meydana geldi, yoksa zaten buna yaratılıştan eğilimli olduğu halde yaptığı fıkıh tahsili yüzünden bastırılmış olan mistik karakter bu ilginç şeyhin güçlü şahsiyetiyle su üstüne mi çıktı? Biz şahsen bu ikinci ihtimalin mümkün olabileceğini düşünüyoruz. Üstelik bunun tarihte daha eski örnekleri olduğu bilinmektedir. Nitekim, Arslan Baha'nın Ahmed-i Yesevî, Şems-i Tebri-zî'nin Mevlânâ Celâleddîn-i Rûmî, Baba Tapduk'un Yunus Emre üzerindeki rolü neyse, kanaatimizce Şeyh Hüseyn-i Ahlâtî'nin de Bedreddîn üzerindeki rolü aynı olmalıdır. Gerçekte birincilerde saklı güçlü mistik karakter, ikincilerin etkileriyle ortaya çıkarılmış ve yönlendirilmiştir. Özellikle Ahmed-i Yesevî, Mevlânâ Celâleddîn-i Rûmî'nin de tıpkı Şeyh Bedreddîn gibi fıkıh tahsili yaptıkları ve bu alanda uzmanlaştıkları hatırlanacak olursa, gerçekten arada büyük benzerlik olduğu görülür.</p>
	<p class="calibre1">İşte, öyle görünüyor ki, Şeyh Hüseyn-i Ahlâtî de Bedreddîn'deki bu gizli mistik potansiyeli, cezbeyi keşfetmiş ve onu Bedreddîn'e de keşfettirmesini bilmişti. Genç âlim Bedreddîn onunla karşılaşuğı ilk günden beri bu ilginç mutasavvıfın etkisinden kurtulamamış, onun sohbetlerinin müdavimi olmuştur. Şeyhin de diğerlerinden farklı bu genç müridine ilgisi fazladır ve ona daha yakın muamele etmektedir. Bu bizce, her ikisi arasında önemli ölçüde bir mizaç ve mistik eğilim benzerliği olduğunu gösteriyor. Bu noktada Şeyh Hüseyn-i Ahlâtî'nin mistik şahsiyeti bizim için birinci derecede önem kazanıyor. O gerçekte nasıl bir tasavvuf anlayışına sahipti? Bu ikisini biribirine bu kadar yaklaştıran ortak noktalar nelerdi? Kanaatimizce bu iki şahsı birleştiren ortak taban, materyalizme eğilimli güçlü bir akılcılığın doğurduğu panteist (Vahdet-i Mevcûd'çu) anlayış olmalıdır. Çünkü Şeyh Bedreddîn'in -aşağıda geniş olarak tartışacağımız-Vâridat'tzki düşünceleri göz önüne getirilince, Şeyh Hüseyn-i Ahlâtî'nin de onun gibi panteist bir mutasavvıf olduğu ve sûfilik anlayışının daha çok felsefi bir nitelik taşıdığı herhalde tahmin olunabilir. Bizce bu panteist tasavvuf anlayışı, bir yerde her ikisinin mizacındaki rasyonellikle ilgili olduğu gibi, mistik köken itibariyle de geniş ölçüde Hurûfîlik'le alâkalıdır. Nitekim yukarıda da değinildiği üzere, Şeyh Hüseyn-i Ahlâtî'nin Bedreddîn'i Tebriz'e göndermesi, onun Hurûfîlik'le yakın ilgisi bulunduğunu ve Bedreddîn'i de o zamanlar Hurufîliğin önemli bir merkezi olan bu şehirde onlarla temasa geçmesini sağlamak üzere yolladığını düşündürtüyor.</p>
	<p class="calibre1">Bazı araştırmacılar bu meseleyi Bâtınîlik'le yorumlayarak Şeyh Hü-seyn-i Ahlâtî'yi Bâtınîlik'le nitelemişlerdir.63 Bunlardan bazılarına göre de Şeyh Hüseyn-i Ahlatı, Bedreddîn'i sırf "Şîa-i Bâtıniyye" fikirlerini öğrenmesi için Tebriz'e yollamış, müridinin bu görevi yerine getirerek Timur'la tanışıp onun tarafından Osmanlı Devleti'ni yıkmaya yönelik propaganda yapmak üzere Anadolu'ya gönderildiğini iddia etmişlerdir.64 Şeyh Bedreddîn'in gerçekten bir Bâtınî olduğu söylenebilir mi? A. Gölpı-narlı bu iddiayı haklı olarak reddeder ve şeyhin bir Bâtınî olmak şöyle dursun, inanç olarak Ehl-i Sünnet'in dahi dışına çıkmadığını, fikirlerini daima Kur'an âyetleriyle desteklediğini kanıt olarak ileri sürer.65 Bizce de onu, hele eserleri göz önünde dururken bir Bâtınî olarak kabul etmek kesinlikle doğru olmayacaktır. Vâridat\aki panteist görüşleri bile onu Bâtınî yapmak için yeterli değildir. Bu bize göre tamamiyle spekülatif ve dayanaksız bir iddiadır.</p>
	<p class="calibre1">Diğer yandan M. Şerefeddin Yaltkaya ve A. Gölpmarlı, Şeyh Bedreddîn'in Hurûfı olamayacağını, çünkü Vâridat'ta. Hurufîliğe dair herhangi bir ize rastlanmadığını ileri sürmektedirler.66 Bu iki bilim adamının Hu-İSS rûfıliğin izlerinden kasıtları eğer harflerin gizli sırlarıyla ilgili düşünceler ise, haklıdırlar. Ancak yukarıda da belirttiğimiz gibi, Hurufîliğin asıl karakteristiği, yalnızca harflerle ilgili sırlar değil, özellikle Hallâc-ı Mansûr tarzı panteist mistik düşüncedir. Bu bakımdan, sırf harflerle ilgili tasavvurların yokluğuna dayanarak Şeyh Bedreddîn'de Hurûfî tesirlerin bulunmadığı kanaatine şahsen katılmıyor ve onun Tebriz'e yollanışının bu çevrelerle temas için olduğunu düşünüyoruz. Bizce Şeyh Bedreddîn'in panteist tasavvuf anlayışı, aynı görüşü paylaşan hocasının da felsefi planda benimsediği Hurûfîlik'le açıklanabilir. Nitekim B. Nusret Kaygusuz da, harflerin sırları konusunda yukarıdaki görüşe katılmakla birlikte, Şeyh Bedreddîn'in asıl Hurufiliğin felsefesiyle uğraştığını haklı olarak söyler.67 Aksi halde, gerek Şeyh Bedreddîn'in, gerekse Şeyh Hüseyn-i Ahlâtî'nin panteist birer mutasavvıf oluşlarını ve Tebriz'le bağlantılarının gerekçesini açıklamanın mümkün olmadığını sanıyoruz. Zaten aşağıda da görüleceği gibi Varidat, Şeyh Bedreddîn'in panteist bir mutasavvıf olduğunu açıkça göstermektedir.</p>
	<p class="calibre1">İşte, Şeyh Bedreddîn böyle bir mutasavvıf olarak önce Hurufîliğin yaygın olduğu Batı Anadolu, daha sonra Rumeli topraklarında şeyhlik misyonunu ifaya başlamış ve birçok mürid edinmiştir. Müridlerinin günden güne çoğaldığı, pek çok insanın kendisini ziyarete geldiği naklediliyor. Böylece o, tıpkı Ahmed-i Yesevî ve Mevlânâ Celâleddîn-i Rûmî gibi, fakihlik formasyonundan tasavvufa geçmiş ve tarikat şeyhi bir mutasavvıf olarak misyonunu icraya başlamış oluyordu. Ölünceye kadar bu kimliğini sürdürdü. Bununla beraber Şeyh Bedreddîn'in tasavvufı kişiliği, A. Gölpı-narlı'nın çok yerinde değerlendirmesiyle, hiçbir vakit Mevlânâ gibi inanç, aşk tasavvufunu benimseyen, varlığı yoklukta eriten, sulukta akıl yoluyla değil, aşk yoluyla mertebeler kat eden bir mutasavvıfın anlayışı değildir.68 O bu sebeple daha çok Muhyiddîn İbnü'l-Arabî'ye benzer. Zaten bu yüzden Füsûsu'l-Hikem\ şerh etmiştir. Bu itibarla Şeyh Bedreddîn'i Muhyiddîn İbnü'l-Arabî ekolüne mensup, ama panteist, Vahdet-i Mev-cûd'çu bir mutasavvıf olarak görmek icap eder. Ne var ,ki onun Muhyiddîn İbnü'l-Arabî, hatta Mevlânâ Celâleddîn-i Rûmî ölçüsünde bir mutasavvıf olduğu kanaatinde değiliz. Zaten aşağıda fikirlerini tartışırken de görüleceği üzere, Şeyh Bedreddîn'in tasavvufi fikirlerinin orijinalliğini ileri sürebilmek mümkün değildir. Nitekim bir mutasavvıf hüviyetiyle Şeyh Bedreddîn'in âlim Bedreddîn ile karşılaştırmasını yaptığımızda, görebildiğimiz ve anlayabildiğimiz kadarıyla "mutasavvıf Bedreddîn"in "âlim Bedreddîn" kadar orijinal olduğunu söyleyemeyeceğiz.</p>
	<p class="calibre1">Şeyh Bedreddîn'in tarikatına gelince, bu konuda hiçbir kaynakta açık bilgi yoktur. Halil b. İsmail menâkıbnâmesinde, Şeyh Bedreddîn'in Şeyh Hüseyn-i Ahlâtî'den geriye doğru gitmek suretiyle on şeyh aracılığıyla Cüneyd-i Bağdadî'ye uzanan bir tarikat silsilesi kaydederse de, bu tarikatın hangisi olduğu konusunda bir açıklama yapmaz.69 Üstelik bu silsiledeki bazı isimler, diğer pek çok tarikatın silsilesinde de ortaktır. Dolayısıyla bu silsile, Şeyh Bedreddîn'in mensup olduğu tarikatın hangisi olduğu konusunda kesin bir fikir vermiyor. Yalnız silsilede yer alan isimler arasında Medyeniyye tarikatının kurucusu ve Muhyiddîn İbnü'l-Arabî'nin şeyhi Ebû Medyen Şuayb el-Mağribî'nin (ö. 1193-1194) adının bulunması, bu tarikatı hatıra getiriyor. Ancak hocası Şeyh Hüseyn-i Ahlâtî'nin Mevlevi olduğunu menâkıbnâme yazıyor.70 Eğer bu doğruysa müridinin de en azından şeyhi gibi görünürde Mevlevi olduğunu farz etmek gerekir. Ne var ki, buna dair de başka hiçbir gösterge yoktur. Hatta Vâridat'ta. Füsû- \ su'l-Hikem'Atn söz ettiği halde Mesneviden bir kere bile söz etmemesi bu ihtimali de hesaptan çıkarıyor.</p>
	<p class="calibre1">F) " İhtilalci" Bedreddîn</p>
	<p class="calibre1">Daha önce vurgulandığı üzere biz burada, Şeyh Bedreddîn'in liderliğini yaptığı, bugüne kadar birçok defa anlatılmış isyan hareketinin hikâyesini tekrarlamak niyetinde değiliz.71 Bizim amacımız, bu problematik şahsiyetin diğer yönleri yanında bu yönünü de sorgulamak, mümkün olabildiği kadar tartışmak ve bir tahlile tabi tutmayı denemektir. Çünkü Şeyh Bedreddîn'in yukarıda ele alınmaya çalışılan diğer yanları gibi bu yanının da, o kadar çok sözü edilmesine rağmen bilimsel olarak -son bir araştırma hariç-72 yeterince tartışıldığı ve ciddi bir incelemeden, tahlil süzgecinden geçirildiği pek söylenemez.</p>
	<p class="calibre1">Şeyh Bedreddîn'in bu şekilde, yani siyasal iktidarı ele geçirmeyi amaç- | layan bir toplumsal ayaklanmanın düzenleyicisi, başlatıcısı ve yöneticisi, başka bir deyişle "saltanat davacısı" olarak "ihtilalci" bir kimlikle Osmanlı kaynaklarında tanımlanması, daha çok bu yönüyle ağırlık kazanmasına yol. açmış ve diğer yanlarını gölgelemiştir.73</p>
	<p class="calibre1">Şeyh Bedreddîn denildiği zaman, hatıra daha çok âlim yahut mutasav-; vıf Şeyh Bedreddîn değil, "ihtilalci" Şeyh Bedreddîn gelmektedir. Hangi yaklaşımla ve ne şekilde yorumlanırsa yorumlansın, nasıl değerlendirilirse, değerlendirilsin, onun bir isyan hareketine giriştiği, tarihsel bir vakıadır.; Biz, Şeyh Bedreddîn'in torunu Halil b. İsmail'in kaleme aldığı Menâkıb-ı Şeyh Bedreddîn'de savunulan ve Taşköprülüzâde, Hoca Sâdeddîn Efendi,, Solakzâde gibi onu temel alan Osmanlı kaynaklarının ileri sürdükleri gibi, * Şeyh Bedreddîn'in aslında isyan etmediği, iftiraya uğradığı iddiasının ta-, t rihsel bir değeri olmadığını biliyoruz. Böyle olunca, onun böyle bir toplumsal hareketin yöneticisi olarak temsil ettiği kişiliği veya kimliği burada.' tartışmamız da bir zorunluluk haline geliyor.</p>
	<p class="calibre1">Gerçekte Şeyh Bedreddîn ne yapmıştır? Hangi sebeplerle böyle bir isyan hareketine girişmiştir? Onu Osmanlı sultanına baş kaldırmaya iten amacı neydi? Acaba gerçekten, Osmanlı toplumuna egemen olan bunalımı ortadan kaldırıp yeni bir siyasal ve toplumsal düzen getirerek halkın rahatını sağlamayı mı, yoksa, Selçuklu hanedanına mensup olduğunu ileri sürmek suretiyle mevcut kargaşadan yararlanarak Osmanlı hanedanını alaşağı edip saltanatı ele geçirmeyi mi istiyordu? Özellikle bu işi nasıl yürütmüş, nasıl bir ideoloji kullanmıştı? Bu hareket bir kısımlarınca ileri sürüldüğü gibi, dönemin Avrupa'sında rastlanan türden bir "köylü ayaklanması" mı, yoksa Marksist tarihçilerin iddia ettikleri şekilde, gerçekten "sömürüye karşı eşitlikçi ve paylaşımcı bir halk hareketi" mi veya bu ikisiyle de alakası bulunmayan, ama esasında, boşluktaki iktidar mekanizması etrafında oluşan bir "nüfuz ve çıkar mücadelesi" miydi? Yahut bunlardan çok daha başka bir şey miydi? Meydana getirdiği hareketin Osmanlı toplumsal tarihindeki yeri ve önemi neydi? Nihayet -bu çalışma çerçevesinde bizi ilgilendiren yönüyle- onu bir zındık ve mülhid olarak damgalattıran sebep veya sebepler nelerdi? İşte burada cevaplarını araştırmaya çalışacağımız sorular esas itibariyle bunlar olacaktır.</p>
	<p class="calibre1">Osmanlılardan beri bu ve benzeri sorulara değişik cevaplar verilmeye çalışılmıştır. Genellikle bir ikisi hariç, Osmanlı dönemi kaynakları Şeyh Bedreddîn'in ilmine, mevkiine rağmen ancak bir yanılgı sonucu devlete karşı ayaklandığını söylemek istemişlerdir. Yalnız Şakâyık-ı Nu^mâniyye ve Mevzûâtu'l-Ulûm gibi iki mühim kitabın yazarı olan Taşköprülüzâde Ah-med, Hoca Sâdeddîn ve Solakzâde, Şeyh Bedreddîn'in şeriata sıkı sıkıya bağlı büyük bir âlim olarak hiçbir zaman saltanat davasına kalkışmadığı gibi, böyle bir şeye de niyetli olmadığı, ne var ki bazı haset ehlinin iftirasına kurban gittiği inancındadırlar.74 Onların bu düşüncelerinde muhakkak ki Halil b. İsmail'in Menâkıb'mm büyük payı vardır.</p>
	<p class="calibre1">Şeyh Bedreddîn hareketini anlayabilmek için, dönemin şartlarını göz önüne almanın kaçınılmaz olduğuna kimsenin şüphesi yoktur. Çünkü onun öncülük ettiği bu hareketin, esas itibariyle Ankara Savaşı'nın ardından Osmanlı Devleti'nin içine düştüğü toplumsal bunalım ortamı ve yarattığı otorite boşluguyla çok sıkı irtibatlı bulunduğu tartışılmayacak kadar ortadadır.75 Zaten araştırmacılar bu konuda bugüne kadar hep görüş birliği içinde olmuşlardır. Bu yüzden, sebepleri ve görüntüleri çok iyi bilinen bu buhranı burada bir kere daha tartışmak fazladan olacaktır. Ancak şu kadarını vurgulamak gerekir ki, bu hususta gözden kaçırılmaması gereken önemli nokta, yöneticisini kaybetmiş ve toprakları, geçici de olsa, şu veya bu şekilde istilaya uğramış, bir ölçüde yağmalanmış, ekonomik gücü yara almış bir devletin ve toplumun içinde bulunduğu krizden çok, o devletin yeniden toparlanmasını sağlamayı, dolayısıyla siyasal iktidarı tekrar ele geçirerek hâkimiyeti yeniden kurmayı hedefleyen birden fazla güç ve çıkar çevresinin birbiriyle olan arbedesinin yarattığı kaostur. İşte, Şeyh Bedreddîn, böyle uzun bir arbedenin sonunda Osmanlı tahtını eline geçirerek siyasal otoriteyi yeniden kurmakla uğraşan Çelebi I. Mehmed'in saltanatının ilk yıllarında, 1416'da Rumeli topraklarında ayaklanmıştı.</p>
	<p class="calibre1">Osmanlı kaynakları, bizzat Şeyh Bedreddîn'in yönettiği Rumeli'deki ayaklanmadan evvel, Batı Anadolu'da önce Börklüce Mustafa, arkasından Torlak Kemal adlarında Şeyh Bedreddîn'e mensup -kim oldukları üzerinde bugüne kadar detaylı bir şekilde durulmamış- iki kişinin birbiri peşi sıra giriştikleri isyanlardan bahseder. Bu isyanların Şeyh Bedreddîn hareketiyle doğrudan bağlantılı olup olmadığı konusunda kaynakların verdiği bilgiler müphemdir. Aslına bakılırsa Osmanlı kaynaklarının hemen tamamı, bu iki şahsiyeti Şeyh Bedreddîn'in halifesi olarak gösterir. Bir kısmı Şeyh Bedreddîn'in onlara isyan emrini bizzat verdiğini iddia ederken, bir kısmı yalnızca olacaklardan haberdar olduğunu öne sürer. Gerçekten Börklüce Mustafa ve Torlak Kemal'in onunla böyle bir bağlantıları olduğu, torunu Halil b. İsmail'in şehadetinden anlaşılıyor.76 Ancak Halil b. İsmail, dedesinin isyanla bir ilgisi bulunmadığını, bu işe teşebbüs edenlerin dedesinin bu iki halifesi olduğunu savunmaktadır. Yani, eserini Şeyh Bedreddîn'in doğduğu yıl kaleme almış olan, Babaî isyanının lideri Baba İlyas-ı Horasânî'ııin torunu Elvan Çelebi ile tam benzer bir tavır sergiler. İlginçtir ki, Türkiye tarihinin bu en büyük iki isyan hareketinin liderlerinin torunları, dedelerinin hatırasını savunmak için, birbirlerinden yaklaşık iki yüzyıl arayla birer menâkıbnâme kaleme almışlar ve ilginç bir şekilde benzer bir kaderi paylaşan dedelerinin devlete karşı isyanla hiçbir ilgilerinin bulunmadığı ispata uğraşmışlardır. Bu yüzden birtakım hayali olaylar icat ettikleri gibi, dedelerine yakıştırılan isyan suçunun bütün sorumluluğunun da, esasında onları</p>
	<p class="calibre1">dinlemeyerek baş kaldıran halifelerine ait bulunduğunu öne sürmüşlerdir^</p>
	<p class="calibre1">Hadiseye çağdaş olan Bizans tarihçisi Dukas ise, meseleyi daha da problematik hale sokuyor. Dukas, "Perkliçia Mustafa" dediği Börklüce Mustafa'nın faaliyetlerini, propagandasını ve ayaklanmasını teferruatlıca anlattığı halde, şaşırtıcı bir biçimde ne Torlak Kemal'in, ne de Şeyh Bedreddîn'in isyanlarından söz eder. Adeta bunlann varlığından habersizdir. Onun Börklüce Mustafa isyanından çok daha geniş çaplı olan Şeyh Bedreddîn ayaklanmasını ihmal etmesinin sebebi, bize göre, o sıralar Cenevizlilerin hizmetinde bulunması sebebiyle İzmir'de oturduğu için Şeyh Bedreddîn'in isyanından haberdar olamamasıdır. Dukas'a göre, Sakız Adası'ndaki rahiplerle sıkı bir ilişki içinde olan (müridlerinin Dede Sultan diye hitap ettikleri) Perkliçia Mustafa, "Hıristiyanlıkla Müslümanlık arasında hiçbir farkın bulunmadığı, her iki din mensuplarının birbirine üstünlüklerinin söz konusu olmadığı ve aralarında kadınlarından başka her şeyin ortaklaşa kullanılacağı" mealinde propaganda yapıyordu. Nihayet etrafına birçok Müslüman ve Hıristiyan halkı toplayarak Stylarion'da (Karaburun) isyan etti. Bu dağlık mıntıkanın geçitlerinde tutunarak üzerine gelen Osmanlı kuvvetlerine epeyce zayiat verdirdikten sonra ancak ele ge-çirilebildi.78 Osmanlı kaynaklarında da, Börklüce Mustafa'nın isyanı anlatıldığı halde, Dukas'ın bahsettiği propagandadan bahis yoktur. Onlar yalnızca, Şeyh Bedreddîn henüz İznik'teyken, kethüdası ve halifesi olan Börklüce Mustafa'nın, etrafına altı ilâ on bin civarında adam toplayarak "peygamberlik iddiası"yla isyan edip etrafı yağmaladığını ve çevrede epeyce bir üstünlük sağlamayı başardığını yazarlar. Bu isyan Bayezid Paşa ile Şehzade Murad'ın komutasındaki Osmanlı kuvvetleri tarafından Manisa yakınlarında uzun ve kanlı bir mücadeleden sonra bastırılmış ve Börklüce Mustafa yakın adamlarıyla esir düşmüş, sonra da rivayete göre bir çeşit çarmıha gerilerek idam edilmiştir.79 Çok kısa bir süre sonra bu defa da Aydın yöresinde Torlak Kemal ve emrindeki üç bin deniş isyan ettiler. Bu isyan da aynı şekilde bastırıldı ve Torlak Kemal adamlarıyla birlikte yakalanarak öldürüldü.80</p>
	<p class="calibre1">Halil b. İsmail, diğer bütün Osmanlı kaynaklarından farklı olarak Şeyh Bedreddîn'in Aygıloğlu isimli bir başka halifesinden daha bahsediyor. Ona göre Aygıloğlu da saltanat davasıyla Kazova'da isyan edip başına bir sürü adam topladıysa da başarısız olmuş, yakalanıp başı kesilerek idam edilmişti.81 Böylece Şeyh Bedreddîn'le bağlantılı olarak isyan eden halifelerin sayısı üçe çıkıyor.</p>
	<p class="calibre1">Burada neden Torlak Kemal ve Aygıloğlu'nun Börklüce Mustafa ile birlikte hareket etmedikleri veya en azından ayrı birer isyan planladılarsa, neden aynı tarihlere rastlatıp Osmanlı kuvvetlerini üçe bölünmek zorunda bırakmadıkları sorusu akla geliyor. Acaba gerçekten biribirlerinden bağımsız mı hareket ediyorlardı? Daha önemlisi, Şeyh Bedreddîn'in, Osmanlı kaynaklarının ileri sürdüğü gibi, bu isyanlarla hakikaten doğrudan bir alakası var mıydı? Başka bir ifadeyle, o sırada İznik'te bulunan Şeyh Bedreddîn, halifelerine isyan emrini bizzat mı vermişti? Yoksa gerçekten onun bu gelişmelerle ilgisi yok muydu? Bir kısım kaynakların birinci şıkkı benimsemelerine karşılık, söz konusu isyanların Şeyh Bedreddîn'den ha-164 bersiz olarak geliştiğini ima edenler de bulunuyor. Nitekim Dukas'ın Şeyh Bedreddîn'den ve Torlak Kemal'den hiç bahsetmeden doğrudan doğruya Börklüce Mustafa'nın isyanını anlatması da bu ikinci şıkkı doğrular gibidir.</p>
	<p class="calibre1">Osmanlı kaynakları, Şeyh Bedreddîn'in, Börklüce Mustafa'nın ve Torlak Kemal'in peş peşe isyanlarını duyar duymaz derhal İznik'ten kaçıp Kastamonu'ya, Osmanlılar'ın hasmı İsfendiyaroğulları Beyliği'ne sığındığını yazarlar.82 Bu kaçışın sebebine dair hatıra üç ihtimal geliyor: 1) Şeyh Bedreddîn ya hakikaten onlara ayaklanma emrini bizzat kendisi verdiğinden, sorumlu tutularak cezalandırılmaktan korktuğu için kaçmıştır, 2) ya onların teşebbüslerinden gerçekten haberi olmamasına rağmen, karşıdaki-leri buna ikna edemeyip cezalandırılacağını düşündüğü için kaçmıştır, 3)veya Çelebi I. Mehmed'in merkeziyetçi politikasına karşı olduğu için, bu politikayı ortadan kaldırmanın ancak onu iktidardan alaşağı etmekle mümkün olacağını düşündüğünden, zamanını henüz kararlaştırmadığı isyanı bizzat başlatmak zorunda kaldığı için İznik'i terk edip İsfendiyaro-ğulları'nın yanına gitmiştir. Ancak bu sonuncu ihtimal de ister istemez şu soruyu akla getiriyor: Şeyh Bedreddîn gerçekten isyana niyetli miydi, yoksa, böyle bir niyeti olmadığı halde, Börklüce Mustafa, Torlak Kemal ve Aygıloğlu'nun isyanları üzerine, aradaki yakın ilişki sebebiyle onlarla aynı muameleye maruz kalacağını varsayarak başka çıkar yol olmadığını düşündüğü için mi isyan etmek zorunda kaldı?</p>
	<p class="calibre1">Şeyh Bedreddîn'in İznik'i terk edip neden başka bir yere değil de İsfen-diyaroğulları'nın yanına, Kastamonu'ya gittiğinin sebebi ve gidiş tarihi de pek açık değildir. Ancak İbn Arabşah'ın onunla burada 1414'te karşılaştığını biliyoruz. Şeyh Bedreddîn'in burada iki yıla yakın kaldığı tahminen çıkarılabiliyor. O belki Osmanlılar'la İsfendiyaroğulları'nın arasındaki husumeti bildiğinden kendine bir süre oturup düşünebilecek emin bir yer olarak gördüğü için, yahut aradaki bu husumetten yararlanıp onları da tasarladığı harekete iştirak ettirmek maksadıyla orasını tercih etmiş olabilir. Halbuki Halil b. İsmail'e bakılacak olursa, Şeyh Bedreddîn İznik'te et-Teshîl isimli eserini bitirince onu Çelebi I. Mehmed'e takdim etmiş, bu vesileyle kendisinden ailesiyle birlikte hacca gitmek ve hac dönüşü Kahire'de Şeyh Hüseyn-i Ahlâtî'nin tekkesine yerleşmek üzere izin istemiş, ancak sultan bu isteği yerine getirmemiştir. İşte bunun üzerine artık yapacak bir şeyi kalmayan Şeyh Bedreddîn, ailesini bırakarak İznik'i terk etmek zorunda kalmıştır.83 Hatta Menâkıb'z. bakılırsa Şeyh Bedreddîn İsfendiyaroğulları'nın yanındayken bile isyan etmeyi düşünmemektedir. Çünkü Şahruh'un yanına giderek orada görev yapmak istemektedir. Ona göre Şeyh Bedreddîn, âdil bir hükümdar olduğuna inandığı Şahruh'un yanına gitmek istemiş, ne var ki, İsfendiyar Beğ -Osmanlüar'dan çekindiği için- bunu engelleyerek ona Kırım'a yerleşmesinin daha iyi olacağını söylemiş, bunun üzerine Şeyh Bedreddîn oraya gitmeye karar vermek zorunda kalmıştır. Ancak Kırım yolu kâfir (Cenevizli) gemileri tarafından kapatıldığı için, bindiği gemi Eflak'a yönelmiş ve şeyh orada karaya çıkmaya mecbur olmuştur.84</p>
	<p class="calibre1">Biz, Halil b. İsmail'in bu hikâyesinin, dedesini temize çıkarmaya yönelik savunmasının bir parçası olduğunu düşünüyoruz. Çünkü bu hikâyede yerine oturmayan unsurlar hemen dikkati çekiyor. Bir kere Şeyh Bed-reddîn'in sultandan hac dönüşü Kahire'deki Şeyh Hüseyn-i Ahlâtî'nin tekkesine yerleşmek üzere izin istemesinin bir anlamı yoktur, zira orada-kilerce istenmediği için zaten Mısır'ı terk ettiğini söyleyen bizzat menâkıb yazarının kendisidir. Şeyh Bedreddîn'in istenmediğini bile bile, hele buna rağmen gitse bile tutunması mümkün olmadığı bir yere, üstelik yerleşmek üzere yeniden dönmek istemesi tamamiyle anlamsızdır. Yerine oturmayan ikinci unsur, sultanın izin vermemesi üzerine Şeyh Bedreddîn'in birdenbire ailesini İznik'te bırakarak İsfendiyaroğulları'nın yanına gitmesidir (esasında kaçmasıdır). İsyan etmeyi planlamayan şeyhin, ailesini bırakarak, üstelik Osmanlılar'a hasım olan bir beyliğe sığınmasının bir anlamı yoktur. Ama o orada Osmanlı sultanına karşı İsfendiyar Beğ'i yanına alamayınca bu defa Şahruh'un yanına, yani Osmanlılar'a hasım ve onları ağır bir yenilgiye uğratmış başka bir devletin topraklarına, Timurlu Devleti'ne gitmek istemiştir. Bunda da maksat bizce açıktır: Şeyh, Şahruh'un ittifakını sağlamayı düşünmüş olmalıdır. Eğer Menâkıb'm verdiği bu bilgi doğruysa, herhalde İsfendiyar Beğ'in Şeyh Bedreddîn'e oraya gitmeyi yasaklamasının sebebi, Osmanlılar'la uygun olmayan bir zamanda takışmayı istememesinden kaynaklanmaktadır. Üçüncüsü, tavsiye üzerine Kırım'a yerleşmeye karar verip oraya giderken, tam yol üstünde frenk (Cenevizli) gemilerinin yolu kesmesi üzerine, şeyhin bindiği geminin bir tek onu Eflak sahiline bırakıp yoluna devam etmesidir. Bunun da hiçbir anlamı yoktur. Çünkü eğer gerçekten geminin yolu kesildiyse, Cenevizliler'in düşmanı yalnız Şeyh Bedreddîn olmamalı, gemi bütünüyle Kırım'a gitmekten vazgeçmeliydi. Oysa bir tek şeyhi sahile bırakıp yoluna devam etmiştir. Halbuki bizce büyük bir ihtimalle Şeyh Bedreddîn, Börklüce Mustafa ve Torlak Kemal isyanlarının başarısızlığını gördüğü için, daha önce isyanı tatbik alanına koymayı planladığı ve bu yüzden Kahire'den ayrılır ayrılmaz Edirne'ye gitmeyip iyice dolaştığı Batı Anadolu'nun artık uygun bir alan olmadığını anlamıştır. Bu yüzden, muhtemelen isyan hareketini ancak Bal-kanlar'da gerçekleştirebileceğini düşünmüş ve buna en uygun yer olarak gördüğü için Eflak'a özellikle gitmiştir. Eflak seyahatinin sebebi budur.</p>
	<p class="calibre1">Görüldüğü gibi Menâkıb'm bu hikâyesinin amacı, yukarıda vurgulandığı üzere, yazarın dedesini temize çıkarmaktan başka bir şey değildir. Oysa bizce Şeyh Bedreddîn, muhtemelen daha Kahire'deyken kafasında bir toplumsal düzen projesi oluşturmuş, bu projenin ancak toplumsal bir ayaklanma hareketiyle gerçekleşebileceğine kendini inandırmış olmalıdır. Bu varsayımımızın bugün için elde kesin bir belgesi yoksa da -belki böyle</p>
	<p class="calibre1">bir belge hiçbir zaman olmayacak- onun Kahire'den sonra Anadolu dönüşünde yaptığı seyahat bizce varsayımımızı destekler niteliktedir. Bu sebeple biz Batı Anadolu'ya yapılan bu seyahatin, Şeyh Bedreddîn'in ayaklanma projesiyle ilgili olduğunu düşünüyoruz.85 Kahire'den yola çıktıktan sonra niçin uzun zamandır ayrı kaldığı annesini ve babasını görmek için doğrudan onların yanma Edirne'ye değil de, Konya'ya uğrayıp orada bir müddet Karamanoğlu'nun yanında kalmış, Osmanlılar'ın en önemli rakibi olan bu zatla dostluk kurmuş, sonra Türkmenler'in yoğun olarak yaşadıkları Germiyan ve -Börklüce Mustafa ve Torlak Kemal isyanlarının çıkacağı- Aydın illerini dolaşmış, Tire'ye uğramış, İzmir'e geçmiştir? Daha da önemlisi, neden hiç gereği olmadığı halde Sakız Adası'na geçerek oradaki rahiplerle (Menâkıb'a. göre tam on gün) beraber olmuş, onlarla teolojik tartışmalara girişmiş ve rivayete göre sonunda kendilerini Müslüman olmaya ikna etmiştir?86 İşte, bu seyahatin amacı, bizce planladığı "ihtilal" için bir çeşit nabız yoklamak, yapısal özelliklerini bildiği veya en azından duyduğu bu bölgenin insanlarına muhtemelen kendi düşüncesini aktarmak ve taraftarlıklarını kazanmaktır. Burada, söz konusu bölgenin, Hurufîliğin Anadolu'da en fazla yayıldığı yer olduğunu bir kere daha hatırlayalım.</p>
	<p class="calibre1">Şeyh Bedreddîn'in Eflak'ta bir müddet kaldığı görülüyor. Musa Çele-bi'yle yakınlığı bulunan Eflak beyi Mirça ona bu imkânı sağlamıştır. Şeyh Bedreddîn Eflak'e geçtikten sonra, ihtimaldir ki buradaki ikameti esnasında Balkanlar'daki toplumsal rahatsızlığı ve Çelebi I. Mehmed'in saltanatı eline geçirmesine rağmen, Osmanlı idaresinin akıbeti ve memleketlerinde uygulayacağı politika konusundaki -henüz mevcudiyetini koruyan- güvensizliği bir kere daha kendi gözleriyle tespit etmiş, bunun üzerine, merkeziyetçi politikasına karşı olduğu yeni Osmanlı sultanına isyan etme kararını belki burada pekiştirmiştir. Ancak Şeyh Bedreddîn Eflak'ta daha fazla kalmamış ve Dobruca'ya, muhtemelen kendisine en uygun üs olarak gördüğü Sarı Saltık tekkesine giderek oraya yerleşmiştir. Onun, 13. yüzyılda meşhur Sarı Saltık tarafından kurulan ve o tarihlerden beri, 1260'larda onunla birlikte buraya gelen Babaî hareketine mensup Kalenderi dervişlerinin elinde bulunan bu tekkeyi seçişinin sebebi herhalde kendine kolayca bağlayabileceğini düşündüğü bu zümrenin desteğini almaktı. Nitekim bunda muvaffak olmuş ve artık harekâtı buradan hazırlamaya başlamıştır. Osmanlı kaynakları, Şeyh Bedreddîn'in buradan, (muhakkak ki karmaşa içindeki ve geleceklerinin ne olacağını kestiremeyen kesimlere yönelik) geniş bir propaganda faaliyetine giriştiğini yazarlar. Ayrıca, bu meyanda etrafa yolladığı haberlerde, Börklüce Mustafa'nın ve Torlak Kemal'in kendi adamları olduğunu ve kendi talimatı üzerine ayaklandıklarının propagandasını yaptığını da kaydederler ki, bu durum bizim görüşümüzü destekler.87</p>
	<p class="calibre1">Sonunda Şeyh Bedreddîn yoğun bir propaganda ve hazırlık faaliyetinden sonra, başta Kalenderîler'den oluşan asıl yandaşları olduğu halde, çeşitli kesimlerden kendine katılanlarla birlikte harekete geçmiş ve 1416'da, kaynaklarda Ağaçdeııizi diye geçmekte olup bugün Bulgaristan'da Deliorman adıyla bilinen bölgede fiilen Osmanlı Devleti'ne isyan etmiştir.88 Halil b. İsmail dedesinin Ağaçdenizi'ne geçişini, o sırada fetih amacıyla Selanik taraflarında bulunan Çelebi I. Mehmed'le görüşme ve konuşma maksadını taşıdığını, ama bazı gammazların bu hareketi Osmanlı sultanına isyan olarak gösterdiklerini öne sürer.89</p>
	<p class="calibre1">Bu isyanın gerçekte amacı neydi? Artık saltanat kavgaları bittiğine, Osmanlı iktidarı sahibini bulduğuna göre, Şeyh Bedreddîn'in yeni sultana baş kaldıracak cesareti nereden geliyordu? Eğer Osmanlı kaynaklarının dediği gibi, gerçekten saltanat davasında idiyse, niçin şehzade mücadeleleri devam ederken o kargaşa ortamında değil de, Çelebi I. Mehmed'in artık rakipsiz olarak tahta çıkışından dört yıl sonra harekete geçmişti? Bu mesele Osmanlı döneminden bugüne kadar çok değişik biçimlerde yorumlandı. Şeyh Bedreddîn'in böyle bir isyana kalktığını daha başından kabul etmeyen Menâkıb, ona dayanan Mevzûatü'l-Ulûm, Şakâyık-ı Nu'mâ-niyye, Tâcü't-Tevârîh ve Tarih-i Solakzâde hariç, bütün diğer Osmanlı kaynaklan, Şeyh Bedreddîn'in subaşılık, sancak peşinde olanların kendisine katılmalarını isteyerek saltanat davasıyla ayaklandığını söylerler.90 Yalnız İdrîs-i Bitlisi daha ileri giderek Şeyh Bedreddîn'in, din ve mezhep bağlarını ortadan kaldırmak, haramları helal saymak, şarabı ve müzik aletleri dinlemeyi mubah addetmek gibi, halktan bir kısım insanların tamah ve hırslarını, dünyevi zevklerini tahrik edecek vaaderde bulunarak memleketi isyana katılanlar arasında paylaştıracağı propagandasını yaptığını ileri sürer.91 Ne var ki, İdrîs-i Bitlisî'nin çok muhtemel olarak kendi zamanında (16. yüzyıl) Dobruca ve Deliorman'da yaşamakta olup -aşağıda ele alınacak- Bedreddinlü veya Simâvenîler Tâyifesi denilen Şeyh Bedreddîn mürid-leri hakkında ortalıkta dolaşan rivayetlerden derleyerek ona yakışürdığı bu ithamların, başka hiçbir kaynakta yer almadığı da görülüyor. Daha önce belirtildiği gibi, buna benzer bir şeyden -o da Börklüce Mustafa için olmak kaydıyla- yalnız Dukas söz eder. Böyle bir propaganda isyanın gerçek amacını mı yansıtıyordu, yoksa mümkün olduğunca çok taraftar toplamaya yönelik bir politika mıydı? Şeyh Bedreddîn hakikaten Selçuk soyundan geldiğini bahane edip saltanat iddiasıyla mı harekete geçmişti,92 yoksa gerçekten toplumsal düzeni değiştirmeyi hedefleyen büyük bir ihtilal peşinde miydi?93 Kanaatimiz, Şeyh Bedreddîn'in keyfi olarak, sırf saltanat elde etmek, Osmanlı iktidarına el koymak için değil, hudut boylarındaki köklü gazi geleneğinden, üstelik bir de ulema ailesinden gelen yüksek sınıfa mensup biri sıfatıyla, merkeziyetçi bir yönetim tarzını arzu etmediği için, merkezkaç gücü temsil eden biri olarak, bu gücü elinden bırakmak istemediği şeklindedir. Zaten kanaatimizce o bu yüzden merkeziyetçiliğin değil, yerel güçlerin, feodallerin çıkarlarını temsil eden Musa Çelebi'nin tarafım tutmuş ve kazaskerliğini kabul etmiştir. Bu sebeple biz Şeyh Bedreddîn'in, (üstelik yerel güçlerden yana bir siyaset izlemesi sebebiyle de kendisine uygun gördüğü) Musa Çelebi'nin Osmanlı sultanı olması halinde kesinlikle isyana kalkışmayacak olduğunu düşünüyoruz. Onun kafasındaki doğru siyasal düzen budur. Ayrıca kanaatimizce o muhtemelen, coşkun bir mistik kişiliğin de sahibi olarak böyle bir hareketi sıradan bir isyancının değil, ancak kendisi gibi mehdi kimliğine sahip birinin uygulama alanına koyabileceği inancında samimiydi. Onun mizacında olan birinin bu psikolojisini anlamak için, o sıralarda Osmanlı ülkesinde taht kavgalarının bütün şiddetiyle sürdüğü, toplumsal düzenin altının üstüne geldiği, insanların büyük bir karamsarlığın içinde yarınlarından ümitlerini kestiği bir zamanı yaşadığını gözden kaçırmamak gerekir. Bu, Şeyh Bedreddîn'in psikolojisini anlamak itibariyle çok önemli bir noktadır.</p>
	<p class="calibre1">Bütün bunlara rağmen biz, Şeyh Bedreddîn'in, hiçbir siyasal otoritenin hâkimiyetini tanımayan, herkesin başına buyruk yaşadığı "eşitlikçi, paylaşımcı" bir yeryüzü cenneti kurmayı planlayarak isyan ettiği, saltanat rejimine karşı olduğu ve onu yıkmayı planladığı için ayaklandığı tezinin de doğru olmadığı kanaatindeyiz. Nitekim aslında Marksist bir tarihçi olan E. Werner de böyle düşünmekte ve haklı olarak da, yalnızca Börklü-ce Mustafa'nın kafasında olan böyle bir ideolojinin Şeyh Bedreddın'de bulunmadığını söylemektedir.94 Şüphesiz ki toplumsal bunalımın ortaya çıkardığı aksaklıklar Şeyh Bedreddîn'in dikkatini çekmiş, merkeziyetçi devletin bunları gidermekteki yetersizliklerini görmüş ve bunları düzeltmeyi düşünmüş olmalıdır. Onun zekâsında ve bilgisinde birisi için bu çok mümkündür. Zaten unutulmamalıdır ki o, babasının yerine Osmanlı tahtına talip olan Musa Çelebi'nin kazaskeriydi ve bu görevi sırasında pek çok kişiye timar verilmesini sağlamıştı. Eğer Musa Çelebi kardeşine yenilip öldürülerek saltanat şansını kaybetmeseydi ve Osmanlı tahtının hâkimi olsaydı, Şeyh Bedreddîn de öylece kalacak ve saltanat rejiminin üst bürokrasisinde o rejimin sağladığı avantajları herhalde kullanacaktı. Nitekim bazılarınca Şeyh Bedreddîn'e yakıştırılan ve o devir için çok ütopik bir düşünce olan saltanat rejimi karşıtlığı, bize anakronik bir yakıştırma olarak 170       görünüyor; üstelik bunu kanıtlayacak tarihsel bir delil de yoktur.</p>
	<p class="calibre1">Yukarıdaki mütalaalar göz önüne alınınca, Şeyh Bedreddîn isyanının tipik bir mehdici (mesiyanik) hareket mahiyetini taşıdığı rahatlıkla söylenebilir. Gerçi isyanın bu niteliği konusunda kaynakların hepsinde tam ve kesin bir kayda rastlanmıyorsa da, bu türden, farklı dinlere ve etnik kesimlere mensup insanları bir araya getirebilen, ileri sürüldüğüne göre de eşitlikçi, iştirakçi yani paylaşımcı, "hakça" bir düzen, başka bir deyişle bir "dünya cenneti" vaat eden bir ideoloji kullanan halk hareketlerinin -eğer Şeyh Bedreddîn de gerçekten böyle bir ideoloji kullandıysa- genellikle mesiyanik karakterli olduğunu çok iyi biliyoruz.</p>
	<p class="calibre1">Orta ve yeni çağlarda hem Doğu'da, hem Batı'da hemen her zaman ve mekânda gözlendiği gibi, bu tür hareketlerin Türkiye tarihinde, gerek Şeyh Bedreddîn'den önce, gerekse sonraki dönemlerde de örnekleri fazlasıyla görülmektedir. Sâsâni döneminden başlayarak Emevi ve Abbasi devirlerine gelinceye kadar İran'da ortaya çıkan isyanların önemli bir kısmı, 13. yüzyılda Anadolu'daki Babaî isyanı, 16. yüzyıldaki Şahkulu ve Şah Kalender isyanı ve daha başkaları, bu çeşit hareketlerdir. Temel karakteristikleri, eşitlikçi ve paylaşımcı bir ideoloji kullanmak olan bu hareketlerin liderleri, daima bir mesi (Mesih) veya mehdi hüviyetiyle ortaya çıkmışlardır. Aslında Osmanlı kaynaklannda Börklüce Mustafa'nın kendini böyle takdim ettiği, hatta Peygamber olarak gördüğü, bir rivayete göre tıpkı Baba İlyas gibi, "Lâ ilahe illallah" dedirtip "Muhammedün Resûlullah" dedirtmediği şeklinde kayıtlar bulunmakla beraber,95 Şeyh Bedreddîn için bu konuda herhangi bir şey söylenmiyor. Bununla birlikte, Şeyh Bedreddîn'in de böyle bir mehdi hüviyetiyle ortaya çıktığı söylenebilir. Hatta A. Gölpınarlı, kesinlikle bu kanaattedir; mehdiden bahseden SayhatuH-Bûm fi Havâdisi'r-Rûm (Anadolu Olaylarına dair Baykuş Çığlığı) isimli, son zamanlara kadar iyi bilinen bir risalenin yazarı olup Şeyh Bedreddîn'le yakından tanışan Abdurrahman b. Ali el-Bistâmî (ö. 1431) adlı birinin, bu risalesini Bedreddîn'e okuttuğunu ve söz konusu mehdinin Şeyh Bedreddîn'in kendisi olduğuna onu inandırdığını söyler. Gölpınarlı'ya göre, Timur istilasının meydana getirdiği sosyal çöküş, Şeyh Bedreddîn'i bilinç altında Sâhibu'z-zuhûr veya Sâbibu'l-hurûc olan mehdinin bizzat kendisi olduğuna gerçekten inandırmış ile şeyh onun için isyan etmiştir.96 Aslına bakılırsa onun böyle bir misyonu benimsemiş olduğu, Vâridat\z, son zamanlarda Allah'ın zâtının zuhur ile Sahib-zaman'ın halkı tevhîde çağırıp bütün kötülükleri sileceğine dair, Tâhâ süresindeki bir âyetin açıklamasıyla ilgili olarak söylediği sözlerinden anlaşılabilir.97 Her ne kadar beklenen bu Sahib-zaman'ın kendisi olduğunu açıkça söylemiyorsa da, kanaatimizce kast ettiği budur. Burada hatıra bir soru geliyor. Acaba Şeyh Bedreddîn'in bu mehdi kimliği, ileride Bayrâmiyye Melâmîliği'nden bahsedilirken genişçe görüleceği üzere, siyasal fonksiyonları da üstlenen bir kutb te-lâkkisiyle irtibatlandırılabilir mi? Başka bir deyişle, Şeyh Bedreddîn Bayrâmiyye Melâmîleri'nde çok açık bir telakki olarak gözleyebildiğimiz siyasal misyon yüklenmiş bir kutb-mehdî telâkkisi ile mi harekete geçmişti? Bu mümkün olabilir. Ama Vâridat'ta. buna dair en ufak bir ima yok. Şeyh Bedreddîn'in mehdilik bilinciyle hareket ettiği, H. J. Kissling, Emst VVerner ve Barbara Flemming tarafından da vaktiyle düşünülmüştür. Onlara göre şeyh, kendine katılanların bu konudaki geleneksel beklentilerini tatmin etmiştir.98</p>
	<p class="calibre1">Şeyh Bedreddîn'in bu kimliğiyle alakalı olarak, başta Halil b. İsmail'in menâkıbnâmesi olmak üzere, muhtemelen onu kullanan Osmanlı kaynaklarının da zikrettikleri, Selçuklu hanedanına mensubiyet meselesine de burada değinmek gerekiyor. Acaba Şeyh Bedreddîn gerçekten isyana teşebbüs ederken böyle bir iddiada bulunmuş muydu? Başka bir ifadeyle isyanı, saltanat makamının Osmanlı hanedanı mensuplarının değil, ondan daha eski Selçuklu hanedanının bir mensubu olarak kendinin hakkı olduğunu savunmuş muydu? Katılanların gözünde isyanı dini olarak meşrulaş-tıracak mehdi kimliğinin yanına, siyasal olarak da meşrulaştıracak böyle bir kimliği ileri sürmüş müydü? Torunu Halil b. İsmail eserinde dedesinin Selçuklu hanedanına mensubiyetini ısrarla vurguladığına göre, Şeyh Bedreddîn gerçekten böyle bir avantajı kullanmış olmalıdır. Eğer kullandıysa buna şaşmamak gerekir. Ancak bunu kesin olarak bilebilmek mümkün görünmediği gibi, ilk defa Halil b. İsmail'in dile getirdiği bu mensubiyet iddiasının tarihsel geçerliliğini kanıtlamak da imkânsızdır. İ. Hakkı Uzun-çarşılı, siyasal iktidar talebiyle meydana çıkanların, bu hareketlerini meşru göstermek için hep eski hükümdar sülalelerinden birine mensup oldukla-172 nnı ileri sürerek sahte şecereler uydurduklarını, dolayısıyla Şeyh Bedred-dîn'in nispet edildiği bu şecerenin de aynı türden olması gerektiği kanaatindedir" ki bizce de bu görüşe katılmak gerekir.</p>
	<p class="calibre1">İdeolojisinin muhtevasına gelince, Şeyh Bedreddîn'e izafe edilen "Müslümanlar, Hıristiyanlar ve Yahudiler arasında fark gözetmeyen, bunların mensup olduğu dinlerin birbirlerine üstünlüğünün söz konusu olmadığını ileri süren ve eşler hariç, her türlü mal ve servetin ortaklaşa kullanımını prensip kabul eden" böyle "eşitlikçi ve paylaşımcı" bir ideolojinin, gerçekten onun tarafından propaganda edildiğini bildiren hiçbir tarihsel kanıt ortada yoktur. Buna rağmen İ. Hami Danişmend, İ. Hakkı Konyalı gibi bazı tarihçiler, Raif Yelkenci gibi araştırmacılar bu meseleyi sorgulamadan, Şeyh Bedreddîn'in "şiddetli bir komünist" olduğuna kani olmuşlardır.100 Oysa bu ideoloji hikâyesinin tek kaynağı olan Dukas, daha önce de vurgulandığı üzere, Şeyh Bedreddîn'in adını dahi zikretmeden sadece Börklüce Mustafa'nın, Sakız Adası'ndaki Turloti manastırının Girit Adası'ndan gelme rahibine böyle bir düşünce aktardığını bildirir. Du-kas'ın, Börklüce Mustafa'nın rahiplere ve Bizanslı köylülere bu ideolojiyi propaganda ettiğini söylemesi, kuvvetli bir ihtimalle bir gerçeğin ifadesi olabileceği gibi, Börklüce Mustafa'yı halk nazarında kötülemeye yönelik bir propagandanın ürünü de olabilir. Ancak tartışılması gereken bu değil, Şeyh Bedreddîn hakkında böyle bir kaydın ne Dukas'ta, ne de Osmanlı kaynaklarında bulunmasına rağmen bu ideolojinin günümüzdeki bazı araştırıcılarca hiçbir kanıt gösterilmeden Şeyh Bedreddîn'e mal edilişidir. Eğer bu doğruysa, yani gerçekten Şeyh Bedreddîn böyle bir vaat ile isyana kalkışmış idiyse, normalde onun aleyhine kullanmak için böyle bir şeyi kaçırmamaları gereken Osmanlı kaynaklarının bundan bahsetmemeleri nasıl açıklanmalıdır? Buna karşılık, onun Kahire'den Anadolu'ya döndüğünde Sakız Adası'na giderek oradaki rahiplerle görüştüğünü, onlarla tartıştığını ve onları Müslüman ettiğini aynı kaynaklar zikrediyor.101 Du-kas'ın Şeyh Bedreddîn'in bu ziyaretini atlaması mümkün müdür? Acaba Dukas, belki de Börklüce Mustafa ile birlikte bu ziyareti ilk yapan şeyhi unutup Börklüce Mustafa adaya sık sık gidip geldiği için mi veya daha büyük bir ihtimalle, daha önce de belirttiğimiz gibi, Cenevizliler hizmetinde çalışan biri olarak İzmir'de oturduğu, dolayısıyla Börklüce Mustafa isyanının çıktığı havaliye yakın olduğu için mi yalnızca onu zikretmektedir? Bizce bu ihtimal kuvvetli görünüyor.</p>
	<p class="calibre1">Şeyh Bedreddîn'in de Börklüce Mustafa'nınkine benzer bir propaganda yaptığını gösterir tarihi bir kayıt olmamasına rağmen, eskiçağlardan beri bütün mesiyanik hareketlerin kullandığı ideolojilere benzer, orijinal bir yanı olmayan bu eşitlikçi ideoloji, belki Bedreddîn tarafından da isyan öncesi kullanılmış olabilir. Nitekim böyle bir ideolojinin 1240'taki Babaî isyanında da Baba İlyas-ı Horasânî tarafından propaganda edildiğine dair dönemin kaynaklarında açık kayıtlar vardır.102 Ama bizim kesin olarak bildiğimiz bir şey varsa, Bedreddîn'in Musa Çelebi zamanındaki kazaskerliği sırasında kendilerine timar verilip Çelebi I. Mehmed tarafından geri alınan hemen bütün timar sahiplerinin, sınır gazilerinin ve Osmanlı fetihleri sırasında topraklarına el konulan yerel Hıristiyan feodallerin Şeyh Bedreddîn'in etrafında toplandıklarıdır. Bu, onun bu mağdur feodal kesimlere, belki paylaşımcılığı ve eşitlikçiliği değil ama, kendine katıldıkları takdirde, başarıya ulaşır ulaşmaz eski topraklarını tekrar iade etmeyi vaat ettiğini açıkça kanıtlıyor. Böyle olunca, Şeyh Bedreddîn isyanının, iddia edildiği gibi paylaşımcı ve eşitlikçi, özel mülkiyete karşı bir halk hareketi, hatta isyana katılanlar arasında Hıristiyan ve Müslüman köylüler de bulunmasına rağmen bir köylü isyanı değil, son tahlilde, büyük kesimiyle imtiyazları ellerinden giden Müslüman sipahilerin, sınır gazilerinin ve Hıristiyan feodallerin çıkarlarına hizmet eden bir ayaklanma hareketi olduğunu kabul etmek daha doğru görünüyor. Halil İnalcık ve Mustafa Ak-dağ, çok haklı olarak kendi de bir gazi ailesine mensup bulunan Şeyh Bedreddîn isyanının sınır boylarındaki gazilerle, timarlı sipahilerle, hatta medreselilerle yakından ilgili bulunduğu teşhisini koymuşlardır.103 Hatta bize göre bu isyana Halil İnalcık ve Mustafa Akdağ'dan sonra en isabetli teşhislerden birini koymuş olan M. Ali Kılıçbay da, toprak sahibi bir gazi ailesine ve Selçuklu hanedanına mensubiyet iddia eden bir soylu olarak, Şeyh Bedreddîn'in bir köylü ayaklanmacısı olmadığına dikkat çeker; kanıt olarak da, Şeyh Bedreddîn'in, Yıldırım Bayezid'in merkeziyetçi politikasına karşı çıkan Timur'un yandaşı ve Anadolu'daki merkezkaç güçlerin temsilcisi Musa Çelebi'nin kazaskeri olmasını gösterir.104</p>
	<p class="calibre1">Bununla beraber biz Şeyh Bedreddîn'in isyanıyla Börklüce Mustafa ve Torlak Kemal'in isyanları arasında sosyal tabanları itibarıyla önemli bir  fark olduğunu dikkate almak gerektiğini düşünüyoruz. İki halife de formasyon itibariyle Şeyh Bedreddîn'den farklı kişiliklere sahiptiler. İkisi de Kalenderi olan bu kişilerin, şeyhleri gibi yüksek bir sosyal tabakadan gelmedikleri çok açık olduğu gibi, eğitim görmüş olup olmadıkları hakkında da bilgi yoktur. Nitekim belli bir eğitim formasyonu almış oldukları izlenimi uyanmıyor. Her ikisi de şeyh olan bu iki şahsın etrafına toplananların büyük kısmı Kalenderi dervişleri (Torlaklar) oldukları gibi, geri kalanlar da büyük bir ihtimalle Fetret döneminin rahatsızlıklarını sonuna kadar yaşayan ve Osmanlı siyasal iktidarının gittikçe güçlenen Sünni ve devletçi tavrına karşı çıkmak isteyen göçebe Türkmen ve köylü kesimi olmalıdır. Bu iki isyan söz konusu edildiğinde, Halil İnalcık'ın ve Mustafa Akdağ'ın bu yöndeki teşhislerinin doğruluğu daha iyi meydana çıkıyor.105</p>
	<p class="calibre1">Osmanlı kaynaklarına bakılırsa, Şeyh Bedreddîn'in Ağaçdenizi (Deliorman) bölgesinde yakalanmasından ümidi kesen Şehzade Murad ve Bayezid Paşa kumandasındaki Osmanlı kuvvetleri çaresiz kalınca, Bayezid Paşa, mürid olmaya gelmiş kişiler hüviyetiyle şeyhin kuvvetleri arasına gizlice yolladığı casuslar vasıtasıyla toprak sahiplerine topraklarının iade edileceği konusunda teminat verilmesini sağlamış, bunun üzerine bu kişiler Şeyh Bedreddîn'i terk edip Osmanlı kuvvetlerine katılmışlardır.106 Ne garip tecellidir ki, isyan sırasında Şeyh Bedreddîn'i yakalayıp Osmanlı kuvvetlerine teslim edenler, başlangıçta onu destekleyen, ama kendilerine vaat edilen topraklar karşılığında ihanet etmekte de bir sakınca görmeyen işte bu Müslüman sipahiler ve Hıristiyan feodallerdir. Böylece taraftarlarının büyük bir kısmını kaybeden şeyh, müridleri olan Kalenderîler'le tek başına kalmış, bu denişler Osmanlı kuvvetlerine canla başla karşı koyarak kanlarının son damlasına kadar şeyhlerine sadık kaldıklarını göstermişlerdir. Şeyh Bedreddîn'in hiç beklemediği bu gelişme, onu büyük bir hayal kırıklığına uğratmış olmalıdır. Bu ihanet, bir bakıma isyanın çok da iyi organize edilmediğini, şeyhin kendini güvenceye alacak tedbirler konusunda ihtiyatsız davrandığını göstermektedir.</p>
	<p class="calibre1">Osmanlı kuvvetleri tarafından yakalanır yakalanmaz, o sırada Selanik'i fethe hazırlanan ve Serez'de bulunan Çelebi I. Mehmed'in yanına getirilen Şeyh Bedreddîn'in, yargılanmak üzere bir eve hapsedildiği biliniyor. Menâkıb, Şeyh Bedreddîn'in aslında sultan ile görüşmek niyetiyle hareket ettiğini, ancak yanındaki bazı kötü niyetli müridlerin onu sultana gammazladıklarını, bu yüzden işin çığrından çıktığını savunur ve şeyhin yakalanışında katkısı olan bu müridlerin isimlerini de verir.107 Sonunda Şeyh Bedreddîn sultanın huzurunda toplanan özel bir mahkemeye çıkarılarak yargılanır. Bu mahkeme, Anadolu dışından gelme ulemadan biri ve o zamanlar Osmanlı Devletinin yüksek makamlarında görev yapmakta olup ünlü âlim Sâdeddîn-i Teftâzânî'nin öğrencilerinden Mevlânâ Haydar-ı Herevî'nin başkanlığında, ileri gelen ulema ve kadılardan oluşuyordu. Şeyh Bedreddîn burada uzun bir sorgulamaya tabi tutuldu; düşüncelerini açıkladı ve sonunda devlete isyan etmekten suçlu bulunarak "kanı helal, malı haram" fetvasıyla idama mahkûm edildi.108</p>
	<p class="calibre1">Genellikle Hest Bihip, Tâcü't-Tevârîh, Bedâyiu'l-Vekâyi gibi biraz daha geç dönem kaynaklarında, mahkemede hazır bulunan ulemanın, büyük, kadri kıymeti bilinen, itibar edilen, herkesin saygısını kazanmış bir âlimken Şeytaıı'ın aldatmalarına kapılarak isyana kalkıştığı için Şeyh Bed-reddîn'e birçok serzenişte bulunduğu, ulemanın yüzünü yere yapıştırıp itibarlarına leke düşürdüğü için onu azarladığı şeklinde tafsilata rastlanır.109 Aynı kaynaklara göre, sonunda kendi durumu hakkında ne icap ettiğine dair Şeyh Bedreddîn'in bizzat kendisine fetva sorulmuş, o da suçunu kabul ederek kendi idam fetvasını kendi vermiştir. Menâkıb ise, muhakeme safahatı konusunda önemli ve kanaatimizce bazı yanlış bilgileri de düzeltecek bazı ayrıntıları gündeme getiriyor: Buna göre Şeyh Bedred-dîn'e yöneltilen suçlamaların başında, peygamberlik iddiası (da'vî-i nübüvvet) ve bazı "şenî sözler" gelmektedir. Bu "iftiralar"ı yöneltenler içinde bazı ulema ve şeyhler de vardır. Sultan, Şeyh Bedreddîn'e niçin "ulû'l-emre itaat etmeyip" isyana kalkıştığını sormuş, o da kendisine Mısır'a gitmek için izin istediği halde vermediğini söyleyince sultan, Şahruh'un yanına gitmesinden korktuğunu ima etmiştir. Menâkıb'z. bakılırsa, Şeyh Bedreddîn bunu reddetmiş, sultan da müridlerinin çoğalmasından korktuğu için şeyhin idamını istemişti.110</p>
	<p class="calibre1">Bir başka önemli ayrıntı da Şeyh Bedreddîn'in idamına fetva verenin gerçekte kim olduğudur. Onu yargılamak ve hakkında fetva vermekle gö-176 revli olan Mevlânâ Haydar-ı Herevî'dir. Ancak Mevlânâ Haydar-ı Herevî, sorgulama esnasında Şeyh Bedreddîn'in verdiği ifade ve bilimsel kapasitesi karşısında takdirlerini açıklamaktan geri kalmamış ve sultandan müsaade isteyerek iki gün onunla özel görüşme yapmıştır. Bunun sonunda Şeyh Bedreddîn'in kesinlikle idam edilmemesi ve serbest bırakılması gerektiğine kani olmuş, sultanı ve çevresini buna ikna etmek için çok uğraşmış, ancak başaramamıştır. Halil b. İsmail'e göre, idam konusunda ısrar eden ve buna dair fetvayı bizzat veren, yine İran kökenli ulemadan olup, önceleri Şeyh Bedreddîn'in yakın dostuyken sonradan ona karşı olan Fah-reddîn-i Acemî'dir.111 Halil b. İsmail'in anlattıkları -ki kendi de açıkça söylüyor- gösteriyor ki, Şeyh Bedreddîn bazı araştırmacıların ileri sürdükleri gibi, düşüncelerinden dolayı bir zındık ve mülhid olarak "şer'an" değil, devlete isyan suçundan "örfen" idam edilmiştir.112 Nitekim başta İ. H. Uzunçarşılı ve H. İnalcık olmak üzere, gerek modern tarihçiler, gerekse hukukçular, Şeyh Bedreddîn'in fikirleri sebebiyle şeriata karşı gelmekten değil, devlete isyana kalkışmaktan örfen ve siyaseten idam edildiği görüşünde birleşirler.1 u Burada dikkat çekilmesi gereken bir husus, Şeyh Bedreddîn'i yargılayan mahkemenin, dönemin yürürlükte olan hukuk usulüne ve kurallarına göre yasal olarak teşekkül ettiği ve şeyhin adil bir şekilde yargılandığı,114 hatta bizzat torunu Halil b. İsmail'in de belirttiği gibi, çok hatırlı ulemadan olması dolayısıyla, Çelebi I. Mehmed'le tartışacak kadar müsamahalı bir konumda bulunduğu ve düşüncelerini, eylemini rahatlıkla savunmasına izin verildiğidir.115 Bu saygının bir göstergesi de, isyan suçundan idam edilmesine rağmen, mallarının müsadere olunmaması, sadece malının haram olduğuna hükmedilmesidir. Zaten eğer Şeyh Bedreddîn büyük ulemadan olmasaydı, isyanın akabinde yakalanır yakalanmaz idam edilirdi. Sultanın huzurunda muhakeme edilmesinin sebebi budur.116</p>
	<p class="calibre1">Menâkıb idam tarihini ebced hesabıyla "İıınehû meczubu Hû" (Şüphesiz o Allah'ın bir meczubuydu) şeklinde 818, gününü de 27 Şevval cuma olarak veriyor.117 Böylece Şeyh Bedreddîn, torununun rivayetine göre 30 Aralık 1415'te idam edilmiş olmaktadır. Ne var ki bu tarih gerçekte cuma gününe değil, pazartesiye rastlıyor. Cuma ise 2 Zülkade 818, yani 2 Ocak 1416 günüdür. Bu takdirde Halil b. İsmail'in verdiği 818 tarihinin ebced hesabıyla düşürüldüğü için yanlışlığı söz konusu olamaz. Ancak bu 818 tarihini yazar doğru bilmiyor olabilir. Bununla beraber ya 27 Şevval yanlıştır, ya da cuma gününün yanlış olması gerekir. Eğer 27 Şevval doğruysa idam tarihi 30 Aralık 1415 olur; eğer cuma günü doğruysa bu takdirde de günün tarihinin 2 Zülkade 818, yani 2 Ocak 1416 olması icap eder. Buna karşılık Osmanlı kaynaklarından Oruç Beğ, Âşıkpaşazâde, Neşri, İdrîs-i Bitlisî hiç tarih vermezler. Taşköprülüzâde, Hoca Sâdeddîn, So-lakzâde vb Menâkıb'ı temel alanlara gelince, onlar herhangi bir tarih zikretmedikleri gibi, onun verdiği tarihi de yazmazlar. Aslında bir Arap kaynağı olan Tabakâtü'l-Hanefiyye 820/1417 tarihini, 17. yüzyıl kaynağı Be-dâyiu'l-Vekâyi ise 823/1420 gibi oldukça geç bir tarihi anarlar. Kanaatimizce İbn Arabşah gibi Şeyh Bedreddîn'le karşılaştığı tarihi çok iyi kaydeden bir müellifin şahadeti göz önüne alındığında idamın 1415'in sonlarında infazı mümkün değildir. Ayrıca Şeyh Bedreddîn'in Eflak'a geçtiği tarih Gh. J. Constantin tarafından çok iyi tespit edilmiş olup İbn Arabşah'ınkiy-le de uyuştuğundan, isyanın hazırlıkları ve süresi de göz önüne alınırsa, idamın 1416 sonlarından önce gerçekleşmesi imkânsızdır. 1420 ise, olayların gelişme çizgisine aykırı olduğu için çok geç bir tarihtir. Bu sebeple bizce idam tarihi, büyük bir ihtimalle 1416 sonları olmalıdır.</p>
	<p class="calibre1">Çok ilginç olduğuna hiç şüphe bulunmayan bu tarihi muhakemenin safahatına dair Menâkıb'daki bilgilerin dışında herhangi resmi bir belgeye sahip değiliz. Muhakkak ki prosedüre uyularak bu muhakemede cereyan eden sorgulama esnasında Şeyh Bedreddîn'e sorulan soruların ve onun verdiği cevapların yazıldığı veya en azından yöneltilen suçlamaların zapto-lunduğu bir sicil kaydı herhalde bulunuyordu. Ne var ki bugüne kadar böyle bir sicil kaydına rastlanmamıştır.</p>
	<p class="calibre1">İdam hükmü, Serez çarşısında bir dükkânın önünde infaz olundu.118 Eğer torununun kaydettiği doğum tarihi doğruysa, bu talihsiz mümtaz şahsiyet idam edildiğinde henüz elli sekiz yaşında bulunuyordu.</p>
	<p class="calibre1">Her şeyden önce özenle vurgulamak gerekir ki, Şeyh Bedreddîn ne kendinden önce, ne de kendinden sonraki isyan liderlerinin hiçbirine 178 benzemez, önderliğini yaptığı ayaklanma da Türkiye tarihinde -kısmen Babaîler isyanı hariç- benzeri görülmemiş bir toplumsal harekettir. Aslında görünüşte birbirine çok benziyor izlenimini veren ve bu yüzden bir kısım araştırmacıları yanıltan bu iki hareket, aralarındaki bazı benzerliklerden çok, özellikle mühim farkları vurgulamak bakımından sadece 1240'taki Baba îlyas-ı Horasânî'nin hazırladığı Babaîler isyanıyla karşılaş-tırılabilir. Bunu da iki noktada yapmak mümkündür: 1) Liderlerin konumları ve kişilikleri bakımından, 2) İki hareketin amaçları ve yapısal özellikleri bakımından.</p>
	<p class="calibre1">Önce birinci hususu ele alalım:</p>
	<p class="calibre1">a) İlk bakışta her iki liderin de sûfı ve şeyh oldukları görülür. Ama Baba İlyas'ın yüksek tahsil yapmak bir yana, muhtemelen okuma yazma dahi bilmeyen bir Türkmen babası olarak popüler sûfi kimliğine karşılık, Şeyh Bedreddîn yüksek tasavvufa mensuptur. Kahire gibi büyük bir şehirde çok iyi bir tasavvuf eğitimi görmüş, tasavvufun teorik yanıyla yakından ilgilenmiş, bu konuda Muhyiddîn İbnü'l-Arabî başta olmak üzere en önemli mutasavvıfların eserlerini okumuş, hatta Füsûsu'l-Hikem'c şerh yazmış, üstelik bu alanda kendi telif eserlerini meydana getirmiştir. Ayrıca o dönemin en yüksek tahsilini yaparak özellikle fıkıh alanında İslam dünyası çapında bir bilim adamı olmuş, felsefeyle uğraşmış, yüksek bir devlet yöneticisi olarak bürokraside hizmet yapmıştır. Bizce bu özellikleri, Şeyh Bedreddîn'i Baba İlyas-ı Horasânî'den önemli ölçüde ayırdığı gibi, bir "ihtilal" lideri olarak da çok müstesna bir mevkie yükseltiyor. Türk tarihinde onun kişiliğinde ikinci bir ihtilal liderine rastlamak mümkün değildir.</p>
	<p class="calibre1">b) Her iki isyan lideri de mesiyanik bir misyonla hareket ediyorlar ve bu misyonlarına büyük bir içtenlikle inanıyorlardı. Bu sebeple etraflarına büyük kitleleri toplayabilmişlerdi. Ama Baba İlyas-ı Horasânî'nin "resul-lük" davasına karşılık, Şeyh Bedreddîn'den böyle açık bir iddiayı hiçbir kaynak zikretmez.</p>
	<p class="calibre1">İkinci hususa gelince:</p>
	<p class="calibre1">a)  İlk dikkati çeken şeyin, her iki isyanın da büyük ölçüde sosyoekonomik bunalımların eseri olduğudur. Nasıl Babaîler isyanı Selçuklu Anado-lu'sundaki sosyal ve ekonomik birtakım rahatsızlıklardan doğup gelişmişse, Şeyh Bedreddîn isyanı da büyük ölçüde 1402 Ankara savaşından sonra, Fetret Devri denen 1402-1412 arasındaki ara dönemde,'Osmanlı Devletinin maruz kaldığı siyasal, sosyal ve iktisadi buhranların bir ürünüdür.</p>
	<p class="calibre1">b)  Her iki isyan da aynı şekilde mesiyanik bir ideoloji kullanır (bir farkla ki, Baba İlyas'ın "Peygamberlik" davasına mukabil Şeyh Bedreddîn "mehdilik" iddiasındadır). Özellikle Baba İshak'ın Güney Anadolu'da yaydığı Hıristiyanlık-Müslümanlık-Mazdeizm karışımı doktrin dikkate alındığında, her iki olayın ideolojisi de, dinler arası senkretik bir nitelik gösterir. Şeyh Bedreddîn isyanında da özellikle halifeleri Torlak Kemal ve Börklüce Mustafa'nın, Müslümanlık-Hıristiyanlık-Yahudilik karışımı bir senkretizmi, başka bir deyişle heterodoks bir İslam anlayışını propaganda ettiklerini biliyoruz.</p>
	<p class="calibre1">c)  Her iki isyanın amacı da, söylendiğine göre, özlenen "eşitlikçi anlayışın hâkim olduğu bir toplumsal düzen" yaratmaktır. Ancak bu amaç sadece bir tek yolla, siyasal iktidarı ele geçirmek suretiyle gerçekleşebileceğinden her iki isyan da son tahlilde siyasal hareketlerdir.</p>
	<p class="calibre1">d)  Her iki isyanın propagandasında ve organizasyonunda birinci derece rol oynayanlar, isyan liderlerinin halife ve müridlerinden ibaret büyük bir dervişler kadrosudur. Bu anlamda ikisi de birer sûfı hareket kabul edilebilir.</p>
	<p class="calibre1">e)  Nasıl Babaîler isyanı aslında siyasi-sosyal bir hareket olmasına rağmen, kendinden sonra Babaî hareketi denilen büyük bir dini-mistik hareket doğurmuşsa, Şeyh Bedreddîn isyanı da aynı nitelikte bir ayaklanma olmuş ve kendinden sonra Bedreddînîlik yahut Simâvenîlik denilen dini hareketi doğurmuş ve bu yolla Balkan Aleviliği'ni yaratmıştır.</p>
	<p class="calibre1">f) Bu benzerliklere rağmen her iki isyan arasında en büyük fark, katılan zümrelerin sosyal tabanlarındadır. Babaî isyanına katılanlar, aralarında köylüler de olmakla beraber, büyük çoğunlukla konar-göçer Türkmenler'den oluşur, Şeyh Bedreddîn isyanına katılanlarsa esas itibariyle Anadolu ve Rumeli'de Umarları elinden alınmış sipahiler ve Balkanlar'da uc mmtı-kalarındaki gazi sınıfı ile eski Hıristiyan feodallerdir. Bu o kadar önemli bir farktır ki, bir yandan Şeyh Bedreddîn isyanın büyüyüp gelişmesinde rol oynarken, diğer yandan başarısızlıkla sonuçlanmasına sebebiyet vermiştir. Çünkü Osmanlı kuvvetleriyle yapılan son muharebede, Şeyh Bedreddîn'in yanındaki sipahiler ve feodaller, toprak verileceği vaat edilir edilmez, liderlerini bırakıp Osmanlı kuvvetlerinden yana geçmişler, şeyhin yanında kanlarının son damlasına kadar çarpışanlar ise kendi müridleri olmuştur. Oysa Babaîler isyanın başarısızlığı böyle bir ihanet değil, zırhlı Frank askerlerine ve ağır silahlarına karşı Türkmenler'in çok zayıf kalışıdır.</p>
	<p class="calibre1">Sonuçta Şeyh Bedreddîn "ihtilalci" kimliğiyle kimdir? M. Şerefeddin başta olmak üzere, aynı kaynakları kullanan araştırmacıların bugüne kadar onun hakkında yaptıkları değerlendirmeler Şeyh Bedreddîn'i, bütün türevleri hesaba katılmak kaydıyla iki zıt çizgiye indirger:</p>
	<p class="calibre1">a) Her ne kadar büyük bir âlim olsa da Şeyh Bedreddîn eninde sonunda Şeytan'a uyup devlete isyan etmiş bir ayaklanmacıdır.</p>
	<p class="calibre1">b)  Mazlum halkların ezilmesine karşı çıkarak onları paylaşımcı, eşitlikçi bir siyasal-toplumsal sistem içinde yaşatmayı amaçlayan büyük bir devrimcidir.</p>
	<p class="calibre1">Ama bunlar arasında en ilginç değerlendirmelerden birini, zaman zaman tarihi roman üslubuna kaçan kitabında B. N. Kaygusuz yapıyor. Onun gözünde Şeyh Bedreddîn, zamanından önce gelmiş büyük bir İslam müceddidi, büyük bir toplumsal inkılapçıdır.119 Bize göre ise o, büyük bir ihtimalle merkeziyetçi yönetim aleyhtarı bir İslam âlimi ve mutasavvıf olarak, yaşanan toplumsal kargaşaya son verip toplumu ve mensup olduğu kesimi selamete eriştirme konusunda kendini sorumlu görerek düzene karşı çıkan bir aksiyon adamıdır.</p>
	<p class="calibre1">Her ne olursa olsun, dönemin en yüksek bürokratik mevkilerinden birini elde etmiş, ileri gelen büyük bir bilim adamının ve önemli bir mutasavvıfın idamla sonuçlanan hayatı, Osmanlı tarihinin hakikaten en trajik sayfalarından biri olarak kalmaya devam edecektir. Ama aslında o, yüzyıllar boyunca hafızalardan silinmeyecek, hatırlandıkça hüzün, acıma ve hayranlık duygularını bir arada harekete geçirecek mazlum bir kahraman olarak da insanların akıllarında ve gönüllerinde çoktan yerini almıştır.</p>
	<p class="calibre1">G) Şeyh Bedreddîn Hareketinin Kitlesel Tabanı</p>
	<p class="calibre1">Şeyh Bedreddîn, Börklüce Mustafa ve Torlak Kemal hangi kitlelere dayanarak harekete geçmişlerdir İsyan propagandası ve bu propagandada sunulan vaatler, propaganda olunan ideoloji kimlere hitap ediyordu, başka bir deyişle, hedef kitleler hangileriydi?</p>
	<p class="calibre1">Hiç şüphesiz ki bu kitlelerin temelini en başta kendi müridleri oluşturuyordu. Hocası Şeyh Hüseyn-i Ahlâtî'nin vefatından sonra, onun vasiyeti uyarınca fiilen şeyhlik görevini üstlenen Şeyh Bedreddîn'in mürid çevresi çok dikkat çekicidir. Hocasının tarikatının -Menâkıb'm Mevlevi olduğunu söylemesine rağmen- hangisi olduğuna dair kesin bilgiye ulaşamı-yorsak da, Şeyh Bedreddîn'in Anadolu'daki ilk müridlerinin -bizce Börklüce Mustafa'nın çevresi dahil- Hurufî inanç taşıyan Torlaklar (Kalenderi-ler) olması çok ilginçtir. Muhtemelen Torlak Kemal'in şeyhleri olduğu bir grup Torlak, Domaniç yakınlarında bir köyde Şeyh Bedreddîn ile karşılaşıp ona mürid olmuşlardır.120 Şeyh Bedreddîn Börklüce Mustafa ve müridleriyle de daha önce Aydın dolaylarında ilişki kurmuş olmalıdır. Böylece, adları geçen bu iki halifesi aracılığıyla Batı Anadolu'daki Torlak-lar'ın şeyhi oluyordu. Bunlara Dobruca'daki Sarı Saltık zaviyesindeki "Işık" denilen bir başka grup Kalenderi dervişini de kattı. Böylece Sünni bir Osmanlı âlimi, Sünnilik'le ilgisi olmayan bir dervişler grubunun yönetimini üstlenmiş bulunuyordu. Bu çok garip bir durumdur ve bizce bir bürokrat ve âlim olarak statüsü gereği Sünniliğe uygun davranan Şeyh Bedreddîn'in, özel düşünce hayatında muhtemelen öyle olmadığını, en azından her zaman tam bir Sünni gibi düşünüp davranmadığını gösterir. Ama Şeyh Bedreddîn hareketinin taraftarları ve bağlıları yalnız bunlardan ibaret değildi. Ayrıca çok daha geniş bir taraftarlar kitlesi bulunuyordu. Bu çevrenin nasıl teşekkül ettiğini, hangi kesimlerden oluştuğunu görebilmek için, onun Kahire'den ayrıldıktan sonra Anadolu'daki seyahati boyunca uğradığı yerlerin, temasa geçtiği çevrelerin iyi izlenmesi gerekir.</p>
	<p class="calibre1">Şeyh Bedreddîn'in Kahire'den ayrıldıktan sonra doğrudan ailesinin oturduğu Edirne taraflarına gidecek yerde neden önce Halep'e uğrayıp bir müddet orada kaldığı, daha sonra niçin başka yerlere de uğrayarak Konya-Tire doğrultusunda yoluna devam ettiği, Batı Anadolu'da ne aradığı, niçin Hıristiyan ahali ve rahiplerle meskûn Sakız Adası'na gittiği, kanaatimizce cevapları iyi verilmesi gereken sorulardır. Bu Batı Anadolu yolculuğunun amacı, daha doğrusu Şeyh Bedreddîn'in kafasındaki neydi? Rahiplerle neden görüşmüştü? Üstelik sadece rahiplerle mi görüşmüştü? Bu görüşme durup dururken yalnızca Hıristiyanlık-Müslümanlık üzerine sıradan teolojik tartışmaların yapıldığı bir görüşme miydi? Bu görüşmenin sonunda, Girit Adası'ndan gelme başrahip başta olmak üzere, Sakız Adası'ndaki rahiplerin Müslüman olduğu rivayet ediliyor. O halde Halil b. İsmail'in ve ona dayanan öteki Osmanlı kaynaklarının belirttikleri gibi, bu seyahat yalnızca rahipleri Müslüman etme amacını mı taşıyordu? Sakız Adası'ndaki Ortodoks olmadıklarını kesin olarak söyleyebileceğimiz rahipler nasıl bir Hıristiyanlık anlayışına bağlıydılar? Yoksa Şeyh Bedreddîn, girişeceği hareketi acaba gerçekten daha Kahire'deyken tasarlamış ve bu seyahati o maksatla, bu bölgedeki insanların durumlarını görebilmek, onlarla konuşabilmek, onları kendi safına kazanabilmek için mi gerçekleştirmişti?</p>
	<p class="calibre1">Kanaatimizce bu soruların cevabını verebilmek, Şeyh Bedreddîn'in uğradığı bölgelerin dini-sosyal yapılarının iyi anlaşılmasına bağlı görünüyor. Böyle bir analizi "Batı Anadolu" ve "Balkanlar" sahası olmak üzere, buraların Müslüman, Hıristiyan ve Yahudi halkları üzerinde yoğunlaştırmak lazım geliyor. Araştırmacıların bir kısmı haklı olarak isyanın ideoloji-siyle bu bölgeler halklarının dini yapılarını ilişkilendirmişler ve bunu açıklamaya çalışmışlardır. Eğer Şeyh Bedreddîn hakikaten üç dini birleştiren yeni bir senkretik Müslümanlık yorumunu vaz'etmiş idiyse, bu iki bölgede hâkim din anlayışı onun propagandasının kolayca kabul görmesinde  önemli bir rol oynamış olmalıdır. Biraz yakından bakıldığı zaman aslında iki bölge arasında dini-sosyal bakımdan bir fark olmaktan öte, yakın bir bağlantı bulunduğu göze çarpıyor. Gerek Kütahya, Manisa, Aydın ve İzmir yöreleri başta olmak üzere Batı Anadolu'da Börklüce Mustafa ve Torlak Kemal'in, gerekse Dobruca ve Deliorman ağırlıklı olarak Balkan-lar'da Şeyh Bedreddîn'in propagandalarına olumlu cevap verip bu isyanlara katılan kesimlerin Müslüman olanlarının Sünni Müslümanlık, Hıristiyanların Ortodoks Hıristiyanlık, Yahudilerin ise Ortodoks Yahudilik anlayışına mensup bulunmadıklarını rahatlıkla söyleyebiliyoruz. Bu meseleye dair uzun zamandan beri Batı'da yapılan araştırmalar bugün için bize yeterli bir fikir verecek düzeydedir.121 Mesela Michel Balivet, Şeyh Bedreddîn hareketinin, birbiri içine geçmiş heterodoks Müslüman, Hıristiyan ve Yahudi topluluklarından oluşan dini-sosyal tabanının yapısal niteliklerini gerçekten iyi gözlemlemiştir.122 Onun ve diğer bilim adamlarının çalışmaları, bizim de Şeyh Bedreddîn hareketinin Batı Anadolu, Marmara yöresi ve Balkanlar'daki dini-sosyal tabanını analiz etmemize yardımcı olacak ilginç veriler sunmaktadırlar.</p>
	<p class="calibre1">Acaba yarınlarına güvenle bakamayan, toplumsal ve ekonomik bunalımlar içinde yaşayan bu üç dinin heterodoks yorumlarına bağlı kesimlerini Börklüce Mustafa, Torlak Kemal ve Şeyh Bedreddîn'in etrafında birleştiren ortak mesaj neydi? Bu liderlerin propagandaları neden bu insanlara sıcak gelmişti?</p>
	<p class="calibre1">İşte böyle bir sorudan yola çıkıldığı zaman, bu bölgelerin erken ortaçağlardan beri (yaklaşık 6.-9. yüzyıllardan bu yana) düalist ve mesiyanik karakterli iki heterodoks Hıristiyan mezhebinin, yani Pavlosçuluk (Polis-yanizm) kaynaklı Bogomilizm'in ve merkezlerinden biri Alaşehir (Phila-delphia) olan Katharizm'in kuvvetle hâkimiyeti altında bulunduğu dikkatleri çekiyor. Sözünü ettiğimiz bugünkü bilimsel araştırmalar, gerek Batı Anadolu ve Ege sahillerindeki, gerekse Balkanlar'daki Bogomilist ve Katharist popüler Hıristiyanlığın ve Yahudiliğin, mesiyanik inançlara çok açık, kuvvetli heterodoks bir yapı sergilediğini ortaya koyrriaktadırlar.</p>
	<p class="calibre1">J. Meyendorf ve M. Balivet'nin çalışmalarının meydana çıkardığı gibi, sözü edilen bölgelerde Türk hâkimiyetinden evvel azınlık olarak yaşayan Yahudiler'in bir kısmının, zaman içinde Hıristiyanlığın heterodoks yorumlarını temsil eden Bogomilizm ve Katharizm gibi bazı mezhepleri kabule yöneldikleri, 14. yüzyıldan itibaren Batı Anadolu'da, 15. yüzyılda ise Balkanlar'da Türk hâkimiyetinin yerleşmesiyle birlikte, Hıristiyanlığa geçmiş olan bu Yahudi kökenli mühtedilerin, artık Hıristiyanlığın siyasal otoritesinin bölgeden silinmesiyle birlikte, bu defa yeni otoritenin dini olan Müslümanlığı kabul ettikleri görülüyor. Bir vesileyle, Osmanlı sultanı Orhan'ın sarayında da değişik hizmetlerde istihdam edildiği anlaşılan Müslümanlığa geçmiş Yahudi kökenli bu Hıristiyanların, Börklüce Mustafa, Torlak Kemal ve bizzat Şeyh Bedreddîn isyanlarının patlak verdiği 14. yüzyılın ilk çeyreği içinde isyan mıntıkalarında çok sayıda bulundukları anlaşılıyor.123 Esasında mühtedi kökenli oldukları ileri sürülen Börklüce Mustafa ile Torlak Kemal'in, bizzat bu Hıristiyanlıktan dönme Yahudi kökenli Müslümanlardan olmaları kuvvetle muhtemeldir. Bu, onların çevrelerinin de aynı tabandan geldiğini gösterir.</p>
	<p class="calibre1">Bu insanların kabul ettikleri Müslümanlığın, Sünni Müslümanlık olmadığı kesin olduğuna göre, heterodoksiye mensup bir yorumunu yansıttığı muhakkaktı. İşte burada Hurûfîlik'ten söz etmenin tam zamanıdır. Zira Hurûfîlik'le Hıristiyanlıktan dönme Yahudi kökenli bu mühtedilerin çok yakın alakası bulunduğunu düşünüyoruz. Bizce Şeyh Bedreddîn'in bunlara tâlim ettiği Müslümanlık, Hıristiyanlığa da, Yahudiliğe de sempatiyle bakan Hurûfîlik'ti. Şeyh Bedreddîn'in Tebriz'de Hurüfiler'le yakın temasını, Halep'te ikametini hatırlayalım. Halep'in Hurûfiler'in Suriye'deki en önemli merkezini teşkil ettiği çok iyi bilinmektedir. Nitekim, Şeyh Bedreddîn'in idamıyla aşağı yukarı aynı tarihlerde diri diri derisi yüzülmek gibi korkunç bir işkenceyle idam edilecek olan Hurûfî şeyhi meşhur şair Nesîmî, Bedreddîn Halep'e uğradığı sıralarda müridleriyle henüz orada yaşamaktaydı. Şeyh Bedreddîn'in buradaki ikameti, herhalde bu büyük Hurûfî şairiyle görüşmek amacını taşıyordu. Belki daha çarpıcı olanı, şeyhin uğradığı -o zamanlar Ceneviz hakimiyetindeki- Sakız Adası'nda da, Hurûfî dervişlerinin varlığıdır. 1436-1458 tarihleri arasında Osmanlı topraklarında yaşamış olan Macar Georg, Sakız Adası'nda kilise ve manastırlara girip çıkan, ekstatik âyinler yapan, vaftiz suyuyla kendilerini vaftiz eden, Hıristiyanlıkla Müslümanlığın aynı derecede mukaddes olduğunu ilan eden Hurûfî dervişlerine rastladığını yazıyor.124 Macar Georg'un gördüğü bu dervişler hiç şüphesiz ki Börklüce ve Şeyh Bedreddîn dervişlerinin bakiyesiydi. Dolayısıyla Şeyh Bedreddîn'in Sakız Adası'nda Müslüman ettiği rivayet olunan rahiplerin de -eğer bu olay bütün menâkıbnâ-melerde sık sık rastlandığı üzere, şeyhin velayet gücünü abartmak için uy-durulmamışsa-125 muhtemelen Hurufîlik kanalıyla Müslümanlığı kabul ettiklerini varsaymak bizce yanlış olmayacaktır. Nitekim Dukas, Turloti manastırının Girit Adası'ndan gelme başrahibini isyan hakkında bizzat sorguya çekmiş, rahibin aksi yöndeki beyanlarına rağmen, Börklüce Mustafa'nın müridlerinden biri olduğunu gözlemlemiştir.126</p>
	<p class="calibre1">İşte, kesin belgelerle ispat edecek konumda olmamamıza rağmen, Şeyh Bedreddîn'in Sakız Adası'na kadar uzanan Batı Anadolu seyahatinin, hem Hurûfî çevrelerle hem de onlara yakın duran Sakız Adası rahip-leriyle temas amacını taşıdığını düşünüyoruz. Zaten bu yolculuk esnasında Aydın, Manisa ve Kütahya yörelerinde faaliyet gösteren ve şeyhin en yakın halifeleri arasına girecek olan Kalenderi dervişleri Börklüce Mustafa ile Torlak Kemal'in de bu çevrelere mensup bulunduklarına inanıyoruz. Dukas, Börklüce Mustafa'nın yarı çıplak dervişlerinden, Osmanlı kaynakları ise Torlak Kemal'in adamlarından bahsederken, bunun ipuçlarını zaten fazlasıyla veriyorlar.</p>
	<p class="calibre1">Kısacası Şeyh Bedreddîn'in gerek Anadolu'da, gerekse daha sonra Rumeli'nde, başta Kalenderîler olmak üzere ilişkide bulunduğu bütün çevrelerin, Bogomilist ve Katharist bir Hıristiyanlık anlayışıyla oldukça kolay bağdaşabilecek, üstelik tıpkı bu iki mezhep gibi güçlü bir mehdicilik inancına oturan Hurûfîlik'le sımsıkı bağlantılı olduğunu, Şeyh Bedreddîn hareketinin ideolojisinin bu eksen etrafında oluştuğunu farz edebiliriz. Nitekim inançları arasında özel mülkiyet kavramına karşı'oluş ve payla-şımcılığm ve özellikle mesiyanizmin bulunduğu belirtilen sözü edilen mezheplerin, Şeyh Bedreddîn'in öğretisinin temelini oluşturduğunu ileri sürenler vardır.127 Zaten Kalenderîler'in de Hurûfî inançlarıyla çok yakından ilgili bulundukları iyi bilinmektedir.</p>
	<p class="calibre1">O halde son tahlilde, Börklüce Mustafa ve Torlak Kemal'in isyanları dahil olmak üzere Şeyh Bedreddîn hareketinin geniş ölçüde mesiyanik (Yahudi mesiyanizmi, Hıristiyan millenarizmi ve Müslüman mehdiciliği) temelde birleşen, Batı Anadolu (Ege Bölgesi) ve Balkanlar'da iç içe geçmiş üç dinin heterodoks kesimlerine mensup bir sosyal tabana dayandığı belirtilebilir. Bunların dışında kalanların ise, saltanat mücadeleleri yüzünden fetihlerin durmasıyla ganimetlerden yoksun oldukları için güç durumda kalan uc gazileri, timarları ellerinden alınan sipahiler, Hıristiyan feodaller olduğunu söyleyebiliriz.</p>
	<p class="calibre1">IV. ŞEYH BEDREDDÎN'İN DÜŞÜNCE YAPISI VE FİKİRLERİ: "ZINDIK VE MÜLHİD" BEDREDDÎN VE VARİDAT</p>
	<p class="calibre1">Şeyh Bedreddîn gibi büyük bir âlim ve sûfiyi Osmanlı merkezi yönetimi tarafından idama mahkûm ettiren gerekçenin zendeka ve ilhad suçlaması olmadığı hem torununun ifadesinden, hem de olayların gelişmesinden açıkça ortaya çıktığı halde, neden Şeyh Bedreddîn daha sonraları Osmanlı merkezi yönetiminin ve bazı ulema ve sûfı çevrelerin nazarında bir zındık ve mülhid olarak damgalanmış ve böyle kabul edilegelmiştir? Oruç Beğ'den 17. yüzyılda Bedâyiü'l-Vekâyi yazarı Hüseyin Efendi'ye varıncaya kadar hemen bütün Osmanlı kaynaklarının, Börklüce Mustafa ve Torlak Kemal için mülhid ve müfsid yahut zındık ve mülhid deyimini kullandıkları halde, Şeyh Bedreddîn için bu terimleri veya benzerlerini kullanmadıkları dikkat çeker. Bir tek İdrîs-i Bitlisi, metninin daha başlangıcında Şeyh Bedreddîn'in Rumeli'de halk arasında "zendeka ve ilhad tohumlarını attığını" yazar, müridlerini de zındık ve mülhid olarak niteler; şeyhin idamıyla beraber bazılarının yeniden İslam'a döndüklerini, birçoğunun ise katledilerek "zendeka ve ilhad karanlığının Osmanlı memleketinden giderildiğini" yazar.128 Osmanlı kaynaklarının bu şahadetlerinden, Şeyh Bedreddîn hakkındaki bu suçlamanın özellikle 16. yüzyılda belirginleştiği dikkati çekiyor. Bu sebepsiz değildir ve bize göre bu damganın iki sebebi vardır:</p>
	<p class="calibre1">1)  Şeyh Bedreddîn'in idamından 16. yüzyıla kadar, Rumeli'de eskiden isyan sahasını içine alan Dobruca ve Deliorman bölgelerinde, Bedred-dîn'e bağlılıklarını giderek kuvvetlendirip kendi heterodoks İslam yorumlarıyla ilgili pek çok öğeyi onun adına sürdürerek varlıklarını koruyan geniş bir kitle vardır. Aşağıda kendilerinden bahsedeceğimiz, Bedreddînlü-ler veya Simâvenîler diye anılan bu kitlenin İslam'la bağdaşmayacak bir hayat tarzları ve inançları bulunduğu konusunda hükümet merkezine sık sık ihbarlar yapılmakta, zendeka ve ilhad ile itham olunan bu insanlar, bu yüzden sürekli göz altında tutulmaktaydılar. Bu kitlelerin belirtilen heterodoks İslam anlayış ve yaşayışları, Şeyh Bedreddîn'i pîr tanıdıkları için dolaylı olarak onun da bir zındık ve mülhid olarak düşünülmesine yol açıyordu.</p>
	<p class="calibre1">2)  İkinci sebep de, hiç şüphe yok ki onun İslam'ın temel inanç esasları ve kavramları hakkındaki -kısmen Varidat aracılığıyla bize kadar gelebilen- yorumlan, anlayışları ve düşünceleriydi. İşte, biz burada bu ikinci sebebi teşkil eden Vâridat'ı incelemeye çalışacağız.</p>
	<p class="calibre1">Önce şunu belirtelim ki, insanların bu "cirmi küçük cürmü büyük" risale hakkındaki kanaatleri, duygu ve düşünceleri, hiç şüphesiz kendi bilgi seviyeleri ve tasavvuf anlayışlarıyla doğru orantılıdır. Bu sebeple pek çok kişinin anlamadan okuduğu Vâridat'tzn çıkardığı anlamlar doğrultusunda söyledikleri sözlerin, yaptıkları hareketlerin sorumluluğunun zaman içinde Şeyh Bedreddîn'e yıkıldığı, dolayısıyla belki onun aklına bile gelmeyen yorumlar yüzünden zındık ve mülhid damgasını yediği de bir gerçektir.129 Nitekim bu belirttiğimiz sebeple, fazla sayıda olmamakla beraber, gerek resmi, gerekse özel kütüphanelerde bazı nüshalarına rastlana-bilen bu küçük Arapça risalenin, daha o devirden itibaren bütün bir Osmanlı tarihi boyunca ulemanın ve sûfıyyenin ilgisini çektiği, müspet veya menfi bazı tepkilere yol açtığı gözleniyor. 16. yüzyılda Sofyalı Bâlî Efen-di'nin, 17. yüzyılda ünlü Celvetî şeyhi Azîz Mahmud Hüdâyî'nin, dönemlerinin padişahlarına verdikleri layihalarda, Varidat yüzünden Şeyh Bedreddîn'i "Şeyh Bedreddîn el-maslûb indallâhi'l-mağdûb" (Allah katında gazaba uğramış olması sebebiyle asılmış Şeyh Bedreddîn) olarak nitelendiriyorlardı. Vâridat'm bir kısım ilmiye mensupları arasında aforoz edilmiş bir kitap olduğunu, 16. yüzyılda Taşköprülüzâde ilginç bir anekdotla belgelediği gibi,130 bu yüzyılda ve daha sonraki dönemlerde, şüphesiz Vâridat'tuYı düşünceleri dolayısıyla Şeyh Bedreddîn'in ve ona bağlananların zındık ve mülhid olduklarına dair fetvalar verilmekteydi. Hatta 19. yüzyılda dahi Vâridat'm hâlâ büyük tedirginlik yarattığını, insanların inançlarının bozulmasına sebebiyet vereceği endişesinin yaşandığını, bu yüzden toplatılıp yakıldığını da Ahmed Cevdet Paşa'nın Kısas-ı Enbi-w'sından öğreniyoruz.131</p>
	<p class="calibre1">İşte, bu farklı tepki ortamında her şeye rağmen Vâridat'm değişik çevrelerin olumlu ve olumsuz anlamda ilgi odağı olmaktan kurtulamadığı, çevirisinin yapıldığı, içindeki düşünceleri tasdik veya ret makamında, birbirinden çok farklı yaklaşımlarla üstüne bazı şerhler de kaleme alındığı görülüyor. Mesela son devir şeyhülislamlarından Musa Kâzım Efendi'nin bir Varidat çevirisinin bulunduğunu biliyoruz. Kâtip Çelebi Keşfu'z-Zu-nûn'da., Vâridat'a. yapılan şerhleri sıralar. Ondan öğrendiğimize göre, Vâridat'ı olumlayan şerhlerden ilki, üstelik, Nakşibendiyye tarikatını Anadolu'da ilk tanıtan ve yayan, Molla İlâhî diye meşhur Şeyh Abdullah-ı Simavî'ye (ö. 1491) aittir. İkincisi, bizzat şeyhülislam Ebussuud Efendi'nin babası Şeyh Muhyiddîn Muhammed Yavsî'nindir (ö. 1514). Bir üçüncü şerh ise, 19. yüzyılda yaşamış olup Üçüncü Devre Melâmîliği'nin kurucusu olarak tanınan Seyyid Muhammed Nûr el-Arabî (ö. 1888) tarafından kaleme alınmıştır. Ünlü Halveti şeyhi Niyazî-i Mısrî de Vâridat'm çok mühim bir eser olduğunu dile getirmiştir.132 Vâridat'm sırf eleştirmek, daha doğrusu reddetmek maksadıyla kaleme alınan malum tek şerhi ise, aslında kısmi bir şerh olup 16. yüzyılda yaşamış Nureddînzâde Şeyh Muhyiddîn Mehmed (ö. 1573) tarafından yazılmıştır. Molla İlâhî ve Şeyh Muhyiddîn Yavsî'nin gözünde "Dinin parlak ayı, ariflerin güneşi" olan Şeyh Bedreddîn, eserini insanları "sapkınlıktan kurtarmak" amacıyla yaz-188 dığım belirten Nureddînzâde'nin gözünde tam bir zındık ve mülhid olarak değerlendirilmiştir.</p>
	<p class="calibre1">Hakkında birbirine bu kadar zıt değerlendirmeler yapılan, belki daha hacimli kitapların koparacağından daha büyük, üstelik daha sürekli bir gürültü koparan bu yirmi beş-otuz varaklık küçük risale gerçekte nedir, nasıl bir eserdir, içinde nelerden bahsedilmekte, ne gibi konulara yer verilmektedir?</p>
	<p class="calibre1">Bilindiği gibi varidat, tasavvuf terminolojisinde "ilahi ilhamlar" anlamına gelen çoğul bir kelime olup yalnızca Şeyh Bedreddîn'in bu küçük eserinin ismi değildir. Tasavvuf tarihinde zaman zaman bu ismi taşıyan, içinde bazı süfiyâne düşünce ve görüşler dile getirilen eserler görülmektedir. Hatta bu adı taşımamakla beraber, 13. yüzyılda Şems-i Tebrizî'ye ve Hacı Bektaş-ı Velî'ye ait bulunduğu söylenen Makalât (Sözler) isimli eserlerle, Mevlânâ Celâleddîn-i Rûmî'nin Fîhi Mâ Fîh\, 17. yüzyılda Su-nullah Gaybî'nin kaleme aldığı, Melâmî şeyhlerinden Oğlan Şeyh İbrahim'in sözlerinden oluşan Sohbetnâme'si de bu türden sayılabilir. Burada dikkat edilmesi ve özellikle unutulmaması gereken husus, bu eserlerin bizzat ait oldukları söylenen kişilerin kaleminden çıkma olmayıp, sohbetlerinde şu veya bu vesileyle söylenmiş sözlerinin yahut kendilerine sorulan sorulara verdikleri cevapların bazan yerinde ve anında, bazan daha sonra, hatırda kaldığı kadarıyla müridleri tarafından yazıya geçirilmek suretiyle meydana getirilmiş bulunduklarıdır. Bunlar eli kalem tutan müridlerce çoğaltılarak yine müridlere dağıtılır ve okunmaları sağlanırdı. Nitekim Şeyh Bedreddîn'in Vâridat\nm şöyle basitçe bir gözden geçirilmesi bile, standart bir kitabın düzeniyle ilgisiz bulunması, sistemsizliği, konuların rastgele, bir orada bir burada ele alınışı, böyle derleme bir risale olduğunu çok açık sergiliyor.133</p>
	<p class="calibre1">Bu derleme ne zaman yapılmıştır? Bu konuda Vâridat'm görebildiğimiz nüshalarının hiçbirinde müstensih kaydı bulunmadığı gibi, bir tarih kaydı da mevcut değildir. Bunun dışında, kesin olmasa bile yaklaşık bir tarih belirlemeye yardımcı olacak bilgiler de yoktur. Her ne kadar A. Göl-pınarlı içinde geçen bir kere 808/1405-1406, bir kere Safer 810/Tem-muz 1407 ve bir kere de evâil-i Cumâdelâhire 810/ 2-12 Kasım 1407 tarihlerinden, en azından bu zikredilen tarihler dolaylarında düzenlenmiş olabileceği görüşünü ileri sürerse de, bu mümkün değildir. Çünkü bu tarihler, Şeyh Bedreddîn'in yaşadığını naklettiği bazı mistik müşahedelerinin vuku bulduğu tarihleri göstermektedir. Vâridat'm bazı yerlerinde şeyh için kullanılan "Rahimehullâh" (Allah ona rahmet etsin) ibareleri, meçhul derleyicinin risaleyi Şeyh Bedreddîn'in vefatından sonra kaleme aldığını açıkça gösteriyor. Bununla birlikte, Vâridat'm Şeyh Bedreddîn'in bizzat kaleminden çıkan bir nüshasına henüz rastlanmadığı gibi, o devirde kop-ye edilmiş herhangi bir nüshası da bugüne kadar ele geçmemiş olup,halen kütüphanelerde mevcut nüshaların en eskisi, görülebildiği kadarıyla 16. yüzyıldan daha geriye gitmemektedir. Bu itibarla, mevcut nüshaların bile henüz bir tenkitli metin neşri yapılmadığından, aralarında ciddi farklar bulunup bulunmadığını, varsa bunların neler olduğunu iyi bilmiyoruz. Kanaatimizce Vâridat'm bu durumu onun güvenilirliğini ciddi olarak sorgulamak gerektiğini gösteriyor. Bu mesele, bizce Şeyh Bedreddîn'in düşünce dünyasını doğru tanıyabilmek açısından kanaatimizce büyük bir önem taşıyor. Bu halledilmedikçe, bizim burada söyleyeceklerimiz dahil, onun düşünceleri üstüne söyleneceklerin bilimsel değerlerinin kesinlik kazanacağı görüşünde değiliz.</p>
	<p class="calibre1">Her ne kadar Vâridari en iyi ve tarafsız gözle değerlendirmiş birkaç bilim adamından biri olarak A. Gölpınarlı, bizzat Şeyh Bedreddîn eliyle kaleme alınmış olmasa bile, kitabın derlendikten ve Arapçaya çevrildikten sonra onun tarafından görüldüğüne, hatta bizzat kendisi tarafından Arapçaya çevrilmiş olabileceğine, kısaca şeyhin bizzat kontrolünden geçtiğine, dolayısıyla itimada şayan bulunduğuna kani olduğunu belirtiyorsa da, buna getirilecek bazı itirazlar bulunduğunu da göz önüne almak lazımdır. Bir defa merhum Gölpınarlı bu kanaatini, Vâridat'm Şeyh Bedreddîn hayattayken düzenlendiğini varsayarak dile getirmektedir. Oysa yukarıda da 190       gösterildiği üzere bu doğru olmadığı gibi, asıl önemlisi, ölümünden kaç yıl sonra düzenlendiğinin de belli olmamasıdır. Aradan geçen zaman içerisinde acaba Şeyh Bedreddîn'in sözleri ne kadar aslına uygun korunabil-miş, ne kadar bozulmaya uğramıştır? Eğer Şeyh Bedreddîn gerçekten Vâridari gözden geçirmiş, hatta bununla da kalmayıp gerçekten bizzat Arapçaya çevirmişse, o zaman Vâridat'm sistemsizliğini ve içindeki çelişkileri nasıl açıklamalıdır? Üstelik Şeyh Bedreddîn gibi, sistem gerektiren bir bilim dalı olan fıkıh formasyonu da almış, sistematik bir kafa yapısına sahip ve öteki eserlerinde bunu göstermiş olan büyük bir âlimin, hem de gözden geçirdiği, yahut bizzat Arapçaya çevirdiği bu mühim risaleyi düzenlemeden, iyi bir tasnife tâbi tutmadan, en azından başına diğer kitaplarda da normal olarak bulunması gereken bir giriş kısmı eklemeden, hatta çelişkili kısımları açıklığa kavuşturmadan, önüne getirildiği gibi bırakmış olması doğrusu zor açıklanabilir bir durumdur. O halde Vâridat'm Şeyh Bedreddîn'in kontrolünden geçtiği varsayımı bizce çok zayıf bir varsayım olarak düşünülmelidir. Bu itibarla, bu risalenin yalnızca, göründüğü şekliyle müridlerden biri tarafından şeyhin ölümünden sonra hatırda kaldığı gibi derlenerek oluşturulduğu düşüncesi ağırlığını kaybetmiyor. Bu ise bizce, tıpkı Hacı Bektaş-ı Velî'ye izafe edilmekte olup, yine üzerinde o kadar çok spekülasyon üretilen Makalât gibi, Vâridat'm da bugünkü durumuyla, Şeyh Bedreddîn'in düşüncelerinin orijinal biçimlerini yan-</p>
	<p class="calibre1">sıtan tam anlamıyla güvenilir bir belge olarak kabul edilmesini güçleştirmektedir. Risalenin Osmanlı döneminde, daha sonraki yüzyıllarda kopye edilen nüshalarına bakarak o devirde hiç sorgulanmadan doğrudan doğruya ona ait kabul edilişi de bizce bu durumu değiştirmez.</p>
	<p class="calibre1">Her durumda, bugünkü haliyle Varidat, fıkrimizce Şeyh Bedreddîn'in düşüncelerini doğrudan yansıtmak bakımından, vaktiyle haklı olarak Cemil Yener ve Bilal Dindar'ın da söyledikleri gibi, oldukça şüpheli bir kaynaktır.134 En azından biz bunu böyle kabul edeceğiz ve içindekileri ihtiyat kaydıyla değerlendirmeye tâbi tutacağız. Burada şunu da belirtelim ki, Şeyh Bedreddîn gerçekte temel espri itibariyle Vâridat'm yansıttığı imaja fiilen uygun olabilir; hatta bu çok muhtemeldir. Ama bunu kesin bir veri olarak değerlendirmenin doğru olmayacağını düşünüyoruz.</p>
	<p class="calibre1">İşte, belirtmeye çalıştığımız bu endişelerle, özellikle de Varidat gibi uzun yüzyıllar Osmanlı toplumundaki okumuş kesim içinde Şeyh Bedreddîn'in bir eseri olduğuna inanılarak okunmuş, önemli polemiklere yol açmış bir kitabın, mutlak surette tenkitli bir metnine ihtiyaç olduğunu söylemeliyiz. Halbuki bugüne kadar Varidat, üzerinde-inceleme yayımlayıp çevirisini neşredenler tarafından bile, belirtilen özelliği göz önünde bulundurulmak suretiyle tarihsel bir kaynak olarak herhangi bir eleştiriye tâbi tutulmamış, herhangi ciddi bir muhteva kritiğine ve analizine konu olmamış, İslam'ın temel inanç kavramları hakkında burada ileri sürülen görüşlerin, İslam tasavvuf ve düşünce tarihinde daha önce de yazılanlarla ilgisi, benzerlikleri veya ayrılıkları hususunda hiçbir irdeleme, tahlil ve karşılaştırma yapılmamıştır. Bu ise onun en az metin kritiğine olduğu kadar, belirtilen yönde ciddi bir muhteva kritiğine de ihtiyacı olduğunu ispat eder. Ancak bu takdirde Vâridat'm tasavvufi veya felsefi değeri ciddiyetle söz konusu edilebilecektir. Biz şu kadarını söyleyelim ki, dikkatle bakıldığı zaman, Vâridat'tz. bulunan hemen hiçbir görüşün orijinal olmadığını, Abbasi döneminde zendeka ve ilhad ile itham olunmuş bir kısım mutasavvıf veya feylesoflarca da bunların yüzlerce yıl evvel dile getirildiğini gördüğümüz gibi,135 Hurûfîlik'teki aynı kavramlarla ilgili anlayışlarla karşılaştırıldığında da aralarındaki bağı yakalamak zor değildir.</p>
	<p class="calibre1">Vâridari orijinal bir düşünce eseri olarak görmek bilimsel açıdan bizce mübalağalı bir yaklaşımdır. Zaten Vâridari Osmanlı döneminde ve günümüzde tartışma konusu yaparak öne çıkaran özellik, bir düşünce eseri olarak orijinalliğinden veya yüksek niteliğinden değil, kanaatimizce içindeki görüşlerin, resmi İslam anlayışı karşısındaki aykırı konumundan ileri gelmektedir. Ama Şeyh Bedreddîn'in kişiliği açısından önemli olan bu değildir. Zamanının ve mekânının ilim ve âlim anlayışı çerçevesinde olmak kaydıyla, Şeyh Bedreddîn'in bir İslam âlimi olarak değer ve önemi, bize göre mutasavvıf kişiliğinden daha orijinal ve daha ileridedir. Çünkü Şeyh Bedreddîn, Fusûsu'l-Hikem üzerine şerh yazmış biri sıfatıyla, yukarıda da söylendiği üzere, tasavvufta Muhyiddîn-i Arabî mektebinin panteizme kayan bir takipçisidir. Hatta bu o kadar açıktır ki, Ahmed Cevdet Paşa Varidat için "Fusûs\ı taklid yollu yazılmış bir risaledir" der.136 Böylece Ahmed Cevdet Paşa da Vâridat\n orijinal bir eser olmadığını dolaylı olarak belirtmiş olmaktadır. Ama bu onun bir mutasavvıf olarak önemsiz olduğu anlamına kesinlikle gelmez.</p>
	<p class="calibre1">Vâridat\n muhtevası konusuna gelince, esasında bu eserin bir muhteva tahlili ve değerlendirilmesi, Şerefeddin Yaltkaya başta olmak üzere, hem Bezmi Nusret Kaygusuz ve Abdülbâki Gölpınarlı gibi, Şeyh Bedreddîn üzerinde bizzat kendi eserleri dahil, birinci elden kaynaklan kullanabilen uzmanlar tarafından -belirttiğimiz çerçevede olmasa bile- kısmen gerçekleştirilmiş, hem de 1960'lar sonrasında Şeyh Bedreddîn'le ilgilenen, ancak söz konusu kaynaklan kullanamayan bazı popüler yazarlar tarafından spekülatif bir şekilde yapılmış ve halen de yapılmaktadır. Birinci 192 gruptakilerin değerlendirmeleri daha çok teolojik merkezli olmakla dikkat çekerken, ikincilerinki hemen tamamiyle aslında Müslüman olmayan, ateist bir Şeyh Bedreddîn imajı yaratmaya yönelik tahlil ve değerlendirmeler olarak göze çarpıyor. Ancak her iki gruba ait bu tahlil ve değerlendirmelerin, yukarıda vurgulandığı tarzda, İslam düşünce tarihindeki benzeri fikir ve görüşlerle karşılaştırılmak suretiyle yapılmış, sistemli, itinalı ve derinlikli tahliller olduğu söylenemez. Esasında bu tür bir çalışma, İslam ilahiyatı, tasavvufu, felsefesi ve tarihi konularında kuvvetli bir formasyon isteyen güç, ama o nisbette de lüzumlu bir çalışmadır. Bizse burada bu kitabın sınırlarının zorunlu kıldığı, yalnızca bizi ilgilendirdiği kadarıyla kısa bir özet ve değerlendirme sunmaya çalışacağız. Şeyh Bedreddîn'in burada özetlenecek olan fikirlerinin hangi konulara dair ve neler olduğuna dikkat edilmesi, ileriki bölümlerde Osmanlı uleması ve sûfiyyesi içindeki zendeka ve ilhad hareketlerinin fikir temellerini ve aldıkları örneği anlamak bakımından okuyucuya yardımcı olacaktır.</p>
	<p class="calibre1">* * *</p>
	<p class="calibre1">Görüldüğü kadarıyla Vâridat\zki sözler iki gruba ayrılır: 1) İslam'ın temel inançlarına dair kavramlar hakkındaki görüşler, düşünceler ve yorumlar:</p>
	<p class="calibre1">Esas itibariyle en çok tepki çekmiş olup ulema ve sufiyye arasında Vâ-ridat'm mahkûm edilen yönleri bu kısımla ilgilidir. Bunlar sistemli bir şekilde sıralanmış olmayıp şuraya buraya dağılmış vaziyettedir. Bu görüşlerde İslam'ın temel inanç esaslarının, dönemi için çok cesur sayılabilecek bir üslup ve açıklıkla tartışıldığı görülür.</p>
	<p class="calibre1">Bunların başında "Allah" kavramı gelir. Vâridat'tz bu konuda ilk dikkati çeken şey, bir ikilem içinde bulunulmasıdır. Bazı yerlerde bu âlemden ayrı soyut bir "Allah" kavramına inanıldığını gösteren şeyler anlatılır. Ayetlerden bahsedilirken, "Yüce Allah buyurmuştur ki" ifadesi kullanılır.137 Allah'ın peygamberler gönderdiği ve bu peygamberlerin ve onlara gelen vahyin hak olduğu ifade edilir.138 Bazı yerlerdeyse, Allah'ın bu âlemin kendisinden başka bir şey olmadığı fikri yansıtılır.139 Ezeli ve ebedi olan bu âlemde, her şey O'dur, O da her şeydir. Bu sebeple biri "Ben Allah'ım" dese, her şey O'nun cevherinden meydana geldiği için doğru söylemiş olur.140 Görünürde her ne kadar âlemdeki varlıklar sonradan olmuş gibi algılanırlarsa da, aslında O'ndan başka bir şey olmadıklarından, kadîm ve ezelidirler, yaratılmamışlardır. Görünen "mutlak varlık", fiil ve tesir itibariyle yaratıcı ilâh, o fiil ve tesirden etkilenen olarak da yaratılmış olan mevcudattır.141 Bu itibarla Allah'ın zuhura, yani görünmeye meyli vardır. Allah'ın zuhuru ise insandadır. Çünkü en güzel suret insanındır. Nasıl insanın tek tek organları insan olmayıp ancak hep birlikte insanı teşkil ediyorsa, bu âlemdeki tek tek hiçbir şey de Allah değildir, ama bütünü Allah'tır. Bu yüzden Allah'ın iradesi, âlemdeki varlıkların kabiliyetleri çerçevesinde cereyan eder. Yani Allah, ancak olabilecek olanları diler, olmayacak olanları dilemez. Böylece Allah'ın iradesi, varlıkların istidatlarıyla sınırlı olmaktadır.142</p>
	<p class="calibre1">İşte, bu suretle âlemin, yani kâinatın ezeli ve ebedi olduğunu kabul noktasından yola çıkılarak Kıyamet denilen olayın da meydana gelmeyeceği, yani kâinatın yok olmayacağı söylenir. Daha önce Kıyamet'in zama-nıyla ilgili pek çok tahmin yapılmış, ama hiçbiri çıkmamıştır. Bundan sonra da binlerce yıl geçse bile, yine böyle bir şey olmayacaktır.143 Zaten esasında Kıyamet, insanın ölümü demektir. Ölmüş olan beden toprağa karışıp dağılınca, bir daha sanıldığı gibi bir araya gelip dirilmez. Böyle olunca Haşir-i ecsâd denilen şey, halkın zannettiği gibi gerçekten cesetlerin maddeten dirilmesi değildir; Zât'ın (ilahi tecellinin) zuhuru ve sıfatların saltanatının yıkılıp gitmesi demektir.144</p>
	<p class="calibre1">Bu meseleyle bağlantılı olarak Vâridat'ta ruh konusunda da ilginç düşünceler dile getiriliyor. Buna göre ruh, bedenin yaşama kabiliyetinden başka bir şey değildir. Allah'ın bedeni yaratmasıyla ruh da hasıl olmuş olur; ölüm olayıyla bedenin yaşama kabiliyetini kaybetmesi sonucu, ruh da yok olur. Kısaca ruh bedenle kaimdir, onun dışında müstakil bir varlık değildir.145 Böyle olunca Cennet ve Cehennem, huriler, nehirler, köşkler vs cahil halkın sandığı gibi değildir. Çocukları bir işe sevk etmek için nasıl onların hoşuna gidecek birtakım semboller kullanılırsa, bunlar da öyle temsili kavramlardır. Esasında ise Cennet, insana sürür, huzur veren hallerdir, Cehennem ise ona sıkıntı, acı ve keder veren durumlardır. Dolayısıyla ayrıca bir Cennet ve Cehennem yoktur, ikisi de bu dünyadadır. İnsanlar doğru yoldan sapmasınlar, kötülüğe meyletmesinler diye bu kavramlar konulmuştur.146</p>
	<p class="calibre1">Vâridat'tz Melek, Cin, Şeytan hakkındaki fikirler de dikkat çekicidir.. İnsanı doğruya, iyiye, gerçeğe sevk eden kuvvetler Melek, kötülüğe, zara-; ra, ahlâksızlığa, gerçeklerden yüz çevirmeye yönlendiren şeyler ise Şey-tan'dır.147 Cin denilen varlıklara gelince, bunlar aslında insanların kendi hayallerine göre tasavvur ettikleri mevhum şeylerdir. Bu sebeple insanlar bunları kendi istidatlarına göre şekillenmiş olarak görebilirler veya göremezler, ama bu onların gerçekte var oldukları anlamına gelmez.148</p>
	<p class="calibre1">Şu kısa özetten anlaşıldığı üzere, (Vâridat'm, Şeyh Bedreddîn'in diğer; eserleri gibi kendi kaleminden çıkma düzenli bir telif eser olmaması sebebiyle onun fikirlerini yüzde yüz kendi ağzından yansıtmadığı, dolayısıyla tahrif edilmiş olabilecekleri ihtimalini her zaman için saklı tutmak kaydıyla) bu görüşlerinin, tam anlamıyla materyalist bir yaklaşımın ürünü olduğunu söylemek gerekir. Eğer bunlar hakikaten Şeyh Bedreddîn'in ifade ettiği biçimde, bozulmadan kaydedilmişlerse, bu takdirde yalnızca bunlar dikkate alındığında karşımıza, hakikaten İslamiyet'in telkin ettiği bir biçimde ne Allah, ne de ahiret hayatına inanan bir Şeyh Bedreddîn çıkar. İşte, onu çoğu Osmanlı ulemasının, hatta sûfiyyesinin bile gözünde asırlarca zındık ve mülhid yapan bu fikirlerdir. İşin tuhaf yanı, yüzyıllar boyu Şeyh Bedreddîn denildikçe hatıra LetAyifü'l-İşârât ve Câmiü'l-Fusûleyn yazarı âlim Şeyh Bedreddîn'den çok, Varidat yazarı "zındık ve mülhid" Şeyh Bedreddîn gelecektir. Şeyhülislam Arif Hikmet Bey işte bunun için bulabildiği Varidat nüshalarını ucuz pahalı demeden satın alıp yakıyordu.149</p>
	<p class="calibre1">Şeyh Bedreddîn yalnızca bu mudur? Şüphesiz ki hayır. Bu materyalist kişiliğin yanında, spiritüalist de diyebileceğimiz, koyu mistik karakterde bir ikinci kişilik daha vardır ki, o da şu görüntülerle kendini açığa vurur:</p>
	<p class="calibre1">2) Değişik zaman ve mekânlarda yaşandığı söylenen bazı mistik haller, müşahedeler, keşif ve kerametler:</p>
	<p class="calibre1">Bu grupta yer alan anekdotlar bizim için Şeyh Bedreddîn'in mistik şahsiyetini ve özellikle psikolojik yapısını anlamak bakımından fevkalade değerlidir. Çünkü bunlar akılcı, hatta materyalist bir feylesof izlenimini kuvvetle veren birinci kişiliğe rağmen zaman zaman öne çıkan güçlü mistik karakterdeki bir ikinci kişiliği, kuvvetli cezbe halini yaşayan bir başka şahsiyeti yansıtmaktadır. Vâridat\aki bu mistik müşahedelerden bazılarını şöyle sıralayabiliriz:</p>
	<p class="calibre1">Bir kere Şeyh Bedreddîn velayete, evliyanın gösterdiği keşif ve keramete inanmakta, bunları reddetmemektedir.150 Bir gün gaybdan gelen yeşil elbiseli iki kişi, Şeyh Bedreddîn'e Hz. İsa'nın ölü bedenini gösterirler. Şeyh Bedreddîn'e göre bu olay, Hz. İsa'nın bedenen ölü, ama ruhen diri olduğunu anlatmaktadır.151 Bir başka gün, yanındaki adamlardan birini birdenbire bir başkası olarak görür, biraz sonra o adam tekrar asıl kişiliğiyle görünür. Bu ise ona göre, söz konusu iki kişinin ruhen ne kadar birbirine yakın olduğunun göstergesidir.152 Bazen kitap okumakta iken birden hayalinde tanımadığı herhangi biri canlanır. O kişi ertesi gün canlı bir kişi olarak onu ziyarete gelir.153 Bir gece, yarı uyanık bir haldeyken, ruhunun ocakta yanmakta olan bir odunun çıkardığı sesin aynısını çıkardığını duyar. Kendine geldiğinde hakikaten orada yanmakta olan odunun aynı sesi çıkardığını gözler. Ona göre bu, kendi varlığıyla odunun aynı ilahi cevheri taşımasından ileri gelmektedir.154 Yine bir gece hafif bir uyku halindeyken, birdenbire bütün kâinatın Allah olduğunu fark eder; coşar ve "Ya Allah!" diye haykırır; dili Allah'ın dili olmuştur.155 Bir başka gece ise hastalanmış, ölmek üzere olduğu izlenimine kapılmışken, kendini kurtarması için Allah'a yalvarır. İşte tam bu sırada Allah'ın kendisine "Seni bu hastalıktan kurtaracağım" dediğini duymuştur.156 Bir perşembe gecesi de, sabaha doğru karşısında Muhyiddîıı-i Arabi'yi görür. Bu büyük şeyh kendisine Şeytan'ı bu âlemden başka bir âleme attığını, bu âlemde yalnız izinin kaldığını söylemiştir.157</p>
	<p class="calibre1">Vâridat'ta, Şeyh Bedreddîn'in son derece güçlü mistik ve cezbeci yanını yansıtan bunlara benzer daha başka anekdotlar da vardır. Dikkat edilirse bu müşahedeler, onun hep yarı uykulu yarı uyanıkken gördüğünü söylediği şeylerdir. Bunlar eğer rüya iseler, rüyaların düşüncelerin birer yansımasından başka bir şey olmadığını söyleyen akılcı Şeyh Bedreddîn'in bunları birer keramet olarak önemsemesi gerçekten tuhaftır. Bütün bunları değerlendiren A. Gölpınarlı, bizce de haklı olarak Şeyh Bedreddîn'in inançlarında bocalayan bir ruh hali içinde oluşuyla yorumluyor. Ona göre şeyh, bütün akılcılığına rağmen, kendisini mânâ âleminden kurtaramamış, o âleme de inanmış bir adamdır.158</p>
	<p class="calibre1">İşte Vâridat'ı bir problem yapan hususlardan biri, belki en önemlisi, bu iki Şeyh Bedreddîn'i birlikte yansıtmasıdır.</p>
	<p class="calibre1">V. ŞEYH BEDREDDÎN'İN TAKİPÇİLERİ: "ZINDIK VE MÜLHİD" BEDREDDÎNLÜLER VEYA SİMAVENÎLER</p>
	<p class="calibre1">Şeyh Bedreddîn'e inananlar, o devirden günümüze kadar uzanan bir zaman koridorunda her vakit var olagelmişlerdir ve var olmaya devam etmektedirler. Osmanlı kaynaklarından öğrendiğimize göre, o dönemde Bedreddînlü, Bedreddîn Sûfıleri veya Simavenî Tâyifesi vb tâbir edilen Şeyh Bedreddîn'in müridlerinin torunları, günümüz Bulgaristan'ında özellikle Deliorman bölgesinde ve Trakya'da yaşamakta olan Balkan Ale-vileri'nden başkası değildir. A. Gölpıııarlı'nın da belirttiği üzere, Şeyh Bedreddîn'in en ufak bir şekilde Alevilik temayülü taşımamasına rağmen, onun gibi büyük bir Sünni âlimin mensuplarının bugün Aleviler'den ibaret oluşu ilginç bir olaydır. Zaten Safevi Devleti'nin henüz ortada olmadığı, dolayısıyla heterodoks Müslüman kesimlerin bile asıl Alevilik motiflerini henüz tanımadıkları bir devirde Şeyh Bedreddîn'in Alevi olduğunu söylemek anakronizm olurdu.159 Onuri bu durumu biraz, bugünkü Emevi hasmı Anadolu Alevileri'nin, aslında, Anadolu'da Bizanslılar'la yaptığı savaşlarla efsaneleşen ve 740'larda Eskişehir yakınlarında bugün kendi adıyla anılan kasaba yakınında şehit edilip oraya gömülen hâlis Arap kökenli efsaneleşmiş bir Emevi komutanından başka biri olmayan Battal Ga-zi'yi takdis etmelerine benzer.</p>
	<p class="calibre1">Muhakkak ki iki zıddı bir araya getiren bu bağlantıyı, Şeyh Bedreddîn'in giriştiği ihtilal hareketinin, eşitlikçi, din ve etnik ayırımı gözetmediği söylenen bağdaştırmacı (senkretik) heterodoks ideolojisi sağlamıştı. Şeyh Bedreddîn onların gözünde artık Sünni bir fıkıh âlimi değil, kendilerine bir dünya cenneti kurmayı vaat eden yarı tanrısal nitelikli mukaddes bir şahsiyet, bir "Mehdî"ydi. Bu insanlar onun gerçek şahsiyetini çoktan unutmuşlar, onu kendi inançlarının merkezine yerleştirmişlerdi. Anadolu Aleviliği'nin merkezinde nasıl Hacı Bektaş-ı Velî oturuyorsa, -Bektaşîler hariç- Balkan Aleviliği'nin merkezinde de Şeyh Bedreddîn oturmaktadır. Onun ölümünden sonra da, zaman içerisinde evvelce ona bağlı olmayan diğer Müslüman heterodoks cemaatler, özellikle 16. yüzyılda Safevi propagandasının ulaşmakta hiç de güçlük çekmediği Alevî zümreler de bir anlamda "Şeyh Bedreddîn Kültü" diyebileceğimiz bu kültün içine dahil oldular; hatta Balkan Alevileri içinde, bugün de takdis edilen bir Şeyh Bedreddîn kültü meydana geldi.</p>
	<p class="calibre1">İşte, kendilerine Osmanlı döneminde Bedreddînlü, Bedreddîn Sûfileri veya Simavenî Tâyifesi denilen bu zümrelerin, Şeyh Bedreddîn'in idamından sonraki durumları hakkında Ebussuud Efendi'nin üç fetvası, birkaç arşiv belgesi ve biri 16., diğeri 17. yüzyıla ait, oldukça iyi bilinen iki önemli layihanın dışında fazla bir tarihsel kayıt yoktur. Bu kayıtlar ise, çok tabii olarak, söz konusu bu zümrelerin resmi çevreler, daha doğrusu Osmanlı merkezi yönetim çevreleri tarafından nasıl görüldüklerini yansıtmaktadır. Aşağıda görüleceği gibi, bunların Bedreddînlüler yahut Sima-venîler'e dair çizdiği tablonun Sâsânîler dönemi Zerdüştî İran'ında Mani-heistler'i, Bizans dönemi Anadolu'sundaki muhtelif heterodoks Hıristiyan cemaatleri, Balkanlar'daki Bogomilciler'i, Katharlar'ı, günümüz Anadolu'sundaki Aleviler'i, daha kısa bir ifadeyle, bütün Doğulu gizli heterodoks cemaatleri tasvir eden tabloların hemen tıpa tıp benzeri olduğunu görmek hiç de şaşırtıcı olmuyor.</p>
	<p class="calibre1">Ebussuud Efendi'nin fetvaları, Şeyh Bedreddîn'in mensuplarına karşı çok sert ve katı yargılar içeriyor. Bu ünlü şeyhülislam onları "kâfir" olarak niteliyor; hatta "Simavenî Tâyifesi"ni evlerinde misafir edenlerin dahi "tazîr olunup kendilerinden cerime alınması" gerekeceğini belirtiyor; onları "birbirinin avretlerini icazetleri ile tasarruf eylemek"le suçluyor.160 Metinde açıkça Simâvenîler Tâyifesi'nin adı geçmemekle beraber, Dobruca bölgesinden bahsettiği için onlar hakkında olduğunu tahmin ettiğimiz, yine 16. yüzyıla ait bir mühimine kaydında ise, bu taife içinde İne Baba diye meşhur bir şeyhin, birtakım kerametler gösterip Tanrı ve Hz. Ali ile söyleştiğini, yedi kat göğü dolaştığını iddia ettiğini, taife mensuplarını önünde secdeye kapandırıp başına bir kalabalık toplayarak ayaklandığı bildiriliyor.161</p>
	<p class="calibre1">Simâvenîler Tâyifesi hakkındaki hayli ilginç asıl açıklamalar, sözü edilen layihalarda geçiyor. Bunlardan, Kanuni Sultan Süleyman döneminin ünlü şeyhlerinden Sofyalı Bâlî Efendi'ye (ö. 1553) ait olanı, Şeyh Bedreddîn'in torunlarından olup "serdar-ı melâhide ve ser-çeşme-i zenâdıka" diye nitelediği Halife Çelebi'nin faaliyetlerini anlatmaktadır.162 Ona göre, Dobruca vilayeti ve Deliorman bölgesinin bütün ahalisi bu Çelebi Halife'nin mü-ridleri olup canla başla ona hizmet etmekte ve sık sık, kadın erkek, ihtiyar genç, oğlan kız bir araya gelerek "cem'iyet ve sohbet" yapmaktadırlar. Bu arada, yine ona göre, "Cennet şarabı dedikleri budur" diyerek şarap içmekte, "Kevser dedikleri, leb-i dilber ve şeyhimizin enfâs-ı kudsiyyesidir. Huri dedikleri işbu dünyadır. Ahiret ahvâli ulema-i rüsumun sandığı gibi değildir, bunlar birer darb-ı meseldir" diyerek nice sapık sözler söylemektedirler. "Ene'1-Hakk" diyen şeyhlerine secde etmekte, daha sonra mumları söndürerek "sedd-i şeriatı yıkmaktadırlar". Bunlara benzer daha başka şeyleri de anlatan Sofyalı Bâlî Efendi daha sonra, Şeyh Bedreddîn'in torunu olan Halife Çelebi'nin halifelerinin, Dobruca'nın dışında da her tarafta faaliyet gösterdiklerini belirterek sultandan bunların yeryüzünden temizlenmesi için gerekli tedbirleri almasını rica etmektedir.163</p>
	<p class="calibre1">Bundan yaklaşık yarım yüzyıl kadar sonra ise, Azız Mahmud Hüdâ-yî'nin (ö. 1628) I. Ahmed'e sunduğu layihada, önce, "Şeyh Bedreddîn el-maslûb indallâhi'l-Mağdûb" dediği Şeyh Bedreddîn'i ve isyanı özetlendikten ve onun "ilhâd ve ibâhat üzere" olduğu vurgulandıktan sonra, aynı üslupla sultana Simâvenîler anlatılmaktadır. Bu ünlü Celvetî şeyhi, Sofyalı Bâlî Efendi'den farklı olarak, ayrıca onların Safeviler'le ittifak halinde olduklarını, inançlarının yakınlığı dolayısıyla her zaman onlardan yana tavır koyduklarını, hatta sipahilerinin, umarlarını dahi kaybetmeyi göze alarak Safeviler'e kılıç çekmekten imtina ettiklerini, çünkü Rafızî olduklarını söyler. Ayrıca padişahın dikkatini, yine Simâvenî olduklarını söylediği, Dobruca'daki Işık (Kalenderi) zaviyelerine çekerek, bunların da Rafızî, Melâhide ve Zenâdıka olduklarını, namaz kılıp oruç tutanları öldürdüklerini, her zaman Kızılbaş'ın (İran şahı) zuhurunu beklediklerini söyler ve bunların çok sıkı teftiş edilmeleri gerektiğini, Ehl-i Sünnet'e uymayı kabul eden zaviyelerin serbest bırakılıp diğerlerinin kapatılmasını öğütler, özellikle de şeyhlerinin tutuklanmasıyla müridlerinin korkup yola geleceklerini bildirir.</p>
	<p class="calibre1">Bugün Dobruca, Deliorman ve Bektaşîleşmemiş Trakya Alevileri için Şeyh Bedreddîn fevkalade önemli bir takdis konusudur.164 Bu mevzuda yapılan bilimsel araştırmalar ve yerinde gözlemler, onların Şeyh Bedreddîn'in ve isyanın hatırasını hâlâ büyük bir saygı ve titizlikle -tabii ki tahrife uğramış bir biçimde- koruduklarını gösteriyor.165 Onlar için Şeyh Bedreddîn kendilerine hayat vermiş en mukaddes kişidir.166</p>
	<p class="calibre1">VI. SONUÇ YERİNE</p>
	<p class="calibre1">Yukarıda kısaca tahlilini ve değerlendirmesini yapmaya çalıştığımız Şeyh Bedreddîn'le ilgili bütün bu meseleler bir arada düşünüldüğünde, eserleri ve giriştiği isyan hareketiyle karşımıza hem bir bilim ve düşünce, hem de aksiyon adamı olarak Şeyh Bedreddîn'in dört cephesi çıkarıyor:</p>
	<p class="calibre1">1)  Sünni İslam'ın Hanefilik yorumuna bağlı olmakla beraber, daha akılcı ve daha rahat düşünüp içtihad yapabilen "âlim Bedreddîn" (Bu imaj, fıkıhla ilgili eserlerinin ve kısmen Vâridat'tz yer alan, ibadetlerle ilgili fetvalarından çıkıyor),</p>
	<p class="calibre1">2)  İslam'ın bazı temel inanç esaslarını, bu arada ahiret ve ona bağlı kavramları tam anlamıyla akılcı, hatta bir ölçüde maddeci bir görüşle yorumlayan "materyalist feylesof Bedreddîn" (bunu, Şeyh Bedreddîn'in Vâ-ridat'taki bir kısım fikir ve görüşleri düşündürüyor),</p>
	<p class="calibre1">3)  Sık sık cezbeye giren, gayba ait bir takım durumlara vakıf olduğuna, hiçbir aracı olmadan Allah'ın doğrudan hitabını işittiğine, ölü hayvanları diriltebilme gücüne sahip olduğuna, kısaca kendi keşif ve kerametlerine samimi olarak inanan koyu "sûfi Bedreddîn" (bu imajı da Varidat çiziyor),</p>
	</body></html>
