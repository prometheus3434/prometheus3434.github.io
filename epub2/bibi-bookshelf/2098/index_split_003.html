<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>OSMANLI TOPLUMUNDA</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">4)  Ve nihayet, bu sayılan üç Bedreddîn'in hiçbiriyle uyuşmayan, zamanın Mehdî'si sıfatıyla, düzenin bozukluğunu ve toplumsal rahatsızlıkları düzeltmekle görevli bulunduğuna inanarak siyasal iktidara talip "ihtilalci Bedreddîn".</p>
	<p class="calibre1">İşte, Şeyh Bedreddîn'i henüz çözülemeyen bir problem yapan, böyle dört cepheli bir kişilik ve kimliği temsil eden gerçekten müstesna bir tarihi sima oluşudur. Bununla beraber, dikkat edilirse, bu dört cepheli kişiliğin temelde biri materyalist, akılcı, diğeri spiritüalist, mistik olmak üzere iki zıt yönü bulunduğunu görmemek mümkün değildir. Bu iki yönün de aslında başlangıçta gizli bir eğilim olarak Şeyh Bedreddîn'de mevcut bulunmakta oluşu bizce son derece kuvvetli bir ihtimaldir. Bunlardan hangisi gerçek Şeyh Bedreddîn'i yansıtmaktadır? Bu ikili görüntü Şeyh Bedreddîn'in şahsında birbirini takip eden iki ayrı aşamayı mı gösteriyor? Bu aşamalardan hangisi önceki, hangisi sonraki Şeyh Bedreddîn'i temsil etmektedir? Yoksa Şeyh Bedreddîn bu ikili şahsiyet arasında zaman zaman gidip gelen, başka bir ifadeyle her ikisini de bir arada barındıran bir karakteri mi yansıtmaktadır?</p>
	<p class="calibre1">Biz şahsen B. Nusret Kaygusuz ve A. Gölpınarlı gibi Şeyh Bedreddîn'de bu iki zıt kişiliğin bir arada olduğunu düşünüyoruz.167 Böyle bir durum pekâlâ pek çok insan için mümkündür. Üstelik İbn Hacer'in verdiği bilgilere bakılırsa, hocası Şeyh Hüseyn-i Ahlâtî'nin de aynı çizgide bulunduğu anlaşılıyor. Hatırlanacağı üzere o da kendisinin mehdi olduğuna inanmaktaydı. Çok muhtemeldir ki Şeyh Bedreddîn felsefeyle uğraşan bu zatla olan uzun ve yabn teması süresince gerek yaptıkları konuşma ve tartışmalar yoluyla, gerekse okuduğunu kuvvetle tahmin ettiğimiz, İb-nü'r-Ravendi, Ebû Hayyân et-Tevhîdî ve Ebûbekir Zekeriyyâ er-Râzî gibi eski İslam filozoflarının kitaplarının şevkiyle,168 içindeki materyalist eğilimi geliştirmiş ve tıpkı hocası gibi materyalizme eğilimli bir mistik olmuş olsun.</p>
	<p class="calibre1">O, döneminin önde gelen bir Hanefi fıkıh âlimi olarak bu formasyonunun ve statüsünün gerektirdiği bir üslup ve yaklaşımla fıkha dair eserlerini kaleme almıştır. Bunu yaparken sorumluluk taşıyan, kazaskerlik yapmış bir bilim adamının psikolojisiyle hareket etmiş, statüsünün gerektirdiği davranışı sergilemiş, belki o materyalizme eğilimli yanını öne çıkarmaktan kendisini alıkoymakla beraber, onda çok belirgin bir biçimde var olan akılcı yanını yazdığı fıkıh eserlerinde, ele aldığı konulara yansıtmaktan da geri kalmamıştır. Bu sebeple daha önceki fıkıh âlimlerinin hüküm ve içtihatlarını sorgulayarak onlara alternatif hükümler üretmekten de çekinmemiştir. Ama eninde sonunda o bu eserleri çerçevesinde Hanefilik çizgisinin dışına çıkmamış Sünni bir fıkıh âlimidir.</p>
	<p class="calibre1">Diğer yandan Şeyh Bedreddîn'deki bu akılcılığın ve materyalist eğilimin onun İslam inançlarıyla ilgili telâkki ve yorumlarına, algılamalarına yansıyacağı da muhakkaktı. Onun, içindeki bu güçlü eğilimin önüne geçmesi, bu yaratılışta olan bütün insanlar gibi mümkün değildi. Bu güçlü akılcılığı onu kanaatimizce, İslam'ın, Melek, Cin, Şeytan, Kıyamet, Haşir, Neşir, Cennet ve Cehennem gibi, akıldan çok imanı gerektiren, en azından duyularla algılanamayacak kavram ve konularını da, kendinden çok önce bu meselelerde aynı yola girmiş bazı eski İslam filozoflarının eserlerini okumaya yöneltmiş, onlar üzerinde uzun uzun düşündürmüş ve hiç şüphe yok ki Şeyh Hüseyn-i Ahlâtî ile de bunlar üzerine konuşturmuştur. İşte Vâridat\a.ki Şeyh Bedreddîn, içinde artık iyice olgunlaşmış bu eğilimle Allah kavramını da zaman zaman materyalist bir yorumla, panteist bir çerçevede ele almıştır. Hatta Vâridat'ın temel çizgisinin Vahdet-i Vü-cûd'çu değil, panteist (Vahdet-i Mevcûd'çu) kavrayış olduğu söylenebilir.169 Bu yüzden, kâinattaki her şeyin suret olarak değil, ama cevher olarak Allah olduğunu söylemiştir. Ancak Vâridat\z zaman zaman Şeyh Bedreddîn'in soyut bir Allah kavramına inandığını gösteren sözler de yer alır. Ama yine de o bu kavramları yorumlarken kesinlikle bir teolog mantığıyla değil, bir feylesof kimliğiyle görünür.</p>
	<p class="calibre1">Bununla beraber, bu materyalist, akılcı Şeyh Bedreddîn'in içinde, derinlerde, zaman zaman ona üstün gelen bir de, kuvvetli cezbe sahibi, güçlü bir mistik Bedreddîn de vardır. Şeyh Hüseyn-i Ahlâtî'nin keşfedip yüzeye çıkardığı bu Bedreddîn, materyalist Bedreddîn'in tabiatın dışında soyut bir kavram olarak değil de, bizatihi kâinatın kendisi olarak açıkladığı Allah'ın sesini işittiğini düşünerek vecd içinde "Ya Allah!" diye haykırıp ağlayacak, yan uyanık bir durumdayken karşısında pırıl pırıl parlayan kendi ruhunu gördüğünü sanacak, yanan mumun öldürdüğü pervaneyi dirilttiğine inanacak kadar coşkun bir mistiktir. Cezbesi baskın çıktığı zamanlarda, materyalist yanı tamamiyle ortadan kaybolmakta, her şeye bu coşku penceresinden bakmaktadır. Zaten Şeyh Bedreddîn'in kendisi de bu durumun farkındadır; zaman zaman güçlü bir cezbe hali yaşadığını ve ruh halinin değiştiğini çok iyi bilmektedir. İşte, bu iki zıt Bedreddîn, ba-zan birinin, bazan ötekinin öne çıkmasıyla bir arada yaşamaktadır. Bu nasıl olabilir? Kanaatimizce bunun tek örneği Şeyh Bedreddîn değildir. Bunun tâ Hallâc-ı Mansûr'a uzunan bir kökü, Fazlullah-ı Hurûfi ve İmâ-deddîn Nesîmî ile gelişen bir gövdesi, Şeyh Bedreddîn'den sonra da -ile-riki bölümlerde ulemadan ve sûfıyyeden örneklerini göreceğimiz- serpilmiş dallan vardır. Son tahlilde Şeyh Bedreddîn ne yalnız biri, ne de yalnız ötekidir; ileride çok açık ve kesin belgeler ortaya çıkarılıp yukarıdan beri çizmeye çalıştığımız Şeyh Bedreddîn portresini değiştirmediği sürece, kanaatimizce o her ikisidir ve Osmanlı tarihinde kendinden sonraki bu tip insanların da önderidir, "ser-çeşme"sidir.</p>
	<p class="calibre1">DÖRDÜNCÜ BÖLÜM</p>
	<p class="calibre1">OSMANLI YÜKSEK ULEMA</p>
	<p class="calibre1">ÇEVRELERİNDE "ZINDIK VE</p>
	<p class="calibre1">MÜLHJD" "EHLİ İLİM'LER</p>
	<p class="calibre1">I. OSMANLI ULEMASI ARASINDAKİ ZENDEKA VE İLHAD HAREKETLERİNİN DÜŞÜNCE KÖKENLERİ</p>
	<p class="calibre1">Şeyh Bedreddîn'den başlayarak 15.-17. yüzyıllarda yaşamış bazı Osmanlı uleması arasındaki zendeka ve ilhad eğilimlerini, tek tür bir olay olarak mütalaa etmek doğru değildir. Çünkü bunlar kaynaklara her ne kadar genel olarak zendeka ve ilhad terimiyle geçmişlerse de, gerçekte birbirinden farklı nitelikler gösterirler. Bu eğilimler içinde gerçek anlamda ve tipik olarak ateizme yönelik olanlar bulunduğu gibi, temelinde böyle bir mahiyet taşımamakla beraber, İslam'ın bazı esaslarını reddeden bir eylem halindeki karşı çıkışlar veya şahsi düşünce planında kalmış tavırlar da vardır.</p>
	<p class="calibre1">Hayatları pahasına devletin resmi ideolojisine karşı çıkan bu az sayıdaki insanların yaptıklarını, nicelik itibariyle değerlendirerek sayıca azlıklarına bakıp mühimsememek, hafife almak yanıltıcı olur ve doğru değildir. Ayrıca, Osmanlı Devleti'nin ideolojik olarak en mutaassıp zamanını yaşadığı bir dönemde, herkesin gerçek düşüncelerini açıkça dile getirmesi kolay kolay beklenemeyeceğine göre, bu türlü düşünenlerin sayılarının daha fazla olması da çok muhtemeldir. Kaynaklara intikal etmiş, dönemin mahkemelerinde davaları görülüp sonuca bağlandığı için hem kroniklere, hem de kadı sicillerine yansımış bu olaylann dışında, açığa çıkmamış zendeka ve ilhad eğilimlerinin bulunduğunu tahmin etmek yanlış olmasa gerektir. Nitekim 17. yüzyılda Paul Ricaut'nun gözlemleri de bunu gösteriyor.1 Burada önemli olan, sayısal değer değil, ulema kesimi gibi, dönemin toplumsal yapısında sıradan olmayan bir kesim içindeki bu hareketlerin altındaki, Osmanlı resmi ideolojisine karşı eleştiri veya tepki esprisidir. O halde bunları nicelik itibariyle değil, nitelik itibariyle dikkate almak daha doğru olacaktır. Ayrıca önemli olan bir başka husus, o dönemde devletin içinde yer alan ulema sınıfında bu tür hareketlerin görülebilmiş olmasıdır. Üstelik bunların bir aşamadan sonra gizlilikten çıkıp aleniyete intikal ettiğini, bazılarının imparatorluk başkentinde halk arasında ciddi bir yankı bulabildiğini, uzun süren toplumsal kargaşalara yol açabildiğim de unutmamak gerekir.</p>
	<p class="calibre1">Osmanlı uleması arasındaki zendeka ve ilhad hareketlerinin -özellikle Allah inancına karşı çıkış şeklinde olanlarının- fikri muhtevası gözden geçirildiğinde, bu hareketlerin, "Giriş" bölümünde sentetik bir tarihçesini vermeye çalıştığımız Emevi ve Abbasi dönemi zendeka ve ilhad hareketleriyle bazı bakımlardan paralellikler sergilediği gözlemlenir. Ancak Osmanlı ulemasının zendeka ve ilhadı, sözü edilen iki dönemdeki esasta İran'ın düalist Zerdüşti ve Maniheist dini düşüncesinin İslami kalıplarla ifadelendirilmesinden başka bir şey olmayan zendeka hareketlerinden çok, İbnü'r-Râvendi ile 10. yüzyılda gerçek ifadesini bulan materyalist felsefi düşünce temelinde İslam'ın ana inançlarını redde yönelik bir hareket olarak ortaya çıkan klasik ilhad geleneğinin devamı olarak algılanabilir. Bir farkla ki, Osmanlı uleması içindeki bu ret hareketlerini, aşağıda görüleceği gibi, İbnü'r-Râvendi çizgisinin daha iyi işlenmiş, geniş bir felsefi muhteva kazandırılmış bir benzeri, dolayısıyla orijinal sayılabilecek bir düşünce hareketi olarak değerlendirmek pek mümkün görünmüyor.</p>
	<p class="calibre1">Bununla birlikte, kaynaklara yansıyabildiği kadarıyla, bu zendeka ve ilhad eğilimlerinin (iyi işlenmiş bir felsefi arka plana sahip olmasalar bile) yine de belli ölçüde bir felsefi düşünce geleneğinin ürünü olduğu sonucuna varılabilir kanaatindeyiz. Abbasi devrinin ünlü zındık ve mülhidlerinin bugün Süleymaniye Kütüphanesi başta olmak üzere, İstanbul'un tanınmış yazma kütüphanelerinde bulunan eserleri, kanaatimizce Osmanlı "zındık ve mülhid" uleması ile onlar arasındaki fikri yakınlığın somut bağlantı göstergeleri sayılabilir. Her ne kadar onların bu kitapları okuduklarım bugün için kesin delillerle ortaya koyabilmek imkânsız gibi görünüyorsa da, eğer bu şahısların tutuklanmalarından sonra el konulan mallan arasında yer alan kitaplarının bugün elimizde listeleri bulunsaydı, bu söylediğimizi ispat edebilecek verilere rastlamak muhtemelen kolay olacaktı.2 Her durumda, bu kitaplar Osmanlı uleması tarafından gizli veya açık, herhalde okunuyor, üzerinde düşünülüyor, hatta tartışılıyordu. Şeyh Bedreddîn'in Vâridctt'ı aleyhine yürütülen kampanyaya rağmen, bazı ulemanın onu gizli gizli okumaya devam ettiğini gösteren Şakâyık-ı Nu'mâniyye'dt mevcut, daha önce sözü edilen bir anekdot, bize bunu düşündürüyor.</p>
	<p class="calibre1">Bu itibarla gerek ulemadan, gerekse sûfi çevrelerden zendeka ve ilhad ile suçlanıp idama mahkûm edilenlerin çok muhtemel olarak Abbasi döneminin bu eserleriyle hem Arap ülkelerindeki tahsil süreçlerinde, hem de İstanbul'daki yaşantıları esnasında tanışmış olduklarına kuvvetli bir ihtimal olarak bakmak mümkündür. Nitekim bir örnek olarak Şeyh Bedreddîn'in, Kahire'de öğrenciyken hocası Şeyh Hüseyn-i Ahlâtî kanalıyla materyalist İslam felsefesi ürünleriyle tanıştığını kuvvetle tahmin edebiliyoruz. Aynı durumun diğer ulema ve şeyhler için de söz konusu olması ihtimali bize kolayca reddedilir görünmüyor. Bu yüzden Osmanlı uleması içindeki zendeka ve ilhad eğilimlerinin bir de böyle tarihsel düşünce köküne dayandığını varsaymak yanlış olmayacaktır.</p>
	<p class="calibre1">II. OSMANLI ULEMASI İÇİNDE "ZINDIK VE MÜLHİD"LER</p>
	<p class="calibre1">A) Molla Lûtfî (ö. 1494): Sahn Müderrisliğinden İdam Sehpasına Giden Yolda Bir "Kıskançlık Kurbanı"</p>
	<p class="calibre1">Eğer -resmen zındık ve mülhid ilan edilmediği ve bu sebeple hüküm giymediği için- Şeyh Bedreddîn'i saymazsak, Osmanlı ilmiye geleneği içinde 15. yüzyılda resmen zındıklık ve mülhidlik ile suçlanarak idam edilen ilk şahsiyet, Molla Lûtfi'dir. Ama o Şeyh Bedreddîn'den farklı olarak, sûfi çevrelerle ilişkisi ve yakınlığı olmasına rağmen onlardan herhangi birine mensup değildi.</p>
	<p class="calibre1">Yaşadığı dönemde meslektaşları arasında "Deli Lûtfi" diye meşhur olduğuna bakılırsa, kalıplaşmış Osmanlı ulema tipinin oldukça dışında bir karakter çizen Molla Lütfî'den, trajik akıbeti sebebiyle döneminin ve sonraki devirlerin muhtelif türden kaynaklarında genişçe bahsedilmiştir. Çoğu ulema gibi kendisinin de şiirleri bulunduğu için, Heşt Bihift (Sehî Beğ), Meşâirü'ş-Şu'arâ (Âşık Çelebi), Tezkire-i Lâtifi, Tezkiretü&gt;?-Şucarâ (Kınahzâde Hasan Çelebi), Riyâzü'f-Şucarâ (Riyâzî), Beyânı Tezkiresi, Kafzâde Faizi Tezkiresi gibi şuara tezkireleriyle, özellikle Şakâyık-ı Ntt'mâniyye'de ve Tâcü't-Tevârîh (Hoca Sâdeddîn), ondan naklen Bedâyiu'l-Vekâyi (Hüseyin Efendi) gibi vekayinamelerde epeyce malumat mevcuttur. Bunlar arasında onun hakkında en geniş bilgiyi veren, Şakâ-yık-ı Nu'mâniyye'dir. Bu kaynaklar Molla Lûtfî'nin özellikle mizacına, çevresiyle ilişkilerine dair birbirini teyit eden ifadeler ihtiva etmekte, onun karakterini anlamaya yarayacak önemli anekdotlar anlatmaktadırlar. Modern tarihçiliğin de ilgisini çeken bu ilginç zattan Batı'da ilk bahseden E. J. W. Gibb dahil, Şerefeddin Yaltkaya'dan başlayarak, F. Köprülü, A. Adnan Adıvar, H. Şinasi Çoruh, İsmet Parmaksızoğlu ve İsmail E. Erünsal gibi bazı bilim adamları ve araştırmacılar, önemli yayınlar yapmışlardır.3</p>
	<p class="calibre1">Tokat'tan İstanbul'a gelerek zamanın ünlü âlimlerinden okuyan ve sarışın olduğu için "Sarı Lûtfî" lakabıyla tanınan Molla Lûtfî'nin, bir ara, "zamanın Ebû Hanîfesi" diye meşhur Molla Hüsrev'in de öğrencisi olduğu rivayet edilir.4 Fakat esas olarak, Osmanlı intisab sistemi uyarınca kapılandığı Sinan Paşa'nın yanında tahsilini sürdüren Molla Lûtfî'nin, kendisine minnetle bağlandığı bu hocasından çok şey öğrendiği anlaşılıyor. Onun, hocasının tavsiyesiyle, o sıralarda İstanbul'da bulunmakta olan meşhur riyaziyeci Ali Kuşçu'dan ders aldığını, bunları hocası Sinan Pa-şa'ya da öğrettiğini biliyoruz.5 Babası Hızır Beğ'in yolunda yürüyerek riyaziye, mantık, felsefe ve kelâm gibi akli bilimlere büyük bir önem veren, J06 Fatih Sultan Mehmed'e riyaziye hocalığı yaptığı için Hoca Paşa diye de bilinen ve vezaret rütbesiyle taltif edilen Sinan Paşa'nın (Sinaneddîn Yusuf)6 bu kabiliyetli, zeki, mücadeleci ve yükselme ihtirasıyla dolu genç öğrencisiyle, hoca-öğrenci ilişkisinin ötesinde ölene kadar sürecek bir dostluk kurdukları, Molla Lûtfî'nin bu dostluğa büyük bir vefa duygusuyla bağlı bulunduğu anlaşılıyor.7 Kaynakların ortak ifadeleri, Molla Lûtfî'nin yetişmesinde ve felsefeye eğilimli bilimsel zihniyetinin oluşmasında, hatta mesleki hayatının başarıya ulaşmasında tamamiyle Sinan Paşa'nın rolü olduğunu ortaya koyuyor. Bu, Osmanlı bürokrasisi içindeki intisab mekanizmasının ulema sınıfı arasındaki etki alanını da gösteriyor.</p>
	<p class="calibre1">Molla Lûtfî hocası Sinan Paşa'nın tavsiyesiyle, o sırada kütüphanesini tanzim etmekle meşgul ve ehliyetli bir "hâfız-ı kütüp" aramakta olan Fatih Sultan Mehmed'in sarayına girmeyi başarmıştı.8 Bu memuriyetin her iki taraf için de kazançlı olduğu anlaşılıyor. Sultanın onun hizmetinden çok memnun kaldığı, hatta aralarında birbirleriyle latife yapacak kadar sıcak bir dostluğun oluştuğu nakledilir.9 Buna karşılık Molla Lûtfî'nin de bu nadide kütüphanede, başka kütüphanelerde bulunmayan çok değerli eserleri inceleme imkânı bularak kendini geliştirme fırsatını yakaladığı görülmektedir.10 Öyle sanıyoruz ki bu genç, ihtiraslı ve zeki molla, bu değerli kütüphanede İslam konusunda bazı tartışmaları ihtiva eden, bugün hangileri olduğunu bilemediğimiz, felsefe ve kelâma dair önemli kitapları okuyarak zaten yaratılıştan mevcut serbest düşünce kapasitesini bir hayli geliştirmiş, ileride hasımları ve rakipleri tarafından zındıklık ve mülhidlikle suçlanması için ellerine koz verecek fikirler edinmiş olmalıdır.</p>
	<p class="calibre1">Hocası Sinan Paşa'nın Fatih'in gözünden düşerek Seferihisar'a sürülmesi üzerine onunla birlikte gitme vefakârlığını gösteren Molla Lûtfî, II. Bayezid'in tahta çıkmasıyla tekrar İstanbul'a gelmiş, buradan Bursa'daki Yıldırım Bayezid medresesi müderrisliğine tayin edilmiştir. Bundan sonra onu, sırasıyla Filibe'de Şihabeddîn Paşa ve Edirne'de Darülhadis medreselerinde, nihayet İstanbul'da Sahn müderrisliğine atanmış görüyoruz.11 1489-1490 tarihli Fatih Külliyesi muhasebe defteri kayıtlarına göre, zikredilen tarihlerde Molla Lûtfi'nin ellişer akçe yevmiye ile önce Medrese-i Sâbi'de, sonra Medrese-i Sâmin'de müderrislik yaptığı anlaşılıyor.l2 Ancak burada fazla kalamamış, yevmi altmış akçeyle tekrar Bursa'ya, I. Mu-rad medresesi müderrisliğine yollanmıştır.13 Kaynaklarda buradan tekrar İstanbul'a geldiğine dair herhangi bir kayda rastlanmamakla beraber, Molla Lûtfi'nin yeniden Sahn müderrisliğine tayin edildiğini kabul etmek gerekiyor.14 Nitekim trajik hikâyesi de burada başlıyor. Sahn müderrisliğinin, Osmanlı yüksek ilmiyesinin hiyerarşik sisteminde, önemli bürokratik mevkilere geçiş makamı ve bu makamın o devirde sekiz kişilik dar bir kontenjanı olduğunu bilmek,15 Molla Lûtfi'nin rakiplerine karşı hareket ve davranışlarını, rakiplerinin kendisine karşı tutumlarını ve nihayet başına gelenleri anlamak bakımından çok önemlidir.</p>
	<p class="calibre1">İlk İstanbul kadısı Hızır Beğ'in oğlu Sinan Paşa vasıtasıyla, Osmanlı İmparatorluğu ilmiye geleneğine hâkim, pragmatik ve akılcı niteliği ağır basan Fahreddîn-i Râzî (Fahr-i Râzî) mektebine mensup olan Molla Lût-fi, Osmanlı ulema sınıfının tarihinde bu mektebin belirgin özelliği olan felsefi ve akli eğilimleri sergiler. Aşağıda bahsedilecek olan eserleri, hem onun bu yönüne, hem de keskin zekâsına delalet eder. Nitekim ondan bahiste bulunan hemen bütün kaynaklar kendisini "Efâdıl-ı emâsil-i me-208 vâlî-i Rûm'dan biri", "Efâdıl-ı Rûm'dan câmiu'l-fünûn ve'l-'ulûm nazır u 'adîli mânend-i 'Anka ma'dûm", "Ceriyyü'l-cinân serîu'l-beyân mütebah-hir ve bahhâs kimesne", "Envâ'-ı 'ulûma sânı şâmil ve esnâf-ı fünûnda kemâliyle kâmil" gibi ifadelerle anarlar,16 bilimsel kudret ve yeteneğini ittifakla tasdik ederler. Bu ifadeler, Molla Lûtfî'nin, o dönemin "ilim ve âlim" anlayışı çerçevesinde,17 yüksek ulema arasında gerçekten hatırı sayılır bir konumda olduğunu göstermektedir. Demek ki Molla Lûtfî, Osmanlı geleneksel bilim zihniyetinin aradığı bütün vasıfları kendinde toplayabilmiştir. Zaten kendisi de bu konumunun fazlasıyla farkındadır. O kadar ki, Latîfi'nin rivayetine göre, bir gün sohbet esnasında Sahn medreselerini kastederek Fatih Sultan Mehmed'e "Bu sekiz medresenin müsta'id ve mu'îdi, müstefidi ve müfidi lâ'aletta'yîn gelüp benden her fenden okusunlar" diyecek kadar ileri gitmekte sakınca görmemiştir.18</p>
	<p class="calibre1">İşte bu ilginç karakteri cellat kılıcının altına kadar götürecek olan macera böyle başlamıştır. Molla Lûtfî, Sahn'daki meslektaşlarını küçümsemektedir. Üstelik bu konudaki hissiyatını onların gıyabına veya yüzlerine karşı söylemekten de geri durmamaktadır.19 Bu mizacı sebebiyle kaynakların "Lâübâlî-veş ve meczûb-nakş ve melâmî-üslûb tekellüf-meslûb", "Lâübâlî ve şûride-reng" diye niteledikleri, biraz kılık kıyafetine olan ilgisizliği ve pejmürdeliği, fakat daha çok iğneleyici dili, herkesin içinde yaptığı kaba şakaları yüzünden,20 "beyne'l-mevâlî Deli Lûtfî dimekle ma'rûf' Molla Lûtfî,21 hiç şüphesiz ki bu tavırlarını yalnız meslektaşlarına değil, bazı devlet adamlarına karşı da sergiliyor ve onları da yıldırıyordu.22 Özellikle Sahn'daki meslektaşları -ve tabii aynı zamanda rakipleri- Molla Arap, Molla İzâri diye meşhur Kâsım-ı Germiyânî, Molla Ahaveyn lakabıyla tanınan Molla Muhyiddîn b. Mehmed, Hatipzâde Molla Muhyiddîn Mehmed ve kısaca Efdalzâde olarak bilinen Molla Hamîdeddîn gibi ulemanın yazdığı eserler hakkında aşağılayıcı ve küçümseyici ifadeleri, onları çileden çıkarıyor ve Molla Lûtfî'ye diş biletiyordu.23Öyle görünüyor ki, Molla Lûtfl'nin bu tacizleri sonunda olan olmuş ve yukarıda isimleri geçenler dahil, onun saldırı oklarına hedef olan bir kısım ulema, bu korkunç rakiplerini ortadan kaldırmanın en kestirme ve emin yolunun, onu zamanın ve zeminin herkesi korkutan -üstelik ulema içinde bile dehşet yaratan- en etkili silahıyla vurmaya, yani zındıklık ve mülhidlik ile suçlamaya karar vermişlerdi. Kaynakların ortak ifadelerinden anlaşıldığı kadarıyla, ulemadan kalabalık bir grup bizzat II. Bayezid'in huzuruna çıkarak Molla Lûtfî'nin bir sapkın olduğu, kendisinde "katli mucip akvâl ve efâl müşahede ettikleri", bununla da kalmayıp halkı da sapkınlığa teşvik ettiği, dolayısıyla din ve devlet için vücudunun zararlı olup ortadan kaldırılması gerektiği yolunda ihbarlarda bulundular.24 Sultan Bayezid duyduklarına inanamadığı için meselenin tahkik ve teftişi konusunda emir verdi. Âşık Çelebi'nin kaydına bakılırsa, bu emri müteakip Molla Lûtfî'nin tutuklandığı ve soruşturma süresince on dokuz gün hapiste bırakıldığı anlaşılıyor.25</p>
	<p class="calibre1">Sonunda başta zamanın şeyhülislamı Efdalzâde Molla Hamîdeddîn olmak üzere, Divan-ı Hümâyun'da Hatipzâde, Molla İzârî, Molla Arap ve Molla Ahaveyn'den ve diğer yüksek ulemadan oluşan bir mahkeme kuruldu. Ayrıca, içinde Molla Lûtfî'nin talebesinden bazılarının da yer aldığı iki yüz kadar şahit de mahkemeye celbedildi. Terceme-i Şakâyık\zki tafsilata göre, adı geçen ulema, Molla Lûtfî'ye, birçok fazilete ve büyük bir ilmi kapasiteye sahip, yüksek mertebe sahibi bir âlim olduğu halde niçin "câdde-i hidâyetden huruç ile tarîk-i dalâlete saptığı"nı sorduğunda verdiği cevap aynen şuydu:</p>
	<p class="calibre1">Benim mâ câe min indillâha [Allah katından gelenlere] iman ve tasaddukum musaddak ve Faslu'1-hitâb-ı Kitâbullah'da mektûb olan evâmir ve nevâhî hakkında tahkikim muhakkakdır. Esâs-ı dîn-i İslam târem-i Seb'-i Şidâd gibi halelden hâlî ve mihr-i hüsn-i i'tikadım şeref-i zevalden âlîdir. Mezâk-ı diyanetim zehr-i ilhâd ile telh-kâm olmayup nebât-ı akîde-i pâkim çûb-i ihtimâl-i şirk ü küfrden safdır. Bu hususda benim içün söylenen söz, kizb ü mîn ü lâf-dır. Hâşâ ki bende küfr ü ilhâd ola!26</p>
	<p class="calibre1">Ne var ki Molla Lûtfî'nin bu savunması, şahitlerin ifadeleriyle cerhedildi. Bunlar şahidi olduklarını söyledikleri birtakım olayları ve sözleri nakl ve kendisinin ilhadına şahadet ettiler. Bu şahadetlerin ne derece gerçeği yansıttığı konusunda kaynaklara bakıldığı zaman, hemen hepsinin de, bunların garaz ve haset şevkiyle verilmiş ifadeler olduğu konusunda birleştikleri görülür. Özellikle Molla Lûtfî'den incinmiş olan Çömlekçizâ-de Kemal Çelebi gibi bazı talebenin, intikam duygusuyla garazlarının etkisinde ifade verdiklerini Âşık Çelebi açıkça kaydediyor.27 Terceme-i Şakayık da, her ne kadar bazı şahitlerin ifadelerinden bahsederken, "alâ vec-hi't-tahkîk ve'1-îkan" deyimini kullanarak bunların bir kısmının gerçek olabileceğini ima ediyorsa da, esas itibariyle bu şahadetlerin çoğunluğunun garaz ürünü olduğunu doğrulamaktadır.28</p>
	<p class="calibre1">Molla Lûtfî şahitlerin ileri sürdükleri her iddiayı reddetmeye, her fırsatta sağlam bir mümin ve Müslüman olduğunu defalarca tekrarlamaya ve Taşköprülüzâde'nin ifadesiyle onların şahadetlerini "tîğ-i tekzîb ile cerh eylemeye" çalıştıysa da, mahkeme heyeti, şahitlerin çokluğunu ve verilen ifadeleri göz önüne alarak bu savunmayı kabule yanaşmadı. Öyle görünüyor ki, üzerinde özellikle en fazla durulan iddia, Molla Lûtfî'nin bir ders esnasında namaz için, "kuru kıyam ve inhinadır, andan fâyide yokdur" şeklindeki sözüydü. Kalabalık bir grup teşkil ettikleri anlaşılan bir kısım talebenin bu yoldaki şahadetleri, zaten tamamına yakını Molla Lûtfî'ye hasım ve rakip olan mahkeme heyetine iyi bir tutamak oluşturmuştu. Ne var ki, bu namaz meselesinde Molla Lûtfî'ye izafe edilen sözün, iddia edildiği tarzda söylenmediğine dair, (Molla Lûtfî konusunda en tafsilatlı kayıtları ihtiva eden) Şakâyık-ı Nu'mâniyye'mn verdiği mühim bilgi, bu meselenin, sırf onu mahkûm ettirmeye yönelik bir iftira olduğunu açıkça gösteriyor.29 Bununla beraber, karar safhasında mahkeme heyeti üyelerinin, sanık hakkında verecekleri hüküm üzerinde epeyce tartıştıkları anlaşılıyor. Kaynaklara bakılacak olursa, Hatipzâde ve Molla İzârî'nin hiç tereddüt etmeden sanığın "şemşîr-i siyâset ile" katline fetva vermelerine mukabil, Efdalzâde ve Molla Ahaveyn buna yanaşmamışlardır. Sonunda Molla Lûtfi'nin kılıçla boynu vurularak idam edilmesi yolundaki hükmün ancak Molla Ahaveyn'in de ikna edilmesiyle kesinlik kazanabildiği, Efdalzâde'nin tek başına kaldığı görülüyor. Böylece Molla Lûtfi'nin kesinleşen idam hükmü II. Bayezid'e iletildiği zaman sultan şaşırmış ve Şakâyık-ı Nu'mâniyye'yc göre ancak "envâ-ı taharriden sonra icmâ-ı ulema ile amel itmek" zorunda olduğunu görerek istemeye istemeye hükmü onaylamaya rıza göstermiştir.</p>
	<p class="calibre1">Sonunda, Şakâyık-ı Nu'mâniyye'dcki kesin tarihe göre, 25 Rebîulâhir 899/2 Şubat 1494 (pazar) günü, At Meydam'nda (bugünkü Sultanahmet), bu değerli, hırçın, büyük, büyük olduğu kadar da kendini beğenmiş Osmanlı âlimi, hüküm gereği kılıçla boynu vurularak idam edilmiştir.29 Kaynakların belirttiğine göre, onun idam edildiğini duyan ileri gelen tarikat şeyhlerinden Muhyiddîn-i Foçavî, buna çok üzülmüş ve Molla Lûtfi için "İlhad ve zendekadan beri ve 'âridir. Anın sâha-i bâha-i kalbi keder-i küdûrat-ı sû-i i'tikaddan pâkdir. Bu hususa ben şahadet iderin" demiştir.30</p>
	<p class="calibre1">Bu idam hadisesinin kamuoyunda yankısının epeyce geniş olduğu anlaşılıyor. Her ne kadar bazı kötü huyları olsa da, bu büyük âlimin hazin akıbeti halk tarafından büyük bir zulüm ve haksızlık olarak değerlendirilmiş ve onun bir zındık ve mülhid olduğuna asla inanılmamıştır. O kadar ki, celladın bir tek kılıç darbesiyle yere düşen başının, sürekli olarak keli-me-i şahadet getirdiğine dair rivayetler alıp yürümüştür.3! Ayrıca zamanın bazı ileri gelenleri ve şairleri, Molla Lûtfi'nin idamına haksız yere, haset yüzünden öldürüldüğünü, bu sebeple de şehit olduğunu vurgulayan veciz tarihler düşürmüşlerdir. Meseleyi çok iyi anlatması itibariyle en güzellerinden biri şudur:</p>
	<p class="calibre1">İftihâr-ı fudalâ Lûtfi-i maktul ki o </p>
	<p class="calibre1">Bûd der cümle fezâil be-heme milk ferîd </p>
	<p class="calibre1">Çünki ehl-i hased orâ ez -taassub küştend </p>
	<p class="calibre1">Geşt târih-i vefâteş "ve le-kad mâte şehîd32</p>
	<p class="calibre1">Kaynaklarda verilen bilgilerin ve özellikle de bunlar arasındaki bazı detayların ışığında gözden geçirildiği zaman Molla Lûtfi olayının, üzerinde durulması ve tartışılması gereken bazı meseleleri ve hadiseleri doğru anlamamıza yardım edecek ipuçları ihtiva ettiği görülecektir. Bu sebeple Molla Lûtfi olayını şu şekilde tahlil etmenin yararlı olduğu kanaatindeyiz:</p>
	<p class="calibre1">a) Molla Lûtfi'nin mesleki çevresi:</p>
	<p class="calibre1">Her şeyden önce meselenin Molla Lûtfi'nin yakın çevresinde bulunan Sahn ulemasının durumuyla sıkı sıkıya ilişkili bulunduğunu söyleyebiliriz. Molla Lûtfi'nin sataşmaları ve saldırıları, bu insanları paniğe sevk etmekte, bilimsel yanlışlarının bulunup açıklanmasından aşırı derecede telaşa kapılmaktadırlar. Bu ise, üstelik sıradan bir taşra medresesinde değil, dönemin en yüksek medresesi olan Sahn'da müderrislik yapan ve kitap telif eden bu zatların, kendi bilimsel kabiliyet ve kapasitelerine güvenlerinin bulunmadığını, Molla Lûtfi tarafından sürekli yanlışlarının çıkarılıp rezil edilecekleri korkusuyla yaşadıklarını gösteriyor. Öyle anlaşılıyor ki, onlar böyle korktukça ve korkularını açığa vurup paniğe kapıldıkça, Molla Lûtfi daha bir zevklenmekte ve üstlerine daha fazla gitmek için adeta dolaylı olarak teşvik edilmektedir.</p>
	<p class="calibre1">Molla Lûtfî'nin meslektaşlarının yaşadığı bu paniğin tipik bir örneğini, onu yargılayan ve katline fetva veren en sivri rakiplerinden Hatipzâde sergilemiştir. Kaynakların rivayetine göre Molla Lûtfi idam edilir edilmez evine gelen Hatipzâde'nin, onun tarafından "muzahrafatdır" diye tenkit edilmeye hazırlanılan eseri Hâşiye-i Tecrid\ kastederek "El-minnetü lillâhi Teâlâ kitabımı ânın tetâvül-i dest-i red ve nazar-ı 'ayn-ı itirazından halâs eyledim. Zira ol kişi benim kitabımı tezyif itmeğe doğrulup hatâlarını yazup çizmeğe hâme gibi bel bağlamışdı" dediği naklediliyor.33 Bu hadise, Molla Lûtfî'nin kendi ilmine olan güvenini gösterdiği kadar, Sahn'daki meslektaşlarının bilimsel kapasitelerinin zayıflığını çok yakından bildiğini, bu yüzden onları kendine rakip tanımadığım da anlatmakta, daha önemlisi, rakiplerinin bilimsel kapasitelerinin zafiyetini de gerçekten ortaya koymaktadır.</p>
	<p class="calibre1">b) Molla, Lûtfî'nin karakteri ve ahlaki yapısı:</p>
	<p class="calibre1">Yukarıda muhtelif kaynaklardan verilen örneklere bakıldığında, bu ilginç simanın, kendi zamanında ve çevresinde eşi az bulunur bir âlim, zeki ve nüktedan bir şahsiyet olmasına rağmen, haddinden fazla mağrur ve kendini beğenmiş olduğu, bu sebeple de etrafındakileri fazla küçümsedi-ği, küçümsemekle kalmayıp onları terbiye dışı sözleri ve davranışlarıyla taciz ettiği anlaşılıyor. Bütün kaynaklar bir yandan onu takdirle yad ederken, diğer yandan bu yönüne de işaret etmekten kendilerini alamıyorlar. Molla Lûtfî'nin bu karakter yapısının, ona karşı hazırlanan komplonun en önemli sebeplerinden biri olduğu belirginleşiyor.</p>
	<p class="calibre1">Bugün elimizde Molla Lûtfî'nin ahlak cephesini anlamaya yarayacak üç mektup bulunmaktadır. Molla Lûtfî'nin hocası Sinan Paşa'nın kardeşi Ahmed Paşa tarafından II. Bayezid'e yollandığı tahmin olunan bu üç şikâyet mektubu, Molla Lûtfî'nin karakterini ciddi olarak tartışmaya açacak bir nitelik arzediyor.34 Bu mektuplarda Ahmed Paşa, Molla Lûtfî'nin bazı ahlaki zaaflarından ve yaptığı yolsuzluklardan bahsetmektedir. Anlaşıldığı kadarıyla Molla Lûtfî'nin o kadar vefakârlıkla bağlı olduğu hocası Sinan Paşa'nın kardeşi olmasına rağmen, mollanın hışmına hedef olmaktan kurtulamayan Ahmed Paşa bu mektuplarının ilkinde, "Müderris Lûtfî'nin gayet şerîr ve ... müzevvir ve mekkâr olduğu"ndan ve onun kendisine yaptığını "kâfirin dahi Müslümana yapmayacağından söz ederek, Sinan Paşa'nın vefatında Molla Lûtfî'nin onun bütün terekesine el koyduğunu, bu arada kitaplarını zapt ettiğini ve Sinan Paşa'nın vakfiyesini sakladığını, böylece çocuklarının hakkını yediğini ileri sürüyor. Ancak daha önemlisi, Molla Lûtfî Fatih Sultan Mehmed'in hâfız-ı kütbü iken, bu görevine hıyanet ederek bazı kitapları çalıp sattığı, ayrıca Darülhadis medresesinin bazı kitaplarını da çaldığı, meseleye vakıf olan Sinan Paşa'nın "gayet ihfâ idüp ol vakt ânı hizmetden red itdürdiği" gibi çok önemli bazı ithamlarda bulunuyor ve II. Bayezid'den adalet istiyor.35 İkinci mektupta ise, Sinan Paşa'nın ölümüyle birlikte, Molla Lûtfî'nin yaptığı gayri meşru işleri teftiş için Molla Kestelli'nin görevlendirildiği, "bî-garaz, müstakim ve hakkânî" olan mollanın bütün yapılanları dosdoğru saraya rapor ettiği halde, Molla Lûtfî hakkında herhangi bir işlem yapılmadığı, ancak kazasker tarafından tâzir cezasına çarptırılıp kendisine had vurulduğu, bununla beraber, daha sonra eski yolsuzluklarına devam ettiği... gibi, yine aynı derecede vahim bazı suçlamalar dile getirilmektedir.36</p>
	<p class="calibre1">Ahmed Paşa ile Molla Lûtfî arasında geçenleri bilemediğimizden, bu suçlamaların ne kadar doğruyu yansıttığı konusunda kesin bir hüküm vermek zordur. Nitekim mektupları bulup yayımlayan İsmail E. Erünsal da, bunların tarafsız belgeler olmadığını vurgulayarak aynı kanaati ileri sürer.37 Bununla beraber, hem anlatanın şahsiyeti, hem de olaylar göz önüne alındığında, ileri sürülen ithamları büsbütün uydurma telakki etmek pek kolay görünmüyor. Üstelik, özellikle Fatih'in kütüphanesinden kitap çaldığına dair itham, Molla Ahaveyn'in aşağıda tahlil edilecek risalesinde de dile getirilip böylece bir başka yoldan da teyit edilmiş bulunmaktadır. Bu sebeple en azından bir kısmının doğru olabileceği ihtimalini hesaba katmak gerekir düşüncesindeyiz. c) Molla Lûtfî'nin inanç yapısı:</p>
	<p class="calibre1">Burada şu soruyu sormak gerekiyor: Molla Lûtfî'ye isnat edilen zındıklık ve mülhidlik suçu aslında onu ortadan kaldırmak isteyen meslektaşlarının bir iftirası mıydı, yoksa Molla o devir için zendeka ve ilhad ile yorumlanacak bazı fikir ve kanaatlerin sahibi miydi?</p>
	<p class="calibre1">Kaynaklara bakılacak olursa, ilk bakışta Molla Lûtfî'nin gerçek anlamda zendeka ve ilhad ile herhangi bir alakasının olmadığını kabul etmek doğru görünüyor. Bu hususta elde bazı veriler bulunmaktadır. Mesela bütün kaynaklar onun ikindiye kadar medresede dersini verdikten sonra, Şeyh Vefa zaviyesine giderek orada da Sahîh-i Buharı okuttuğunu, bu esnada zaman zaman ağladığını kaydediyorlar.38 İbadetlerini düzenli bir şekilde yaptığı konusunda en ufak bir şüphe bulunmuyor. Daha önemlisi, Molla Lûtfî'nin yukarıya aldığımız savunma metni, kendisine isnat edilen suçu kesinlikle reddedişinin belgesidir. Ayrıca, Şakâyık-ı Nu'mâniyye'nin verdiği bilgiye göre, Molla Lûtfî idam edilmek üzere hapisten çıkarılıp At Meydanı'na götürülürken yolun iki tarafına dizilip kendini seyreden kalabalığa sürekli olarak Allah'ın varlığına inandığını, İslam'ın tasdik lazım gelen kurallarım tasdik, inkâr gerektirenleri inkâr ettiğini söyleyip durmuş, sık sık kelime-i şahadet getirerek imanını etrafa tasdik ettirmeğe çalışmıştır.39 Molla Lûtfî'nin gerek muhakeme esnasında, gerekse idama götürülürken İslam imanından, Ehl-i Sünnet mezhebinden ayrılmadığını, imanı bütün bir Müslüman olduğunu ısrarla vurgulayan bu hareketleri, daha önce giriş bölümünde ele alınan örneklerin hemen hiçbirinde görülmediği gibi, bundan sonra incelenecek örneklerde de görülmeyecektir. Bu tavrın ölüm korkusuyla sergilenmiş olduğunu düşünmek de mümkün olmakla birlikte, bu ilginç âlimin karakteri göz önüne getirildiğinde, onun paniğe kapılacak biri olmadığını, dolayısıyla bu ikrarında samimi olduğunu kabul etmek lazım gelir. Ayrıca, hepsinden önemlisi, Molla Lût-fî'nin bugün kütüphanelerde mevcut bilinen hiçbir eserinde, Ehl-i Sünnet inançlarına aykırı, zendeka ve ilhada yorulacak herhangi bir ifadeye rastlanmamıştır.</p>
	<p class="calibre1">Bütün bunlar ve özellikle idam hükmü kendine iletildiğinde II. Baye-zid'in şaşkınlığa düşmesi ve hükmü zoraki tasdik etmesi, üstelik idam gerçekleştiğinde halkın ve diğer ulemanın bundan büyük bir üzüntü duyması, Molla Lûtfi'nin inançlarında zendeka ve ilhada yorulacak herhangi bir hususun bulunmadığı izlenimini veriyor. Nitekim, dönemin çoğu uleması gibi, günümüz araştırıcıları da aynı kanaate varmaktadırlar. Şerefeddin Yaltkaya, A. Adnan Adıvar, İ. Hakkı Uzunçarşılı, H. Şinasi Çoruh, İsmet Parmaksızoğlu ve nihayet O. Şâik Gökyay, Molla Lûtfi'nin bir zındık ve mülhid olmadığı konusunda kesin kanaat sahibidirler.40</p>
	<p class="calibre1">Bununla beraber, aksi izlenimi verebilecek ipuçları da bulunuyor. Mesela Lâmiî Çelebi gibi, Molla Lûtfi'nin çağdaşı olan mühim bir sima, onun zındıklık suçuyla yargılanmak üzere hapse atılması dolayısıyla ebced hesabıyla düştüğü tarihte, aynen "Lutfi-i mülhid" tâbirini kullanıyor.41 Yukarıda sözü edilen, Ahmed Paşa'nın II. Bayezid'e yazdığı birinci mektupta, Molla Lûtfî için "gaddar-ı bî-dîn ve bî-î'tikad" ifadesi bulunmaktadır.42 En hafifi Ehl-i Sünnet inançlarının dışında olma, en ağırı İslam'ı ve</p>
	<p class="calibre1">Allah inancını reddetme anlamında yalnızca inanç alanıyla ilgili olarak kullanılan bu tabirlerin, rasgele ve adı geçenin karakter zaafları sebebiyle işlediği ileri sürülen suçlardan dolayı kullanıldığını söylemek zordur. Bu itibarla Ahmed Paşa'nın bu ifadesini, inançsızlık anlamında kullandığı muhakkaktır. Ahmed Paşa acaba neden Molla Lûtfî'yi bu şekilde tavsif ediyordu? Veya Lâmiî Çelebi ve Ahmed Paşa'nın kullandıkları bu terimler sırf onların adı geçene karşı şahsi düşmanlıklarının basit bir ifadesini mi, yoksa gerçekten fiilî bir durumu mu yansıtıyor? Doğrusu, bu iki ifadeden yola çıkarak bu soruların cevabını kesin olarak verebilmek imkânsız gibi görünüyor.</p>
	<p class="calibre1">Bununla birlikte, bugün elimizde bize bu konuda yardımcı olacak önemli bir risale bulunuyor. İsmet Parmaksızoğlu'nun ve İsmail E. Erün-sal'ın kısa tanıtmaları hariç tutulursa,43 daha önce Molla Lûtfî üzerinde yazan araştırmacıların hemen hiç bahsetmedikleri bu risale, onun inançları ve düşünceleri meselesini yeniden tartışmaya açacak kadar mühim görünüyor. Risalenin bir diğer önemi ise, Şeyhülislam İbn Kemal'in Molla Kâbız olayı münasebetiyle zındıklık hakkında kaleme aldığı ,aynı mahiyetteki risaleyle beraber, literatürde bilinen yegâne iki örnekten biri, daha doğrusu ilki, hatta bir bakıma İbn Kemal'in risalesine örnek olmasından gelmektedir. Molla Lûtfi'nin inanç cephesini açıklamak maksadıyla kaleme alınmış bulunan bu risale, aslında Şakâyık-ı Nu'mâniyye'de Molla Ahaveyn ile ilgili kısımda onun eserleri arasında "Ahkâmu'z-Zındîka'ya müteallik bir risale" diye zikredilmektedir.44 Ancak Şakayık yazarı, risalenin Molla Lûtfî olayı ile ilgisine ne burada, ne de Molla Lûtfî'ye ayırdığı kısımda işaret etmediği için dikkati çekmemiş, bu sebeple de bugüne kadar ele alınıp tartışılmamıştır. İşte bu Arapça risale Molla Lûtfi'nin inanç cephesiyle ilgili çok önemli iddiaları sergilemektedir.45 Ayrıca, Osmanlı tarihinde türünün bilinen ilk örneği olması ve Molla Lûtfî'nin inanç yönüyle ilgili iddiaları gündeme getirmesi bir yana, bundan sonra bahsedilecek olan zendeka ve ilhad olaylarının da dini cephelerinin, takip edilen hukuki prosedürün ve verilen idam cezalarının gerekçelerinin anlaşılmasına yardımcı olacağı için, burada tartışmaya değer görüyoruz.</p>
	<p class="calibre1">Molla Ahaveyn'in söz konusu bu risalesi, yaklaşık beş buçuk varaktan ibaret olup, yedi kısa fasıldan oluşmaktadır. Birinci fasıl, zındıkın tarifi ve Peygamber'e hakaret, sövme (sebb);46 ikinci fasıl, zındıkların tevbelerinin kabulü meselesi;47 üçüncü fasıl, Peygamber'in ailesi efradına ve yakınlarına (ashab) hakaret ve sövme;48 dördüncü fasıl, Kur'an-ı Kerîm'le alay edip hafife alma;49 beşinci fasıl, kötü niyetle olmadan sehven ve cahillikle "zendeka ve ilhad" suçu işleme;50 altıncı fasıl, zimmîlerin "zendeka ve ilhad" suçu işlemeleri;51 yedinci fasıl, Allah'a hakaret ve sövme;52 sekizinci fasıl, zındıkların mirası, yıkanıp cenaze namazlarının kılınıp kılınamayacağı53 ve zındıka verilecek idam cezasının infaz biçimleriyle ilgilidir.54 Bunlara ek olarak da sonda Molla Lûtfî'den bahseden toplam iki varaklık önemli bir pasaj bulunmaktadır.</p>
	<p class="calibre1">Bu sayılan yedi fasılda, Şerhü'l-Mekâsıd, eş-Şifâ ve es-Seyfü'l-Meslûl fî Sebbi'r-Resûl gibi, genellikle Osmanlı uleması arasında çok tutulmuş kitaplara ve çeşitli mezhep imamlarının ve eski ulemanın bunlarda kayıtlı içtihatlarına referans verilmek suretiyle zendeka ve ilhad suçlarının teorik tarifleri yapılmış, hukuki sonuçları tartışılmıştır. Bu içtihatlar arasındaki ihtilaflara da gerektiğinde dikkat çekilmiş ve içlerinden "Osmanlı ulemasının eskiden beri tercih ettiği fetvalar" seçilerek zikredilmiştir.</p>
	<p class="calibre1">Bütün bunlar arasında dikkati çeken hususlardan biri, en başta, adı açıkça söylenmeden, yalnızca "şahıs" kelimesiyle atıfta bulunularak Peygamber'in nübüvvetini itiraf ve İslam'ın esaslarının gereklerini açığa vurmakla beraber esas olarak "küfür"den ibaret birtakım inançları içinde saklayan bir kişiden söz edilmesidir ki, bu Molla Lûtfî'den başkası olmamalıdır. İkinci bir husus, kanaatimizce, bu risalede fasıllar halinde bahis konusu edilen zendeka ve ilhad suçları rasgele seçilmemiştir; açıkça yazılmama-sına rağmen, yazarın Molla Lûtfî'nin işlediğine inandığı suçları ima etmesidir ki, bizce aynı zamanda şahitlerin onu ne gibi iddialarla suçladıklarını göstererek bize ışık tutmakta, dolayısıyla ayrı bir önem arz etmektedirler. Molla Ahaveyn, önce tereddüt edip sonra katıldığı idam fetvasını, kanaatimizce bu gerekçelere dayandırmış olmalıdır. Bu demektir ki, Molla Lûtfi esas olarak Peygamberlik kurumuna ve Kur'anın ilahi bir kitap olduğuna karşı çıkmakla itham edilmiş olabilir.</p>
	<p class="calibre1">Risalede yedinci faslın sonunda, Molla Lûtfî ile ilgili kısma geçmeden, "tarîkü'1-katl" başlığı altında ilginç bir pasaj dikkati çekiyor. Burada, idam hükmü giyen zındık ve mülhidlere bu hükmün ne şekilde uygulanacağı anlatılıyor. Buna göre idam, a) boynu vurulmak, b) asılmak, c) veya karnı yarılmak suretiyle yerine getirilmekte, sonra da ceset yakılmaktadır. Biz kaynakların ifadelerine göre Molla Lûtfî'nin boynu kılıçla vurularak idam olunduğunu, ancak cesedinin yakılmayıp Eyüp'te, sonradan Defterdar Mahmud Çelebi Mescidi'nin yapıldığı yerin yakınlarında defnedildiğini biliyoruz.55</p>
	<p class="calibre1">Molla Lûtfî'yi anlatan kısma gelince,56 burası, bizzat adı geçenin muhakemesinde bulunmuş ve alınan idam kararını onaylamış bir zatın kaleminden çıkmış olması itibariyle tam anlamıyla önemli bir tarihsel belge niteliğini taşıyan birinci elden kaynaktır. Burada önce Molla Lûtfî'nin fazilet ve maharetlerinden, tıp ilmindeki derin vukufundan bahsediliyor, sonra da hadis alanında iddia sahibi bulunduğu, ancak nübüvveti inkâr ettiği belirtilerek bazı şenî söz ve fiilleri bulunduğu kaydediliyor. Sultanın kütüphanesine emin tayin olunduğu, ancak -Ahmed Paşa'nın mektubunda da sözü geçtiği üzere- hıyaneti görüldüğü için azledildiği, birkaç kere müderris tayin olunduğu ve nihayet darb ve hapis cezasına çarptırıldığı halde, sonradan tekrar yüksek medreselerde müderrislik yaptığı kısaca anlatılıyor. Daha sonra şeriata saldırmaya başladığı ve tamamiyle "filozofların sözlerine itibar gösterdiği" vurgulanıyor, birçok talebenin onu taklit ettiği, ayrıca halktan pek çok kişiyi de sapkınlığa yönelttiği bildiriliyor.</p>
	<p class="calibre1">Eğer Molla Ahaveyn'in "filozofların sözlerine itibar gösterdiği" şeklindeki bu ifadesi vaki ise, bu yukarıda açıkladığımız varsayımımızı teyit eden bir delil olabilir.</p>
	<p class="calibre1">Molla Lûtfi olayı hakkında Molla Ahaveyn'in versiyonu şöyle özetlenebilir: Molla'nın zındıklığı ve mülhidliği Sultan Bayezid'in kulağına gitmiştir. Sultan onun ve onun gibi kimselerin hapsedilmesini emreder. Akabinde divanda ulema ve ileri gelenler, vezirler ve kazaskerler toplanırlar. O arada şahitler de getirilir; bunlar bildiklerini anlatırlar. Ama anlatılanlar oradakileri son derece şaşırtır ve hayrete düşürür; gözlerinden yaşlar gelir, elleriyle dizlerine vurup dövünmeye başlarlar, yüksek sesle bağırıp çağırırlar, çığlıklar, naralar atarlar. Molla Ahaveyn'e göre, şahitler ifadelerini bitirdikleri zaman, Molla Lûtfî'nin, bir kısmı zendeka, bir kısmı sebb, bir kısmı irtidad, bir kısmı bu ikisine birden giren, bir kısmı da bunların hepsini kapsayan birtakım "fahiş sözler"i meydana çıkmıştır. Ulema ve kazaskerler mecliste geçenleri sultana naklederler. Şeriatın gereğine göre hüküm vermeye sıra gelince, aralarında ihtilaf çıkar ve bir mücadele başlar. Sonunda Molla Lûtfî'nin öldürülüp yer yüzünün onun sapkınlığından temizlenmesi konusunda anlaşırlar. Vezirler bu kararı beğenirler. Daha sonra Molla Lûtfi At Meydanı'na götürülmüş ve kılıçla boynu vurulmuştur. 220             Molla Ahaveyn'in anlattıkları burada bitiyor. Bu ifadeleriyle o, olayın</p>
	<p class="calibre1">canlı şahidi olarak yaşadıklarını günümüze aktarmış oluyor. Bu hikâye gösteriyor ki, Molla Ahaveyn idamdan sonra risalesini kaleme alırken, meslektaşının zındıklık ve mülhidliğine inanmış, inanmaktan da öte, cezasının yerinde olduğuna hükmetmiştir. Bu risalesi vasıtasıyla, Molla Lût-fi'ye yöneltilen ithamlardan bizi haberdar etmektedir. Bu ithamlar ne dereceye kadar gerçeğe uyuyor, ne kadarı iftira veya hasetliğin, hasımlığın, rekabetin ürünüdür, bunu bilebilmek belki hiçbir zaman mümkün olmayacaktır. Ama Molla Lûtfî'nin Mevzûâtu'l-Ulûm ve'l-Metâlibu'l-İlâhiyye, es-SebVş-Şidâd, Haşiye ıalâ Hasiyeti Şerhi'l-Metâli'(Seyyid Şerîf-i Cürcâ-nî), Haşiye 'alâ Şerhi Miftâh (Seyyid Şerîf-i Cürcânî), Haşiye 'alâ Şerhi'l-cAkâid (Ömer en-Nesefî) gibi bugün mevcut eserleri arasında bizim görebildiklerimizde kendine isnat olunan zendeka ve ilhad suçuyla ilgili en ufak bir kayda rastlamadığımızı söylemeliyiz. Bu eserlerin hepsi de, vaktiyle Şerefeddin Yaltkaya'nin dediği gibi, Ehl-i Sünnet inançlarına göre yazılmışlardır.57 Burada aynen Şeyh Bedreddîn'inkine benzer bir konumla karşı karşıyayız. Onun da, sonradan adına derlenen Vâridât'm dışında başka hiçbir eserinde Ehl-i Sünnet dışı düşünceleri olduğuna dair herhangi bir ipucuna rastlanmadığına daha önce işaret edilmişti.</p>
	<p class="calibre1">Yalnız Molla Ahaveyn'in Molla Lûtfî hakkında anlattıklarında bir nokta var ki, ihmal edilmeyecek derecede dikkat çekiyor: Buna göre, Molla filozofların sözlerine çok itibar etmektedir. Onun bu hususiyetinin, Fatih Sultan Mehmed'in huzurunda ulemadan Molla Arap lakabıyla ünlü Alâ-eddîn Aliyy-i Arabi58 ile tutuştukları bir tartışmada da vurgulandığını görüyoruz. Kendisini küçümseyerek eleştiren Molla Lûtfi'ye karşı adı geçen zatın ona yönelttiği en büyük eleştiri, "Ekser bildüğün felsefiyyatdır. Mü-himmât-ı dîniyyeden ve 'ulûm-ı şer'iyyeden nesne bilmezsin!" şeklinde olmuştur.59 Öyle görünüyor ki, Molla Lûtfî, ulema ve talebe arasındaki hasım ve rakiplerinin eline zendeka ve ilhad ile suçlanması için elverişli kozları, kendileriyle yaptığı tartışmalarda ve verdiği derslerde İslami görüşlerini Şeyh Bedreddîn gibi akli ve felsefi yorumlara dayandırarak bizzat sunmuştur. Onun felsefeye yatkın mizacı sebebiyle çok tabii olarak yaptığı bu yorumlar, karşı tarafça -tıpkı namaz meselesinde olduğu gibi- aleyhinde mükemmel bir delil olarak kullanılmış olmalıdır.</p>
	<p class="calibre1">d) Molla Lûtfî'nin idamına fetva verenlerin bilimsel şahsiyet ve</p>
	<p class="calibre1">karakterleri:</p>
	<p class="calibre1">Molla Lûtfî'nin niçin bu kadar şimşekleri üstüne çektiği ve neden idamla cezalandırıldığı meselesinin cevaplarından biri de kanaatimizce, hem kendisinin Sahn'daki meslektaş ve rakiplerinin en önde gelenlerinden biri olmasıyla, hem de mahkeme heyetini oluşturan ulemanın şahsiyetleriyle yakından ilgili olmalıdır.</p>
	<p class="calibre1">Bunların içinde adı geçen ve kaynakların belirttiklerine göre o sırada müftü (şeyhülislam) olan Efdalzâde diye meşhur Molla Hamîdeddîn b. Efdaleddîn'in aslında Molla Lûtfî ile herhangi bir alıp veremediği yoktu; zaten mevkii Molla'nın üstündeydi.60 Ayrıca karakter olarak dürüst, mesleğine bağlı, ilim ve irfan sahibi bir şahsiyet olduğu, gerek çeşitli taşra medreselerinde, gerek İstanbul'daki medreselerde ve özellikle Sahn'da müderris iken öğrencileriyle iyi bir diyalog kurduğu ve derslerinin çok faydalı geçtiği biliniyordu. Kendisinin, Şerh-i Tuvali (Isfahanı), Hâşiye-i Şerh-i Muhtasar (Seyyid Şerif-i Cürcânî) gibi eserleri olup, bazı kitapları yıllarca medreselerde en çok okutulanlardan olmuştu. Fatih Sultan Meh-med gerek sağlam karakteri, gerekse bilimsel niteliği sebebiyle kendisini İstanbul kadılığına terfi ettirmiş, II. Bayezid de onu şeyhülislam yapmıştı.61 Nitekim Efdalzâde, Molla Lûtfî'nin zendeka ve ilhad ile suçlanmasına karşı çıkmış, şahitlerin söylediklerinin böyle bir suçlama için yeterli olmadığını ileri sürmüştü. Bu yüzden idam fetvasına katılmaya bir türlü razı olmamış, sonuna kadar tek başına kalmıştı.</p>
	<p class="calibre1">Molla Ahaveyn diye anılan Muhyiddîn b. Mehmed ise, Şakâyık'ta. işgal ettiği yere bakılırsa, diğerleri kadar tanınmış değildir. Taşra medrese -lerindeki müderrisliğini müteakip İstanbul'a gelebilmiş ve sonunda Sahn müderrisliğine atanmıştı. Hâşiye-i Şerh-i Tecrîd (Seyyid Şerif-i Cürcânî) isimli eserinden başka, yukarıda sözü edilen bir de risalesi olduğunu biliyoruz. Molla Ahaveyn de Molla Lûtfî ile arası açık olan ve onunla sürtüşen rakiplerden biriydi, ama mahkemede şahitlerin anlattıkları onu tat-222 min etmemiş ve önce idam fetvasına katılmak istememişti. Ancak Hatip-zâde ve Molla İzârî'nin baskısına dayanamamış olmalı ki, bu kararından vazgeçip fetvaya katılmak zorunda kalmıştır. Bu yüzden, risaleyi belki sonradan duyduğu huzursuzluğun şevkiyle, biraz da kendini savunmak, daha doğrusu kendini ikna etmek için yazmış olması kuvvetle muhtemeldir.</p>
	<p class="calibre1">Kaynaklardaki kayıtlara dikkatle bakıldığında, Molla Lûtfî'nin asıl dişli rakiplerinin, daha doğrusu hasımlarının, Hatipzâde diye meşhur Molla Muhyiddîn Mehmed ile, Molla İzârî mahlasıyla tanınan Molla Kasım-ı Germiyânî olduğu görülür. Özellikle Hatipzâde hakkında verilen bilgiler, kendisinin her bakımdan Molla Lûtfî'nin bir ikizi olduğu izlenimini uyandırıyor.62 Tıpkı onun gibi Ali Kuşçu ve Hızır Beğ'den okumuş, ihtirası sayesinde çabuk ilerlemiş ve kısa zamanda Sahn müderrisi olmuş olması dikkat çekiyor. İlmine çok güvenen, bu yüzden yüksek mevkileri hak ettiğine inanan Hatipzâde, tıpkı Molla Lûtfî gibi sivri dilli, cerbezeli ve hasımlarım son noktaya kadar sıkıştırıp üstlerine gitmekten hoşlanan, onları sindirmekten zevk alan bir karakter sergiliyor. Hatta Şakâyık-ı Nu'mâniyye^c bakılırsa, Fatih Sultan Mehmed'e bile karşı çıkacak kadar ileri derecede kendini beğenmiş biridir.63 Bu yüzden sultan kendisine kızıp Sahn müderrisliğinden azletmişse de, Molla Güranî'nin, bu güçlü âlimi harcamaması konusunda padişahı ikna etmesiyle, yeniden Sahn müderrisliğine, hatta padişah hocalığına tayin olunmuş, huzur sohbetlerine katılması sağlanmıştır. Molla Güranî'nin ona değer vermesi, Hatipzâ-de'nin önemli bir bilimsel kapasiteye sahip olduğunu göstermesi itibariyle dikkate değer. Ancak yapısındaki daima birinci olma tutkusu, mesela Fatih'in çok sayıp sevdiği ünlü âlim Hocazâde Muslihuddîn Mustafa'ya adeta meydan okuyup ona üstünlük taslaması,64 sultanın tahammülünü tüketmiş ve onu görevinden almıştır.                                 '</p>
	<p class="calibre1">II. Bayezid döneminde itibarım yeniden kazanan Hatipzâde'nin, nerede duracağını bilememesi yüzünden, kendisine itibar edip saygı gösteren padişahı da bir süre sonra çileden çıkarttığı görülüyor. Veziriazam İbrahim Paşa'nın, bilimsel kudretine saygı duymasına, elinden geldiğince kendisini üstün tutmasına ve padişahın öfkesini teskin etmeye çalışmasına rağmen, padişahtan yüz bulamamasını kendisinden bilecek kadar bencilliğini ileri götüren Hatipzâde, sonunda onunla da ipleri koparmıştır.65</p>
	<p class="calibre1">İşte Molla Lûtfî, böyle kendisi kadar güçlü ve sert bir rakiple mücadeleyi göze almıştı; onun yazdığı, Hâşiye-i Tecrîd, Şerh-i Keşşaf, Şerh-i İbn Hâcib, Şerh-i Mevâhf gibi eserleri küçümseyip hakaretle etrafta eleştirmeye kalkınca olanlar olmuş, Hatipzâde'yi kendisine amansız bir düşman yapmış olmalıdır. Tabii ki bu iki güçlü rakibin çarpışmasından biri zararlı çıkacaktı; bu da, Hatipzâde'nin kullandığı eski, ama çok güçlü ve etkili bir silahla, zendeka ve ilhad ithamıyla vurulan Molla Lûtfî oldu.</p>
	<p class="calibre1">Molla Lûtfî trajedisinin bir diğer önemli aktörü de Molla İzârî, asıl adıyla Molla Kasım-ı Germiyânî'ydi.66 Amasya ve Edirne gibi önemli şehirlerdeki muhtelif medreselerde müderrislik yaptıktan sonra hiyerarşi gereği İstanbul medreselerine yükselmiş olan bu zat, sonunda Sahıı müderrisi olmayı başarmıştı. Şakâyık-ı Nu'mâniyye'yc göre, Husrev ü Şîrîn mesnevisinin ünlü şairi Kütahyalı Şeyhî'nin yeğeni oluyordu. Zamanında başarılı bir bilim adamı olduğunu, halli zor bilimsel meseleleri rahatlıkla çözüp açıklayacak bir kapasiteye sahip bulunduğunu, derslerinin çok sevilerek dinlendiğini, vaktiyle Molla İzârî'nin öğrencisi olan amcasından naklen Şakayık müellifi anlatıyor.67 Molla Lûtfi, onunla olan tartışmasını es-Seb'u'f-Şidâd adlı risalesinde nakleder.68 Molla İzârî de ona cevap yazmıştır. Hoca Sâdeddîn onun için "hadîs-i sâib ve fıkr-i sâkıb sahibi idi" diyor ve Molla Lûtfî ile birbirlerine çok hücum ettiklerini yazıyor.69</p>
	<p class="calibre1">Görüldüğü gibi, Molla Lûtfî trajedisinin asıl önemli aktörlerinden ikisi bunlardır; rekabet ve çekişme yüzünden, Molla Lûtfî'yi idam sehpasına götüren yolda oynadıkları roller büyük olmuştur.</p>
	<p class="calibre1">e) idam hükmünün Hanefi hukuk kurallarına aykırılığı: Yukarıda özetlendiği üzere, Molla Lûtfî'nin ölüme mahkûm edilişi, aslında İslam hukukunun bu gibi konularda ön gördüğü prosedüre şekil olarak uygun, ama verilen hüküm ve fetva itibariyle tamamen aykırı bir şekilde cereyan etmiştir. Şekil olarak mahkeme, klasik İslami devirdeki ilgili mahkemelerde olduğu gibi, zamanın sultanının sarayında kurulmuş, yargı görevini yürütecek olan kadıdan başka, ulemanın -tâbir caizse bir çeşit jürinin- katılımıyla bir mahkeme heyeti oluşturulmuştur. Bu mahkemeye şahitler çağrılmış, dinlenmiş, sanığın kendini savunmasına izin verilmiştir. Görünürde her şey usulüne uygundur. Ama diğer yandan, mahkeme üyelerinin -Şeyhülislam Efdalzâde ve kısmen Molla Ahaveyn hariç olmakla suçlanan Molla Lûtfî'nin bir başkasını bu sıfatla hicvetmesinin mantığı yoktur. Bizce doğru versiyonu Tâcü't-Tevânh ve Bedâyiu'l-Vekâyi vermektedir. Yani bu kıta Molla Lûtfî'nin değil. Molla Izârî'nindir.</p>
	<p class="calibre1">Molla Lûtfî'nin en amansız hasım ve rakiplerinden oluştuğu hemen dikkati çekiyor. Bu sebeple bu mahkemeden onun hakkında sağlıklı bir hükmün çıkamayacağı daha başından bellidir. Buna rağmen buna ses çıkarılmamış, üstelik verilen hüküm hiç bekletilmeden hemen uygulamaya konulmuştur. İşte bu durum, mahkemenin ve verdiği hükmün sıhhatine gölge düşürüyor.</p>
	<p class="calibre1">İkinci olarak Hanefi mezhebine göre normalde zendeka ve ilhad ile suçlanan sanık, suçunun şahitlerin ifadeleri ve diğer delillerle şüpheye yer vermeyecek bir biçimde ispat edilmesi halinde, tevbeye davet edilir. Eğer sanık bu daveti kabullenerek tevbe ederse, tevbesi kabul olunur ve idam edilmez. İdam hükmü, ancak sanığın tevbeyi red ve zendekasında ısrar etmesi halinde tatbik edilebilir.70 Oysa Molla Lûtfî'nin muhakemesinde buna uyulmamış, idam fetvası alelacele verilerek uygulamaya konulmuştur. Bu ise kanaatimizce, mahkemedeki çoğunluğun, onu öldürmeyi çoktan kafalarına koyduklarını gösteriyor. Aksi halde imanını defalarca açıklayan, zındık ve mülhid olmadığını birçok kere ifade eden Molla Lûtfî'nin bu ikrarının dikkate alınarak idamdan vazgeçilmesi gerekirdi. Nitekim şahitlerin aleyhte ifadelerine ve kendilerinin sanık hakkındaki bilgilerine rağmen, mahkeme üyelerinin idam konusunda tereddüde ve ihtilafa düşmekten kurtulamadıkları da görülüyor. Kanaatimizce bu tereddüt, bütün hasmane duygularına rağmen, onların kendi kendilerini bir vicdan muhasebesinden geçirme gereğini duyduklarını gösteriyor. Nitekim Şeyhülislam Efdalzâde idam fetvasını onaylamamıştır. Bu konuda en ısrarlı görünenlerin başında, yazdığı kitabı Molla Lûtfî'nin şiddetli eleştirisiyle karşılaşan Hatipzâde ile Molla İzârî'nin bulunduğu görülüyor.</p>
	<p class="calibre1">Olayın ilginç yanı şudur: Molla Lûtfı zendeka ve ilhadı zahir olmuş ve kendisi de bunu ikrar etmiş biri olarak değil, bütün ithamlara rağmen, kendisinin mümin ve Müslüman olduğunu sürekli vurgulayan biri olarak ortadadır. Zındık ve mülhid olduğunu kendisi de bilerek yargılanan ve Hanefi mezhebine göre, tevbe teklif edildiğinde bunu kabul edip -görünürde dahi olsa- zendeka ve ilhadından vazgeçen birinin dahi idam edilmesi söz konusu olamazken, bu açık fıbh hükmüne rağmen, Molla Lûtfî gibi, asla bir zındık ve mülhid olmadığını, tam aksine mümin ve Müslüman olduğunu açıkça ve defalarca ilan eden bir şahsiyetin idamında ısrar edilmesi, gerçekte Hanefi hukukuna aykırı bir uygulamadır. Nitekim böyle birinin katledilmemesi gerektiği, aşağıda kendisinden bahsedilecek olan Hakîm İshak hadisesi dolayısıyla bizzat Ebussuud Efendi'nin verdiği bir fetvada ifade edilmiştir.71 Bu sebeple Molla Lûtfı'nin idamı olayında, Hanefi hukukunun değil, onu yargılayıp idam fetvasını zorla çıkartan kişilerin şahsi çıkarlarının ve düşmanlıklarının rol oynadığını kabul etmek gerekir. Sonuç olarak verilen hüküm Osmanlılar'da uygulanmakta olan Hanefi hukukuna bütünüyle aykırıdır.</p>
	<p class="calibre1">Buraya kadar anlatılanlardan bir sonuca gitmek gerekirse, bir defa Molla Lûtfı'nin idamında şu üç faktörün belirgin bir biçimde etken olduğunu söyleyebiliriz:</p>
	<p class="calibre1">1)  Birinci faktör, yukarıda da sık sık vurgulanan Osmanlı ilmiye mesle-ğindeki rekabet sistemidir. Yalnızca Şakâyık-ı Nu'mâniyye bile tek başına bu sistemin nasıl sağlıksız çalıştığının son derece ilginç ve şaşırtıcı örneklerini görebilmek için yeterlidir. Buradaki ulema biyografileri, bu sistemin, bilimsel ve idari liyakatten çok, padişahın gözüne girebilmek, dolayısıyla bürokraside yükselebilmek ve önemli mevkiler elde edebilmek için insanların hiç düşünmeksizin bir diğerinin aleyhinde bulunması şeklinde çalıştığını hayret verici ve bazen son derece üzücü örneklerle sergiler. İşte Molla Lûtfî olayı, bu örneklerin korkunç bir trajedi haline gelenlerinden yalnızca biridir.</p>
	<p class="calibre1">Sahn müderrisliği gibi, o devir için yüksek ilmiye bürokrasisine sıçramanın yegâne yolu olan bir mevkie gelebilmek, geldikten sonra elde tutmak ve zamanı gelince bunu gerektiği gibi kullanabilmek, orada kalabilmeye, bunun için de yazılan eserlerle, faaliyetlerle, verilen derslerle sultanın veya vezirlerin gözüne girebilmeye bağlıydı. İmparatorluk çapında ilmiye silkinin tepeye giden yolu, tâbir caizse, oraya yaklaştıkça iyice daralan bir geçit halini alıyor, ancak o geçidin alabileceği kadar kişiye yer bırakıyor, diğerlerini dışarı atıyordu. Sahn müderrisliği bu geçidin en dar yeriydi. Tepeye çıkmaya talip adaylar, bu daracık geçitten geçebilmek için birbirleriyle kıyasıya mücadeleyi göze almak zorundaydılar. Molla Lûtfi gibi güçlü bir rakibi o geçitten atmanın tek yolu ise ancak hayatına son vermekle mümkün olabilecekti ve öyle oldu.</p>
	<p class="calibre1">2)  Kaynakların buraya özellikle kendi ağızlarından aktardığımız ifadeleri, bir ikinci faktörü gündeme getiriyor: Molla Lûtfî, en az içinde bulunduğu sistemin yarattığı sağlıksız ve yoz rekabet ortamı kadar, kendi saldırgan ve rakip tanımaz kişiliğinin de kurbanı olmuştur.</p>
	<p class="calibre1">Molla Lûtfî meslektaşlarının yazdıkları eserleri, yalnızca bilimsel açıdan eleştirecek yerde, küfür ve hakaret dolu sözlerle karalamayı bir zevk haline getirmiştir. Eğer o, eleştirilerini bu kadar saldırgan ve hakaret dolu bir üslupla sergilememiş ve meslektaşlarının üstüne bu kadar gitmemiş olsaydı, kendisini ne kadar kıskanırlarsa kıskansınlar, onlar da herhalde işi bu kadar ileri götürme cesaretini bulamayacaklardı. Nitekim, Molla Lûtfi konusunda yazan modem araştırmacıların hemen hepsi de, meslektaşlarının onun saldırılarından, bu tür eleştirilerinden, kışkırtıcı sataşmalarından, küçümsemelerinden rahatsız olmaları ve özellikle ilmen üstünlüğünü hazmedememeleri sebebiyle Molla Lûtfi aleyhine komplo hazırladıkları konusunda birleşmektedirler. Ama şunu da vurgulamak gerekir ki, Molla Lûtfı'nin saldırgan mizacını aşırı biçimde harekete geçiren de, yine sözünü ettiğimiz sağlıksız rekabet sistemidir.</p>
	<p class="calibre1">3) Bize göre ilk ikisi kadar kesin olmamakla beraber, muhtemel gördüğümüz bir üçüncü faktör, Molla Lûtfı'nin zaman zaman, belki gerçekten resmi ideolojiye ters gelebilecek ve bir zındık ve mülhid olarak algılanmasına yol açacak -çok muhtemelen Şeyh Bedreddîn'inkilere benzer-bazı felsefi düşünceleri, öğrencileri ve meslektaşlarıyla olan tartışmalarında bilerek veya farkına varmadan seslendirmiş olmasıdır. Onun gibi felsefeye ve akli çıkarsamalara çok yatkın olan birinin böyle fikirlere sahip bulunması çok da uzak bir ihtimal gibi görünmüyor. Her ne kadar bazı ulema Molla Lûtfı'nin zendeka ve ilhada yorulabilecek sözleri bulunmadığına dair ifade verseler de, aleyhinde şahadet edenlerin kalabalıklığı, bu kadar kişinin yalancı şahitlik konusunda topyekûn ikna edilerek bir araya getirilmesinin zor olması sebebiyle, bizce bu ihtimal kuvvetlidir.</p>
	<p class="calibre1">Sonuç olarak söylemek gerekirse, Molla Lûtfı'nin gerek hayattayken diğer meslektaşlarıyla olan ilişkileri, gerekse başına gelen trajik akıbet, yukarıda Osmanlı ulemasının hiyerarşik yapısını söz konusu ederken işaret olunan nitelikleri açıkça görmemize yardımcı oluyor. Molla Lûtfi olayı kanaatimizce Osmanlı ilmiye silkinin anatomisini yansıtması bakımından bizce ibretle incelenmeye değerdir. Bu sistemin, içinde yer alan ulemayı, özellikle Sahn medresesi müderrisliği gibi yüksek bürokratik mevkilere bir atlama tahtası görevini yapan çok önemli bir mevkide bulunanları, müthiş bir rekabet arenasının ortasına attığına dikkat etmemiz gerekiyor.</p>
	<p class="calibre1">Bu arenadaki yüksek ulema, birbirine bilimsel çalışmalar ve araştırmalar konusunda yardımcı olarak destek vermek yerine, ulaşmak istedikleri yüksek bürokratik mevkilere giden yolda birbirlerini "ortadan kaldırılması gereken hasımlar" olarak gösteren bir sistemin parçası olmaktan kurtula-mıyorlardı. Öyle anlaşılıyor ki, Molla Lûtfi ve rakipleri de, bu sistemin birer parçası olarak hareket ediyorlardı.72</p>
	<p class="calibre1">B) Başkent Uleması Arasında "İsevî Müslümanlık" yahut Müslümanlar Arasında Hz. İsa Kültü (Hubmesîhîlik) (16.-17. Yüzyıllar)</p>
	<p class="calibre1">Burada ele alacağımız kişilerin durumu, Molla Lûtfî'ninkinden çok farklı bir konuyu gündeme getiriyor. Molla Kâbız, Hakîm İshak ve kendilerinden kısa da olsa bahsedeceğimiz diğer ulemanın, Osmanlı başkentinde özellikle de böyle yüksek tabakaya mensup kesimler içinde, İsevî Müslümanlık diyebileceğimiz, inançlarında Hz. İsa'ya olağandan fazla ağırlık veren değişik bir Müslümanlık anlayışını temsil ettikleri gözleniyor. Osmanlı kaynaklarının suskunlukla geçtiği -varlığını muhakkak ki gizli gizli sürdüren- bu kesimin, aslında İstanbul'da, üstelik yüksek tabakalar arasında belli bir sayıya ulaştığını tahmin etmek mümkündür.</p>
	<p class="calibre1">İstanbul'da böyle bir Müslümanlık anlayışının 17. yüzyılda bile oldukça yaygın bulunduğunu, İngiltere Kralı II. Charles adına IV. Mehmed nezdinde fevkalade elçi olarak gönderilmiş ve bu sebeple İstanbul'da epeyce kalarak saray mensuplarını, yüksek bürokratları ve halkı tanıma imkânı elde etmiş bulunan Paul Ricaut'dan öğreniyoruz. Ricaut bu anlayışa mensup olanları, Osmanlı kaynaklarında rastlanılmayan Hubmesîhî (Chupmessabis) tabiriyle niteliyor. Bu kelimenin, bu inanca mensup olanların ince, zarif, kibar birini gördüklerinde ona iltifat makamında söyledikleri "Hûb mesîhîsin!" (İyi, güzel mesîhîsin) sözlerinin bir araya gelmesinden oluştuğu anlaşılıyor. Yazar, bu isim altında anlattığı zümrenin içinde bizzat saraydan ve İstanbul'un eşrafından pek çok kişinin bulunduğunu bildiriyor.73 Ona göre Enderun mektebindeki gençlerin çoğu bu inanca mensuptu. Ricaut bunların dürüst, medeni ve cömert insanlar olduklarını, birbirlerini tanımak için özel beyaz sarıklar giydiklerini ve gizli gizli toplanarak İncil okuduklarını kaydediyor.74 Bu insanlara karşı sempatisini gizlemeyen yazarın, bir Hıristiyan olarak kendileriyle kolayca diyalog kurabileceği için, onları Müslümanlardan daha fazla tanıma şansına sahip bulunduğunu unutmamak gerekir. Sempatisi sebebiyle belki biraz mübalağa katmış olsa da, onun Hubmesîhîler konusunda verdiği bilgilere inanılabilir.</p>
	<p class="calibre1">Ricaut, Hubmesîhîliğin Macaristan sınırlarındaki Osmanlı askerleri ile özellikle Bosnalılar arasında da mevcudiyetinden bahseder.75 Ancak buralardaki Hz. İsa kültünü, İstanbul'dakinden farklı düşünmek gerekir. Zira bilindiği gibi, gerek Macaristan sınır boyları, gerekse Bosna, ortaçağlarda Patharlar, Katharlar gibi başka isimlerle de anılan Bogomiller'in yaygın olduğu sahalardır. Bu gibi değişik isimler altında varlıklarını sürdüren Bogomiller'in büyük bir kısmının 15. yüzyıldan itibaren kitleler halinde Müslümanlığı kabul ettikleri bilinmekle beraber,76 o dönemlerde eskiden Hz. İsa'ya dair inançlarını geniş ölçüde koruyor olmaları çok tabiidir. Buna karşılık İstanbul'daki Hubmesîhîlik esas olarak Müslüman kitle arasında gelişen, Hz. İsa kültünün ağır bastığı bir çeşit İsevî Müslümanlık olarak görünmektedir. Halbuki mühtedilerin Hz. İsa ile ilgili eski inanç kalıntılarını muhafaza etmelerinde şaşılacak bir durum yoktur.</p>
	<p class="calibre1">İşte kanaatimizce Molla Kâbız ve Hakîm İshak da, Ricaut'nun kendi I zamanında yeni çıkmış bir dini akım olarak gösterdiği, ama muhtemelen ' daha eskilerden, en azından 15. yüzyıldan beri mevcut olan bu Hubmesî-hîliğe mensuptular. Nitekim T. Houtsma, Molla Kâbız'ı Hubmesîhîliğin kurucusu olarak düşünüyor.77</p>
	<p class="calibre1">Kaynaklardan anlaşıldığı ve hemen bütün araştırmacıların da fikir birliği halinde söyledikleri gibi, Hubmesîhîlik daha çok Müslüman ulema arasında mevcut bir dini eğilim, yahut bir "İsevî Müslümanlık" tarzıysa, bu tarzın Hz. İsa kültüne ağırlık vermesinden başka ne gibi karakteristikleri vardı? Diğer hususlarda da İsevî eğilimleri bulunmakta mıydı? Yoksa Hubmesîhîliğin temel karakteristiği sadece bu kültten mi ibaretti? Bu kültün imparatorluk başkentinde ortaya çıkmasının sebepleri nelerdir, veya bu kült hangi yoldan gelişmiştir? İşte bu sorular Hubmesîhîlik konusunda bugün kesin olarak cevaplayamadığımız zor somlardır. Michel Balivet bu kültün kaynağının Hıristiyanlık olmayıp, genelde sûfı etkilerle ve özellikle de Hurûfîlik'le ilgili olduğu tezini savunmakta, oldukça da ikna edici açıklamalar yapmaktadır.78 Franz Babinger'in bir İtalyan kroniğinden naklen 1444'te Edirne'deki bir Hurûfınin idamına dair verdiği haber ile Colin Imber'in bu konudaki yorumu ve Molla Kâbız'ın Osmanlı kaynaklarında "diyar-ı Şark" yahut "Acem" kökenli olarak gösterilmesi bu tezi güçlendiriyor. Gerçekten Hurûfilik'te Hz. İsa'nın güçlü bir yeri olduğu bilinmektedir. Gerek Fazlullah-ı Esterâbâdî'nin eserlerinde ve öğretisinde, gerekse onun en önde gelen halifesi İmâdeddîn Nesîmî'nin Dîvan\n-da bunu tespit etmek mümkündür.79 Üstelik, 15. yüzyılın ilk yarısında Hurufiliğin İran'da sıkı bir takibata maruz bırakılmasıyla birlikte, Anadolu topraklanılın Hurûfi dervişlerinin akınına uğradığı, gelenlerin çeşitli tarikat çevrelerine sızarak buralarda gizlendikleri, propagandalarını sürdürdükleri ve son derece de etkili oldukları hesaba katıldığında, Balivet'ye hak vermek gerekir. Bununla beraber bu, yine de yukarıdaki soruların tamamını cevaplamıyor; en azından bir kısmını cevapsız bırakıyor. Kısaca, şimdi ele alacağımız Molla Kâbız'ın, Hakîm İshak'ın yahut diğerlerinin, Sünni İslam'ı kendi ideolojisinin merkezine oturtmuş güçlü bir impara-230 torluğun başkentinde ve üstelik sultanın sarayında en yüksek ulemanın huzurunda neden böyle bir Müslümanlık eğilimini hayatları pahasına savunduklarını, bu güç ve cesaretin nereden kaynaklandığını anlayabilmek, herhalde bu soruların cevaplarına bağlı olmalıdır.</p>
	<p class="calibre1">1. Molla Kâbız (ö. 1527):</p>
	<p class="calibre1">Kökenine atıfta bulunan başka bir deyişle Kâbız-ı Acem, yahut -genelde kaynakların tabiriyle- "Kâbız-ı Mülhid" hakkında Osmanlı vekayina-melerinde epeyce bilgi bulunmakla beraber, -vekayinamelerin özelliklerinden olarak- bunlar genellikle bazı kelime değişiklikleriyle bir diğerinden aktarılan bilgiler halindedir. Molla Kâbız'dan bahseden vekayiname-ler içinde olaya çağdaş asıl metin olarak, Koca Nişancı Celalzâde Mustafa'nın Tabakâtü'l-Memâlik isimli ünlü eserindeki pasaj göze çarpıyor.80 Zaten bu pasaj, hem bu konudaki en tafsilatlı bilgiyi, hem de Künhü'l-Ahbâr, Târîb-i Pecevî, Târîh-i Hasan Beğzâde, Târîh-i Solakzâde ve Sabâ-ifü'l-Ahbâr gibi, daha sonraki diğer vekayinamelere kaynaklık eden metni oluşturması bakımından dikkat çekiyor.81 Molla Kâbız konusundaki diğer iki çağdaş metin ise, Divan-ı Hümâyun'daki mahkemede onunla karşı karşıya gelerek fikir ve görüşlerini bizzat tartışan, hakkındaki fetvayı veren, zamanın ünlü şeyhülislamı Şemseddîn Ahmed ibn Kemal'in (Kemal Paşazade) bu olayla ilgili olarak kaleme aldığı üç mühim risaledir. Bunlardan birincisi, Molla Kâbız tarafından ileri sürülen fikirlerin tartışılıp reddedildiği Risale fî Efdaliyyet'i Muhammed Aleyhisselâm 'alâ Sâiri'l-Enbi-yâ'i ve'l-Mürselîn Aleyhimüsselâm (Muhammed Aleyhisselâm'ın Diğer Nebilere ve Resullere Üstünlüğüne Dair Risale),82 ikincisi, es-Seyfü'l-Mes-lûl fi Sebbi'r-Resûl (Peygamber'e Hakaret Konusunda Sıyrılmış Kılıç),83 diğeriyse, sonunda kısaca Molla Kâbız'dan bahseden bir kısmın da yer aldığı, eski ulemanın içtihatlarından yapılan nakiller ışığında zındıklık konusunu tartışan Risale fi-mâ Teteallaku bı-Lafzı'z-Zindîk'tir (Zındık Sözüyle Alâkalı Hususlara Dair Risale).84 Bu sayılanların dışında, Zeyl-i Şa-kâyık\&amp;i ve özellikle bu konuda Osmanlı kaynaklarında bulunmayan bazı önemli detaylara yer veren d'Ohsson'un Tableau GeneraPini zikretmek gerekir.86 Tabiatıyla d'Ohsson gibi, Joseph voıı Hammer'den itibaren Batılı Osmanlı tarihçileri ve modern araştırmacılar, İslam içinde Hz. İsa'ya ağırlık veren bir inanç grubunun öncüsü olması sebebiyle Molla Kâbız'a özel bir ilgi ve sempati duymuşlardır.87</p>
	<p class="calibre1">Bu sayılan kaynaklar, yalnızca Molla Kâbız'ın yaptığı propaganda sonucu yakalanıp yargılanması ve idamıyla ilgili bilgileri verirken, bir yığın da cevapsız sorunun ortaya çıkmasına sebep olurlar. Bu soruların cevaplarını alabilmek pek mümkün görünmüyor. Mesela bu kaynakların hiçbirinde onun kim olduğu, nasıl bir ortamdan geldiği, tahsil süreci, ilmiye silkine intisabı, ilişkide bulunduğu şahsiyetler vb konulan aydınlığa çıkaracak veriler mevcut değildir. Molla Kâbız'ın kökeni konusunda Celalzâde, Âlî ve Peçevî'de herhangi bir ifadeye rastlanmazken, Hasan Beğzâde ve So-lakzâde onun "Cânib-i Şark"tan, Atâyî ise "Vilâyet-i Acem"den İstanbul'a geldiğini yazarlar.88 Aşağıda görüleceği gibi, modern araştırmacılar daha çok Molla Kâbız'ın "Vilâyet-i Acem"den geldiğine dair ifadelere dayandıklarından, Fars kökenli, yani İranlı olduğunu yazmışlar,89 hatta bu sebeple propagandasını yaptığı öğretide Hurûfi etkilerini haklı olarak söz konusu etmişlerdir.90 Gerçekten, birinci bölümde açıklanmaya çalışılan Osmanlı topraklarındaki Hurufilik faaliyetleri ve propagandası göz önüne alındığı zaman, bu teşhise hak vermemek mümkün değildir. Nitekim Hurûfi propagandasının yaydığı temel inançlardan biri de Hz. İsa'nın peygamberler arasında en yüksek mevkii işgal ettiğiydi.</p>
	<p class="calibre1">Kaynaklar, Molla Kâbız'ın İstanbul'a gelerek tahsilini burada tamamladığını bildiriyorlar. Nerede, hangi görevde veya hangi mevkide bulunduğu belirtilmemekle beraber, kendisinin zamanla İstanbul'da ulema zümresine dahil olduğu görülüyor. Osmanlı kaynakları, bu görevini sürdürürken, günün birinde onun "Hz. İsa'nın Hz. Muhammed'den üstün olduğu" iddiasıyla ortaya atılarak "tab'-ı fâyızı zendeka ve ilhad tarîkine câri ve itikadına fesad gelmiş olup dalâlet yollarına sâlik" olduğunu, "tarîk-i Şer'-i Şerif den inhiraf ettiğini ve "mürtekib-i fısk u fücur" olmaya başladığını yazarken91 d'Ohsson onların kaydetmediği önemli bir ayrıntıya yer veriyor. D'Ohs-son'a göre çok iyi yetişmiş bir âlim olan Kâbız Efendi (Cabiz Efendy), hem Kur'an-ı Kerîm'i ve onunla ilgili bilimleri, hem de İncil'i ve yorumunu çok iyi biliyordu.92 Ayrıca Hıristiyanları seviyor, kendilerini evine misafir ediyor, onlarla Hıristiyan akaidinin ve ahlakının saflığı, temizliği konusunda sohbetler yapıyordu. Üstelik fikirlerini yalnız halka değil, tanıdığı ulemaya da anlatıyordu.93 Bu ayrıntı, Molla Kâbız'ın durup dururken böyle bir yola girmediğini, uzun zamandan beri İstanbul'daki yüksek Hıristiyan çevreleriyle de yakın ilişkiler içinde bulunduğunu göstermektedir.</p>
	<p class="calibre1">Osmanlı kaynaklarının "Kâbız-ı mülhid", "Kâbız-ı bî-dîn", "Kâbız-ı herze-kâr" veya "Kâbız-ı yâve-gûy" diye hakaretle andıkları, içki içtiğini söyledikleri Molla Kâbız, rivayete göre fikir ve düşüncelerini meyhanelerde ve gittiği diğer yerlerde rastladığı insanlara naklederek onların kafalarını karıştırıyordu. Ulemadan olması, bu sebeple çok iyi bildiği ve tevil ettiği âyet ve hadisler eşliğinde sergilediği fikirleri, bir kısım Müslüman halk üzerinde çok etkili olmuş olmalı ki, bir süre sonra taraftarları çoğalmaya ve aradan fazla bir zaman geçmeden İstanbul bu olayla çalkalanmaya başladı.94 O devirde Müslüman bir ülkede, üstelik bu ülkenin, İslam'ı kendi yönetim politikasının temeli yapmış bir imparatorluğun başkentinde böyle bir iddia ile ortaya atılmanın ne kadar tehlikeli olduğu düşünülürse, Molla Kâbız'ın yaptığı işin boyutu anlaşılır. Bu iddianın İstanbul'da çıkardığı gürültünün yankısını, aynı devirde Paris'in göbeğinde yüksek sınıfa mensup bir papazın, meslektaşlarına ve uluorta önüne gelen herkese Hz. Muhammed'in Hz. İsa'dan daha üstün ve daha faziletli olduğunu söylediğinde kopacak kıyametle karşılaştırmak, olayın vahamet boyutlarını tahayyül edebilmek için yeterlidir.</p>
	<p class="calibre1">Kaynaklar, vaziyetin vahamet kesbettiğini ve şehirde kargaşa çıkmak üzere olduğunu sezen bir kısım ulemanın, bu işin peşine düşerek Molla Kâbız'ı yakalayıp Divan-ı Hümâyun'a sevk ettiklerini belirtiyorlar. Mol-la'yı teslim alan Veziriazam İbrahim Paşa, meseleyi tahkik etmek, iddialarını dinlemek ve yargılamak üzere onu Rumeli Kazaskeri Fenârîzâde Muhyiddîn Çelebi ile, Anadolu kazaskeri Kâdirî Çelebi'ye havale etti. Kazaskerler Molla'yı sorguya çektiler. Fakat o iddialarını birbiri peşi sıra ortaya döküp onları desteklemek için Kur'an-ı Kerîm'den âyetler okuyarak yorumlamaya girişti. D'Ohsson'a göre, Kâbız Efendi kendinden çok emin bir tarzda konuşuyor, İslam'ın bütün temel prensiplerini Kur'an'da-kinin ve tefsir âlimlerinin o zamana kadar söylediklerinin tamamen aksi doğrultuda yorumluyordu. Aynı zamanda İslam'ın bütün esaslarının tahrif edildiğini, Kur'an-ı Kerîm'in "büyük ölçüde Kitab-ı Mukaddes'e dayalı" olmasına rağmen, Allah'ın yeryüzündeki bütün insanlığa emirlerini bildiren bu kitabın esprisine aykırı olduğunu iddia ediyordu.95 Onun iddialarını bilimsel yolla redde muvaffak olamayan kazaskerler sinirlenmeye, bağırıp çağırmaya ve Molla Kâbız'ı tehdit etmeye başladılar. Sonunda ölümüne hükmettiler. Bu oturumu dikkat ve sabırla takip eden Veziriazam İbrahim Paşa, kazaskerlerin aczine, bilimsel yetersizliklerine ve hukuk açısından işledikleri hataya çok öfkelendi; görevlerinin onu böyle kızarak, örfle tehdit ederek değil, ilimle ve hukuka uygun bir şekilde mahkûm etmek olduğunu hatırlattı. Bu ilk mahkemede mahkûm edilemeyen Molla Kâbız da böylece tekrar hapse yollandı.96 Bu vesileyle Osmanlı kaynaklarının hemen hepsi, davaya bakan kazaskerlerin, resmen işgal ettikleri makamlara layık bilimsel kapasiteye sahip bulunmadıklarını yazmakta ve onları eleştirmektedirler.</p>
	<p class="calibre1">Durumu kafes arkasından kızgınlıkla karışık bir sıkıntıyla takip etmekte olup, Molla Kâbız'ın tezinin bilimsel olarak reddedilememesinden son derece rahatsız olan Kanuni Sultan Süleyman, "Bir mülhid dîvanımıza gelüp Peygamberimiz iki cihan fahrine -salevâtullahi aleyhi ve selâmuhû-tafdîl-i Hazret-i İsa eyleyüp müddeâsı isbâtında ekavîl-i bâtıla tenzil eyle-ye, şüphesi zail olmayup ve cevâbı virilmeyüp niçün hakkından gelinme-234 di? " şeklinde hissiyatını ortaya koydu.97 Veziriazam durumu bir kere daha açıkladı. Ancak kazaskerlerin mahkemesinden kesinlikle memnun olmayan sultan, bu defa Şeyhülislam İbn Kemal ve o zamanlar İstanbul kadısı bulunan Sadî Efendi'nin divana davet edilerek Molla Kâbız'ın davasına yeniden bakılmasını emretti. Bunun üzerine kendilerine haber gönderilerek sultanın emri iletildi.</p>
	<p class="calibre1">Ertesi gün Dîvan-ı Hümâyun'da mahkeme yeniden kuruldu. Bu yeni mahkeme, Veziriazam İbrahim Paşa'nın başkanlığında, kaynaklarda ilmi ve ahlaki faziletleri övgüyle kaydedilen Şeyhülislam İbn Kemal ve onun kadar mühim bir şahsiyet olduğu belirtilen İstanbul kadısı Sadî Efen-di'den teşekkül ediyor ve diğer bazı ileri gelen ulema da hazır bulunuyordu. Kaynaklar, kazaskerlerin de başlangıçta orada bulunmalarına rağmen, bir süre sonra utançlarından divanı terk ettiklerini, ayrıca bilimdeki şöhretini daha önceden işittiği şeyhülislamı karşısında gören Molla Kâbız'ın şaşaladığını yazarlar.98</p>
	<p class="calibre1">Bu yeni mahkeme heyeti, Molla Kâbız'dan iddialarını tekrarlamasını istedi. Molla, yine kendinden emin, bir gün evvel söylediklerini tekrarladı ve kendini savundu. Rivayet olunduğuna göre, İbn Kemal onu sonuna kadar dinlemiş ve son derece yumuşak bir üslupla, ileri sürdüğü delilleri birer birer eleştirip çürütmüş, Molla'nın kendisine delil gösterdiği âyet ve hadisleri yanlış anladığını ispat etmişti. D'Ohsson, İbn Kemal'in (Mo-uphthy) aynı şekilde Kur'an-ı Kerim 'e ve Kitab-ı Mukaddes'e dayanarak Molla'ya karşı koyduğunu yazıyor ki, İbn Kemal'in ilmi seviyesinin yalnız Osmanlı kaynaklarının şahadetiyle sınırlı olmadığını göstermesi bakımından ilginçtir. Kısacası, iddialarının çürütülmesi üzerine yenilgiyi kabullenmekten başka yapacak bir şeyi olmayan Molla Kâbız'a da, kaynakların ifadesine göre, "başını önüne eğerek aczini kabul etmek" kalıyordu.99 İşte Osmanlı vekayinamelerinde yer aldığı kadarıyla Molla'nın İbn Kemal'le tartışmasının hikâyesi böyledir.</p>
	<p class="calibre1">Eğer bugün elimizde bu mahkemenin kayıtları olsaydı, belki biraz daha geniş ve aydınlatıcı bilgi sahibi olmak, en azından Molla Kâbız'ın hangi delilleri ileri sürdüğü konusunda tafsilatı öğrenmek mümkün olabilirdi. Fakat ne yazık ki bugün için bundan mahrumuz. Buna karşılık, şeyhülislamın ona hangi delillerle karşılık verdiği konusunda ise, bizzat kendi kaleminden çıkmış risalesi sayesinde bilgi edinebiliyoruz. Bu risalede İbn Kemal, Molla Kâbız'ın adını hiç anmaksızın ve olaya telmihte bulunmaksızın, doğrudan doğruya Hz. Muhammed'in neden diğer peygamberlere üstün olduğu meselesini tartışır. Bu tartışmasında delil olarak başvurduğu referanslar, tıpkı Molla Kâbız gibi bizzat Kur'an-ı Kerîm âyetleri, Pey-gamber'in kendi hadisleri ve Sâdeddîn-i Teftazânî, el-Kurtubî vb eski İslam ulemasının bu konudaki sözleridir. İbn Kemal bunların dışında bazı akli deliller de ileri sürmekte, sonuç olarak özellikle, Hz. Muhammed'in bütün diğer peygamberlerden sonra gelen ve daveti belirli kitlelere, topluluklara değil, bütün insanlığa hitap eden bir peygamber hüviyetini taşıması sebebiyle, kendinden önceki bütün peygamberlerden üstün bir mevkide olduğunu vurgulamaktadır. Ayrıca onun getirdiği şeriatın, en son ve en mükemmel şeriat olarak eskileri ortadan kaldırmış bulunması dolayısıyla, Hz. Muhammed'in bu üstünlüğe bu açıdan da hak kazandığı konusu üstünde durur.100 Şeyhülislamın, Molla Kâbız ile yüz yüze tartışırken de aşağı yukarı aynı şeyleri söylediğini tahmin edebiliriz.</p>
	<p class="calibre1">Her halükârda, sultanın isteği yerine gelmiş, bir Müslüman imparatorluğun başkentinde Hz. İsa'nın Hz. Muhammed'den daha üstün olduğunu iddia eden Molla Kâbız, kaynakların rivayetine göre bilimsel olarak yenilgiye uğratılmıştı. Tartışmanın sonunda Şeyhülislam İbn Kemal, bu iddiası sebebiyle Molla Kâbız'ın bir zındık ve mülhid sayılacağına dair fetvasını verdi. Nitekim, daha önce sözünü ettiğimiz zındıklık hakkındaki risalesinin son kısmında Molla Kâbız'a ayırdığı pasajda da, Molla'nın tam anlamıyla klasik fıkıh tarifi üzerine zendeka suçu işlediğini, sapkınlığının hiçbir şüpheye yer vermeyecek biçimde ortaya çıktığını, bu konuda ne halktan utanıp, ne de Hâlik'ten korktuğunu bildirmektedir.101 Bundan sonrası, yani Molla Kâbız'ın akıbetine ait hükmü vermek, yüksek yargı makamının, İstanbul kadısı Sadî Efendi'nin işiydi. Sadî Efendi şer'î usul gereği, Molla'ya iddiasından vazgeçip tevbe ederek Ehl-i Sünnet imanına dönmesini teklif ve bunda ısrar ettiyse de, o kesinlikle kabule yanaşmadı. Bunun üzerine Sadî Efendi, şeyhülislamın verdiği fetvanın gereği olarak mahkûmun boynunun vurulmasına hükmetti ve hüküm hemen orada infaz olundu.102 Böylece Molla Kâbız, akıbetini bile bile, canı pahasına son anına kadar iddiasından vazgeçmediğini göstermiş oluyordu. Onun tek başına, zamanın en güçlü hükümdarının huzurunda, en yüksek ulema karşısında ölüm pahasına inancına sadık kalmaktaki azim ve sebatını takdir etmemek elde değildir.</p>
	<p class="calibre1">Bu olayı Molla Lûtfî hadisesiyle karşılaştırdığımızda, üzerinde durulması gereken bazı meseleler vardır. Her şeyden önce Molla Kâbız olayının diğerinden birçok noktadan farklı olduğunu söylemek gerekir. Bir defa, Molla Kâbız'ın Molla Lûtfî çapında bir âlim olduğunu söyleyebilmek çok zordur. Çünkü ikincisinden bazı önemli eserler bugüne intikal ettiği halde, birincisinden bugüne kalan tek satıra dahi rastlanmamıştır. Ayrıca Molla Lûtfi'den Molla Kâbız'ın iddiasına benzer herhangi bir iddia çıkmadığı gibi, o ısrarla kendisinin Ehl-i Sünnet ve Cemaat mezhebinde olduğunu vurgulamasına rağmen usulsüz bir muhakemeyle idama mahkûm edilmiş ve cezası infaz olunmuştur. Molla Kâbız ise ölümü pahasına iddiasından vazgeçmediği, Molla Lûtfi'den esirgenen ısrarlı tevbe taleplerine iltifat etmediği halde, muhakemesi tamamiyle Hanefi hukuk prosedürüne uygun cereyan etmiş, o dönemin ve ortamın mantığına göre "meşru" bir gerekçeyle idam olunmuştur.</p>
	<p class="calibre1">Yalnız bu olayda gözden uzak tutulmaması ve altı çizilmesi gereken bir husus da şudur: Molla Kâbız Hıristiyanlığa geçmiş bir mürted değildir. Kendisi böyle bir itirafta veya beyanda bulunmadığı gibi, kaynaklar da ona böyle bir sıfat atfetmiyorlar. Zaten dikkat edilirse, mürtedlikten değil, zındıklık ve mülhidlikten yargılanmıştır. Yani o, İ. Hami Dâniş-mend'in de belirttiği gibi, Müslüman kimliğini terk etmiş olduğu halde Hz. İsa'yı üstün tutmamış, aksine Kur'an-ı Kerîm'den ve Hz. Muham-med'in hadislerinden deliller getirerek davasını İslam dairesinde ve Müslüman bir âlim kimliği altında savunmuştur.103</p>
	<p class="calibre1">İddiasına ve bu çerçevede fikirlerine gelince, doğrusunu söylemek gerekirse, bunların teolojik bir polemik olmaktan öteye ciddi bir bilimsel değeri ve özelliği olduğunu, İslam düşünce tarihinde yeni bir perspektif veya yeni bir fikir cereyanı oluşturacak bir kıymet taşıdıklarını ileri sürmek mümkün değildir. İ. Hami Dânişmend bu noktaya dikkat çektikten sonra, Molla Kâbız'ın fikirlerinde bir kıymet bulunmaktan ziyade, halkın itikadını karıştıracak bir mahiyet arz ettiğini, bu yüzden, Molla'nın cezasız kalması halinde içtimai bir tehlikenin belireceğini, dolayısıyla idam cezasının isabetli bulunduğunu ileri sürer.104</p>
	<p class="calibre1">Ne var ki Molla Kâbız olayı, başka açılardan da bize ilginç bir tablo sergilemektedir: Gerek İslam ilahiyatında, gerekse Hıristiyan ilahiyatında hiç de küçümsenmeyecek bir bilgi birikimine sahip bulunduğu anlaşılan Molla Kâbız karşısında Osmanlı ulemasının, üstelik yüksek ulemasının, imparatorluğun en parlak dönemini yaşadığı bir devirde dahi -bizzat Osmanlı kaynaklarının kendi şahadetlerinin de gösterdiği gibi- iyi yetişmemiş bulundukları, Hıristiyan teolojisi bir yana, İslam ilahiyatına dair bilgilerinin bile yeterli seviyede olmadığı açıkça belirmektedir. Oysa geniş ve heterojen bir Hıristiyan halklar topluluğunu yöneten bir imparatorluğun en üst düzey ulemasının, bu halkların inançları konusunda da oldukça yeterli bir bilgi birikimine malik bulunmaları beklenirdi. Hatta Osmanlı kaynaklarının övücü ifadelerine rağmen, İbn Kemal'in dahi Hıristiyan teolojisi konusunda ciddi bir tartışmayı sürdürecek bir bilgi birikimine sahip bulunmadığı gözleniyor. Nitekim İbn Kemal'in yukarıda sözü edilen, Molla Kâbız'ın iddialarına karşı kaleme aldığı iki risalesinde yazdıkları, bu gözlemi doğrular niteliktedir. Onun bu risalelerde yazdıkları, klasik İslam kelâmcılanndan bir adım öteye gitmemekte, onların İslami nakli delillere dayalı olarak söylediklerinin bir bakıma tekrarından öteye geçmemektedir. Herhalde kendisinin Molla Kâbız'la karşı karşıya geldiği zaman söyledikleri de bu yazdıklarından farklı olmamalıdır. Bu ise Osmanlı kelâmının bilimsel seviye olarak klasik döneme oranla ileri aşamada bulunmadığını düşündürecek bir kanıt olarak kabul edilebilir.</p>
	<p class="calibre1">Akıbetine rağmen, Molla'nın fikirlerini ölümü pahasına ısrarla ve inatla savunması, hayatı bağışlanacağı kendisine defalarca tekrarlandığı halde iddiasından vazgeçmemesi ise meselenin ayrı bir boyutudur. O ölümden korkmamış, fikirlerinin doğruluğuna büyük bir iman içinde, akıbetini tevekkülle karşılayacak kadar cesaret ve sebat göstermiştir. Doğrusu bu tavrı üstünde düşünülmeye değer görünmektedir.</p>
	<p class="calibre1">Molla Kâbız'ın 16. yüzyılın ilk çeyreğinde Osmanlı İmparatorlu-ğu'nun başkentinde, Müslüman olduğu halde Hz. İsa'ya ve İncil'e, daha doğrusu Kitab-ı Mukaddes'e önem veren, onun hükmünün de Kur'an-ı Kerîm gibi hâlâ yürürlükte olduğuna inanan tek kişi olduğunu düşünmek yanlıştır. Onu takip eden, ona bağlı halktan ve ulemadan bazı kimseler mevcut bulunduğu gibi, Hakîm İshak benzeri daha başka kişilerin mevcudiyetine de şahit oluyoruz.</p>
	<p class="calibre1">2. Hakîm İshak (ö. ?):</p>
	<p class="calibre1">Bu zat hakkında şimdilik bütün bilinen, Ebussuud Efendi'nin fetvala-rındaki üç beş satırla sınırlı kalıyor. Eğer bu fetva metni de olmasaydı, İs--tanbul'da Kanuni Sultan Süleyman devrinde Hakîm İshak'ın ve taraftarla-: rının yaşadığına dair hiçbir iz bulunmayacaktı.</p>
	<p class="calibre1">Fetva metninden anlaşıldığına göre, Hakîm İshak ve taraftarları, "hâli-yâ Yehûd ve Nesârâ ellerinde Tevrat ve İncil inzal olundığı üzerinedir, asla tağyir olunmaz" şeklinde, Molla Kâbız'ın tezine benzer bir tezle ortaya çıkmışlardı.105 Bütün bilinen bundan ibarettir. Molla Kâbız'a dair Osmanlı kaynaklarındaki malumatın nisbeten bolluğuna karşılık, Hakîm İshak'ın kim olduğu hakkında vekayinamelerin sessiz kalması ve birkaç satırlık dahi bir bilgiye rastlanmamış olması ilginçtir. Ayrıca Hakîm İshak adı bizce başlı başına bir problem ortaya koyuyor. Bir defa bu zatın Molla Lûtfî veya Molla Kâbız gibi Molla unvanını değil de Hakîm unvanıyla tanınmış olması, ilk bakışta onun ulemadan olmadığı izlenimini bırakıyorsa da, bundan pek emin olmamak gerekir. Belki ulemadan olmakla beraber, felsefeyle meşgul olması sebebiyle böyle bir unvanla anılmış olması söz konusu edilebilir. Ayrıca, İshak adını taşıması -Müslümanlar arasında da çok kullanılan bir isim olmakla birlikte- ileri sürdüğü iddiaya bakılırsa, mühtedi kökenli olabileceği ihtimalini hatıra getirdiği gibi, Molla Kâbız benzeri muhtemelen Hurûfi etkilerini taşıyan, bu sebeple Kitab-ı Mukaddes'i savunan bir şahsiyet olmasının da akla yakın bulunduğunu ihsas ediyor. Bununla beraber Hakîm İshak'ı ve müridlerini 16. yüzyılda imparatorluk başkentindeki Osmanlı ulema kesimi içinde mevcut olduğuna şüphe bulunmayan İsevî eğilimlerin bir başka temsilcisi olarak görmek gerekiyor.</p>
	<p class="calibre1">3. Diğerleri:</p>
	<p class="calibre1">Aslında bu İsevî Müslümanlık eğilimlerinin Osmanlı başkentindeki temsilcilerinin, yalnızca Osmanlı kaynaklarının kaydettiği Molla Kâbız ve Hakîm İshak'tan ibaret olmadığını, daha eski tarihlerden beri ve onlardan sonra da İstanbul'da daha başka şahısların ve çevrelerin bulunduğunu, o dönemlerde başkentte yaşamış Batılı gözlemcilerin ifadelerinden öğreniyoruz. Bunların verdikleri bilgilerin her zaman doğruyu yansıtmadığını, hatta bazılarının, Müslümanların Hz. İsa hakkındaki inançlarını tanımadıklarından Hz. İsa hakkındaki saygılı ifadeleri pekâlâ Hıristiyanlık sem-patizanlığı şeklinde değerlendirebileceklerini, yahut bir kısım sûfi çevrelerde Hz. İsa'ya dair bazı mistik telakkileri gizli Hıristiyanlıkla yorumlayabileceklerini unutmamak gerekir. Fakat bu arada bazı ilginç olayları da tespit ettiklerini kabul etmeliyiz.</p>
	<p class="calibre1">Franz Babinger, 15. yüzyılın sonlarına ait Cronaca Zancaruola isimli bir İtalyan kaynağından naklen, vaazlarında hararetle Hz. İsa'nın üstünlüğüne dair bazı düşünceler ileri süren İranlı bir vaizin Edirne'de idamından bahsetmektedir.106 Bu zatın, Şakâyık-ı Nu^mâniyye'dc Edirne'de idam edildiğinden bahsolunan Hurûfi ile aynı kişi olduğu kanaatindedir. Bu bizce de mümkün görünüyor. Colin Imber ise, yine bir İtalyan kaynağından naklen bu defa da 1495'te İstanbul'da tanık olunan bir başka olayı naklediyor. Buna göre, yirmi dört kadı Hz. İsa'nın talim ettiği inançların İslam inançlarından üstün olduğuna dair propaganda yaptıkları için yakalanmışlar ve sultanın emriyle hapse atılmışlardır. Bir gece hapiste kalan kadılar, ertesi gün yargılanarak on ikisinin hakkındaki ithamlar sabit görüldüğünden ölüme mahkûm edilmiş, diğer on ikisi ise kurtulmuştur.107 Söz konusu yıllarda Osmanlı İmparatorluğu'nda Hurûfi propagandasının yaygınlığı hesaba katılırsa, bu kadıların Hurûfi oldukları kuvvetli bir ihtimal olarak görülebilir.</p>
	<p class="calibre1">Michel Balivet de yine bazı Batılı kaynaklara dayanarak, Molla Kâbız olayına çok benzeyen, ondan yaklaşık on yıl kadar sonra vuku bulduğu rivayet edilen bir dizi hadiseden bahsediyor. Bunların birincisi yine ulemadan bir zat olup, Molla Kâbız'dan tam on yıl sonra, 1537'de ortaya çıkmıştır. Bu zat, Hz. İsa'nın Hz. Muhammed'den üstün olduğunu, çünkü Hz. Muhammed'in cesedinin Mekke'de (?) gömülü olmasına karşılık Hz. İsa'nın gökte ebediyen hayatta kalacağını ileri sürüyordu. Bu zatın ne adı, ne de kim olduğu hakkında tafsilat verilmemektedir.108 İkinci olayı, 1539'da İstanbul'dan İtalya'ya gönderilen bir mektuptan öğreniyoruz.109 Adı meçhul mektup sahibi, 1539 yılının temmuz ayında, yani Molla Kâbız olayından tam on iki yıl sonra, Kanuni Sultan Süleyman'ın huzurunda cereyan eden bir tartışmadan bahsetmektedir. Rivayete göre ulemanın huzurda bulunduğu bir sırada söz İslam ile Hıristiyanlığın karşılaştırılmasına intikal etmiş, sultan onlara İslam'dan sonra en iyi dinin hangisi olduğunu sormuştur. Aralarından en yaşlı olanının, hayatını hak dini İslam'ı incelemekle geçirdiğini, ancak diğer dinler hakkında hiçbir şey bilmediğini söylemesi üzerine sultan kızmış, başka dinlerin hücumlarından İslam'ı koruyabilmek için o dinleri de bilmek gerektiğini ihtar etmiştir. Bu defa, sultanın kızgınlığını gidermek için ulemadan daha genç biri söz almış ve İslam'dan sonra en iyi dinin Hıristiyanlık olduğunu, ancak yoldan sapmış Hıristiyanların gerçekte ondan hiçbir şey muhafaza etmediğini bildirerek bizzat Hz. Muhammed'in Hz. İsa'nın hem Mesih, hem de Kelimetullah ve Rûhullah olduğunu belirttiğini ifade etmiştir. Bunun üzerine sultan meseleyi incelemeleri için ulemaya bir süre tanımış, sürenin bitiminde yine kendilerini huzura çağırarak sorusunun cevabını istemiştir. Bu defa ulema, bütün eski otoritelerin sözlerini incelediklerini ve sonuçta Hz. İsa'nın tebliğ ettiği dinin yalnız Hz. Muhammed'inkinden daha iyi olduğu değil, aynı zamanda en üstün ve en gerçek inanç olduğu sonucuna vardıklarını, çünkü Hıristiyanlığın İslam'ın aksine akıl ve merhamet üstüne dayandığını, ayrıca Hz. Muhammed'in Mekke'de gömülü olmasına rağmen (bilindiği gibi Hz. Muhanımed Mekke'de değil, Medine'de gömülüdür), Hz. İsa'nın yedinci kat gökte yaşamaya devam ettiğini bildirmişlerdir. Bunun üzerine sultan gizli bir toplantı yaparak durumu müzakere etmiş ve sonuçta, böyle bir haberin halk arasında yayılması halinde çıkacak kargaşadan korkarak bu beyanatı veren ulemanın idamına karar vermiş ve hepsinin orada boynunu vurdurmuştur.110</p>
	<p class="calibre1">16. yüzyıl Fransız hümanistlerinden Guillaume Postel de, 1540'ta yine İstanbul'da, Sâib İbrahim adında kerametleriyle ünlü bir şeyhin, Kur'an-ı Kerîm'den yola çıkmak suretiyle Hz. Muhammed'i inkâr ederek açıkça Hz. İsa lehinde propaganda yaptığını ve etrafına pek çok kimseyi topladığını haber vermektedir. Rivayete göre Sâib İbrahim ve bazı mürid-leri yakalanıp taşlanarak öldürülmüş, başları kesilmiş, cesetleri parçalara ayrılmış, ateşte yakıldıktan sonra külleri rüzgârda savrulmuştur. Geri kalan taraftarlar ise zindana hapsedilmiştir.111</p>
	<p class="calibre1">M. Balivet'nin naklettiği iki ilginç rivayet daha vardır. Bunlardan biri, o zamanlar İstanbul'da bulunmuş Brükselli bir Fransisken rahibine aittir. Rahibin bildirdiğine göre, yine ulemadan biri 1545'te, Hz. İsa'nın üstünlüğüne dair propaganda yaptığı için yakalanmış, birkaç yüz müridiyle birlikte ateşte yakılmıştır.112 Diğeri ise, 17. yüzyılın ortalarında yine aynı mahiyette propaganda yaptığı için ölüme mahkûm edilen Kıbrıslı bir kadıyla ilgilidir.113</p>
	<p class="calibre1">Buraya kadar nakledilen olaylardan, Balivet'nin Kanuni Sultan Süleyman dönemine ait zikrettikleri üzerinde durmak gerekiyor. C. Imber'in temas ettiklerini, 15. yüzyıla ait olmaları bakımından o döneme ait mü-himme, sicil ve fetva kayıtlarının çok azlığı sebebiyle tahkik mümkün değilse de, söz konusu kaynakların bolluğu dolayısıyla, 16. yüzyılda, üstelik Kanuni Sultan Süleyman zamanında vuku buldukları için Balivet'nin zikrettiklerini kontrol imkânına sahibiz. Daha önce de belirtildiği gibi, bu olaylar dönemin Osmanlı vekayinamelerine yansımamıştır. Ancak şahsen yaptığımız araştırmalarda, ilgili tarihlere ait mühimine ve şer'iye sicili kayıtlarında, ayrıca de dönemin iki ünlü şeyhülislamı İbn Kemal ile Ebussu-ud Efendi'nin fetvalarında, tabii olarak İstanbul'da kuvvetli yankılara yol açması gereken bu olaylara dair herhangi bir kayda rastlayamamış olmamız çok ilginçtir. Mühimme defterlerinde bazen en önemsiz olaylar dahi yankı bulur, Molla Kâbız olayı bütün tafsilatıyla vekayinamelere yansır, Hakîm İshak en azından Ebussuud Efendi'nin fetvalarında yer alırken, yukarıdaki olaylarda kendilerine inanan birkaç yüz kişi ile yakıldıkları, yahut topluca boyunları vurulduğu bildirilen "İsevî Müslüman" ulemadan herhangi bir ize rastlanmaması dikkat ve tabiatıyla şüphe çekiyor. Buna karşılık, ne Molla Lûtfi'den, ne Molla Kâbız'dan, ne de Hakîm İshak'tan Batılı müşahitlerin söz etmemesi de ilginçtir. Molla Kâbız olayını -o da 18. yüzyılda- yalnızca d'Ohsson'da buluyoruz. Osmanlı kaynaklarının bunları maksatlı olarak suskunlukla geçirmiş olabileceklerini düşünmek de pek mantıklı görünmüyor. Zira yukarıda anlatılan üç önemli şahsiyetten, gerek vekayinameler, gerek diğer kaynaklar, gerekse olaylara şahit olup faillerini yargılayan mahkeme üyeleri arasında bulunan ulemanın yazdığı risaleler veya şeyhülislamların verdiği fetvalar sayesinde mükemmelen haberdarız.</p>
	<p class="calibre1"><span class="tab">            Bununla beraber, Balivet'nin naklettiği olayların, 1539'da İtalya'ya yollandığı söylenen yazarı meçhul mektupta anlatılan olay hariç, gerçekten vuku bulmuş olmaları ihtimal dahilinde görülebilir. Ancak mektuptaki olayın bir hayal ürünü olması kuvvetle muhtemeldir. Fatih Sultan Mehmed'i Hıristiyanlığa davet etmek üzere dönemin papası tarafından yollandığı söylenen bir mektuba benzeyen bu tür mektupların, o devirde muhtemelen birtakım dini çevrelerce Hıristiyanlığın İslam'a üstünlüğünü savunmak ve propaganda etmek amacıyla icat edildiği düşünülebilir ve bu görülmemiş şey değildir. Bu itibarla bu mektuba itirazlar yöııeltilebilir: Bir defa, Osmanlı sultanlarının huzuruna girebilecek ve burada yapılan huzur derslerine veya bilimsel tartışmalara katılabilecek ulemanın, mektupta anlatılan türden olabilmesi imkânsıza yakın derecede zordur. Çünkü bu ulema son derece titiz birtakım kriterlere göre bizzat padişah tarafından seçilmektedir. İnançlarının sağlamlığından ve bilgilerinin gücünden emin olunmayan, şüpheli bazı şahsiyetlerin, ulemadan olsalar bile bu meclislere katılmaları mümkün değildir. Ayrıca, Kanuni Sultan Süleyman'ın durup dururken, sanki İslam'a olan inancından şüpheye düşerek böyle bir soru sorması ve orada hazır bulunan diğer ulemanın karşısında diğer bir kısmının her türlü ölüm tehlikesini göze alarak çekinmeden, açık açık Hıristiyan inancının üstünlüğünü ve bu dinin gerçek din olduğunu -o zamana kadar farkına varmadıkları bir gerçek gibi- söyleyebilmesi kolayca kabul edilebilir,</span></p>
	<p class="calibre1">inanılabilir bir olay değildir. Bu sebeple bu rivayetlere ihtiyatla yaklaşmak gerektiğini düşünüyoruz. Bu ve benzeri diğer birkaç olayın uydurma olduğu kabul edilse bile, yalnızca Molla Kâbız ve Hakîm İshak olayı, Osmanlı başkentinde, üstelik yüksek ulema ve diğer çevreler arasında bir İsevî Müslümanlık gerçeği olduğunu göstermeye yeterli kabul edilebilir. Nitekim, yukarıda da değinildiği üzere, Paul Ricaut'nun verdiği bilgiler, 17. yüzyılda bile bu çevrelerin mevcudiyetini gösteriyor.</p>
	<p class="calibre1">C) Osmanlı İlmiye Sınıfında Materyalist, Ateist Eğilimler Yahut Gerçek İlhad Hareketleri: "Müsirrîn" (17. Yüzyıl)</p>
	<p class="calibre1">Bu kısımda ele alınacak olan ulema kesimi, kaynakların, zındıklıktan daha ileri bir noktaya gittiklerini, gerçek anlamda mülhid, yani materyalist ve ateist düşünceler ortaya attıklarını ileri sürdükleri kişilerden oluşuyor. Tıpkı Hubmesîhîler zümresinde olduğu gibi, bu zümrenin de burada anlatılacak olanlardan ibaret bulunduğunu düşünmek aldatıcı olur. Burada söz konusu edilecekler, fikirlerini halk arasında yaymak, dolayısıyla ölüm tehlikesine rağmen kendilerini açıklamak cesaretini gösterenlerdir.</p>
	<p class="calibre1">1. Nadajlı Sarı Abdurrahman Efendi (ö. 1602):</p>
	<p class="calibre1">Osmanlı kaynağı olarak sadece Târîh-i Ntıîmâ'da, bir de d'Ohsson'un Tablcau GenercıFm&amp;t sözü edilen Nadajlı Sarı Abdurrahman Efendi,114 Hammer'e göre, aslen Nadasdy soyuna mensup bir Macar mühtedi ailesinden gelmektedir.115 Zaten Sarı lakabını taşıması da, kendisinin sarışın olduğunu çağrıştırması bakımından bir anlamda bunu gösteriyor. Hakkında başka hiçbir bilgiye rastlanmamış olması dikkat çekiyor. Naîmâ onun İstanbul'da Behram Paşa Medresesi'nde hariç payesiyle müderris olduğunu bildiriyor. D'Ohsson'a göre, III. Mehmed devrinin bu "çok iyi yetişmiş" âlimi, ne Müslümanlığa, ne de Hıristiyanlığa inanıyordu. Na-îmâ'ııın ifadesiyle bir "dinsiz" olup Cennet ve Cehennem'i alaya alıyor, Kıyamet Günü'nü reddediyor, yakınlarını ve dostlarını açıkça yaymaktan çekinmediği bu düşüncelerine inanmaya davet ediyordu.116 Fikirlerini açıklamaya yardımcı olması ve kendisini yargılayan mahkemenin onun hakkındaki kanaatlerini göstermesi bakımından, bu mahkemenin üyelerinden Anadolu kazaskeri Esad Efendi'nin, mesele hakkında bilgi isteyen</p>
	<p class="calibre1">zamanın veziriazamı Tırnakçı Hasan Paşa'ya yazdığı mektubun metnini, bu konuda elde bulunan tek tarihsel belge niteliğini taşıması itibariyle buraya aynen almak yararlı olacaktır:Benim sultanım,</p>
	<p class="calibre1">Nadajlı husûsi suâl buyurulmuş. Böyle zındık görmedim. Haşr ü Neşr ve Cennet ve Cehennem'i ve sevap ve 'ikâbı bi'1-külliyye inkâr idüp "(E-ve leys'ellezî haleka's-semâvâti ve'1-Arda bi-kâdir...) nass-ı kerîmine ne dirsin?" didim, "Kadirdir ve lâkin vukua gelmez" didi. "Bu kârhâneye (dünyaya) zeval ihtimali yokdır, dirsin, (Yevme tübeddelü'1-Ardu ğayra'1-Ardı..., ve's-se-mâvâtü matviyyâtün bi-yemînih...) nusûsına ne dirsin?" didim, "Te'vîli ve tevcihi vardır, murâd yine bu neş'ede olan ahvâldir" didi. "(Yevme yekûnü'n-nâsü ke'1-ferâşi'l-mebsûs...) ne dimekdir ?" didikde, "(Dağlar gibi adamlar âlemde perişan olur) dimekdir" didi. Dahî çok nusûs-ı kaviyye ile şübhe-i re-diyyesin izâle ve kabûl-i Hakk'a imâle eyledik, mecal olmadı. Bu mertebe zındıkdır. Kusur aklında, egerçi şübhe yok! Fe-emmâ dâire-i teklîfden hâriç olacak kadar mecnûn değildir. Zu'mince hayli idâre-i bahs eyledi. Mecnûn te'vîl-i nusûsa kadir olamaz. Zındıkın ise ba'de'1-ahz tevbesi makbul olmayup bi-lâ te'hîr katli vacip olmağla Şer'-i şerîf mûcebince katline hükm'olındı. Hazretiniz hâzır olsa(ydı)nız, kendü elinizile katli caiz idi. Kendü zu'm-i fâsi-dince dünyâ belâsından halâs oldı. Müslimîn dahî elinden ve dîn-i İslam dilinden halâs buldı.117</p>
	<p class="calibre1">Dikkat edilirse bu metin, Nadajlı Sarı Abdurrahman Efendi'nin Kur'an-ı Kerîm'i, dolayısıyla Allah'ı inkâr etmediğini, bu sebeple mülhid sayılamayacağını gösteriyor. O âyetleri yalnız Ehl-i Sünnet'in anladığı gibi değil, kendi anladığı gibi, tıpkı vaktiyle Şeyh Bedreddîn'in yorumladığına benzer biçimde, yani materyalist bir bakış açısıyla yorumluyor. Dolayısıyla Allah'ın varlığını inkâr etmemekle beraber, onun kudretini sınırlamak, İslam inançlarının temellerinden biri olan ahiret inancını kabul etmemek, nihayet bu âlemin ezeli ve ebedi olduğuna inandığını göstermiş olmak suretiyle, Müslümanlığın dışına çıkmaktadır. Zaten Allah kavramını inkâr etmediği için olsa gerektir ki, kazasker Esad Efendi onu mülhid diye değil, zındık olarak nitelemektedir. Ayrıca, yine mektuptan anlaşıldığı kadarıyla, Esad Efendi'yle birlikte Rumeli kazaskeri Ahîzâde Efendi Nadajlı'yi iddialarından vazgeçirmek için epeyce uğraşmışlarsa da, bunu başaramamışlardır. Hatta onun aklından zoru olduğunu düşünüp canını kurtarma yolunu açmayı düşünmüşler, fakat delilerin böyle teviller yapamayacağı konusundaki itirazlar üzerine bundan vazgeçmek zorunda kalmışlardır.118</p>
	<p class="calibre1">Sonunda Nadajlı Sarı Abdurrahman Efendi, Naîmâ'nın kaydına göre 1011 Cumâdalûlâ'sının 10. günü (26 Ekim 1602 Cumartesi) idama mahkûm edilmiş ve aynı gün Divan-ı Hümâyun'da boynu vurularak öldürülmüştür.119</p>
	<p class="calibre1">2. Lârî Mehmed Efendi (ö. 1665):</p>
	<p class="calibre1">Nadajlı Sarı Abdurrahman Efendi'den daha farklı bir konumda, tam anlamıyla tipik bir ateist durumunda bulunan Lârî Mehmed Efendi konusunda, kaynaklarımız itibariyle nisbeten daha şanslıyız. Çünkü, Silâhdar Târihi (Fındıklık Silâhdar Mehmed Ağa) ve Târîb-i Râsid (Râşid Mehmed Efendi) gibi dönemin iki vekayinamesinde kısa da olsa onun hakkında bilgi bulabiliyoruz. Daha önemlisi, Paul Ricaut gibi hadiseye çağdaş bir görgü tanığının ifadelerine ve nihayet bir arşiv belgesine sahip bulunmaktayız.</p>
	<p class="calibre1">Silâhdar Târîhi'nm rivayetine göre Valide Hanı'nda oturmakta olup hatırı sayılır derecede zengin ("mütemevvil ve maldar"), önceleri Maksud Paşa Camii'nde imamlık da yapmış olan, İstanbul uleması arasında bilim ve zekâsıyla meşhur Lârî Mehmed Efendi,120 ilginç bir tip olarak görünüyor. Ricaut'nun rivayetine göre, kendisi her şeyden önce Allah inancına karşı çıkıyor ve bu konuda şiddetli küfürler sarf ediyordu. Allah'ın mevcut olmadığına bir delil olarak özellikle şu sözleri her zaman söylüyordu: "Ya kesinlikle Allah diye bir şey yoktur veya bizim ulemanın bizi illa ikna etmek istedikleri gibi, kudret ve hikmet sahibi değildir. Çünkü eğer gerçekten mevcut olsaydı -ki zaten dünyada böyle bir şey yoktur- benim gibi, ondan horlukla bahseden ve varlığının en büyük düşmanı olan birini asla hayatta bırakmazdı."121</p>
	<p class="calibre1">Sözü edilen her iki Osmanlı kaynağı da Lârî Mehmed Efendi'nin "Haşr ü Neşr'i, ve farziyyet-i salât ü savmi inkâr idüp hamri istihlal" ettiğini belirtiyor.122 Görünüşe göre o bu fikirlerini kendine saklamayıp etrafa da yaymaya çalışıyor ve Silâhdar Târîhi'rim ifadesiyle "ehl-i İslam'ı ıd-lâl eyliyerek" kendine taraftar topluyordu. Sonunda kendinden öncekilerin başına gelen onun da başına geldi: Faaliyetleri sarayın kulağına kadar ulaştı ve tutuklanarak mahkeme karşısına çıkartıldı. Mahkeme 4 Şaban 1075 (2 Şubat 1665) Cuma günü, İstanbul kaimmakamı vezir İbrahim Paşa'nın sarayında toplandı. Rivayete göre İstanbul'un önde gelen ulema ve şeyhleri, (kendisi de imamlık yaptığı için olsa gerek) tanınmış imam ve hatipleri de bu mecliste hazır bulunuyordu. Silâhdar'ııı ve Râşid'in kayıtlarına göre yaklaşık kırk kadar da şahit celp edilmişti. Bu kaynaklarda herhangi bir açıklama bulunmamasına rağmen, öyle anlaşılıyor ki Lârî Mehmed Efendi kendisine yöneltilen ithamları reddetmemiş, hatta Ricaut'ya bakılırsa, fikirlerini cesurca ve açıkça savunmayı sürdürmüştür.123 Böylece mahkeme heyetine yapacak başka bir şey bırakmayan Lârî Mehmed Efendi, onların işini kolaylaştırmış oldu ve alınan fetva sonucunda, İstanbul kadısı Merhabazâde Efendi idam hükmünü imzaladı. Silâhdar'ın rivayetine göre, Parmakkapı'da halka teşhir edildikten sonra "gerden-zede-i seyf-i şeriat" olarak aynı gün hayatına son verildi.124</p>
	<p class="calibre1">Bugün Başbakanlık Osmanlı Arşivi'nde mevcut bir edâ tezkiresinde, Lârî Mehmed Efendi'nin metrukâtından bahsedilmektedir.125 Bu tezkireden anlaşıldığı kadarıyla, adı geçenin kitapları satılıp bedeli Hazîne-i Âmi-re'ye teslim olunmuş, ancak bir süre sonra satılan kitaplar parası iade edilmek suretiyle tekrar alınmıştır. Bu vesileyle, bazıları birkaç ciltten oluşan dokuz kadar kitabın ismini ihtiva eden bir liste de tezkire kaydına eklenmiş bulunuyor ki, bunların arasında bulunan "evrak-ı perişan ma'a hırdavat" şeklinde bir kayıt, bu "evrâk-ı perîşan"ın, Lârî Mehmed Efendi'nin, bizim konumuz itibariyle çok önemli olması gereken şahsi notları olması ihtimalini kuvvetle düşündürüyor. Eğer -belki de çoktan imha edilmiş bulunan- bu notlar ele geçmiş olsaydı, bu ilginç Osmanlı ateistinin fikirlerini doğrudan kendi kaleminden okumak mümkün hale gelecekti. Bu belgede dikkati çeken bir başka nokta, yine bu kitaplar arasında bulunan "kâfir hattıyla" yazılmış kitaplardan bahsedilmesidir. Bu kayıttan Lârî Mehmed Efendi'nin Arapça, Türkçe ve Farsça'nın dışında bir, belki de birkaç yabancı dili bilmekte olduğunu anlayabiliriz. O devirde bir Müslü-manın, özellikle de ulemadan birinin "kâfir hattıyla" yazılmış kitaplar okuması ve evinde bulundurması çok nadir bir olay sayılabilir. Bu ise Lârî Mehmed Efendi'nin mühtedi kökenli biri olup olmadığı sorusunu akla getiriyor. Her durumda, bu konuda söylenecek olanlar bir spekülasyondan öteye gitmeyecek olmakla birlikte, bizce üzerinde düşünülmesi gerekir gibi görünüyor.</p>
	<p class="calibre1">Ricaut, Lârî Mehmed Efendi münasebetiyle İstanbul'da yüksek zümreler arasındaki gizli ateistlere dair oldukça ilginç ve mühim bilgiler veriyor. Onun kayıtlarından, bu zatın türünün tek örneği olmadığı anlaşılıyor. Bunları tanıma konusunda herhangi bir Müslümandan daha elverişli konumda bulunan yazar, bunların kendilerine, "Sırrı, yani ulûhiyyeti inkâr ettiklerini gizleyenler" anlamına Müsirrîn (Muserin) dediklerini ve sayılarının tahminin çok üstünde olduğunu kaydediyor.126 Ricaut'ya göre, bizzat İstanbul'un içinde, özellikle kadılar, ulema, kâtipler ve bir kısım mühtediler arasında ateizm oldukça yaygındır. Lârî Mehmed Efendi işte bunların ileri gelenlerinden sadece biridir.127</p>
	<p class="calibre1">Yazar bu insanları tanıymcaya kadar dünyada gerçek anlamda ateizm olduğuna inanmadığını, zira Allah'ın varlık ışığının mutlaka insanların kalplerinin bir köşesinde saklı bulunduğunu sandığını söylüyor. Ona göre kendilerine Müsirrîn diyen bu ateistler, "kalplerindeki ilahi ışığı bir daha yanmamak üzere söndürmüş" kişilerdir. Bu doktrinin zehiri o kadar yaygındır ki, sultanın saray halkı içinde, yani haremde, hadım ağaları arasında, hatta bir kısım paşalar içinde bile gizli ateistler mevcuttur. Bunlar, işgal ettikleri mevkiler yüzünden, içinde bulundukları durumun ne gibi korkunç tehlikelere yol açacağını çok iyi bildiklerinden, birbirlerini iyi tanımakta ve aralarında müthiş bir dayanışma bulunmaktadır.128</p>
	<p class="calibre1">Kısaca Ricaut'nun bizim için çok değerli olan, hiçbir Osmanlı kaynağında bulamayacağımız bu gözlemleri, imparatorluk başkentindeki ulema arasında ateistlerin yalnız Lârî Mehmed Efendi'den ibaret bulunmadığını gayet açık gösterdiği gibi, çok tabii olarak, yüzyıllar boyu iki imparatorluğa başkentlik yapmış, büyük ve her bakımdan İstanbul gibi son derece kozmopolit bir şehrin, inanç bakımından da ne ölçüde karmaşık ve sırlarla dolu bir dünya şehri olduğunu ortaya koyuyor.</p>
	<p class="calibre1">D) Taşradaki Zendeka ve İlhad Olayları</p>
	<p class="calibre1">Zendeka ve ilhad olayları yalnız Osmanlı İmparatorluğu'nun başkentine mahsus değildi. Her ne kadar resmi vekayinameler taşrada olup biten bu tür hadiselere hemen hemen hiç temas etmezlerse de, Başbakanlık Osmanlı Arşivi'ndeki mühimme kayıtlarında bu konuda bazı belgelere rastlanmaktadır. Bu kayıtlara şöyle bir göz gezdirildiğinde, özellikle 16. yüzyılda dönemin merkezi yönetiminin diliyle zendeka. ve ilhad veya rafz u ilhad (bu sonuncu terim daha çok Şii inançlarla karışık olaylar için kullanılıyor) hadiselerinin sık sık ortaya çıktığı ve adeta toplumsal bir hareket niteliği kazandığı dikkati çekiyor. Biz, belki daha genişçe işlenmek üzere ayrı bir monografide ele alınması uygun olacak olan bu hareketlerin, toplumun hemen her kesiminde çok bariz bir biçimde gözlemlenen toplumsal değişim krizlerinin dini alandaki görünümleri olarak değerlendirilmesinden yanayız. Birçok Osmanlı sancağında, İstanbul'daki kadar geniş çaplı ve yankı uyandırıcı olmamakla beraber, bazen belli bir topluluk çapında, bazen ferdi gibi görünen bazı olayların Osmanlı toplumsal yapısındaki genel rahatsızlıkları gösterecek bir özellik sergilediklerini rahatlıkla söyleyebiliriz.</p>
	<p class="calibre1">Mühimme kayıtlarına yansıyabilmiş taşradaki bu zendeka ve ilhad hadiselerinin, genellikle aralarında daha çok kadı ve imam gibi küçük taşra ulemasından, sipahi, dizdar vb mahalli devlet görevlilerinden oluşan bir sosyal tabanda ortaya çıktığı dikkati çekiyor. Bu hadiseler, İstanbul'daki yüksek tabakaya mensup ulema arasında rastlanılan türden entelektüel ve bilimsel düşünce ve kanaatler mahiyetini arz etmekten ziyade, "ibadetlerin reddi", "dini bazı emir ve yasakların açıktan açığa inkârı" ve "halk arasında bunun propagandasının yapılması" veya "Kur'an-ı Kerîm'e ve Hz. Muhammed'e karşı küfür ve saygısızlık" gibi, sıradan ve kaba bir inkarcılık çizgisinde kendini göstermektedir. Bununla beraber bazı belgelerde de ilhadın mahiyeti belirtilmeksizin doğrudan doğruya ilhad suçu işlendiğinden bahsedilir. Biz taşradaki bu olaylara birkaç örnek verip yalnızca Osmanlı tarihinin toplumsal bir problemi olarak kısaca dikkat çekmekle yetineceğiz.</p>
	<p class="calibre1">Öyle görünüyor ki taşrada bu tür olaylara sık sık rastlanmaktadır. Mesela 9 Cumâdalûlâ 973/2 Aralık 1565 tarihli bir kayıtta, Kamangrad kalesi dizdarı Mehmed namaz kılmamakta direnir; sebebi sorulduğunda, "bâzı küfrü müş'ir kelimât itdüği"ne birtakım kişiler şahit olmuşlardır.129</p>
	<p class="calibre1">10 Şevval 977 /18 Mart 1570 tarihli bir kayıtta, Kastamonu'da İsmail adında birinin "rafz u ilhad"ının sabit ve müseccel olduğu, ancak Kastamonu kadısının orada olmaması sebebiyle suçlunun kadı gelinceye kadar kalede yirmi beş gün hapsedildiği, adamın bu yüzden hastalandığı belirtili-yor.130</p>
	<p class="calibre1">23 Muharrem 981 / 25 Mayıs 1573 tarihli belgedeyse, Kıbrıs'ta Gök-mes'ud cemaati sipahilerinden Paşa'nın, Kur'an-ı Kerîm'e küfrettiğinin ve başka bazı "Şer'-i şerife mugayir ef âl ve akvâli"nin bulunduğunun ispat edilmesiyle, derhal idamı isteniyor.131</p>
	<p class="calibre1">2  Ramazan 983/5 Aralık 1575 tarihli bir kayıtta bahsedilen olay ise oldukça ilgi çekicidir. Afyon Şuhûd kazasında Ali adında birinin uzun zamandan beri ilhad ile meşhur olup etrafına bazı adamlarıyla zarar verdiği tespit edilmiş ve yakalanıp mahkemeye sevk edilmiştir. Ancak adamlan mahkemeyi basarak kadıyı yaralayıp Ali'yi kaçırırlar. Bunun üzerine yeni bir tahkikat başlatılır. Bu defa adamın akrabaları da işe karışmışlardır. Sonunda toprak kadısı meseleye bakmakla görevlendirilmişse de, Sandıklı kadısı şahitlerin ifadelerini kabul etmeyerek söz konusu kişileri bin akçe karşılığında serbest bırakmıştır. Belgeden, aradan on beş yıl geçtikten sonra tekrar olaya el konulmasının söz konusu olduğu anlaşılıyor.132</p>
	<p class="calibre1">25 Cumâdalâhire 984 / 19 Eylül 1576 tarihine ait bir mühimme kaydında, Nevrekop'ta Küçük Mehmed'in, Hz. Muhammed'e "ba'zı nâ-meş-rû ve nâ-sezâ kelimât itmesi" sebebiyle yakalanması üzerine, adamın daha önce tevbe ederek geri döndüğü bildirilmektedir. Ancak öyle anlaşılıyor ki, bu tevbe mahkemeyi ikna edememiş, tahkikatın derinleştirilmesine karar verilmiştir. O sırada aynı yerde mîrimîran çavuşlarından Mustafa b. Ka-sım'ın da söz konusu meşrebe mensup bulunduğu ve adı geçenin arkadaşı olduğu öğrenilmiş, olayın derhal sonuca bağlanması istenmiştir.133</p>
	<p class="calibre1">3  Şevval 990 / 31 Ekim 1581 tarihine ait bir belgede, Afyon Sandıklı kazasına bağlı Çay köyü halkının çoğunun mülhid oldukları, içki içtikleri, açıkça "Fısk u fücur" işlemekte bir sakınca görmedikleri gibi, kendilerine tâbi olmayan kimselere rahatsızlık ve zarar verdikleri bildirilmektedir.134</p>
	<p class="calibre1">10 Cumâdalâhire 993 / 9 Haziran 1585 tarihli bir belgede de, Ankara sancağında Çukurcuk kazasında zendeka ve ilhad suçuyla yargılanıp küfrüne hükmolunarak idam edilen Bintioğlu Hasan adındaki zatın yakın dostu olan Taşçıoğlu Yusuf un "Haşr ü Neşr'i inkâr eylediği", ayrıca "şa-kî ve şerir" olduğu bildirilerek tahkikat istenmektedir. Tahkikat sonucun da kendisinin rafz u ilhadı ispat edildiği takdirde, eğer sipahi ise hapso-lunması, değilse usulü ile yargılanarak idamı emredilmektedir.135</p>
	<p class="calibre1">28 Cumâdalâhire 993 / 27 Haziran 1585 tarihli bir mühimme kaydı, çok ilginç bir olayı yansıtıyor. Burada anlatıldığına göre, Bosna Yeni Pazar'da Şems adlı bir şeyh, bir cuma günü hutbede halka "sûret-i hakdan görünerek" sapkınlığa itici sözler etmiş, dört gün boyunca, kendine inanan sipahilerle birlikte bir kısım halkı da camide toplamıştır. Burada minbere çıkarak kendisinin va'z ve nasihat için gönderildiğini, sipahilerin serdarı tayin edildiğini söyleyerek halkı hep birlikte kadıları kazadan sürüp çıkarmaya ve ayaklanmaya davet eden şeyh, başına toplananlarla çarşıyı basmıştır. Ayrıca, Hz. Ali'ye hakaret ettiği, Mevlânâ'nın Mesnevî'sinin cehennemde konuşulacak lisanla yazıldığı iddiasında bulunduğu ve kazadaki ulemaya hakaretler yağdırdığı kaydedilmektedir.136</p>
	<p class="calibre1">5 Cumâdalâhire 994 / 24 Mayıs 1586 tarihini taşıyan bir başka belgede, Amasya silahtarlarından Mehmed adlı birinin mahkemeye sarhoş gelerek "Ben kâfirim, hamr içmek helaldir deyu elfâz-ı küfr söylediği", esnafın dükkânını basarak kendilerini dövdüğü, men olunmak istendiğinde şeriata küfrettiği tespit edilerek muhakemesini müteakip hapsolunduğu haber verilmektedir.137</p>
	<p class="calibre1"><span class="tab">            11 Şevval 999 / 2 Ağustos 1591 tarihli bir belge ise Üsküp'te geçen ilginç bir olayı haber veriyor. Nakledildiğine göre, Tebriz'den kaçıp Üs-küp'e gelen Hoca Mehmed adındaki Acem, "Sebb-i Şeyheyn" (ilk iki halifeye hakaret) etmekte, haram ve helal kavramlarına karşı çıkmakta ve Kur'an-ı Kerîm'e hakarette bulunmaktadır. Zendeka ve ilhadına delalet eden daha başka işler de yaptığı tespit edilmiştir. Bu sebeple yargılanıp katline hükmedilmiş olduğu halde, mâzul kadılar buna engel olmuşlardır. Bunun üzerine olayın yeniden dikkatle tahkik edilmesi istenmektedir.138</span></p>
	<p class="calibre1">Bu örneklerden anlaşıldığı kadarıyla, içlerinde din hizmetleri dahil, bürokrat ve asker kesiminden de bazı kimselerin yer aldığı, çeşitli mesleklerden devlet görevlilerinin çoğunluğu teşkil ettiği bu olaylar, imparatorluğun her tarafında görülebilmektedir. İşin dikkat çekici yanı, aynı zendeka ve ilhad suçunu işleyen sıradan halka veya bürokrasiye mensup kişilerin idamları emredildiği halde, sipahi olanların yalnızca hapsedilmelerinin istenmesidir. Bu, diğer suçlarda da böyledir. Bu ayrıcalığın sebebi, Osmanlı merkezi yönetiminin kendisine savaşlarda fiilen lazım olan ehl-i seyfı olabildiğince koruma altına alma gayreti olsa gerektir.</p>
	<p class="calibre1">BEŞİNCİ BÖLÜM</p>
	<p class="calibre1">OSMANLI İKTİDARININ</p>
	<p class="calibre1">VAHDET-İ MEVCÛD'ÇU (PANTEİST)</p>
	<p class="calibre1">MUHALİFLERİ</p>
	<p class="calibre1">I. BAYRÂMİYYE MELÂMÎSİ "ZINDIK VE MÜLHİD"LER A) Bayrâmiyye Melâmîliği'nin Teşekkülü:</p>
	<p class="calibre1">Bayrâmiyye Melâmîleri, veya 1561'den sonraki adıyla Hamzavîler, Osmanlı sariliğinin Kalenderîler'den sonra belki en ilginç kesimlerinden biri oldukları kadar, Hallâc-ı Mansûr geleneğine bütün mevcudiyetleriyle bağlı Vahdet-i Mevcûd'çu sûfi topluluklarından biri olarak da tasavvuf tarihinin en dikkate değer zümrelerindendir.</p>
	<p class="calibre1">ikinci Bölüm'de kısaca temas edildiği üzere, 9. yüzyılda Horasan'ın Merv ve Belh gibi önemli şehirlerindeki esnaf tabakası arasında güçlü bir tasavvuf akımı olarak doğan Melâmetiyye'nin, 14. yüzyılda çok muhtemelen Hurufîlik etkisiyle ileri derecede Vahdet-i Vücûd'çu bir eğilimle birleşmesi sonucu oluşan bu yeni dönemine, Devre-i Vusta (Orta Dönem) Melâmîliği veya İkinci Devre Melâmîliği demek genellikle âdet olmuştur. Bununla birlikte Bayrâmiyye Melâmîliği tabiri de çok kullanılır. Devre-i ûlâ (Birinci Devre) Melâmîliği adıyla da bilinen, 9. ve 10. yüzyıldaki Horasan Melâmetiyyesi,1 Vahdet-i Vücûd anlayışına yabancı olduğu halde, İkinci Devre Melâmîliğinin en büyük özelliği, bu anlayışla adeta özdeş hale gelmiş bulunmasıdır ki, Osmanlı döneminde hedef olduğu zendeka ve ilhad suçlamaları görünüşte bu noktadan kaynaklanır. Osmanlı düzenine ve resmi ideolojisine karşı takındığı muhalif tavır dikkate alındığında, bu dönem Melâmîliğini, klasik anlamda bir tarikattan daha çok, belki "yan siyasi bir toplumsal mistik hareket" olarak nitelemek daha uygun olabilir.</p>
	<p class="calibre1">Bu hareketin, 15. yüzyılda Hacı Bayrâm-ı Velî'nin kurduğu Bayrâmiy-ye tarikatı içinde oluştuğu çok iyi biliniyor.2 Aslına bakılırsa, Bayrâmiyye tarikatı da genelde böyle toplumsal bir hareket özelliğini gösteriyor. Kendi geleneğinde Safevîyye silsilesine bağlanan bu tarikat içinde, Hacı Bayrâm-ı Velî'nin 1429'da vefatıyla birlikte, esasında eskiden beri mevcut iki eğilim açığa çıkmıştı: Bayrâmiyye dervişlerinin bir kısmı, Ehl-i Sünnet çizgisine sıkı sıkıya bağlı ve siyasi iktidar çevreleriyle barışık bir tutumu temsil eden Ak Şemseddîn etrafında toplanırken, diğer bir kısmı da, bıçakçı esnafından Emîr Sikkînî diye de meşhur Dede Ömer'in (ö. 1475) çevresinde bir araya gelmişti.3 Bu olay Melâmiyye geleneğinde, Hacı Bayrâm-ı Velî'nin hırka ve tacının gerçek sahibinin kim olduğunun belirlenmesine dair, Ak Şemseddîn ile Dede Ömer arasında geçtiği rivayet olunan bir menkabeyle de tescil edilmek istenmiştir.4 Kanaatimizce Bayramiyye Me-lâmîliği'nin teşekkülünü kendi geleneksel mantığı içinde açıklamak isteyen bu menkabe, aslında Bayrâmiyye tarikatı içinde zaten var olan, ama o zamana kadar belirginleşmemiş ileri Vahdet-i Vücûd'çu tasavvuf anlayışıyla klasik zühdi tasavvuf anlayışı arasında eninde sonunda ortaya çıkacak olan meşrep ayrılığını, görünürdeki bir sebeple açıklamaya çalışmaktan başka bir anlam taşımamaktadır.5 Güçlü bir Vahdet-i Vücûd'çu espriyle gelişmiş olan bu melâmet anlayışı, esas itibariyle Hacı Bayrâm-ı Velî'nin kendisinde de mevcut olup, kanaatimizce asıl Bayrâmîlik, Dede Ömer'in temsil ettiği işte bu anlayışla sürdürülmüştür.</p>
	<p class="calibre1">Aslında Bayrâmiyye Melâmîliği'nin teşekkülünü, yahut başka bir deyişle, Bayrâmîlik'ten Bayrâmiyye Melâmîliği'ne dönüşümü hazırlayan şartların, bir yandan Dede Ömer'de ortaya çıkan ve belki onun (veya bizzat Hacı Bayrâm-ı Velî'nin) halifesi Bünyâmin-i Ayâşî'de de aynı şekilde devam eden coşkun bir Vahdeti Vücûd anlayışıyla, yalnızca ideolojik bir dönüşüm noktasından açıklamak kanaatimizce eksik olur. Belki bundan çok daha fazla, Osmanlı Devleti'nde Yıldırım Bayezid'in 1402'deki vefatından sonra yaşanan otorite boşluğunun, iktidar mücadelelerinin yol açtığı siyasal, toplumsal ve ekonomik krizleri düşünmek gerekir. On yıl gibi uzunca bir zaman süren bu mücadelelerin ardından ortaya çıkan büyük bir toplumsal bunalımın göstergesi olduğuna şüphe bulunmayan Şeyh Bedreddîn isyanının yarattığı sonuçlar, herhalde Bayrâmiyye Melâmîliği'nin doğuşunu hazırlayan şartların bir başka kısmını oluşturmaktaydı. Arkasından Fatih Sultan Mehmed'in sıb bir merkeziyetçi yönetim anlayışıyla tatbik ettiği toprak reformunun yol açtığı sıkıntıların, buna ek olarak Şehzade Cem ile II. Bayezid arasındaki iktidar kavgasının toplumda yarattığı güvensizlik ve sarsıntıların, aradan fazla bir zaman geçmeden işlemeye başlayan Safevî propagandasının 1500'lerde bütün Anadolu'da, hatta Rumeli'de sebebiyet verdiği tedirginliklerin payına da işaret etmek gerekiyor. Ayrıca Kanuni Sultan Süleyman döneminde, aslında yeni şartların Osmanlı toplumundaki yankısı olarak ortaya çıkmaya başlayan değişim krizleri sebebiyle içeride yaşanan sıkıntılardan da muhakkak ki bahsetmeliyiz.6 Bayrâmiyye Melâmîliği işte peş peşe yaşanan bu bir dizi siyasal ve toplumsal değişim bunalımının şevkiyle, Anadolu'nun tam ortasında, halkın beklentilerine, dertlerine çözüm bulamayan, kendi derdine düşmüş siyasal otoriteye mistik bir tepki olarak doğmuştur. Aşağıda görüleceği gibi, Bayrâmiyye Melâmîli-ği'nin temel karakteristiğini teşkil eden, hem siyasi, hem dini yetkiyi kendinde toplayan kutb-mehdî merkezli doktrin, muhakkak ki böyle bir ortamın bu sûfı çevrelerde yarattığı tepkinin ürünüydü. İşte bütün bunlar arasında Bayramiyye Melâmîliği, kendini siyasal iktidara karşı bir konuma yerleştirerek gizliden gizliye faaliyetlerini sürdürmeye çalıştı.</p>
	<p class="calibre1">B) Yapısal Özellikleri ve Sosyal Tabanı:</p>
	<p class="calibre1">Her durumda Bayrâmiyye Melâmîliği böyle bir mistik tepki anlayışıyla, toplumsal ve siyasal bunalımlardan en çok zarar gören iki zümreye, çiftçi ve esnaf zümresine dayanarak 15. yüzyılın ikinci yarısına doğru Bıçakçı Dede Ömer'in önderliği doğrultusunda, ilahi aşk ve cezbeyi sülû-kun esası kabul eden klasik Horasan Melâmetîliği'nin (veya Birinci Devre Melâmîliği'nin) bir anlamda devamı olarak tarih sahnesine çıktı. Bıçakçı Dede Ömer'in açtığı bu yolun, klasik anlamda teşkilatlı bir tarikat olmadığı hep söylenmiştir. Bu teşhis gerçekten doğru görünüyor. Bayrâmiyye Melâmîleri klasik bir tarikat mensubu olmadıklarına göre, neydiler? Ne 254 tür bir topluluk oluşturuyorlardı? Bu topluluğun yapısal nitelikleri neydi? Bu yapının arkasında nasıl bir sûfılik anlayışı, veya ne tür bir tasavvuf anlayışı yahut zihniyeti yatıyordu?</p>
	<p class="calibre1">Hemen belirtmek gerekiyor: Bayrâmiyye Melâmîleri, kendilerinin hem inanç, hem de siyasi iktidarın meşruiyet çerçevesinde saydığı öteki sûfı çevrelerden yapısal bakımdan da çok farklı olduklarını, bu farklılığın, hem siyasi iktidarı, hem halkı, hem de öteki sûfı çevreleri fevkalade tedirgin edeceğini, dolayısıyla kendilerini de zarara sokacağını çok iyi biliyorlardı. 16. yüzyılın ilk yarısında Edirne'deki Bayrâmiyye Melâmîleri'nin önderlerinden Pir Ahmed-i Edirnevî'nin müridlerinden birine yolladığı mektup, bize bu konuda oldukça iyi fikir veriyor. Bu mektuba göre, Melâmiler Ehl-i Sünnet ve Cemaat'e riayetkar olmaya özen göstermelidirler. Bunu için fikıh ve hadis öğrenmeleri gereklidir. Cahil sûfilerden olmamalıdırlar. Şer'i hüccet ve sicillere isimlerini geçirtecek bir duruma asla fırsat vermemeli, yani kesinlikle mahkemeye düşmemelidirler. Asla imam ve müezzin olmamalı, tekke yapmamalı ve bu gibi yerlerde bulunmamalıdırlar. Kesinlikle evlenmemeli, kadınlara asla yaklaşmamalıdırlar, çünkü kadınlar Melâ-mîyi manevi mertebelerden geri bırakır.7 Bir başka metinde ise, herhangi</p>
	<p class="calibre1">bir Melâmî dervişinin şeriatın ve tarikatın icaplarını yerine getirmemesi halinde, tevbe edip hatasını anlayana kadar cemaatten kovulması istenmekte, ancak tevbe ettiği ve pişman olduğu takdirde eski statüsüne iade edileceği belirtilmektedir. Pişman olmayanın bir daha cemaate dahil edilmesi kesinlikle söz konusu değildir.8</p>
	<p class="calibre1">Başka hiçbir sûfı topluluğunda örneklerine rastlamadığımız, yukarıya özetlenen şu kayıtlar, dünyanın her yerinde ve her devrindeki benzerlerinde olduğu gibi, karşımızda gerçek kimliğinin sezilmesinden azami derecede çekinen, tam anlamıyla bir gizli cemaat (societe secrete) bulunduğunu gösteriyor. Bir kere, gerçek inanç ve yaşayışlarının dışarıdan anlaşılmaması için, Melâmîler'in hiç taviz vermeden, olabildiği kadar sadakatle şeriat kurallarına uymaları, olmazsa olmaz bir şart olarak ileri sürülüyor.9 Gerçekten Ehl-i Sünnet yolunda olan, şeriat çerçevesinde kalan bir topluluğun liderlerinin ısrarla bu meseleyi vurgulamasının başka bir mantığı olduğu söylenemez. Bu ancak gerçekte böyle bir meşrebe mensup olmayan, ama güvenliği için öyle görünmek zorunda olan bir topluluğun ihtiyatkâr tutumunu yansıtmaktadır. Dolayısıyla söz" konusu kural, bir çeşit takiyye olabileceği gibi, aşağı derecedeki müntesipler için geçerli bir kural olarak da kabul edilebilir. Nitekim Bâtınîlik teşkilatında da aşağı derecedeki müridlere şer'i emirlerden zerre kadar ayrılmama konusunda kesin talimat verildiğini çok iyi biliyoruz.10 Ayrıca cemaat mensupları arasındaki ihtilafların, mahkemelere kesinlikle intikal ettiril-meyip cemaat içinde çözüme kavuşturulması konusundaki ısrar ve her ne şekilde olursa olsun kadı önüne çıkmaktan ve sicillere geçmekten olabildiğince kaçınma emri, gizliliği tavizsiz koruma amaçlı tedbirlerden başka bir şey değildir.</p>
	<p class="calibre1">Kaynakların tahlilinden, Bayrâmiyye Melâmîliği'nin, kutb tabir edilen şeyhin etrafında, onun bir bakıma yardımcısı olan "kalbe bakıcı"lar yahut "rehber"ler vasıtasıyla sımsıkı kenetlenmiş merkeziyetçi bir yapıya sahip bir sûfi çevre olduğunu görüyoruz.11 Böyle sıkı bir disipline tâbi tutulan Melâmî cemaati, aşağıda genişçe analizini deneyeceğimiz, kutb denilen bir önder tarafından yönetilir; ancak buna bağlı hiyerarşik bir idari yapılanma söz konusu değildir. Bu durum 19. yüzyılda Muhammed Nûru'l-Arabî (ö. 1888) zamanına kadar sürmüştür.</p>
	<p class="calibre1">Bu hususun dışında Melâmîliğin yapısal bakımdan belki çok önemli bir başka özelliği, diğer tarikatlar gibi, mensuplarının tekke, zaviye veya hanikahlarda toplanmış adı belli bir tarikat zümresi olmamaları sebebiyle, bağlılarının görünürde genellikle Halvetiyye, Nakşibeııdiyye, Mevleviyye, Bektaşiyye, Rifaiyye gibi tarikatların bünyelerinde bulunmasıdır. Başka bir ifadeyle, bu tarikatlann derviş ve şeyhleri arasında pek çok Melâmî mevcut olup dışarıdakiler onları bu tarikatların derviş veya şeyhleri zannetmekteydiler. Hiç şüphesiz bu sistem, Melâmîliğin yüzyıllar boyu süren varlığının güvenlik sigortası olmuştur.</p>
	<p class="calibre1">Melâmîlik bu yapısal özelliği çerçevesinde, Osmanlı dönemindeki varlığı boyunca, dayandığı sosyal taban itibariyle de bir gelişim ve değişim çizgisi sergilemiştir. Bayrâmîlik'ten doğmuş bulunması itibariyle, çok tabii olarak bu tarikatın daha ziyade çiftçi ve köylülerden, kısmen de sipahilerden oluşan sosyal tabanına vâris olmuş, ancak bu tabanının içine zamanla şehir ve kasabaların esnaf tabakasını da almasını bilmiştir. Bizzat Bıçakçı (Sikkînî) Dede Ömer ile başlayan bu dönüşüm, kendinden sonra sırayla kutb olan Bünyâmin-i Ayâşî, Pir Aliyy-i Aksarâyî ile hızlanmış ve İsmail-i Maşûkî ile doruk noktasına çıkarak Melâmîliği tam anlamıyla bir esnaf ve tüccar, dolayısıyla bir bakıma fütüvvet sûfıliği haline yükseltmiştir. Bu sayılanlardan sonra gelen Hamza Bâlî ve Hüsâmeddîn-i Ankaravî dönemlerinde ise Bayrâmiyye Melâmîliği siyasal iktidara karşı, söz konusu zümrelere dayanan geniş bir toplumsal hareket şekline dönüşecektir. Özellikle İsmail-i Maşûkî zamanında, imparatorluk merkezinde, Anadolu ve Rumeli topraklarında yüksek bürokrasiden, kapıkulu ocaklarından, sipahilerden, ulemadan, şair ve edipler arasından pek çok taraftar toplayan Melâmîlik,12 asıl sosyal taban olarak esnaf ve tüccar kesimine dayanması bakımından, bir anlamda Horasan Melâmedliği ile olan tarihsel bağını da yeniden kurmuş sayılabilir. Aslında bir kutb olmamakla beraber, İsmail-i Maşûkî'nin eniştesi Yakub-ı Helvâî'nin ve haleflerinin gayretleriyle başkent Melâmîliği iyice teşkilatlanmış ve sosyal tabanını önemli ölçüde geliştirmiştir.Bayrâmiyye Melâmîliğinin, yukarıda sayılan toplum kesimlerinden birçok mensubunu içinde barındırmasına rağmen, esas itibariyle iki kesime dayandığı görülür:</p>
	<p class="calibre1">1)  Birinci kesim, en başta bizzat Hacı Bayrâm-ı Velî'nin de temsilcisi olduğu çiftçi kesimidir. Özellikle Orta Anadolu Melâmîliği'nin hemen büyük çoğunluğuyla çiftçi olan köylüler ve kasabalılardan oluştuğu söylenebilir. Hacı Bayrâm-ı Velî'den sonra Bünyâmin-i Ayâşî, Pir Aliyy-i Aksarâyî ve Hüsâmeddîn-i Ankaravî, bu kesimi temsil ederler.</p>
	<p class="calibre1">2)  İkinci kesim ise, tıpkı Horasan Melâmedliği'nde olduğu gibi, esnaf ve tüccarlardır. Mesela Hacı Bayrâm-ı Velî'nin şeyhi olan Hamîdeddîn-i Aksarâyî'nin (ö. 1412) fırıncı esnafından olduğu ve bu sebeple"Somun-cu", halifesi Dede Ömer'in bıçakçı esnafından bulunması dolayısıyla"Sik-kînî" lâkaplarıyla tanındıkları hatırlanacak olursa, bu daha iyi görülecektir. Nitekim esas olarak 16. yüzyıldan 19. yüzyıla gelinceye kadar, Melâmî kutblarınııı veya önemli simalarının mühim bir kısmı, esnaf tabakasına mensuptur: Yakub-ı Helvâî (helvacı), Ahmed-i Sârban (deveci), Hasan-ı Kabâdûz (terzi), Kaygusuz Alâeddin (debbağ), İdrîs-i Muhtefî (terzi, tüccar), Hacı Kabâyî (elbiseci), Lebenî Beşir Ağa (sütçü) gibi.13 Diğer esnaflarla birlikte hemen tamamiyle bu zümreye dahil olan peştemalcı esnafı 16. ve 17. yüzyıllar İstanbul'undaki Melâmî hareketinin temel sosyal tabanını teşkil edecektir.14 Bayrâmiyye Melâmîliği'nin, Osmanlı başkentinde zendeka ve ilhad hareketlerine sahne olan esnaf tabakası arasında yayılmasını sağlayarak önemli bir gelişimi gerçekleştiren kişi, İsmail-i Maşûkî oldu. Bu genç kutb, Melâmîliğin tarihinde önemli bir dönüm noktasını simgeler. Bu yüzden Melâmî hareketini hiç şüphesiz geniş tabanlı mistik bir esnaf hareketi olarak da değerlendirmek yanlış olmaz.15</p>
	<p class="calibre1">Aslında bir meslek sahibi olma, kendi geçimini kendi elinin kazancıyla sağlama (kedd-i yemîn), belki esasında devletin kontrolünden uzak olma, devletin ihsanına bağımlı kalmama, dolayısıyla ekonomik özgürlüğünü daima elinde bulundurma amacını gerçekleştirmek için Bayrâmiyye Melâ-mîliği'nde vazgeçilmez bir erkân olarak kitaplarına geçmiştir.16 Fakat hiç şüphesiz bu erkân, bir yönüyle cemaati devlete karşı daha sorumsuz ve bağımsız bir konumda tutmak, diğer yönüyle de kimliği saklamak suretiyle daha serbest faaliyet gösterebilmek amacına yönelik olmalıdır. Çünkü bir iş güç sahibi olma, doğrudan doğruya Ahilik teşkilatıyla bağlantıya girmek demek olduğundan, bir yandan Bayrâmiyye Melâmîleri'ne mesleki dayanışma aracılığıyla çok güçlü bir destek yaratırken, öte yandan geçimlerini devlete borçlu olmamaları, bunun sonucu devletle bağlantılı durumda bulunmamaları sebebiyle gözlerden gizlenme, kontrol ve takibattan kurtulabilme avantajını bahşediyordu. Nitekim, yukarıda sözü edilen kalbe bakıcılar, yahut rehberler, genellikle her loncanın ahî reislerinden oluşuyordu.17 Bunun ne demek olduğu ve ne kadar büyük bir avantaj sağladığı, İdrîs-i Muhtefî'den bahsedilirken görülecektir.</p>
	</body></html>
