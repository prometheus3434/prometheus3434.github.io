<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>OSMANLI TOPLUMUNDA</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">C) Doktrin: "Kutb-Mehdî" Merkezli, Vahdet-i Mevcûd'çu Bir Din ve Dünya Görüşü</p>
	<p class="calibre1">Şimdi konumuz itibariyle bizi asıl ilgilendiren meseleye, yani Bayrâmiyye Melâmîleri'nin zendeka ve ilhad ile suçlanıp ölüme mahkûm edilmeleriyle sonuçlanan hareketlerin gerisindeki ideolojinin yahut tasavvuf doktrininin tahliline geçebiliriz. Bu ideoloji yahut doktrinin merkezinde, Vahdet-i Vücûd telâkkisi, daha doğrusu zaman zaman panteizme (Vahdet-i Mevcûd) kaçan bir anlayış ve bu çerçevede onunla doğrudan bağlantılı olan bir kutb ve mehdilik anlayışı bulunur. Her üç kavramın da Bayrâmiyye Melâmîliği'nde diğer sûfi çevrelerden çok farklı ve çok daha güçlü bir muhteva arz etmesi, bize bu zümre içinde meydana gelen bütün sosyal hareketlerin ideolojik temelinin, Ulûhiyyet - Kutbluk - Mehdî-lik şeklinde birbirine sımsıkı bağlı bu üçlü anlayıştan oluştuğunu gösteriyor. Dolayısıyla Bayrâmiyye Melâmîleri'nin tavırlarının anlaşılabilmesi, bu üçlü telâkkinin iyi bilinmesine bağlıdır denebilir. Bayrâmiyye Melâmîliği'nin yazılı geleneğinde bu doktrinin en iyi ifade edilmiş, en açık sergilenmiş halini, 17. yüzyılda yaşamış son derece ilginç bir şahsiyet olan Oğlan Şeyh İbrahim Efendi'nin, özellikle de Kasîde-i Dil-i Dânâ (veya Kut-biyye-i Dil-i Dânâ) eserinde buluyoruz.18</p>
	<p class="calibre1">Burada Vahdet-i Mevcûd hakkında uzun uzadıya gereksiz izahlara girişmek, bizi konumuzun bir hayli dışına çıkaracaktır.19 Bugün artık temelde bu doktrinin, bazı sûfi çevrelerin İslami ulûhiyyet (divinite) kavramını Ortadoğu'nun antik Yeni-Eflâtuncu, Hellenistik ve Gnostik mistisizminin çeşitli şartlar ve şekillerdeki etkisi altında uzunca bir süre yorumlaması sonucunda, yaklaşık 9. yüzyıldan itibaren belirginleşmeye başlayan mistik bir anlayış olduğu iyi biliniyor. 13. yüzyılda bu anlayış Muhyiddîn İbnü'1-Ara-bî tarafından panteizmden soyutlanarak Vahdet-i Vücûd anlayışına dönüştürülüp mükemmel bir metafizik sistem haline getirilmişti; böylece tasavvuf hareketlerini derinden etkilemiş, tasavvufun yarattığı büyük bir devrim olarak İslam kültür ve düşünce tarihinde yerini almıştır. Bu, aynı zamanda tasavvufun fıkıh karşısındaki zaferinin de bir göstergesidir.</p>
	<p class="calibre1">Vahdet-i Vücûd anlayışının Vahdet-i Mevcûd'a dönüşmüş biçimiyle Bayrâmiyye Melâmîliği'nin doktrinindeki yerini anlamaya çalışırken, bu kavramın ilk ortaya çıkışından günümüze kadar süren yüzlerce yıllık gelişim süreci boyunca, tasavvuf çevreleriyle ulema arasındaki mücadeleler esnasında iki taraf arasındaki törpülenmeler sonucu yavaş yavaş Sünni İslam'a eklemlenen, özellikle 17. yüzyılda İmam-ı Rabbânî tarafından Vahdet-i Şühûd adı altında yorumlanmış yumuşak biçimini değil, Kalenderiy-ye ve Bektaşîlik gibi diğer bazı sûfi çevrelerde aldığı biçimini, yani, hulul ile yorumlanmış şeklini dikkate almak gerekir. Bu şekil, Hallâc-ı Man-sûr'u, Fazlullah-ı Esterâbâdî'yi, İmâdeddîn Nesîmî'yi, Şeyh Bedreddîn'i, bir dizi Bayramı Melâmî şeyhini ve Pir Sultan Abdal'ı ölümü göze aldıracak derecede coşturan, bu anlayışın tasavvuf tarihindeki mimarı Muhyiddîn İbnü'l-Arabî'ye "şeyh-i ekfer" dedirten halinden de ötede olan panteist şeklidir.</p>
	<p class="calibre1">Bayrâmiyye Melâmîliği'nin bu panteist doktrininde Hurufîliğin de kuvvetle etkili olduğunu söylemek gerekiyor.20 Aşağıda bu doktrini incelemeye çalışırken, bu hususu takviye edecek ilginç verilere rastlayacağız. Bizce bu şaşırtıcı değildir. 15.-17. yüzyıllarda klasik Sünniliğin dışına çıkan bütün sûfi teşekküllerde bu etkiyi açıkça görmek mümkündür.</p>
	<p class="calibre1">En coşkun örneklerini İsmail-i Maşûkî ve Oğlan Şeyh İbrahim gibi kutuplarda gördüğümüz bu Vahdet-i Vücûd telakkisini Osmanlı dünyasında belirgin bir panteizm biçiminde seslendiren ilk şahsiyetin Şeyh Bed-reddîn olduğunu daha önce göstermeye çalışmıştık. Bayrâmiyye Melâmî-leri'nin Vahdet-i Vücûd anlayışları, aşağıda kendi kaynaklarından yapılan sık alıntılardan da açıkça görüleceği üzere,21 muhakkak ki geniş ölçüde Muhyiddîn İbnü'l-Arabî'nin anlayışına dayanmakla birlikte, İkinci Bö-lüm'de açıklandığı gibi, asıl 15. yüzyılda Anadolu'daki yoğun Hurûfî propagandasından bir hayli nasibini almıştı; dolayısıyla Hallâc-ı Mansûr geleneğine bağlı "Ene'l-Hakk"çı panteist yorumu yansıtıyor. Bu yorum, diğer Ortodoks sûfi mektepler gibi "fenafillâh" amacını güden zühdçü bir yorum olmayıp, İsmail-i Maşûkî'ninki gibi Allah'ın insanda zuhur ettiğine inanan cezbeci (coşkucu) bir yorum şekline dönüştüğü kadar, zaman zaman da tam anlamıyla hem hulûlcü, hem de panteist bir renk kazanarak Allah'ın insanın veya âlemin kendisinden başka bir şey olmadığı inancına da dönüşebilmektedir. Bu anlayışın en açık ve coşkun örnekleri, Oğlan Şeyh İbrahim Efendi tarafından dile getirilmiştir.22</p>
	<p class="calibre1">İşte Bayrâmiyye Melâmîliği, esas itibariyle böyle bir Vahdet-i Mev-cûd'çu yorum çerçevesinde, çok güçlü ve çok yönlü bir kutb anlayışına dayanmaktadır. Bu zümre içinde Osmanlı merkezi yönetimine, yahut siyasal iktidarına karşı gelişen hareketler, doğrudan doğruya bu kutb anlayışıyla alakalıdır. Bugün elimizde bulunan Bayrâmiyye Melâmileri'ne ait metinler, Melâmî kutblarının, "Allah'ın zuhur ettiği beden (mazhar-ı Hûda)" olarak düşünüldüklerini gösteriyor.23 18. yüzyıl başlarına kadar bu kutbları Hacı Bayrâm-ı Velî'den başlamak üzere şöyle sıralamak mümkündür:Bilindiği gibi kutb anlayışı, tasavvurun temel doktrinini oluşturan velayet teorisiyle sıkı sıkıya bağlantılı, çok önemli bir kavramdır. Bu kavramın ilk söz konusu edildiği yerlerden biri, 11. yüzyılın sûfı müelliflerinden Hucvîrî'nin Keşfü'l-Mahcûb adındaki ünlü eseridir. Hucvîrî burada velayet teorisini tartışırken, büyük mutasavvıf Hakîm-i Tirmizî'nin (ö. 908) sözleriyle kutb kavramından da söz eder.24</p>
	<p class="calibre1">Bazen Gavs (yardım) ile aynı anlamda kullanılmakta, bazen de, sâhi-bü'l-vakt veya sâhibü'z-zaman (Sâhib-zaman) kelimeleriyle ifade edilip insan-ı kâmil kavramıyla da özdeş kabul edilen bu terim, daha sonraki tasavvuf kaynaklarında da uzun uzadıya açıklanmıştır. Menşei itibariyle herhalde İslam öncesi İran mistik kültürü ve muhtemelen Yeni-Eflatuncu telakkilerin etkisiyle tasavvuf düşüncesinde teşekkül etmiş olması gereken kutb anlayışı, velayet teorisine göre, bu kâinatın yönetiminden sorumlu olup aşağıdan yukarıya doğru, sayıları giderek azalmak suretiyle bir mertebeler silsilesi meydana getiren "velîler pramidi"nin tepe noktasındaki şahsiyettir. Kâinatta maddi-manevi her türlü tasarruf yetkisine sahip, kısaca "Allah'ın adına kâinatı idare eden en büyük velî"dir. Bu konuda klasik tasavvuf kaynaklarındaki açıklamalar, teferruatta bazı değişiklikler, farklı izahlar ortaya koyarlar. Kimine göre her velî hiyerarşisinin kendine mahsus bir kutbu vardır, kimine göre ise hepsinin üstünde kutbü;l-aktab denilen bir tek kutb bulunur.25</p>
	<p class="calibre1">Bu tartışmalar tahlil edildiği zaman, İslam dünyasında velayet teorisinin zaman içerisindeki gelişim çizgisine paralel olarak kutb inancında da kısmen bir değişimin söz konusu olduğu anlaşılıyor. Öyle görünüyor ki, tarikatların 11. yüzyıldan itibaren iyice üstünlük kazanmasından sonra, her tarikat çevresi, kendi şeyhini kutb, hatta kutbü'l-aktab kabul etmeye başlamıştır. Bayrâmiyye Melâmîleri'nde de durum aynıdır. Yukarıda listesini verdiğimiz Melâmî şeyhleri, bir öncekinden hilafet almak suretiyle, sırayla kutb kabul edilmişlerdir.</p>
	<p class="calibre1">Muhtelif Melâmî kaynakları, kutb telakkisine dair bazı açıklamalarda bulunurlar. Bu açıklamaların en ilginçleri, 17. yüzyıl Melâmîler'inden Lâ-lîzâde Abdülbâkî ile, 18. yüzyılda Bandırmalızade Hâşim Mustafa'nın eserlerinde yer alır. Lâlîzâde, Bayramı Melâmîliği'ndeki kutb için aynen şunları yazıyor:</p>
	<p class="calibre1">İmdi malûm ola ki bi-emrillâhi teâlâ vârisü'1-haml-i Muhammedi olan Kutb-i Zeman dünyadan âhirete hırâmân oldıkda makam-ı şerifine istihlâf olunan merkez-i dâire-i eflâk-i kulûb-ı sâlikân kim idiğin lisan ile beyan olunmayup ve lâkin ol-vakt mahz-ı fazl-ı İlâhî'den her kime müyesser olursa Hak sübhânehû ve teâlâ cemî-i esma ve ef âl ve sıfât-ı zâtiyyesiyle âna bi-lâ vâsıta mütecellî kalb-i şerifleri mirât-ı mücellâda kamilen nûr-ı âfitâb-ı vahdet olmağla ol ek-mel-i tehammül merkez-i kutbiyyetde kaim ve umûr-ı dîni hak ve adi üzre görmek içün min indillâh halîfe ve hakem olduğına şehâdet-i hakka idüp kat'an kendünün verâset-i kâmile ve kutbiyyetine şekk ve gümân kalmaz....Ev-sâf-ı beşeriyyeden bi'1-külliyye pâk ve mücerred ve envâr-ı rhahabbet ile ... anlar melekiyyet-i tâmme husule getürmekle ... Kutb-ı âlem intikal itdikden sonra ihvân-ı tarîkatdan her birine gönül koşup ol nûr-i âfitâb-ı mahabbet kangı burç ve matladan dırahşân olursa bi-lâ reyb velâ müştebih ânın hilâfetine şehâ-det ideıier ve bazısı zahiren kutb-ı âlem'in vechinde bir nişan görür ki şahs-ı şerifini ol nişan ile bilür ve bulur.26</p>
	<p class="calibre1">İmdi biz-zât pîr ve mürşid-i fukarây-ı Melâmiyye rûh-i Muhammedi'dir. Vahiden ba'de vâhid zahir olan aktâb-ı zemân anların mürşididir, bi'ş-şahs Sâ-hibü'z-zeman malûmlarıdır, esrâr-ı kaza ve kaderden bir sırr-i ilâhî dahî oldur ki irâde-i rabbani rûy-i arzda kangı iklimin imaretine taalluk iderse evvelâ Kutb-i zemân ve Halîfe-i Nefs-i Rahman ol iklimde zahir ve nümâyân olup...27 Bandırmalızade ise bu konuda şunları yazıyor:</p>
	<p class="calibre1">İmdi ey davây-ı îman ve ikrar eyleyen hazer eyle ki serhadd-i hakîkatde muhâ-faza-i hısn-ı Melâmiyyûn'a Hâtemü'l-Enbiyâ Mürşid-i âlem'in a'mâl ve ePâli-ni görmeğe ve bilmeğe talip olma. Anların ahvâli akla sığmaz ... (Kul innemâ ene beşerun mislüküm yûhâ ileyye) mısdâkınca neslen bade nesi ve karnen bade karn ile'1-ebed vâris-i esrâr-ı nübüvvet ve velayet Hâtemu'l-evliyâ Sultâ-nu'1-Melâmiyyin olanların tecdîd ve zuhûr-ı beşeriyyetleri (sümme'l-emsel bi'1-emsel) delaletiyle aded-i zevk ve irfanları bî-nihâye olmakdır. Ve kezâlik esrâr-ı nübüvvet ve envâr-ı velayete mazhar-ı vâris-i çehârdeh merâtib seyriyle zuhur ider. Hâtemü'l-evliyâ ve Sultânü'l-Melâmiyyin hazerâtının uzv-ı mübarekleri cümle ecsâdı ve kuvâları cümle ervahı muhîtdir. Ve her biri bir anda ... diledüği suret ve ecsâd ile istedüği zemanda ve mekânda tayy-ı amel eyler. Bir anda hem meşrıkda hem mağribde ve hem Mekke'de ve hem rûhu'l-ecsâd olan cesed-i pâki oldığı mahalde göriııür. Belki her anda ve her zemanda ve her mekânda bir suret ile zahir olur.28</p>
	<p class="calibre1">Bandırmalızâde eserinin bir başka yerinde kutb telâkkisini Vahdet-i Mevcüd anlayışı çerçevesinde şöyle açıklıyor:</p>
	<p class="calibre1">... (Kutb) her bâr ki ufuk-ı mevâlîd-i selâse ve câmi-i anâsır-ı erba'a olan insan suretinde zahiren ve batman terakki eylese ufuk-ı inşân olan şâbb-ı emred suretinde tecellî zuhur ider, mazhar-ı tâmm olur (...) Ol zemân mazhar-ı nûr-ı Muhammedi vâris-i sırr-ı Ahmedî Hâtemu'l-evliyâ ve Mürşid-i âlem tarafin-dan feyz-i rabbânî ve rûh-i sultanî irişüp ol vâdîden halâs olursa sırr-ı vahdete irişüp her vâdîden ve her sûretden tecellî-i Zât zuhur idüp her yüzden göri-nen (...) sâcid ve mescûd zâkir ve mezkûr olup müntehâsı kalb-i mürşide mi'râc idüp...29</p>
	<p class="calibre1">Yukarıya nakledilen metinler, Bayrâmiyye Melâmîliği'ııde kutb anlayışını bütün açıklığıyla ortaya koymaktadır. Bu metinlerde çizilen kutb portresi, kutsal bir ilahi varlığı anlatması itibariyle dikkatle üzerinde durulmayı gerektiren bir kavram olarak ortaya çıkıyor. Bu metinlere göre kutb, gerçekte "rûh-ı Muhammedî"dir; Allah'ın tecelligâhıdır; Allah ona bütün sıfatlarıyla vasıtasız olarak tecelli ettiğinden, her zaman ve mekânda dilediği şekil ile görünür; gelmiş geçmiş bütün Melâmî kutblarında görünen de aslında odur.30 Nübüvvet ve Velayet'i şahsında temsil eder; yeryüzündeki bütün işleri hak ve adalet ile yönetmek üzere bizzat Allah tarafından halife ve hakem kılınmıştır. Kısacası kutb, Allah'ın bu âlemi yönetmek üzere ilahi yetkilerle donattığı, insan görünümündeki insanüstü, fevkalade bir varlık, adeta Allah'ın kendisidir. Metinlerin dolambaçlı üslup gayretlerine rağmen söylenmek istenen bizce budur.</p>
	<p class="calibre1">İşte, bu inancın tabii sonucu olarak Bayrâmiyye Melâmîliği'nde kutb, yalnız manevi değil, özellikle dünyevi otoriteyi de ele alarak adaleti hâkim kılacak Mehdî kavramıyla da birleştirilmiş, yani zamanın gerçek sahibi, sâ-bibü'z-zaman (veya sâbib-zaman) olarak düşünülmüştür. Sâhib-zaman aynı zamanda Sûret-i Rahman, yani Allah'ın görüntüsüdür.31 Böylece Bayrâmiyye Melâmîliği'nin doktrininde kutbun hem dini, hem de dünyevi (daha doğrusu siyasi) olmak üzere iki misyonuna işaret olunduğu görülmektedir ki, işte Melâmîler'in Osmanlı iktidarına neden karşı çıktıkları sorusunun cevabı da burada yatmaktadır. Çünkü Melâmiler bu inançlarının tabii şevkiyle Osmanlı sultanlarının hem dini, hem dünyevi otoritesinin gayri meşru olduğunu düşünmekte, dünyayı yönetmesi gereken asıl otoritenin de kendi kutbları olduğuna inanmaktadırlar. Biz bu inancın tipik bir tezahürünü, aşağıda Hamza Bâlî ile ilgili kısımda göreceğiz. Nitekim Lâlîzâde Abdülbâ-kî, kutbun "İmâmü'l-müminîn ve Halîfe-i Seyyidü'l-mürselîn" olduğunu da söylüyor.32 Bu, açıkça Osmanlı saltanat ve hilafetinin reddi anlamına gelir ki, Lâlîzâde ile çağdaş olan 17. yüzyılın tanınmış Melâmî şeyhlerinden Sunullah Gaybî de, Sohbetname adıyla meşhur eserinde, bir Melâmî kutbunun ağzından "vezîr ve padişah oldur ki Üçler'e ve Yediler'e ve Kırklar'a ve Ricâl-i Gayb'e rahat irişdire... Hâlâ bunlar (Osmanlı sultanları ve vezirleri) ehl-i Hakk'ın (Melâmiler) adüvvi canlardır" cümlesiyle Bayrâmiyye Melâ-mîleri'nin Osmanlı iktidarına bakışlarını açıkça gösterir.33</p>
	<p class="calibre1">Aşağıda kendilerinden bahsedilecek olan Melâmî şeyhleri, muhtemelen Bünyâmiıı-i Ayâşî'den itibaren bu kutb-mehdî iddiasının fiilî sahipleri olarak Osmanlı iktidarına karşı sâhib-zaman kimliğiyle harekete geçmişlerdi. Bayrâmiyye Melâmîleri'nin merkezi yönetime karşı, hemen tümüyle Kanuni Sultan Süleyman zamanına rastlayan bu çıkışlarını,34 böyle bir doktrine sahip oldukları için, garipsememek gerekir. Nitekim sûfi çevrelerin siyasi iktidarlara yönelik bu tür hareketlerinin, tasavvuf tarihinde daha önce rastlanmış başka örnekleri de bulunmaktadır. Kutbun bu dini-siyasi çifte misyonunun, aynen Hurûfilik'te de bahis konusu olduğuna, bu sebeple Hurûfîler'in Fazlullah-ı Esterâbâdî zamanından itibaren Timur Devleti'ne karşı birkaç defa huruç teşebbüsünde bulunduklarına yukarıda temas edilmişti. Bu sebeple, Bayramîyye Melâmîlerindeki çifte misyonlu kutb-mehdi anlayışının esas itibariyle Hurufîliğe kadar uzanan bir tarihsel arka planı olduğu kuvvetle muhtemel görünüyor.</p>
	<p class="calibre1">Bayrâmiyye Melâmîleri Osmanlı iktidarına ve onun düzenine karşı böyle bir düşüncenin ve bundan kaynaklanan birtakım hareketlerin faili olmaları yüzünden merkezi yönetimin çok sıkı takibatına uğruyor, şiddetli cezalara çarptırılıyorlardı;35 ancak iMelâmîler'e karşı olanlar yalnızca siyasi çevreler değildi. Çoğu ulema, hatta çoğu tarikatlar da, doktrinleri ve şeriata aykırı sözleri, yaşantıları, bazı tavır ve hareketleri, hatta şer'i emir ve yasaklara karşı lakayt tutumları sebebiyle Bayrâmiyye Melâmîleri'ne hiç de iyi gözle bakmıyorlardı. Buna karşı bir savunma tedbiri olarak Melâmî şeyhleri, cezbe halinde söyledikleri sözlere kesinlikle dikkat etmeleri, yani -kendi tabirleriyle- "şathiyye" söylememeye özen göstermeleri, şeriat çerçevesinde kalmaya olabildiğince dikkat etmeleri, Vahdet-i Vücûd'la ilgili meselelerde inandıklarını açık açık söylememeleri hakkında müridlerini hep uyarmışlardır. Bu hususta elimizde belgeler bulunmaktadır. Bunlardan biri, aşağıda sözü edilecek olan, 17. yüzyıl Melâmî kutublarından Sütçü Beşîr Ağa'nın çok dikkate değer mektubudur. Bu mektupta Sütçü Be-şîr Ağa'nın müridlerine dikkatli olmalarım, şeriata titizlikle uymalarını, hele devir ve benzeri bazı konularda uluorta konuşmamalarını sıkı sıkı tenbih ettiği görülecektir.36Yine 17. yüzyılda ileri gelen kutublardan Oğlan Şeyh İbrahim Efendi'nin de benzer konuları sık sık gündeme getirdiğini, mesela, müridlerini "semt-i maaşlarının muntazam olması", "şer'-i şerife kemal mertebe riayet", "Vahdet'e müteallik söz söylemek lazım geldikte'alâ tarîki'n-nakl söylemek" hususunda uyardığını görüyoruz.37 Bu tür uyarıların bütün Melâmî kutbları tarafından yapıldığına şüphe yoktur. Yukarıda da belirtildiği üzere, bu bir çeşit takiyye olarak değerlendirilebilir. Ancak bu sayede belli bir rahatlığa kavuşabilmenin arzu edildiği muhakkaktır.</p>
	<p class="calibre1">Bununla beraber her zaman tam bir kontrol mümkün olamadığı için, doktrinleri konusunda etrafa sızan birtakım sözler, Bayrâmiyye Melâmîleri'nin ulema ve diğer tarikat çevrelerinde zındık ve mülhid olarak algılanmalarına yol açıyordu.38 Nitekim kendileri hakkında daha 15. yüzyıldan itibaren şeriata uymadıkları hakkında dedikodular çıkmıştı.39 16. yüzyılda ise, özellikle İsmail-i Maşûkî'den itibaren aleyhlerinde diğer sûfı çevrelerde bir faaliyet başlamış, hele Hamza Bâlî'den sonra bu faaliyetler yazılı</p>
	<p class="calibre1">reddiyeler şeklinde tam anlamıyla bir Melâmî aleyhtarı kampanyaya dönüşmüştü. Bu dönemlerden kalan bazı risaleler bugün elimizde bulunuyor ki, bunlarda daha çok Bayrâmiyye Melâmîleri'nin Vahdet-i Vücûd'a dair görüşleri eleştiriye tâbi tutulmakta ve kendilerinin bu görüşleri sebebiyle Ehl-i Sünnet dışı oldukları vurgulanmaktadır.40</p>
	<p class="calibre1">Gerek İsmail-i Maşûkî olayı, gerekse bu kampanya, Melâmîler'i güç durumda bırakmış olmalı ki, Melâmî şeyhleri İstanbul'u terk ederek uzunca bir süre mensuplarını taşradan idare etmeyi tercih ettiler; böylece hem merkezi yönetimin, hem de kendilerine karşı olan diğer çevrelerin gözünden olabildiğince uzak kaldılar. Daha önce de ifade edildiği üzere, Bayrâmiyye Melâmîliği, Göynük'te yerleşmiş bulunan Bursalı Bıçakçı Dede Ömer ile başladı. 1496'da vefatını müteakip, yerine Ankara yakınında bugünkü Ayaş kasabasında oturmakta olan bir çiftçi, Bünyâmin-i Ayâşî geçmişti.</p>
	<p class="calibre1">Bayrâmiyye Melâmîliği'nin doğuş ve gelişmesi, sosyal tabam ve doktrini hakkında bu kısa ve genel açıklamalardan sonra, şimdi, kısaca Melâmî hareketi dediğimiz, Osmanlı resmi ideolojisine ve düzenine karşı, zen-deka ve ilhadla suçlanan şahsiyetler aracılığıyla 16. ve 17. yüzyıl boyunca sürdürülen bu mistik sosyal hareketleri daha yakından inceleyebiliriz.</p>
	<p class="calibre1">D) Osmanlı İktidarının Kırsal Kesim Melâmîliğinden Kurban Aldığı Kutb-mehdîler</p>
	<p class="calibre1">1. Bünyâmin-i Ayâşî (ö. 1520 ?)</p>
	<p class="calibre1">Bu zatla birlikte Bayrâmiyye Melâmîliği'nin merkezi Hacı Bayrâm-ı Velî zamanındaki gibi yine Ankara havalisi oldu. Göründüğü kadarıyla bu sûfı çevreyle Osmanlı merkezi yönetimi arasındaki soğuk ilişkiler, muhtemelen Bünyâmin-i Ayâşî zamanında başladı.</p>
	<p class="calibre1">Bazı kaynakların ve Bayrâmiyye Melâmîliği geleneğinin Dede Ömer'den sonraki ikinci kutbu ve Dede Ömer'in tek halifesi olarak gösterdiği Bünyâmin-i Ayâşî hakkında, Melâmî kaynaklarındaki bilgiler bazen birkaç kelimeyi, bazen üç beş satırı geçmez.41 Yalnız Sarı Abdullah Efendi'nin Semerâtü3l-Fuâd\ndz onunla ilgili bir menkabe kaydedilmiştir.42 Belki hükümet merkezinden çok uzak bir kırsal bölgede yaşamış olması ve yaşadığı dönemde Melâmî geleneğinin henüz yeterince kuvvetlenip yerleşmiş bulunmaması bu bilgi kıtlığının sebebi olabilir. Asıl adının Mustafa olup İbn Yâmin (Bünyâmin) diye şöhret bulduğu söyleniyor.43 Dede Ömer'in halifesi olduğu hakkında, yazılı Melâmî kaynaklarındaki rivayet, Hacı Bayrâm-ı Velî ve vakfıyla ilgili daha sonraki bazı kaynaklarda ve resmi belgelerde doğrudan Hacı Bayrâm-ı Velî'nin halifesi olarak değişmiş görünüyor.44 Bu, Bünyâmin-i Ayâşî'nin hangi vasıta ile Melâmî kutbu olduğu konusunu bir mesele haline getiriyor. Çünkü, Dede Ömer'in halifesi kabul edildiği takdirde Bayramı Melâmîliği'ni Dede Ömer'le, doğrudan Hacı Bayrâm-ı Velî'nin halifesi kabul edildiği takdirde kendisiyle başlatmak gerekir. Belki asıl önemli olan husus şudur ki, her iki durumda da Bayramı Melâmîliği'nin siyasi iktidar karşıtı tavrı, Bünyâmin-i Ayâşî'nin kuvvetli nüfuz ve etkisiyle ortaya çıkmış kabul edilebilir.45</p>
	<p class="calibre1">Semerâtü'l-Fuâd'&amp;aki menkabe, Kanuni Sultan Süleyman'ın Rodos adası kuşatmasındaki ilk başarısızlığını, Bünyâmin-i Ayâşî'nin o sırada Kütahya kalesinde mahpus bulunmasıyla açıklayan tipik bir metindir. Osmanlı resmi kaynakları hiç böyle bir kişiden ve olaydan bahsetmezken, Melâmî kaynakları onun "bazı isnad ile Kütahya kal'asına habs olunduğu"nu yazarlar. Bu "isnad"ın ne olduğu ise tamamiyle meçhuldür. Bu menkabede anlatıldığına göre, padişah maiyetindekilere başarısızlığın sebebini sorduğunda, pirin sevenlerinden olan padişahın çuhadarı, onun kalede hapsedilmiş bulunması yüzünden muhasaranın uzadığını bildirmiş, padişah da salıverilmesi için emir vermiştir. Rivayete göre, Bünyâ-min-i Ayâşî'nin hapisten çıkması üzerine, aynı gün Rodos fetholunmuştur.46</p>
	<p class="calibre1">Melâmî geleneğinin bakış açısını yansıttığı kadar, Melâmîler'in Osmanlı sultanlarının yakın çevresine kadar girdiğini de gösteren bu menkabede, Rodos'un fethinden önce ölmüş bulunan Bünyâmin-i Ayâşî'yi yüceltmek için anlatılan fetih hadisesinin kronolojiye uymadığı bir yana,47 bizi asıl ilgilendiren, onun neden hapiste olduğu konusudur. Eğer bu menkabede anlatılan hapis hikâyesi doğru ise, Bünyâmin-i Ayâşî'nin muhtemelen merkezi yönetime karşı bir hareket şüphesiyle tutuklanmış olabileceği hatıra geliyor; bu yüzden söz konusu "isnad"ın doğrudan doğruya bir mehdîlik iddiasıyla ilgili bulunduğu kuvvetle muhtemeldir. Zira -biraz aşağıda söz konusu edilecek olan- halifesi Pîr Aliyy-i Aksarâyî'nin aynı ithama maruz kaldığını çok iyi biliyoruz. Ancak bugün için varsayım olmaktan ileri gitmeyen bu kanaatin doğruluk payını test edecek herhangi müspet bir veriye şimdilik sahip değiliz. Eğer bu varsayım doğrulanırsa, o zaman Bünyâmin-i Ayâşî'yi Bayrâmiyye Melâmîliği geleneğin-deki zendeka ve ilhad suçuna muhatap olan, belki bu sebeple de Osmanlı merkezi yönetiminin takibine ve cezalandırılmasına maruz kalan ilk kutb-mehdî olarak düşünebiliriz.48</p>
	<p class="calibre1">Bünyâmin-i Ayâşî'nin hilafeti meselesi gibi, vefat tarihi de problemlidir. Bu konuda kaynaklarda 916/1510, 918/1512 ve 926/1520 gibi birtakım tarihler verilmektedir. Rodos adasının kuşatılmasıyla ilgili menkabe dolayısıyla bu tarihe daha yakın olan 1520 belki doğru kabul edilebilir.</p>
	<p class="calibre1">2. Pîr Aliyy-i Aksarâyî (ö. 1528)</p>
	<p class="calibre1">Bünyâmin-i Ayâşî'nin ne tür bir "isnad" ile hapsolunduğunu açıkça ifade etmeyen Melâmî kaynakları, yerine geçen halifesi Pîr Aliyy-i Aksarâyî konusunda biraz daha açıktırlar. Rivayete bakılırsa, tıpkı şeyhi gibibir çiftçi olup Niğde yakınındaki Aksaray'da oturan Pîr Ali hakkında, mehdîlik iddiasında bulunduğu gerekçesiyle tahkikat açıldığı anlaşılıyor.</p>
	<p class="calibre1">Önde gelen kaynaklarımızdan birinin yazarı ve kendisi de bir Melâmî olan Sarı Abdullah Efendi'nin "Vâris-i velayet-i hakîkat-i Muhammediy-ye" sıfatıyla nitelendirdiği Fır Ali'nin49 tam adının, bütün Melâmî kaynaklarında Alâeddîn Ali olduğu yazılıysa da, Gölpınarlı, Aksaray'da bulunan türbesindeki mezar kitabesine dayanarak Bahâeddîn Ali olduğunu söylüyor.50 Pîr Aliyy-i Aksarâyî, Kanuni Sultan Süleyman dönemini idrak etmiştir. Daha önceki şifahi rivayetlerin 17. yüzyılda yazıya geçirilmesiyle teşekkül eden Melâmî geleneği, Bünyâmin-i Ayâşî'nin halifesi ve ondan sonraki Melâmî kutbu sayılan bu zat hakkında da fazla bilgi vermemekle beraber, mevcut Melâmî kaynaklarında birbirinden aktarılarak tekrarlanan bir menkabe kaydeder. Bu menkabeye göre, birtakım kimseler şeyhe iftira maksadıyla (!) onun kendisini mehdî ilan ettiğine dair bir söylenti çıkarmışlar ve İstanbul'a şikâyette bulunmuşlardır. Bunun üzerine durumun araştırılması istenmiş ve anlaşıldığına göre Aksaray'da bir mahkeme düzenlenerek Pîr Ali burada yargılanmış, sonunda masumiyeti anlaşılıp salıverilerek sonuç İstanbul'a bildirilmiştir. Hadisenin gerçeklik derecesini merak eden Kanuni Sultan Süleyman, rivayete göre Acem (Irakeyn) seferine giderken Aksaray'a uğrayarak tebdili kıyafetle şeyhi ziyarete gelip bizzat kendisi sorgulamış, fakat sonunda söylentilerin gerçeği yansıtmadığını anlamış, şeyhin yüceliğini kabul etmiştir.51</p>
	<p class="calibre1">Ne var ki, Melâmî kaynaklarındaki bu rivayetin gerçeği yansıttığı çok şüpheli görünüyor. Zira Gölpınarlı'nın Melâmilik ve Melâmiler isimli eserinde yayımladığı, Pîr Ali'nin Aksaray'daki türbesinde bulunan 935/1528 tarihli mezar kitabesinde geçen "es-sa'îd eş-şehıd" ibaresi, bizzat Gölpınarlı'nın da söylediği gibi, mehdîlik iddiasının vaki olmuş ve adı geçen şeyhin bu yüzden öldürülmüş olabileceğini düşündürüyor52 Fakat onun ölümünden (veya öldürülmesinden) bir yıl önce, 1527'de yine mehdîlik iddiasıyla ortaya çıkıp üstelik büyük bir ayaklanma harekâtı başlatan Şah Kalender hakkında Osmanlı resmi kaynaklarında bol bilgi bulunduğu halde, Pîr Aliyy-i Aksarâyî'den hiç söz edilmemesi ilginçtir. Bu ise bize, şeyhin mehdîlik iddiasını Şah Kalender gibi uygulama alanına geçiremeden öldürüldüğünü düşündürüyor. Bir yandan Şah Kalender ayaklanması, diğer yandan aynı yılda vuku bulan Molla Kâbız hadisesi de göz önüne alındığında, Osmanlı merkezi yönetiminin bu kadar şiddetli davranması, muhakkak ki devletin kendi güvenliği açısından duyduğu endişenin bir sonucuydu.</p>
	<p class="calibre1">3. Hüsâmeddîn-i Ankaravî (ö. 1557)</p>
	<p class="calibre1">Bayrâmiyye Melâmîliği'nin çiftçi kesiminden oluşan Anadolu koluna mensup bulunmakla beraber, Ahmed-i Sârban'dan sonra kutb olan Hüsâmeddîn-i Ankaravî hakkında Melâmî geleneğindeki bilgilerle resmi Osmanlı belgelerindeki bilgiler birbirine uymaz. Osmanlı yönetimine karşı gelen diğer bütün Melâmî şeyhleri gibi, Hüsâmeddîn-i Ankaravî'nin de bir iftiraya kurban gittiği görüşünü vurgulayan ana Melâmî kaynağı, Sarı Abdullah Efendi'nin Semerâtü'l-Fuâd'ıdır. Diğerleri ondan ufak kelime değişiklikleriyle nakillerde bulunurlar.</p>
	<p class="calibre1">Semerâtü'l-Fuâd'z göre, Şeyh Hüsâmeddîn-i Ankaravî, doğduğu ve 272 yaşamakta olduğu Ankara'ya bağlı Haymana'daki Kutluhan köyünde cuma ve bayram namazları için bir cami yaptırmaya teşebbüs etmiş ve bütün müridlerini çağırarak elbirliğiyle işi sona erdirmek istemiştir. Birtakım askerler (sipahiler) de bu davete katılarak inşaatta gönüllü olarak çalışmaya başlamışlardır. O sırada Ankara haslar voyvodası, şeyhin oğluna ait uzun zamandan beri göz koyduğu güzel Arap atını istemiş, beriki vermeyi reddedince, İstanbul'a şikâyette bulunarak şeyhin bütün müridlerini ve bazı askerleri başına topladığını, muhtemelen "bir fesada mübaşeret eylemek üzere" olduğunu bildirmiştir. Bunun üzerine merkez derhal şeyhin tutuklanıp hapsedilmesini ve hadisenin araştırılmasını istemiş, şeyh tutuklanıp Ankara kalesine konulmuştur. Ne var ki, ömrü vefa etmemiş ve rivayete göre bir sabah cesedi bulunmuştur.53</p>
	<p class="calibre1">Buradaki hikâye, 14. yüzyılda Elvan Çelebi'nin Menâkıbü'l-Kudsiy-ye^sinde, 1239'da Anadolu Selçuklu döneminde büyük bir isyana öncülük eden büyük dedesi Baba İlyas için anlatılan hikâyenin neredeyse aynısıdır.Orada da Elvan Çelebi, Baba İlyas'ın oturduğu Çat köyünün kadısı Köre Kadı'nın şeyhin çok güzel olan kır atını istediğini, ancak şeyhin buna razı olmaması üzerine, Sultan Gıyaseddîn'e mektup yazarak onun sultana karşı ayaklanmak niyetinde olduğunu bildirdiğini, bunun üzerine sultanın aniden köyü basmak üzere asker yolladığını nakleder.54 Bu benzerlik, Sarı Abdullah Efendi'nin bu hikâyesinin güvenilirliğini sarsmakla birlikte, kendisinin gerçekten bir kıyam hareketine girişmek üzere bulunduğu ihtimalini gündeme getiriyor. Nitekim Zeyl-i Şakayık da, Şeyh Hüsâmeddîn-i Ankaravî'nin çok cezbe sahibi biri olması sebebiyle, bir harekete girişeceği şüphesiyle teftiş emri verilerek şer'i kurallara uygun bir biçimde yargılanmak üzere Ankara kalesine hapsedildiğini, ancak sabaha cesedinin çıktığını yazar ve ölüm tarihi olarak 964 /1566-67 yılını verir.55</p>
	<p class="calibre1">Oysa Başbakanlık Osmanlı Arşivi'ndeki biri 5 Zülkade 975 (2 Mayıs 1568), diğeri 18 Muharrem 976 (13 Temmuz 1568) tarihli, hadiseyle ilgili iki mühimme kaydından ikincisinde, "maslûb Şeyh Hüsam" tabirinin bulunması, şeyhin Melâmî kaynaklarında iddia edildiği gibi kendi eceliyle değil, resmen idam olunduğunu gösteriyor.56 Nitekim, 16. yüzyılın ikinci yarısında en faal oldukları bir dönemde Bosna eyaletindeki Bayrâmiyye Melâmîleri'ni çok yakından tanımış bulunan Münîrî-i Belgrâdî diye meşhur Nûrullah-ı Bosnavî (ö. 1617) de, Şeyh Hüsâmeddîn-i Ankaravî'nin idam olunduğunu Silsiletü'l-Mukarrebîn isimli eserinde yazmaktadır.57 Birbirini destekleyen bu iki kayıt, şeyhin Ankara kalesine hapsedilerek mahkemede yargılandıktan sonra idam olunduğunu meydana çıkarıyor.</p>
	<p class="calibre1">Münîrî-i Belgrâdî, Hüsâmeddîn-i Ankaravî için "Ankara'da salbolu-nup revişi malûl olduğu"nu söylemesine karşılık müridlerinin şeriata uygun hareket ettiklerini yazar.58 Ancak yukarıda sözü edilen mühimme kayıtlarında, bir yandan şeyhin para, elbise ve diğer eşyadan ibaret oldukça zengin terekesinin zaptı ve ele geçirilmesi, diğer yandan baş halifeleri Mahmud ve Kızıl Ali başta olmak üzere bütün müridlerinin ve ahbabının gizlice tahkikata tabi tutularak "ehl-i fesad" oldukları açığa çıkanlarının hapsedilmeleri istenmektedir.59</p>
	<p class="calibre1">Her ne kadar Melâmî kaynaklarında ve arşiv belgelerinde Şeyh Hüsâ-meddîn-i Ankaravi'nin mehdîlik iddiasıyla bir ayaklanma teşebbüsünde bulunmak üzere olduğuna dair kesin kayıtlara rastlanmıyorsa da, hem Melâmî rivayetinde, hem de resmi belgelerde söz konusu edilen"fe-sad"ın, böyle bir teşebbüsü kastettiğine şahsen biz kuvvetli bir ihtimal diye bakıyoruz. Nitekim Kanuni Sultan Süleyman'ın son yıllarında, gerek sık ve uzun savaşlar, gerekse iktisadi bazı problemler sebebiyle Anadolu'daki sosyal düzenin bir buhran içine girmiş bulunması, daha önceki kutblar zamanında da olduğu gibi, bu çiftçi Melâmî kutbunun da, zaten Melâmîliğin geleneğinde kuvvetle yer etmiş bulunan mehdîci ideolojinin şevkiyle böyle bir ayaklanma hareketi planlamasına rahatlıkla yol açmış olabilirdi. Çok muhtemelen bu sezilmiş bulunmalıdır ki, merkezi yönetim harekete geçmiş ve şeyh idam olunmuştur.</p>
	<p class="calibre1">E) Şehir Melâmîliğinden Merkezi Yönetime Kurban Verilen Kutb-mehdîler:</p>
	<p class="calibre1">1. Oğlan Şeyh İsmail-i Maşûkî (Çelebi Şeyh) (ö. 1539)</p>
	<p class="calibre1">Pîr Aliyy-i Aksarâyî'nin oğlu olup, Melâmî kaynaklarının "Çelebi Şeyh", Osmanlı kaynaklarının ise halk arasındaki şöhret bulmuş lakabıyla "Oğlan Şeyh" diye andıkları İsmail-i Maşûkî, kısa ömrüne rağmen, Bayrâmiyye Melâmîliği tarihindeki en önemli ideolojik ve yapısal değişimlerden birini gerçekleştiren şahsiyettir ve üzerinde önemle durulması gerekir.60 Melâmî kaynakları, genç yaşında trajik bir şekilde ölüme yollanan bu coşku dolu panteist şeyhten, adeta Melâmî geleneğinin Hallâc-ı Mansûr'unu yaratmışlardır. Bu kaynaklar, henüz çok genç yaşlarında bıyığı yeni terlemeye başlayan bir delikanlı olarak İstanbul'a gelen bu genç kutbun, harikulade bir zekâ ve bilgi sahibi olduğunu ileri sürerler. Öyle sanıyoruz ki, Bayrâmiyye Melâmîliği'ndeki sözünü ettiğimiz asıl sosyal dönüşüm, onun İstanbul'da geçirdiği yıllar esnasında vuku bulmuştur.Bir defa İsmail-i Maşûkî'nin İstanbul'a gelmesi, Bayrâmiyye Melâmîli-ği'nin, tarihinde ilk defa imparatorluk merkezine, yani kırsal kesimden büyük şehre ayak basması, dolayısıyla tarikatın mensuplarının çiftçi köylü ve kasabalılardan oluşan klasik sosyal tabanına yeni bir kesimin, şehirli esnaf tabakasının eklenmesi demekti. Öyle anlaşılıyor ki, bu genç, ateşli, cezbeli ve cerbezeli Melâmî kutbu, Aksaray'dan İstanbul'a gelişini takip eden yıllar içinde, daha önce çiftçi ve köylülerden, timarlı sipahilerden oluşan bir taşra tarikatını, -aşağıda bahsedilecek yeni bir kaynaktan öğrendiğimize göre kısmen daha önce babasının halifeleri aracılığıyla bir ölçüde değişim başlatılmakla beraber- askerler ve bürokratlar, şairler ve ediplerden oluşan bir entelektüel kesime, çoğunlukla da esnaf ve tüccar tabakasına dayanan şehirli bir orta sınıf tarikatı durumuna yükseltmeye muvaffak olmuştu. Nitekim kısa zamanda yaşı sebebiyle halk arasında "Oğlan Şeyh" diye şöhret yapan bu genç şeyhzadenin, Ayasofya ve Bayezid camilerinde verdiği vaazlarla etrafına coşkun bir mürid ve hayran kitlesi toplamayı başardığı müşahede ediliyor.61 Coşkun mistik mizacı, anlaşıldığı kadarıyla gençliğinin de verdiği pervasızlıkla, vaazlarında kendisini zındık ve mülhid olarak mahkeme önüne çıkaracak sözler sarf etmesine sebep oluyordu. Melâmî kaynaklan, onun hulule delalet edebilecek mistik coşku dolu şiirlerinden, rahatlıkla panteizme yorulabilecek Vahdet-i Vücûd anlayışını yansıtan manzumelerinden bazılarını zikrederler.62 Lâlîzâde bu konuyu "seccade-i irşad ve kutbiyyetde Çelebi Şeyh (İsmail-i Maşûkî) ikamet idicek cezebât-ı ilâhiyye galebe üzre zuhur idüp ma'ârif-i hakkânî ve esrâr-ı rahmaniyi mutazammın türkî eş'âr ve ledünnî güftâr sudûra başladı" sözleriyle anlatıyor.63 Melâmî kaynaklan onun İstanbul'a gelişinden altı ay sonra babası Pîr Aliyy-i Aksarâyî'niıı vefat ettiğini, bunun üzerine Çelebi Şeyh'in Edirne'ye giderek "birkaç zaman" orada kaldığını, bu sıralarda "henüz on dokuz yaşında mültehî olmuş (sakalı yeni çıkmış) bir şâbb" olduğunu yazıyorlarsa da, niçin İstanbul'u bırakıp Edirne'ye gittiğini, sonra neden tekrar İstanbul'a döndüğünü belirtmiyorlar.64 Ancak İsmail-i Maşükî'nin İstanbul'a dönüşünün epeyce yankı uyandırdığı, Ayasofya ve Bayezid cami-lerindeki bir yıldan fazla süren vaazlarının halk arasında büyük heyecan yarattığı anlaşılıyor. Yine aynı kaynaklar, genç kutbun aleyhinde dolaşan birtakım sözler yüzünden ortalığın karışmak üzere olduğu bir sırada, Kanuni Sultan Süleyman'ın ona haber göndererek kendine erişebilecek herhangi bir felaketten kurtulması için memleketine, yani Aksaray'a dönmesini tavsiye ettiğini, hatta bu tavsiyeye kendi yaşlı müridlerinin de katıldığını, ancak onun bunlara kulak asmayıp eski faaliyetlerine ve sözlerine devam ettiğini kaydediyorlar.65</p>
	<p class="calibre1">Nihayet olan olmuş ve yapılan ihbarlar sonucu İsmail-i Maşûkî yakalanarak müridleriyle birlikte zendeka ve ilhad suçundan mahkeme önüne çıkarılmıştır. Zeyl-i Şakayık, bazı kimselerin, genç şeyhin halk arasında yol açtığı karmaşanın yaratacağı tehlikeyi görerek Sahn müderrislerinden Çi-vizade'ye şikâyette bulunup onun öldürülmesini istediklerini, bu şikâyet üzerine Çivizade'nin teşebbüsüyle olayın mahkemeye intikal ettiğini, mahkeme heyetinin de, dönemin şeyhülislamı İbn Kemal başta olmak üzere, zamanın Sahn müderrislerinden Ebussuud Efendi ile İstanbul kadısı Şeyhî Çelebi'den ve diğer ileri gelen ulemadan oluştuğunu bildiriyor.66 Gerek Atâyî'nin, gerek bizzat klasik Melâmî kaynaklarının haber verdiğine göre, mahkeme 935/ 1528-29 yılında vuku bulmuştur. Hatta bu mahkemenin bugün elimizde bulunan resmi sicil kaydı çok açık bir biçimde 20 Zülhicce 945/9 Mayıs 1539 Cuma gibi kesin bir tarihi ihtiva ediyor.67 Bu belgeden anlaşıldığına göre mahkeme, Oğlan Şeyh'in sorgulanması esnasında, bizzat kendisinin huzurunda tam sekiz şahidin muhtelif defalar ifadelerine başvurmuş ve ona isnat ettikleri sözleri tek tek dinlemiş ve kendisine de dinlettirmiştir. Kaynaklara göre uzun tartışmaların sonunda mahkeme, Oğlan Şeyh'in bir zındık ve mülhid olduğu sonucuna varmış ve Şeyhülislam İbn Kemal'in verdiği, Ebussuud Efendi ile Şeyhî Efendi'nin de katıldıkları fetva ile bu genç ve ateşli şeyhi müridleriyle birlikte idama mahkûm etmiştir.</p>
	<p class="calibre1">Mahkemenin Oğlan Şeyh'in yargılanması konusunda çok hassas hareket ettiği, sorgulamanın tek celsede bitirilmeyip birkaç celse uzatıldığı, mesele üzerinde uzun uzun tartışıldığı, Ebussuud Efendi'nin buna benzer bir başka mahkeme dolayısıyla (biraz aşağıda bahis konusu edilecek olan Gazanfer Dede hadisesi vesilesiyle) zamanın veziriazamına yazdığı mektubundan anlaşılıyor. Yine bir Bayrâmiyye Melâmîsi şeyhi olan Gazanfer Dede meselesinde bu defa bizzat şeyhülislam olarak mahkemeye katılmış bulunan Ebussuud Efendi, önemli bir tarihi ve hukuki belge niteliğindeki bu mektubunda, Oğlan Şeyh hakkındaki idam kararını nasıl aldıklarım aynen şu satırlarla anlatıyor:</p>
	<p class="calibre1">Anın katli emrinde fakîr hadd-i mutâdden hariç tevakkuf ve teenni itmişimdir. Merhum Mevlânâ Şeyhî Çelebi ilhadına hükm itdikden sonra iki üç meclis dahî tevakkuf idüp asla tevcihe mecal kalmayup ihtimal munkatı olmayınca hükm olmamışdır.68</p>
	<p class="calibre1">Bu alıntı gösteriyor ki, Ebussuud Efendi, İsmail-i Maşûkî'yi idamdan kurtarmak için elinden gelen gayreti sarf etmiş, davayı normal süreden fazla uzatarak bu genç adamı kurtarmak için her türlü ihtimali deneyerek birkaç toplantı boyunca bir çıkış yolu aramıştır (nitekim bu çıbş yolunu Gazanfer Dede için bulacaktır). Ancak şahitlerin ifadelerindeki açıklık karşısında Şeyhülislam İbn Kemal'in ve İstanbul kadısı Şeyhî Efendi'nin tutumları buna imkân vermediği gibi, deliller karşısında herhangi bir çıkar yol bulamayan Ebussuud Efendi'nin de sonunda ikna olduğu ve hocasının kararına katıldığı anlaşılmaktadır.</p>
	<p class="calibre1">Sonuçta, Melâmîler'in Çelebi Şeyh'i, genç Melâmî kutbu İsmail-i Maşûkî, bu cerbezeli, gözünü budaktan sakınmaz Vahdet-i Mevcûd'çu şeyh, İbn Kemal'in (Melâmî kaynaklarına göre "vakı'a gayr-i mutabık lakin takrirlerine muvafık") fetvası üzerine At Meydam'ndaki çeşme önünde, yanındaki on iki müridiyle beraber, "seyf-i şeriat" ile boynu vurulmak suretiyle idam edilmiş, kesilen başı ve cesedi denize atılmıştır.69</p>
	<p class="calibre1">Melânıî geleneği İsmail-i Maşûkî'nin akıbetiyle ilgili olarak, öldürüleceğinin çok önceden babası ve çevresi tarafından bilindiğini nakleder. Mesela, babasının şeyhi Bünyâmin-i Ayâşî'nin, devletin hışmına kurban gideceğini çok önceden bildiği için ona İbrahim Peygamber'in oğlu İsmail'in ismini verdiği söylenir.70 Yine aynı gelenek, Kanuni Sultan Süleyman'ın, Irakeyn seferinden dönüşte Aksaray'a Pîr Ali'yi ziyaret için uğradığında, oğlu İsmail'i yanına alıp İstanbul'a götürmek için izin istediğini, padişahın bu isteğinin altındaki manayı sezen şeyhin, oğlunun akıbetini bilmesine rağmen, kadere boyun eğerek buna izin verdiğini de bildirir.71 Ayrıca İsmail-i Maşûkî'nin, aleyhinde çıkan söylentilerin hayatına mal olacağı tehlikesinden bahsederek İstanbul'dan çıkıp memleketine gitmesini tavsiye eden yakınlarına, "Bize serencamımız işaret ve beşaret olunmuş-dur. Kazaya teslimiz. Akıbet cismimiz gark-ı hûn olacakdır... Emr-i Hak be-her hâl zuhur ider" diye cevap vererek kendi akıbetini önceden bildiğini gösterdiğini Semerâtü'l-Fuâd kaydeder.72 Fakat bize göre İsmail-i Maşûkî'nin kendini ölüme sürükleyen tavrı hakkında tasavvufı zihniyet çerçevesinde makul bir yorumu, Sergüzeşt yazarı yapmaktadır: "Vakt-i şebâbda nail-i kutbiyyet olan mahbûb ve meczûb, emr-i hilâfet kaydına tahammül idemez. Âdetullâh bunun üzerine carîdir."73</p>
	<p class="calibre1">Buraya kadar, merhum Gölpınarlı sayesinde bilinmekte olan klasik Melâmî kaynaklarına ve Atâyî'ye dayanarak İsmail-i Maşûkî'nin trajik macerasını özetlemeye çalıştık. Ancak birkaç yıl önce tamamen bir raslantı sonucu ortaya çıkan ve daha önce bildiklerimizi gözden geçirmeyi gerekli kılan yeni bir kaynaktan burada söz etmemiz gerekiyor. Ciddiyetle üzerinde durulması icap eden Mir'Atü'l-Işk adındaki bu yeni kaynak, yine bir Melâmî kaynağıdır; üstelik İsmail-i Maşûkî'nin babasının yakın çevresine mensup bulunduğu için bu ele avuca sığmaz delikanlıyı yakından tanıyan Abdurrahman el-Askerî adlı bir Melâmî dervişinin kaleminden çıkmıştır. Abdurrahman el-Askerî'nin bu eseri, yukarıda özetlediğimiz, klasik Melâmî kaynaklarının verdiği bilgilerin bir kısmını düzeltme gereğini gündeme getiriyor.74 Kronolojik olarak diğer bütün Melâmî kaynaklarından daha eski olması bir yana, yazarın, genç şeyhi kendisine emanet edecek kadar babasının yakını olması, bahsettiği her olayın kesin tarihini vermesi, eserinin değerini artırıyor ve onu itimat edilir kılıyor. Bu yeni kaynak bize yetkili bir kalemden, özellikle İsmail-i Maşûkî'nin, babasıyla ve babasının bazı mürid ve halifeleriyle ilişkileri, İstanbul'a gidişi ve bilhassa oradan Edirne'ye geçişi, İstanbul'daki "irşad" faaliyetleri ve bu faaliyetlerin mahiyeti, idam tarihi hakkında yeni veriler sunuyor, ancak bunun yanında da bazı problemler ortaya çıkarıyor.</p>
	<p class="calibre1">Mir'âtü'l-Işk bu genç Melâmî kutbunun asıl adım bize veriyor: Oğlan Şeyh İsmail-i Maşûkî'nin asıl adı Derviş Kemal'dir.75 Böylece "İsmail-i Maşûkî", ikinci ismi olmaktadır. Fakat Derviş Kemal adının başka hiçbir Melâmî kaynağında geçmediğine bakılırsa anlaşılan unutulmuş, takma olan ikinci ismiyle anılmıştır. Yine Mir'âtü'l-Işk\ göre, Melâmîliğin İstanbul'a ayak basması, İsmail-i Maşûkî'nin İstanbul'a yerleşmesinden daha önce, 1532'lerde başlamıştır. Pîr Aliyy-i Aksarâyî oraya önce Baba Hasan adlı bir halifesini, daha sonra Nebî Sûfî isimli bir diğer halifesini göndererek özellikle esnaf içerisinde Melâmîliğin yayılmasını sağlamak için ilk adımları atmıştır. Nebî Sûfi bir süre sonra, aralarında -sonradan Melâmîliğin Edirne kolunun şeyhi olacak olan- halife Pîr Ahmed-i Edirnevî ve yazar Abdurrahman el-Askerî'nin de bulunduğu yeni dervişleriyle beraber 1533'te Aksaray'a şeyhlerini ziyarete gelmiştir.76 Burada bir süre Pîr Aliyy-i Aksarâyî'nin maiyetinde ikamet ettikten sonra, şeyhleri, görevlerine devam etmek üzere dervişlerini tekrar İstanbul'a yollar. Dervişler dönerken, o sıralarda Kayseri'de medresede okumakta olan genç Derviş Kemal'i (İsmail-i Maşûkî)77 kendilerinin başına geçmek ve irşadda bulunmak üzere ısrarla birlikte götürmek istemişlerdir.78 Ancak şeyh (metinden anlaşıldığı kadarıyla) hem mizacına güvenmediğinden, hem gençliği ve tecrübesizliğinden dolayı irşada yetkili görmediğinden, oğlunu istemeye istemeye, irşad faaliyetine kalkışmamak ve yalnızca ilim öğrenmek üzere, özellikle de Pîr Ahmed-i Edirnevî'nin sözünden dışarı çıkmamak şartıyla dervişlerin yanına katıp İstanbul'a yollamıştır.79 Fakat İstanbul'dan gelen -ve muhtemelen kendi gibi genç olan- yeni dervişlerin teşvikleri yüzünden olsa gerek, genç şeyhzade Derviş Kemal, babasının sıkı tenbihlerinin aksine, irşada ehil olduğuna karar vermiş ve Pîr Ahmed-i Edirnevî'nin nasihatlerini dinlemeyerek yolda onunla kavga çıkarmış, kendine uyan dervişlerle beraber 941/1534-35 tarihinde İstanbul'a gelmiştir.80</p>
	<p class="calibre1">El-Askerî'nin anlattıklarına bakılırsa, gözü pek genç şeyhzade, ne babasının, ne de halifesi Pîr Ahmed-i Edirnevî'nin nasihatlerine uymuş, konulan sıkı yasağa rağmen, İstanbul'daki muhtelif camilerde "irşad"a başlamıştır. El-Askerî'nin ifadesine göre "irşad"a mezun olmadığı halde inadını sürdüren ve bütün nasihatlara arka çeviren Derviş Kemal, nihayet babasının halifesiyle büsbütün ters düşerek işi düşmanlığa kadar vardırmış,81 bunun üzerine Pîr Ahmed-i Edirnevî, başta Mir'âtü'l-lşk yazarı Abdurrahman el-Askerî olmak üzere, yanına kendi müridlerini alarak memleketi Edirne'ye gitmiş ve orada Melâmîliği yaymaya başlayarak kısa zamanda pek çok mürid edinmiştir. El-Askerî burada İsmail-i Maşükî'nin bu başarıyı kıskandığı için Pîr Ahmed-i Edirnevî'nin arkasından Edirne'ye gittiğini ve onun aleyhinde propaganda yaparak müridlerini kendi tarafına çevirmek için faaliyete giriştiğini, ancak başaramadığını nakletmektedir.82</p>
	<p class="calibre1">İş bu kadarla kalmamış, hadise Pîr Aliyy-i Aksarâyî'nin kulağına gitmiştir. Gelen haberden çok rahatsız olan şeyh, bazı dervişlerini yollayarak oğlunu yanına çağırtmışsa da, şeyhzade davete bilerek epeyce geç icabet etmiştir. Sonunda şeyh oğluna tekrar sıkı nasihatlarda bulunmuştur. Oğlunun İstanbul'daki müridlerindeıı bazılarının onu İstanbul'a geri götürmek istemelerine rağmen, bu isteklerini reddetmiş, hatta Pîr Ahmed-i Edirnevî'yi de yanına getirterek oğluyla arasını bulmak istemiş, yine nasihat edip irşadda bulunmasını yasaklayarak oğlunu tekrar onun himayesine vermiştir. Ne var ki şeyhzade yine yan çizmiş ve İstanbul yolunda bir kere daha babasına itaatsizlik edip kavga çıkararak Pîr Ahmed-i Edirnevî'nin ayrılıp yeniden Edirne'ye dönmesine sebep olmuştur.83 El-Askerî onun İstanbul'a bu ikinci gidişinin Kanuni Sultan Süleyman'ın Korfu seferine çıktığı tarihe (943/1537) rastladığım belirtiyor.84 Böylece, eserinde her vesileyle şeyhi Fır Ahmed-i Edirnevî'nin sadık bir müridi olduğunu gösteren el-Askerî'ye göre, Derviş Kemal "öz başına bir râh-i cedîd peyda" eylemiş ve artık İstanbul'da bir Melâmî şeyhi olarak kendine bağlanan mü-ridlerinin başında "irşad" faaliyetlerine devam etmiş, sonra-da söz dinle-mezliğini hayatıyla ödemiş, "nakş-i vücûdı sahîfe-i rüzgârdan tîğ-i cellâd ile hakk" edilmiş ve "nâ-bûd-ı nâ-peydâ" olmuştur.85 Abdurrahman el-Askerî'nin İsmail-i Maşûkî olayına dair (kanaatimizce biraz taraflılık kokan, ama genelde kabul edilemeyecek gibi görünmeyen) hikâyesi, aslında anlattıklarının olayın "binde biri" bile olmadığını ve muradının sadece "nasihat" olduğunu belirten bir ifadeyle son buluyor.86</p>
	<p class="calibre1">Görüldüğü gibi, Mir'âtü'l-lşk bazı noktalara açıklık getiriyor. Bir defa, İsmail-i Maşükî'nin İstanbul'a iki kere gittiğini, üstelik tarihleriyle beraber söylüyor. Ayrıca, Edirne'deki ikametinin ise, rivayete göre Pîr Ahmed-i Edirnevî'nin faaliyetlerini engellemek ve onun denişlerini kendi tarafına çekmek amacını taşıdığını belirtiyor. Halbuki diğer kaynaklar İsmail-i Maşükî'nin bir kere, üstelik Kanuni Sultan Süleyman tarafından (çok muhtemelen rehine olarak) İstanbul'a götürüldüğünü ve onun tarafından bizzat himaye gördüğünü yazmaktadırlar. Belki daha mühim olanı, babasının kendisine "irşad" izni vermemesine, gençlik ve tecrübesizliğini, gözü pekliğini ileri sürerek iki defa men etmesine rağmen, genç şeyhin kendi tasavvuf anlayışını korkusuzca açıklamaya son derece kararlı olmasıdır. İşte bu yüzden çok muhtemeldir ki, Pîr Aliyy-i Aksarâyî aslında oğlunun irşad yapacak kadar bilgi ve tecrübe sahibi olmamasından çok, gençliği, ataklığı ve gözü pekliği sebebiyle Melâmî inançlarını hiç gizlemeden uluorta anlatarak devletin ve ulemanın tepkisini çekmesinden, dolayısıyla hem kendi başına, hem de Melâmî cemaatine bir felaket getirmesine yol açacak olmasından endişe etmiş ve daha çok bu sebeple ona yasak koymak istemiştir.</p>
	<p class="calibre1">Bununla beraber, Mir'âtü'l-Işk, İsmail-i Maşûkî'nin hayatını kronolojik olarak aydınlatsa da, ölüm tarihi ve buna bağlı olarak idamına fetva veren şeyhülislamın kimliği başta olmak üzere bazı konularda ortaya birtakım problemler de koyuyor. El-Askerî'ye bakılırsa, îsmail-i Maşûkî'nin idamını 945/1538-39'a yerleştirmek gerekiyor. Oysa -yukarıda görüldüğü gibi- istisnasız bütün kaynaklar 935/1529 tarihini veriyorlar. İsmail E. Erünsal ise makalesinde Mir'âtü'l-Işk'z. dayanarak 1539 tarihini benimsemekte, diğer kaynakların ve onlara tabi olan araştırmacıların verdiği 935/1529 tarihinin yanlış olduğu görüşünü ileri sürmekte, M. Akdağ'ın da doğru olarak 945/1538-39 tarihini kabul ettiğini örnek göstermektedir.87 Aslında bu konuda ilk araştırmanın sahibi merhum A. Gölpınar-lı'nın da, Melâmîlik ve Melâmîler\n basma nüshasının sayfa kenarlarında sonradan yaptığı eklemelerde İsmail-i Maşûkî'nin idam tarihini 945 olarak düzelttiği dikkati çekiyor.88</p>
	<p class="calibre1">Atâyî'nin genç kutbun doğum tarihi olarak verdiği 914/1508-09 tarihine itibar edilirse, İsmail-i Maşûkî'nin idam edildiği zaman otuz yaşları dolaylarında olması gerekiyor. Oysa klasik Melâmî kaynakları onun hayatının on dokuz yaş dolaylarında sona erdiğini bildirirler; Mir'âtü'l-Işk'fa. da açıktan olmasa bile, bu kayıtlan doğrulayan ifadeler vardır. Ayrıca Oğlan Şeyh lakabı da onun otuz yaşlarından çok daha genç olduğunu gösteriyor. Bu takdirde Atâyî'nin, genç şeyhzadenin idam tarihinde yanıldığı gibi, doğum tarihi konusunda da yanıldığını, doğru doğum tarihinin muhtemelen 1519-20 olduğunu kabul etmek gerekecektir.</p>
	<p class="calibre1">İş bu kadarla bitmemektedir. İsmail-i Maşûkî'nin idam tarihinin 945/1539 kabul edilmesi halinde, idamına fetva veren şeyhülislamın, Atâyî'nin söylediği ve onu esas alan (kendimiz dahil) bütün araştırmacıların kabul ettiği gibi İbn Kemal değil (zira İbn Kemal'in 1535'te vefat ettiği kesin olarak bellidir), bir başkasının olması gerekiyor. Nitekim Erünsal ve Öngören de bu noktayı vurgulamışlardır.89 Bu demektir ki, İbn Kemal, el-Askerî'nin kaydına göre İsmail-i Maşûkî'nin 1537'ye rastlayan ikinci İstanbul seferinden iki yıl önce ölmüştür. Bu itibarla söz konusu fetvayı verenin İbn Kemal değil, 21 Şubat 1539'da vefat eden Sadullah Sadî Çelebi'nin yerine şeyhülislamlığa getirilen ve 1542'de azledilen Çivizâde oğlu Muhyiddin Mehmed Efendi olması gerekiyor.</p>
	<p class="calibre1">Oysa Atâyî'nin Zeyl-i Şakâytk'mdz nakledilen şeyhülislam Ebussuud Efendi'nin Şeyh Hamza Bâlî ile ilgili fetvası ortadadır: "Üstadım Fâzıl-ı Rûm İbn Kemal merhum fetvasıyla kati olan İsmail'in katli zendeka ve il-hada bina olunmuş idi. Şeyh Hamza dahî ol tarîkde ise katli meşrudur."90 Görüldüğü gibi burada Ebussuud Efendi, üstelik kendisinin de hazır bulunduğu İsmail-i Maşûkî'nin mahkemesinde fetvayı verenin, o zaman şeyhülislam olan hocası İbn Kemal olduğunu açıkça söylemektedir. Eğer İsmail-i Maşûkî gerçekten 1539'da idam edildiyse, o zaman Atâyî'nin bu kaydı ne olacaktır?</p>
	<p class="calibre1">İşte burada, aşağıda İsmail-i Maşûkî'nin düşüncelerini incelerken bahis konusu edeceğimiz, daha önce de zikri geçen mahkeme sicil kaydı problemi çözüyor. Bu sicilde mevcut tarih, ayıyla günüyle 20 Zilhicce 945 (9 Mayıs 1539) Cuma gibi kesin bir tarihtir. Söz konusu bu sicillin üzerindeki tarih olan 945'in "4" rakamı -ekler kısmındaki tıpkıbasımında da görüleceği gibi- net okunur bir şekilde olmayıp karalanmıştır ve ilk bakışta "3"e çok benzemektedir. Nitekim biz de vaktiyle -muhakkak ki Atâyî'nin ve Melâmî kaynaklarının etkisiyle- bunu "3", dolayısıyla tarihi 935 olarak okumuş ve 20 Zilhicce 935 (25 Ağustos 1529) olarak zikretmiştik.91 Merhum Akdağ ise, Erünsal'ın belirttiği gibi gerçekten bu tarihi doğru olarak 945 okumuş ve kitabında bunun miladi karşılığı olan 1539'u vermiştir.92 Nitekim 20 Zilhicce 935 (25 Ağustos 1529) tarihi cumaya değil, çarşambaya rastlamaktadır. Buna mukabil 20 Zilhicce 945 tarihi ise gerçekten 9 Mayıs 1539 cuma gününe karşılık gelmektedir. Bu suretle Mir'âtü'l-Işk gibi bir görgü şahidinin kaleminden çıkmış birinci elden bir kaynağın verdiği kronoloji, bizzat resmi bir belge tarafından da doğrulanmaktadır. Bu durumda Mustafa Akdağ ve İsmail Erünsal doğru tarihi vermişlerdir. Böyle olunca Atâyî'nin yukarıya aldığımız kaydı, kesin görünümüne rağmen geçerliliğini yitirmektedir.</p>
	<p class="calibre1">Her durumda, Oğlan Şeyh İsmail-i Maşûkî'nin trajik sonu, henüz yirmi yaşında bir genç olması sebebiyle de bir kısım halk arasında büyük bir üzüntüyle karşılanmış ve kısa zamanda zulmen katledildiğini vurgulayan, defnolunduğu yere nur indiğini bildiren birtakım menkabelerin çıkmasına yol açmıştır.93 Hatta müellif Atâyî de mesele hakkında "Ve'1-ilmü ind'Allâhi'l-Alîmi'l-Habîr" diyerek genç şeyhin idamının yerindeliğinden şüphe duyduğunu ve hakiki mahiyetini bilemediğini adeta göstermek ister.94</p>
	<p class="calibre1">Sözü edilen menkabeler, İsmail-i Maşûkî'nin vefatının kamuoyunda tasvip görmediğinin bir göstergesi olarak anlamlıdır. Ölümünden yıllar sonra bile, fikirlerinin yalnız müridleri arasında değil, bir kısım halk arasında da hâlâ tasvip görüp taraftar topladığı, Ebussuud Efendi'nin bir fetvasından ve bir mühimme kaydından anlaşılıyor. Ebussuud Efendi'nin fetvalarını ihtiva eden mecmualarda yer alan, "Sabıktan katlolunan Oğlan Şeyh dedikleri şahıs zulmen katlolundu diyen Zeyd'e ne lâzım gelir? El-Cevap: Anın mezhebinde ise katlolunur"95 fetvası, olayın yıllar sonra bile hâlâ tartışıldığını, dolayısıyla halk arasında İsmail-i Maşûkî'yi savunanların bulunduğunu gösterir. Nitekim 27 Cemâziyelâhir 967/25 Mart 1560 tarihli bir mühimme kaydı da, olaydan yirmi bir yıl sonra bile şeyhin müridlerinin İstanbul havalisinde köy köy dolaşıp faaliyette bulunduklarını, hükümetin bunları çok sıkı takip ettiğini gösteriyor.96</p>
	<p class="calibre1">Çelebi Şeyh, yahut Oğlan Şeyh İsmail-i Maşûkî'nin fikir ve inançlarına, camilerdeki vaazlarında bahsettiği konulara gelince, ne resmi Osmanlı kaynakları, ne de bizzat Melâmî kaynakları bunlardan söz ediyorlar. Dolayısıyla bunları bize doğrudan aktarabilecek nitelikte yalnızca üç belge bahis konusudur: Birincisi, şeyhülislam İbn Kemal'in, Oğlan Şeyh İsmail-i Maşûkî'nin, sûfılerin raks ve deveranının helal ve bir ibadet olduğuna dair savundukları görüşe karşı kaleme aldığı Risale fi Tahkîki'l-Hakk ve İbtâ-li'r-Re'yi's-Sûfiyye fi'r-Raks ve'd-Deverân (Gerçeğin Araştırılması ve Raks ve Deveran Konusunda Sûfiler'in Görüşünün İptaline Dair Risale) adlı eseridir.97 Şeyhülislam burada, sûfıyye geleneğinde genellikle bir ibadet gibi telakki olunan raks ve deveranı şiddetle reddetmektedir. İkinci belge ise, bizzat söz konusu katil fetvası olup metnini görebilmek henüz mümkün olmamıştır. Bu sebeple orada şeyhin idamını gerektiren fikir ve sözler, hareketler olarak nelerin yer aldığını bilmiyoruz. Ancak, o sıralar Sahn müderrisi olup aynı mahkemede bulunan ve yukarıda bu konudaki mektubundan söz edilen Ebussuud Efendi'nin bu meseleye dair fetva metinleri elimizdedir. Kendi babası Şeyh Muhyiddîn Yavsı'nin de muhtemelen Bayrâmiyye Melâmîliği'ne yakın olması dolayısıyla Oğlan Şeyh'i idamdan kurtarabilmek için epeyce gayret sarf eden, ancak herhalde ortaya konulan şahadetler sebebiyle başarıya ulaşamayan Ebussuud Efendi'nin bu meseleye dair fetvaları, bir dereceye kadar bize yardımcı oluyor. Bu fetvalarda İsmail-i Maşûkî'ye yöneltilen en önemli ithamlardan biri, kendisinin raks ve deveran\n helal olduğunu ve ibadet yerine geçtiğini iddia etmesi, ayrıca bu iddiasını bazı âyet ve hadisleri kullanarak "Allah'a ve Peygam-ber'e iftira yoluyla" ispata kalkışmasıdır. Ebussuud Efendi'ye göre, İsmail-i Maşûkî bu kadarla kalmayarak haram olduğunu bile bile "ulema ehl-i zevkin esrarına muttali değildir" diyerek fıkıh hükümlerini reddedip bildiğinde ısrar etmiş, böylece zındık olarak katledilmeye müstahak olmuştur.98 Daha önce söylediğimiz gibi, Ebussuud Efendi de sonunda, kurtulması için o kadar uğraştığı bu genç şeyhin, gerek kendi pervasız ifadeleri, gerekse şahitlerin sözleri karşısında idamına rıza göstermek zorunda kalmıştır.</p>
	<p class="calibre1">Üçüncü belge ise, şeyhi yargılayan mahkemenin sicil kaydıdır. Bugün halen İstanbul Şer'iye Sicilleri Arşivi'nde Evkaf-ı Hümâyun Müfettişliği Sicilleri kısmında 4/2 numarada kayıtlı defterin 35. sayfasında yer alan bu sicil suretinden (bir özetini aktararak) ilk bahseden, merhum Mustafa Ak-dağ'dır." Osmanlı din ve düşünce tarihi bakımından olduğu kadar, hukuk tarihi bakımından da bir değere sahip olan tek sayfalık bu önemli belge, ne yazık ki sadece mahkemede şahit olarak bulunan sekiz kişinin isim ve ifadelerini ihtiva ediyor. Tipik Osmanlı mahkeme sicil kaydı geleneğine tamamen uygun olan bu ilginç belgeden, şahitlerin ifadelerini İsmail-i Maşûkî'nin huzurunda verdikleri, ayrıca, "kendünün etbâı dahî muvacehesinde şehâdet itdiler" cümlesinden anlaşıldığı kadarıyla, (her ne kadar diğer şahitler gibi isimleri birer birer kaydedilmiş olmasa da) kendi mü-ridlerinden bazılarının da şahitlik ettikleri anlaşılıyor, fakat onun bu ifadelere verdiği karşılıklar maalesef sicilde yer almıyor.</p>
	<p class="calibre1">Kim oldukları hakkında herhangi bir bilgiye rastlayamadığımız şahitler sırasıyla şunlardır: 286              1. Derviş Muhammed b. Abdülganî</p>
	<p class="calibre1">2.  Muhyiddîn</p>
	<p class="calibre1">3.  Şeyh Alâeddîn b. Nasuh</p>
	<p class="calibre1">4.  Hacı Turak (Durak)</p>
	<p class="calibre1">5.  Mevlânâ Hayreddîn b. Karaca                                                                &gt;</p>
	<p class="calibre1">6.  Hasan b. Abdullah</p>
	<p class="calibre1">7.  Muslihuddîn b. Ahmed                                                                           •:¦</p>
	<p class="calibre1">8.  Behlûl b. Hüseyin.</p>
	<p class="calibre1">Metinde görüldüğü kadarıyla, Muhyiddîn'in beş, Hacı Turak'ın üç, diğerlerinin ise birer konuda ifadelerine başvurulmuştur. İsimleri zikredilen bu şahitlerin ifadelerinde yer alıp Oğlan Şeyh İsmail-i Maşûki'ye atfedilen iddialar şöyle sıralanıyor:</p>
	<p class="calibre1">1) İnsanın kadîm olduğu,</p>
	<p class="calibre1">2)  İnsanın insan olduktan sonra kendisine hiçbir şeyin haram olmayacağı,</p>
	<p class="calibre1">3)  Babasının kutb, kendisinin mehdî olduğu, kendilerine inanmayanların imanlarının sağlam olmadığı,</p>
	<p class="calibre1">4) Şeriatın haram dediği şeylerin helal olduğu,</p>
	<p class="calibre1">5)  Hz. Musa için "küstah Musa" dediği,</p>
	<p class="calibre1">6)  Namaz kılanların Cennet'i görmek maksadıyla kıldıkları, "Cennet'e biz merkebimizi bağlamayız" dediği,</p>
	<p class="calibre1">7)  "Sücî (Şarap) aşk kamışıdır, cezbe-i ilahidir; bunlarda herhangi bir sakınca yoktur, mümine helaldir" dediği,</p>
	<p class="calibre1">8)  "Yemek, içmek, yatmak, uyumak hepsi ibadettir" dediği,</p>
	<p class="calibre1">9)  "Oruç, zekât, hac insanlara cürüm için gelmiştir. Bunların bir anlamı yoktur; Mümin olana yılda iki bayram namazı kâfidir. Gerisi avam içindir; birbirinin semerini yememeleri için emrolunmuştur" dediği,</p>
	<p class="calibre1">10)  İki bayram namazında "secde yerinde beni görün" dediği,</p>
	<p class="calibre1">11) "Zina ve livatada bir sakınca yoktur; bunlar aşkın lezzetidir" dediği,</p>
	<p class="calibre1">12)  "Her kişi Tanrı'dır; her suretten görünen odur" dediği,</p>
	<p class="calibre1">13)  "Ruh bir bedenden çıkar, bir bedene göçer" dediği,</p>
	<p class="calibre1">14)  "Kabir azabı, soru, hesap yoktur" dediği,</p>
	<p class="calibre1">15)  "Ehlullah'ın ardında iki rekat namaz kılmak yeterlidir" dediği,</p>
	<p class="calibre1">16)  "Kutb, başı Arş'da ayağı Ferş'de on sekiz bin âleme doludur. Asıl Tanrı bu kimsedir" dediği,</p>
	<p class="calibre1">17)  Müridlerine "karılarınız, oğlanınız ve cariyeniz size helaldir. Bunların cümlesi ise ehlullaha helaldir" dediği,</p>
	<p class="calibre1">18)  "Görünen Tanrı'ya tapmak gerekir" dediği,</p>
	<p class="calibre1">19)  "Oğulu, kızı yaratan insanın kendisidir. Kişi bir kadına varır; onunla birleşir; doğan çocuğu Allah yarattı denir; oysa insan kendisi yaratmıştır" dediği.</p>
	<p class="calibre1">İşte, İsmail-i Maşûkî'nin muhtelif defalar dile getirdiği ileri sürülen fikirleri sicil kaydında böyle sıralanıyor. Ancak, bunların gerçekten İsmail-i Maşûkî'nin ağzından çıktığı gibi mi ifade olunduğu, yani gerçekten onun düşüncelerini mi yansıttığı, yoksa şahitlerin kendi anladıkları veya kasten tahrif ettikleri biçimde mi nakledildiği sorusu hemen akla geldiği gibi, buna ek olarak, şahitlerin kimlikleri, amaçlan, zihniyetleri de tartışılması gereken bir mesele olarak ortaya çıkıyor. Ne var ki bu soruların cevabı şimdilik açıkta kalacağa benziyor. Bununla beraber mahkeme heyetinin, -her ne kadar sicilde yer almasa da- karşılarında duran şeyhi dinlemeden, savunmasını almadan, sırf şahitlerin ifadelerine dayanarak hemen idam kararı almış olduklarını düşünmek -özellikle de Ebussuud Efendi'nin mektubunda beyan ettiği hassasiyet göz önünde bulundurulduğu takdirde pek mantıklı görünmüyor. Muhtemelen bahse konu fikirlerin İsmail-i Maşûkî tarafından da -tıpkı Molla Kâbız, Nadajlı Sarı Abdurrahman ve Lârî Mehmed Efendi örneklerinde olduğu gibi- bizzat cesurca ve ısrarla savunulduğunu düşünmek yanlış olmasa gerektir. Aksi halde, Molla Lûtfî meselesindeki gibi, İsmail-i Maşûkî'nin bu isnatları ısrarla reddetmiş olduğuna dair beyanlarını da bilmemiz gerekirdi.</p>
	<p class="calibre1">Bununla beraber, gerçekten İsmail-i Maşûkî tarafından ileri sürülüp sürülmedikleri konusunu bir kenara bırakarak, belgede yazılı oldukları biçimiyle bu iddiaları kısa bir analize tabi tutmak gerektiğinde şunları söyleyebiliriz: Bir defa bunlar, Osmanlı Devleti'nin resmi mezhebi olan Sünni İslam'ın toptan reddi anlamına gelmektedir. Çünkü açıkça görüldüğü üzere,</p>
	<p class="calibre1">1)  İslam'ın o kadar hassasiyetle üzerinde durduğu tevhid inancına karşı çıkılmakta, Tanrı'nın gerçekte insandan başka bir şey olmadığı, görünmeyen değil, "görünen Tanrı'ya", yani kutba tapılması gerektiği çok net bir biçimde ifade edilmektedir. Gerçek yaratıcının da bu sebeple insanın, daha doğrusu kutbun kendisi olduğu yine açıkça söylenmek suretiyle temel İslam inançlarının en başında yer alan en önemli kavram, tevhid reddedilmektedir.</p>
	<p class="calibre1">2)  İslam'ın Hesap, Kabir azabı, Haşr ü neşr, dolayısıyla Kıyamet ve ahiret inancı gibi, bir temel inancı daha reddedilmekte, onun yerine ruh göçüne, yani tenasühe (reincarnation) inanılmaktadır.</p>
	<p class="calibre1">3)  Bütün İslami helal ve haram kavramlarına karşı çıkılarak tam bir ibâha anlayışı ortaya konulmakta, özellikle zina ve livata konularındaki hükümle insana sonsuz bir cinsel özgürlük tanınmaktadır.</p>
	<p class="calibre1">4) Ayrıca İslam'ın beş temel şartından dördünü teşkil eden ibadet anlayışı da reddedilerek namaz, oruç, hac, zekât gibi alışılagelmiş ibadetlerin sıradan insanlar için söz konusu olduğu belirtilmekte, yalnızca iki bayram namazı yeterli görülmekte, o da kutb için ibadet olarak değerlendirilmektedir.</p>
	<p class="calibre1">A. Gölpınarlı'nın Melâmî geleneğinden naklen İsmail-i Maşûkî hakkında yazdıkları, bu fikirlerin gerçekten onun tarafından propaganda edilmiş olabileceği ihtimalini güçlendiriyor. Gölpınarlı'ya göre, Melâmiler arasında şeyhten müride aktarda aktarıla intikal eden rivayetlere göre, İsmail-i Maşûkî müridlerine zikir yaptırırken "Allah! Allah!" yerine "Allah'ım! Allah'ım!" dedirtmekteydi. Gölpınarh bu kelimelerdeki cinasa dikkat çekiyor.100 Yani bu rivayet, şeyhin müridlerini bu kelimelerle zikrettirmek suretiyle kendisinin Allah olduğu inancını vurguladığını anlatmak istemektedir. Zaten bu, yukarıda tartışılan kutb anlayışına da aynen uymaktadır. Nitekim Gölpınarlı'nın yayımladığı bir manzumesinde de İsmail-i Maşûkî,</p>
	<p class="calibre1">Ayn-ı Hak oldı vücûdum kaçma ey Hak sureti Hak ile Hak olagör, gel vehmi ko, Şeytandır</p>
	<p class="calibre1">ifadesiyle tıpkı Hallâc-ı Mansûr gibi "Ene'1-Hakk" demek istiyor.101</p>
	<p class="calibre1">Bu kadar güçlü bir hulul inancının Bayrâmiyye Melâmîliği'nin hemen hemen en önemli karakteristiği olduğunu söyleyebiliriz. Bu inancın tekel-lüfsüz, açık açık defalarca ifade edildiği önemli bir belge grubuna sahibiz ki, bu belge grubu, "Oğlan Şeyh" yahut "Oğlanlar Şeyhi" İbrahim Efen-di'nin eserleridir. Oğlanlar Şeyhi İbrahim Efendi'nin (ö. 1655) özellikle Kutbiyye-i Dil-i Dânâ veya Kasîde-i Dil-i Dânâ diye tanınan manzum eseri bu konuda büyük bir önem arzeder. İbrahim Efendi aynen şöyle diyor:</p>
	<p class="calibre1">Benim Allah'lığım abdiyyetim ile olur hâsıl</p>
	<p class="calibre1">Allahım olmasa kaide zuhurum eylerim ihfâ</p>
	<p class="calibre1">Ben ol zâtım ki îsâ'lık Muhammed'lik sıfatımdır</p>
	<p class="calibre1">Sıfatımdan görinür zât-ı pâkim nûr-ı bî-hemtâ102                    '</p>
	<p class="calibre1">Görüldüğü gibi Oğlan Şeyh İbrahim Efendi hulule kail olduğunu burada açık bir ifadeyle belirtiyor. Dolayısıyla İsmail-i Maşûkî'nin de Melâmî kutbu olarak böyle bir inancı dile getirmiş olması kuvvetle muhtemeldir.</p>
	<p class="calibre1">Böyle olunca, dönemin Osmanlı toplumunda, üstelik imparatorluğun başkentinde bu inançların propaganda edilmesinin ne büyük gürültülere yol açacağı kolayca tahayyül edilebilir. İsmail-i Maşûkî'nin bu fikirlerinin sıradan cahil insanlara son derece çekici gelmiş olması, onları yanlış birtakım hareketlere ve taşkınlıklara sevk etmiş bulunması her zaman için mümkündü, ki herhalde gerçekte de böyle olmuş olmalıdır. Mustafa Ak-dağ, İsmail-i Maşûkî'ye atfedilen yukarıdaki iddiaların, mahkemede bulunan tanıkların ifadeleriyle sabit olduğunu belirttikten sonra, şeyhin, yalnız dini inançları değil, toplumsal ahlâk kurumlarını ve kurallarını da yıkmak amacını taşıdığını belirtir. Ona göre şeyh, bu fikirleriyle esası tasavvufa dayanan toplumsal bir anarşi yaratacak kadar ileri gitmiştir. Öyle ki, onun bu fikirleri birçok kimse tarafından münakaşa olunuyor ve İslam'ın esaslarını kökünden değiştirmek için dayanak olarak kullanılıyordu.103</p>
	<p class="calibre1">Sicil kayıtlarında dikkati çeken bir başka ilginç nokta da, İsmail-i Maşûkî'nin babasını kutb, kendisini mehdî olarak nitelemesidir. Bu ifade biçimi, bu sözün henüz babası Pîr Aliyy-i Aksarâyî hayattayken söylendiğini gösteriyor. Fakat asıl önemlisi, Bayrâmiyye Melâmîliği'nin temel doktrininin, yani kutbluk ve mehdîlik inancının, en yetkili ağızdan dile getirilmiş olmasıdır.</p>
	<p class="calibre1">Aslında, sicilde yer alan iddiaların, münhasıran ulûhiyyet meselesi, ahi-ret inancı ve belki ibadetlere dair olanlarının vâki olduğu, zina, livata, müridlerin eşlerinin "ehlullah"a helal olması vb meselelerin ise, İsmail-i Maşûkî aleyhinde kamuoyu oluşturarak toplumun çok hassas olduğu bu konularda hem halkın, hem de merkezi yönetimin tepkisini çekmeye, dolayısıyla pekâlâ olayın vehametini artırmaya yönelik propagandalar olabileceği de düşünülebilir.</p>
	<p class="calibre1">2. Hamza Bâlî (ö. 1561) ve Hamzavîler</p>
	<p class="calibre1">Şeyh Hamza Bâlî, yahut Melâmiyye geleneğindeki meşhur ismiyle Sultan Hamza, Melâmî hareketini nihai olarak Orta Anadolu'dan Rumeli topraklarına taşıyan önder ve yalnız Melâmîliğin değil, belki bütün bir Osmanlı sûfiliği tarihinin, mistik bir ideolojiye dayalı en ilginç toplumsal hareketlerinden birinin başlatıcısı olarak dikkati çekiyor. Bu sebeple hiçbir Melâmî şeyhinin onun kadar Osmanlı resmi belgelerine yansımadığını da söyleyebiliriz. Özellikle Hamza Bâlî ve müridlerinin faaliyetleriyle ilgili mühimme defterlerindeki bazı kayıtlar dikkat çekicidir; bunlar ilk defa 290 merhum Tayyip Okiç tarafından, Hamza Bâlî ve Hamzavîlik'le ilgili bir çalışmasında söz konusu edilmiştir.104 Aşağıda geniş olarak ele alınacağı üzere bu kayıtlar, Hamza Bâlî'nin önderliğindeki Melâmî hareketinin ne kadar geniş boyutlara ulaştığını göstermeleri itibariyle önemlidirler.</p>
	<p class="calibre1">Melâmî kutbları arasında çok saygın bir yere sahip olup Melâmîliğin tarihini köklü bir şekilde etkileyen Boşnak kökenli bu ilginç şahsiyet hakkında105 Melâmî kaynaklarıyla öteki Osmanlı kaynakları arasında her zaman olduğu gibi uyuşmazlık mevcuttur. Melâmî kaynaklarında verilen bilgiler açık değildir. Hamza Bâlî hakında en teferruatlı bilgi Sergüzeşttedir. Buradaki metnin diğer bütün Melâmî metinlerine kaynaklık ettiği anlaşılıyor. Melâmîliğin temel kaynaklarından olan Semerâtü'l-Fuâd'da ise, öteki Melâmî kutblarına ayrılan yerlerin aksine, Hamza Bâlî'den ancak birkaç satırla bahsedilmiştir.</p>
	<p class="calibre1">Melâmî geleneği, asıl adının Bâlî olup Hamza isminin kendisine, İslam'ın ilk şehidi Peygamber'in amcası Hz. Hamza'dan kinaye olarak, ileride şehit edileceğine işaret etmek üzere, şeyhi Hüsânıeddîn-i Ankaravî tarafından verildiğini bildiriyor.106 Tayyip Okiç, iki Boşnak araştırmacıdan naklen, Hamza Bâlî'nin, Bosna'nın Vlasenitza nahiyesine bağlı Orlovici köyünde doğduğunu ve vaktiyle dönemin Osmanlı sultanı tarafından bu köy kendisine bağışlanan Şeyh Hamza'nın soyundan geldiğini bildiriyor.107 Alexandre Lopasic ise daha ilginç bir iddiayı ortaya atarak onun Şeyh Hamza'nın torunu yahut Şeyh Hamza'nın mühtedi kölesi Hasan b. Abdullah'ın oğlu olduğunu yazıyor.108 Serjjüze?t\eki kayıtlardan anlaşıldığına göre, Hamza Bâlî memleketi Bosna'dan ayrılıp İstanbul'a gelmiş, bazı vezirlerin hizmetinde bulunmuş avamdan bir kişidir.109 Yine Tayyip Okiç'in, Hammer'den naklen kaydettiğine göre, Hamza Bâlî'nin yanında çalıştığı bu vezirlerden biri de Pertev Paşa'dır.110 Tasavvufa olan eğilimi, onda aşırı derecede riyazata düşkünlük yaratmış olmalıdır.111 Belki coşkun bir meczup karakterden kaynaklanan bu eğiliminin şevkiyle Hüsâ-meddîn-i Ankaravî'ye intisap etmiş olduğu tahmin edilebilir. Ancak gerçekte bu intisabın nasıl ve hangi sebepler saikiyle gerçekleştiğine dair kaynaklarda herhangi bir açıklık yoktur. Bununla beraber bu olay, Melâmîliğin Hamza Bâlî'den daha evvel, muhtemelen İsmail-i Maşûkî ve Ahmed-i Sârban zamanında Bosna havalisinde yayılmaya başladığını göstermesi bakımından önemli bir ipucudur. Öyle anlaşılıyor ki Melâmîlik adı geçen bu kutblar zamanından beri buralarda oldukça hüsnü kabul görmüştür. Çok muhtemeldir ki Hamza Bâlî de başlangıçta memleketindeki Melâmî dervişleri aracılığıyla bu yola ilgi duymuş ve Hüsâmeddîıı-i Ankaravî'ye bu vasıta ile ulaşmıştır. Hamza Bâlî şeyhine intisap ettikten sonra, kısa zamanda yükselerek ileri gelen halifelerden biri olmuş,112 daha sonra muhtemelen şeyhinin idamıyla memleketine dönüp Melâmîliği yaymaya girişmiştir. İşte onun asıl macerası da bu tarihten itibaren başlamaktadır.</p>
	<p class="calibre1">Semerâtü'l-Fuâd yazarı onun için "ziyade meczup ve müstağrak" sıfatlarını kullanırken,113 Lâlîzâde "sermest-i bâde-i mahabbet" olduğunu yazıyor.114 Bu ifadeler, Hamza Bâlî'nin güçlü cezbe sahibi (ekstatik) bir sûfı olduğunu belirlediği gibi, kanaatimizce hem temasta bulunduğu kimseleri nasıl etkisi altına alabildiğini, hem de tavır ve hareketlerindeki pervasızlığının sebebini bir dereceye kadar açıklar. Nitekim Sergüzeşt yazarı, Hamza Bâlî'nin kısa zamanda etrafına birçok mürid toplayarak Bosna ve Hersek havalisinde Melâmîliği yayma faaliyetlerinde gösterdiği başarıyı, bu kuvvetli cezbesine bağlıyor. Onun anlattıklarına bakılırsa, şeyhin propaganda yöntemi de çok dikkat çekicidir. Rivayete göre, Hamza Bâlî, özellikle meyhaneleri dolaşarak insanlarla konuşup onları "bevl-i Şeytan" (Şeytanın idrarı) olan içki yerine, "ilahi aşkın bâdesi"ni içmeye davet ediyordu. Rivayete göre, dinleyenlerin ikna olmamaları mümkün değildi; hemen ona bağlanıyorlardı.115 Sergüzeştteki bu bilgi eğer gerçeği yansıtıyorsa, bu cezbeli Melâmî şeyhinin tıpkı Molla Kâbız'a benzer bir propaganda yöntemi uyguladığını ve fikirlerine muhatap olarak yalnız be- uru seviyedeki bazı insanları değil, münhasıran sıradan cahil insanları da aldığını gösteriyor.</p>
	<p class="calibre1">Hamza Bâlî'nin Bosna'da Melâmîliği yaymadaki bu başarısı yalnız Melâmî kaynaklarının bir rivayeti değil, mühimme kayıtlarının da ortaya çıkardığı önemli bir olay olduğu için, üzerinde biraz durmak gerekiyor. O gerçekten, Lâlîzâde'nin dediği gibi, sadece güçlü cezbesi sayesinde mi meyhanelerdeki sıradan cahil insanları kendisine mürid olmağa ikna ediyordu, yoksa daha derinde başka faktörler mi söz konusuydu? Kanaatimizce bu cezbeli Melâmî kutbunun başarısında, kendisinin asıl faaliyet alanları olan Burgos, Hayrabolu, İzvornik, Rodoscuk vb bölgelerin ağırlıklı olarak yer aldığı Bosna ve Hersek sancaklarındaki elverişli zeminin, daha doğrusu, Bosna ve Hersek'in dini-sosyal yapısının önemli bir yeri olmalıdır.</p>
	<p class="calibre1">Bu bölge ortaçağlarda İspanya'ya kadar, güneydoğu ve güney Avrupa mıntıkaları, Balkanlar ve Batı Anadolu'dan Cathare, Patarin, Albigeois, Vaudois gibi isimlerle yayılmış Bulgaristan kökenli heretik bir Hıristiyan mezhebi olan Bogomilizm hareketinin merkezlerinden biriydi.116 Bogomilizm, esasında 6. yüzyılda Bizans İmparatorluğu'nun Orta ve Doğu Anadolu eyaletlerinde ortaya çıkmıştı; geniş ölçüde Manihe-izm'in popüler Hıristiyanlıkla karışmış düalist heretik bir yorumuydu. Bizans merkezi yönetimine karşı uzun süre direnen Pavlosçuluk (Polisya-nizm) yahut Pavlakî hareketinin 9. yüzyılda Balkanlar'a sürülmesiyle oluşmuş, buralarda resmi mezhep olan Ortodoksluk karşısında halk kitleleri arasında epeyce taraftar bulmuştu. Tıpkı Polisyanizm gibi, "ilahi bir kurtarıcının geleceğine olan inancı, yani mesiyanizmi, doktrininin temeli yapan düalist bir mezhepti.117 Bogomilizm'in bu karakteristiğine bilhassa dikkat etmemiz gerekiyor; çünkü bu noktanın Melâmîliğin de en belirgin vasfinı oluşturduğunu yukarıda göstermeye çalışmıştık.</p>
	<p class="calibre1">İşte, Melâmîliğin Bosna ve Hersek bölgelerinde böyle kuvvetle yerle-şebilmesinin; bu arada Hamza Bâlî'nin faaliyetlerinde başarılı olmasının asıl sebebini kanaatimizce bu çerçevede aramak gerekir. Nitekim Tayyip Okiç'in Bogomilizm'in münhasıran Bosna ve Hersek'te Osmanlı dönemine ait izlerini tespit maksadıyla Osmanlı arşiv belgeleri üzerinde gerçekleştirdiği mühim araştırma, bizim bu düşüncemizi güçlendirecek bir nitelik arzediyor. Ankara Tapu Kadastro ve İstanbul Başbakanlık Arşivle-ri'ndeki Bosna eyaletinin muhtelif sancaklarına ait 15. ve 16. yüzyıl tahrir defterlerine dayanan bu çok faydalı araştırmada, Bogomiller'in oturdukları bölgeler birer birer tesbit edilmiştir.118 Bunlar Osmanlı döneminde bile Bosna ve Hersek'teki Hıristiyan halk arasında henüz Müslümanlığı kabul</p>
	<p class="calibre1">etmemiş hâlâ hatırı sayılır miktarda Bogomiller'in bulunduğunu gösteriyor. Bu itibarla, doktrininin temelinde "ilahi kurtarıcı"ya imanı emreden, yani son tahlilde mesiyanik bir karakter arzeden Bogomilist geleneğin, Bosna ve Hersek yöresinde Osmanlı fetihlerine paralel olarak İslam'ın kabulünden sonra da çok güçlü bir mehdîcilik şeklinde (Melâmîliğin kutb-mcbâî prensibiyle kolayca özdeşleşmiş bir halde) devam ettiğini tahmin etmek herhalde yanlış olmasa gerektir. İşte öyle sanıyoruz ki, resmi veya gayri resmi Osmanlı kaynaklarıyla Melâmî kaynaklarında anlatılan Bosna ve Hersek yöresinde Hamza Bâlî'nin öncülük ettiği olaylar bu meseleyle çok yakından ilgili bulunmalıdır.</p>
	<p class="calibre1">Melâmî geleneğine göre, Hamza Bâlî, Bosna uleması ve tarikat şeyhleri tarafından kıskançlık sebebiyle, "Bir ümmî âdemdir, tevbe-i müride kadir değildir" denilerek küçümsenmiş ve gösterdiği kerametler "istidrac"a yorulmuştur. Etrafında toplananların kalabalıklığı onları ürkütmüş, "Bir fesada müeddî ola. Mukaddemce tedâriki elzemdir" talebiyle tutuklattırıl-ması istenmiş, böylece bu "fesad"ın önüne geçileceği düşünülmüştür. Bunun üzerine Bosna kadısı durumu Divan-ı Hümâyun'a bildirerek meselenin tahkiki için müfettiş istemiş, yürütülen tahkikat sonucu Hamza Bâlî tutuklanarak muhakeme edilmek üzere İstanbul'a gönderilmiştir. 294 Şeyhin başkente gelişi büyük bir olay olmuş, halk arasında onun lehinde veya aleyhinde bir sürü dedikodu alıp yürümüş, Şeyh hakkında birçok yalanlar uydurulmuştur. Divan-ı Hümâyun tarafından olayı tahkike memur edilip Hamza Bâlî'yi İstanbul'a getirmekle görevli olan "mübaşir" ise, yalnızca Bosna'da duyduğu dedikoduları mahkemeye aktarmakla yetinmiştir. Sonuçta mahkeme Şeyhülislam Ebussuud Efendi'nin fetvasına dayanarak Hamza Bâlî'yi idama mahkûm etmiştir.119 Görüldüğü gibi, sonuç olarak Melâmî geleneği, Hamza Bâlî'yi -Lâlîzâde'nin aynen kullandığı deyimle- bir "ifk ü iftira" yüzünden devletin adaletsizliğine ve zulmüne kurban gitmiş büyük bir zat olarak değerlendirmektedir.</p>
	<p class="calibre1">Diğer kaynaklara göreyse, çok farklı bir durum söz konusudur. Pek çok meselede gerçekten tarafsız olmaya çalışan tutumuyla güvenilir bir kaynak olduğunu ispat etmiş bulunan Atâyî'ye göre, kendilerini Hamza Bâlî'ye nispet eden bazı müridler, Bosna'da birtakım saf ve cahil insanları "tarikat ve hakikat" adına yoldan çıkarmışlar, "perde-i şerîati kaldırup dâ-hil-i dâire-i vüs'at-i ibâhat olmuşlar" ve yaydıkları bâtıl fikirleriyle bölgede gerçekten bir karmaşaya sebebiyet vermişlerdi.120 Zeyl-i Şakayık yazarı, Hamza Bâlî'nin biyografisine ayırdığı kısımda da, onun "şer'-i şerife nâmülayim ahvâli zuhur eylediğini" kaydediyor.121 Görüldüğü gibi Atâyî, Bosna yöresinde şeriat yasaklarının ihlal edildiğini gösteren bazı olayların vuku bulduğunu, ancak bunu yapan kişilerin gerçekte Hamza Bâlî'nin müridleri olup olmadığı şüpheli birtakım kişiler olduğunu ima ederek Hamza Bâlî'yi zan altında bırakmaktan kaçınan ihtiyatlı bir dil kullanmaktadır. Ancak öyle görülüyor ki, meselenin daha başka bir boyutu vardır. Gençliğini olayların geçtiği dönemde ve bölgede geçirmiş bir müellif ve aynı zamanda bir Melâmî olan Münîrî-i Belgrâdî (Bosnalı Abdullah Efendi), daha önce bahsettiğimiz Silsiletü'l-Mııkambîn isimli eserinde ilginç ifadeler kullanıyor. Hamza Bâlî'nin müridleriyle görüşüp konuşan ve hadiseleri onların ağzından dinleyen yazar, ortada dedikoduların dolaştığını, bu sebeple meselenin mahiyetinin açıkça bilinmediğini, kendisinin, Hamza Bâlî'nin müridleri arasında şeyhlerine karşı fazla muhabbetten başka bir şeye rastlamadığını, ancak bu fazla muhabbet sebebiyle, onun için "Sultan Hamza" tabirini kullandıklarını müşahede ettiğini söylüyor. Her ne kadar şeyhlerini çok seven müridlerin niyeti kötü olmasa da, bu kelimenin kullanılmasının uygun düşmediğini, çünkü yanlış' anlamalara yol açacağını ve nitekim açtığını belirten Münîrî-i Belgrâdî,122 dolaylı olarak ortada Hamza Bâlî'nin adı etrafında bir "saltanat iddiası" suçlaması olduğunu gösteriyor. Nitekim aşağıda daha sonraki yıllarda Bosna Melâ-mîleri'nin aynı iddia yüzünden takibata uğradıklarına dair resmi belgelerden söz edilecektir.</p>
	<p class="calibre1">Bütün bunlardan sonra, kanaatimizce, Hamza Bâlî memleketine geldikten kısa bir süre (Atâyî'ye göre beş yıl) sonra, yukarıda diğer örneklerini gördüğümüz, Melâmî kutblarının doktrinleri icabı Osmanlı iktidarına karşı sık sık girişmeyi planladıkları (muhtemelen şeyhi Hüsâmeddîn-i An-karavî'nin tamamlayamadığını tamamlamak üzere) mehdîci bir hareketi başlatmak için harekete geçmiş olmalıdır. Nitekim yukarıda Melâmî doktrinini incelerken gösterilmeye çalışıldığı gibi, kutbun bir de siyasi misyonu vardı. Denilebilir ki, Hamza Bâlî'nin Bosna ve Hersek yöresindeki propagandalarının temelinde bu fikir yatıyordu ve müridlerinin onun için kullandıkları "Sultan" unvanı da bu meseleyle ilgili olmalıydı. Üstelik çok tabii olarak bu düşüncenin, yöredeki Bogomilist kökenli Müslüman Boşnak halkı arasında, onların eski inançlarıyla çok rahat bir biçimde bağdaştığını da unutmamak gerekir. Hammer'in, olaya çağdaş Hungnad adlı bir Hıristiyan yazarın eserine dayanarak kaydettiği bir ifade de bu çerçevede önem kazanıyor. Bu Hıristiyan yazara göre, Hamza Bâlî -tıpkı Molla Kâbız ve Hakîm İshak gibi- Hz. İsa'nın Hz. Muhammed'den üstün olduğunu iddia etmekteydi.123 Eğer bu çağdaş kayıt gerçeği yansıtıyorsa, Hamza Bâlî'nin durumuna uygun düşer, çünkü Bogomilizm'in de paylaştığı Hz. İsa'nın Mesih olduğu ve insanları zulümden kurtarmak için tekrar döneceği fikri, eski bir köklü inanç olarak hiç şüphesiz bölge halkı arasında böyle bir halk hareketinin başlatılmasında ideolojik motivasyon olarak çok önemli bir katkı sağlamış olmalıdır. Bu itibarla hem bu dünyada, hem öbür dünyada tasarruf kudretine sahip büyük bir ilahi şahsiyet, ilahi cevherle özdeşleşmiş bir kutb-mehdî olarak ortaya çıkan Hamza Bâlî'nin, Bosna ve Hersek yöresinde, gerçekte Osmanlı iktidarına yönelik, Melâmî geleneğine uygun mehdîci bir hareketin hazırlıkları ve propagandasıyla meşgul olduğunu tahmin edebilir, en azından buna kuvvetli bir ihtimal olarak bakabiliriz.</p>
	<p class="calibre1">Sonuç itibariyle, Hamza Bâlî'nin bir harekete girişmek üzere olduğu yolundaki ihbarlar üzerine, Dîvan-ı Hümâyun o zamanlar Saraybosna kadısı olan Bâlî Efendi'yi diğer kadılarla birlikte meselenin araştırılmasına memur etmiştir.124 Her ne kadar Melâmî kaynakları devletin dedikodulara dayanarak hareket ettiğini yazsa da, genelde sûfi çevrelere karşı olabildiğince saygılı ve hoşgörülü olan Osmanlı merkezi yönetiminin, bütün bir bölge halkını ve bölgede büyük bir manevi nüfuz sahibi bir topluluğu mahkûm etmek gibi mühim bir meselede sıradan, yüzeysel ve sırf halfan ağzındaki söylentilere dayanan üstünkörü bir tahkikatla yetindiğini düşünmek pek doğru gibi görünmüyor. Herhalde çok boyutlu bir soruşturma ve araştırma yürütülmüş ve sonunda Hamza Bâlî ve müridlerinin niyeti konusunda bir karara varılmış olmalıdır ki, kendisi ve bazı müridleri tutuklanarak İstanbul'a yollanırken, diğer yandan bölgedeki tahkikat ve takibat bütün hızıyla sürdürülmüştür.</p>
	<p class="calibre1">Hamza Bâlî ve müridlerinin İstanbul'a getirilmesinin, halk ve özellikle buradaki Melâmiler arasında oldukça geniş bir yankı uyandırdığı doğru olmalıdır. İstanbul'daki Melâmîler'in Hamza Bâlî ile ilgili gelişmeleri büyük bir dikkatle ve kendilerini ele vermeden takip etmek için azami gayret sarf ettiklerine herhalde şüphe yoktur. Lâlîzâde'nin anlattıklarına bakılırsa, başkentin her yerinde ve özellikle tekkelerde, Hamza Bâlî konuşuluyor, hakkında müspet ve menfi pek çok şey söyleniyordu. Halk bu konuda iki kısma bölünmüştü. Bir kısmı ona büyük bir sevgi ve ilgi duyarken, bir kısmı aleyhinde konuşuyordu.</p>
	<p class="calibre1">Melâmî kutbunun muhakemesi, bu gibi konularda âdet olduğu üzere, Dîvan-ı Hümâyun'da icra edildi. Her ne kadar Molla Lûtfî ve Molla Kâbız örneklerinde olduğu gibi, kaynaklarda muhakeme safahatı konusunda teferruatlı bir bilgi bulunmuyorsa da,125 Ser0üze/t\cki ifadeler, zamanın şeyhülislamı Ebussuud Efendi'nin bu konuda da her zamanki ihtiyatlı tavrını sergileyerek yalnızca Bosna'dan gönderilen sicillerin ifadeleriyle yetinmediğini, başkentin ileri gelen ulema ve şeyhlerini mahkemeye davet ederek Hamza Bâlî'nin sorgulamasında hazır bulunmalarını sağlayıp onların da görüşlerini aldığını, ancak ondan sonra Hamza Bâlî'nin zendeka ve ilhadına kani olarak idamı için bir karara vardığını ve fetvasını kaleme aldığını ortaya koyuyor. Bu ulema ve şeyhler, aynı Bosna ve Hersek uleması ve şeyhleri gibi Hamza Bâlî'nin "câhil ve nakıs," hatta "Oğlan Şeyhi tarîkinde olduğu"nu bildirmişlerdir. Bu konuda tanıklık edenlerden birinin de, I. Ahmed zamanında Edirne kadılığına terfi eden Sarı Hoca lakaplı Mehmed Efendi olduğunu Atâyî zikrediyor.126 Kısaca Ebussuud Efendi, "İsmail'in katli zendeka ve ilhada bina olunmuş idi. Şeyh Hamza dahî ol tarîkde ise katli meşrudur" şeklinde fetva vermiş,127 Hamza Bâlî'yi idama mahkûm etmiştir. Burada, Ebussuud Efendi'nin babası Şeyh Muhyiddîn Yavsî'nin de Melâmî çevreleriyle çok yakından alakalı olduğu bir kere daha hatırlanmalıdır.</p>
	<p class="calibre1">Münîrî-i Belgrâdî, Hamza Bâlî'nin idamının gerçekte zendeka ve il-had sebebiyle değil, birtakım kerametler gösterip velayet iddiasında bulunduğu için bunların istidraca yorulması sebebiyle sihirbazlık suçundan, bununla bağlantılı olarak da kerametleri sebebiyle etrafına toplananların sayıca çoğalması yüzünden "saltanata kasd itmek ve fitne kalkmak ihtimali"nden dolayı olduğunu ileri sürüyor. Bu iddiasına mesnet olarak da, şeyhin muhakemesine ve idamına tanık olanlardan dinlediği bu yoldaki sözleri gösteriyor.128 Bu görgü tanıklığı, Hamza Bâlî'nin, hem saltanata yönelik hareketi, hem de zendeka ve ilhadı dolayısıyla iki yönlü bir ithamın muhatabı olduğunu düşündürüyor.</p>
	<p class="calibre1">Böylece Hamza Bâlî ve beraberindeki dervişleri, 969/1561-1562'de Tahtakale'de Deveoğlu yokuşundaki bir mahalde, -Atâyî'nin deyimiyle-"şemşîr-i şeriat" ile boyunları vurulmak suretiyle katledildiler.129 Bu idamın özellikle o sahneyi seyretmekte olan Melâmiler içinde fevkalade bir heyecana sebep olduğu, orada bulunan Baltacılar Ocağı'na mensup mü-ridlerden birinin, şeyhinin başının kesildiğini görür görmez, belindeki hançerle bir çırpıda kendi boğazını keserek intihar etmesinden anlaşılıyor. Hemen bütün kaynaklar bu toplu idamın, İstanbul halkı arasında yine uzun yıllar süren söylentilere sebebiyet verdiğini bildiriyorlar.</p>
	<p class="calibre1">Aslında Hamza Bâlî'nin idamı, Bosna ve Hersek'te neredeyse yaklaşık 16. yüzyılın başından beri gelişen Melâmî hareketinin ardını kesmedi. Nitekim Atâyî, bu bölgelerde "akidesi fâsid, boyu uzun, aklı kısa mülhidle-rin" hiç eksik olmadığını kaydetmekte ve onlara lanet okumaktadır.130 İdamın, hareketi söndürmek şöyle dursun, tam aksine, en az bir yarım 298 yüzyıl daha sürecek ve bundan böyle Hamza Bâlî'nin adına izafetle Ham-zavîlik diye anılacak olan daha geniş bir hareketi başlattığı, hem bizzat Melâmî kaynaklarından, hem de resmi arşiv belgelerinden açıkça takip edilebiliyor. Lâlîzâde de buralarda Hamza Bâlî'nin idamından sonra Me-lâmîler'in sürekli olarak Hamzavîlik ve mülhidlik ile suçlandıklarından, birçok "mezemmet ve umûr-ı şenî'a" ile damgalandıklarından şikâyet ederek Hamzavîliğin nasıl bir sosyal hareket haline dönüştüğünü dolaylı olarak ortaya koyuyor.131</p>
	<p class="calibre1">Divan-ı Hümâyun'un, Bosna ve Hersek'te Hamzavîler'i sürekli takibat alünda tutmak maksadıyla Saray Bosna kadısı Bâlî Efendi'yi görevlendirdiğine yukarıda temas edilmişti. Atâyî'ye bakılırsa, gerçekten de Bâlî Efendi'nin büyük bir şevkle kendini bu işe adadığı söylenebilir. Ona göre Bâlî Efendi Memlihateyn (Tuzla-i Bâlâ ve Tuzla-i Zîr) kazasında birçok Hamzavî'yi ele geçirmiş ve bunların başlarını kestirmek suretiyle bir önemli bir temizlik hareketine -daha doğru bir ifadeyle Hamzavî avına-girişmiştir. Atâyî onun bu çabalarının devletçe çok takdir edildiğini yazar.132 Bu da gösteriyor ki, Osmanlı merkezi yönetimi Hamzavî hareketinin gelişmesinden çok çekinmekte, hareketin silahlı bir isyana dönüşmesinden korkmaktadır.</p>
	<p class="calibre1">Arşiv kaynakları da Hamza Bâlî'nin idamından yaklaşık,çeyrek yüzyıl sonra bile Hamzavî hareketinin güçlü bir şekilde devam ettiğini gösteriyor. Elimizde Bosna eyaletinde ve Hersek'te 16. yüzyılın son çeyreğinde sürmekte olan Hamzavî hareketine dair bazı mühimme kayıtları bulunuyor. Bu kayıtlardan ilk ikisinin 980/1572 ve 981/1573 yıllarına ait olması, diğerlerinin ise münhasıran 990/1582 tarihini taşıması, bu tarihler arasında başka kayıtlar bulunmadığına göre, Hamzavî hareketinin Hamza Bâlî'nin idamından yaklaşık on yıl sonra yeniden baş gösterdiğini, yeni bir bastırma ve takibat dönemini müteakip bir on yıl daha sükuttan sonra 1582'lerde tekrar alevlendiğini tahmin ettiriyor. Herhalde 1561-1562'de Hamza Bâlî hadisesi üzerine vuku bulan şiddetli takibat, Hamzavîler'i bir on yıl kadar ortalarda görünmemeye mecbur etmiş, 1572 ve 1573'te tekrar harekete geçmişlerdir. Bu defa da karşılaştıkları yeni takibat, onları 1582'ye kadar bir on yıl daha geriye çekilmeye mecbur etmiş, ancak 1582'de yeniden ve üstelik daha yoğun bir biçimde tekrar ayaklanmışlardır. Söz konusu mühimme kayıtlarından anlaşıldığına göre belirtilen tarihlerdeki Hamzavî hareketinin merkezleri, özellikle Edirne (Paşa) sancağında Rodoscuk (Tekirdağ), Vize sancağında Burgos, Hayrabolu ve Bosna sancağında İzvornik (Zvornik), Gradjanice (Gracanica), Aşağı Tuzla (Tuzla-i Zîr = Dolnja Tuzla) ve Yukarı Tuzla (Tuzla-i Bâlâ= Gornja Tuzla) kazaları ve bunlara bağlı köylerle, Hersek sancağıdır.133</p>
	<p class="calibre1">1572 tarihindeki Hamzavî hareketi daha çok Bosna sancağına tâbi Rodoscuk ve Hayrabolu kazaları ile etrafındaki köylerde ortaya çıkmış görünüyor. Demirci Yahşi, Alacaoğlu, İlbasdı, Dutalı, Köteçli, Kılıçlı gibi köyler halkının, cami imamlanna vanncaya kadar Hamza Bâlî'nin müridi oldukları anlaşılıyor. Adı geçen kazaların kadılarına yollanan emirlerde, bu zikredilenlerin dışında daha ne kadar Hamzavî varsa onların çok ciddi ve sıkı bir biçimde araştırılıp tespit edilmesi istenmiştir.134 Bosna sancağında-ki bu hareketi takiben 1573 yılında da Hersek sancağında yeni bir hareketin başladığı görülüyor. Burada Hamza Bâlî'nin epeyce bir müridinin bulunduğu ihbar edilmiş, bunlar takip ve tespit edilmiş, sicil kayıtlan tutulmuştur. Bu olayla ilgili mühimme kaydında, özellikle daha önce zendeka ve ilhadları herkesçe bilinen ve bu vasıflarıyla şöhret bulanlar hakkında, muhakemelerini takiben İstanbul'dan gelecek emre göre hareket edilmesi 300       ve kesinlikle himaye edilerek salıverilmemesi istenmektedir.135</p>
	<p class="calibre1">Bu takibattan tam on yıl sonra, 990/1582'de ise, çok daha geniş çaplı bir Hamzavî hareketinin başladığını yine mühimme kayıtları gösteriyor. Bu defaki hareketin, yirmi yıl önce Hamza Bâlî'ninkine benzer bir tarzda geliştiği anlaşılıyor. Bu defa, Yukarı Tuzla (Tuzla-i Bâlâ) kazasında on yedi kadar Hamzavî'nin, "Ben Sultan Hamza'nın yerine Sultan Mehmed oldum" diyen Mehmed b. Hasan adlı zatın etrafında toplanıp ortaya çıktıkları görülüyor. Ayrıca kadınlarıyla birlikte sohbet meclisleri düzenleyerek "birbirlerinin avretlerinin omuzlarına yapışup musâhabet etmek" ve "bir nice ef âl-i kabîha işlemek" ile de suçlanmaktadırlar. Yapılan kovuşturma sonucunda yakalanan söz konusu kişiler sorguya çekilmişler ve ifadeleri sicillere geçtikten sonra durum İstanbul'a bildirilmiştir. Gelen emirde, sicillerde isnat olunan suçların ispatı halinde, suçlular eğer sipahi zümresine mensupsalar hapsedilmeleri, değilseler "şer'ile lazım gelenin mahallinde icrası", yani idamları istenmekte, ancak suçların ispatı için doğru teftiş yapılması, iftira ve yalan isnatlardan, yalan şahitliği ile suçsuz kimselere zulümden şiddetle kaçınılması da tenbih edilmektedir.136</p>
	<p class="calibre1">Bu teftişlerin 1582 yılının sonuna kadar sürdüğü görülüyor. Nitekim 990 Ramazan'ı, yani 1582 Eylül-Ekiminde, Saraybosna'da yine birtakım melâhide (Hamzavîler) ayaklanarak harekete geçmişlerdir. Bunların dokuzu tutuklanmış, çıkarıldıkları mahkemede zendeka ve ilhad suçundan yargılanıp suçları sabit görüldüğünden Saraybosna kadısı kendilerini idam ettirmiştir. Ancak mühimme kaydında, diğerlerinin yakalanamaması sebebiyle, Saraybosna kadısından bunların mutlaka ele geçirilmesi ve gerekli cezanın verilmesi istenmekte, şayet bunları himaye edenler olursa, aynı şekilde cezalandırılacakları belirtilmektedir.137</p>
	<p class="calibre1">6 Şevval 990/3 Kasım 1582 tarihli bir başka mühimme-kaydı, kendini sultan ilan eden Hamzavî şeyhi Mehmed b. Hasan'in hâlâ yakalanamadığını, üstelik melâhidenin ona yardımcı olmak üzere Hüseyin Ağa adında birini vezir, Memi b. İskender adlı şahsı defterdar ve Ali Hâce namındaki zatı da kadı seçmek suretiyle yeniden ayaklandıklarını gösteriyor. Tabii takibat aynı şiddetle devam etmekte, ele geçenler yakalanıp muhakeme edilerek idam olunmaktadır.138</p>
	<p class="calibre1">Hamzavîler hakkında yürütülen bu sıkı takibat, tutuklamalar ve idamlar sırasında bazı suçsuz kimselerin de şu veya bu bahaneyle Hamzavî oldukları ihbar edilerek haksız yere suçlanıp cezaya uğradıkları anlaşılmış olmalı ki, yukarıdakiyle aynı tarihli bir başka belgede, bundan böyle yapılan teftiş ve tahkikatın çok ciddi bir şekilde yürütülmesi, suçsuz olanların ayrılmasına dikkat edilmesi, bu insanların haksız yere öldürülmelerine engel olunması istenmektedir.139</p>
	<p class="calibre1">Nihayet, Divan-ı Hümâyun tarafından hadisenin araştırılması için resmen görevlendirilmiş olması sebebiyle, Saraybosna kadısı Bâlî Efendi'nin başkanlığında, ölümünden bir müddet evvel bölgedeki diğer kadılar gözetiminde düzenlenen, kadıların isim ve mühürlerinin yer aldığı iki sayfalık defterden ibaret, Şaban 990 (Ağustos 1582) tarihli son bir belgeden daha bahsetmemiz gerekiyor. Bu belgede, "İzvornik sancağında hurûc idüp mâbeynleriııde sultan, vezir, kadıasker, kadı, defterdar ve çavuş tayın idüp saltanat davasın iden melâhide"nin yakalanıp tutuklanmasında yardım ve gayreti dokunanların birer birer isimleri verildiğine ve kendilerinin mükâfaatlandırılması istendiğine göre,140 Hamzavîler aleyhine uzun zamandır sürdürülen takibat ve tahkikatın müsbet sonuçlandığını, saltanat ilan edenlerin yakalandığı anlaşılıyor.</p>
	<p class="calibre1">İşte, kısaca özetlenen mühimme kayıtları, 1572-1573 ve 1582 yıllarında, artık Hamzavî terimiyle adlandırılan Hamza Bâlî müridlerinin, yani Rumeli'ndeki Bayramı Melâmîleri'nin Osmanlı merkezi iktidarına karşı açıkça iki defa daha ayaklanmaya giriştiklerini anlatıyor. Bu ayaklanmanın, Bosna ve Hersek sancaklarındaki kasaba ve köylerde her tabakadan insanlar arasında yayılarak tam manasıyla bir halk hareketi haline dönüşme istidadını göstermekte olduğu sırada, devletin buralarda -kelimenin hakiki anlamıyla- bir "Hamzavî avı" başlattığı görülüyor. Belgelerden anlaşıldığı kadarıyla yaşın yanına kurunun da yakıldığı bu av, Saraybosna kadısı marifetiyle yürütülmüştür. Bu avın baş aktörü olan Saraybosna kadısı, hiç şüphe yok ki, Atâyî'nin sözünü ettiği Bosnalı Bâlî Efendi'dir; zira hem Bâlî Efendi'nin Saraybosna kadılığı tam bu yıllara rastlamaktadır, hem de yukarıda son olarak zikredilen belgede, Gracanica kadısı Lutfullah ve Mem-lihateyn kadısı Mahmud Efendi'lerin mühürleriyle beraber, Saray (Saraybosna) kadısı Bâlî Efendi'nin mührü bulunmaktadır.</p>
	<p class="calibre1">Bâlî Efendi'nin bu son derece sıkı takibatının sonunda kurtulmayı başarabilen Hamzavîler sağa sola dağılmış veya kendilerini dikkatle gizlemiş olmalıdırlar. Nitekim, bu takibattan kurtulabilenlerden biri de bizzat Hamza Bâlî'nin torunu Şeyh İbrahim b. Timur'dur. Muhammed el-Mu-hibbî adlı bir Arap müellifin Hulâsatü'l-âsâr adlı eserinde Abdurraûf el-Munâvî'nin el-Kevâkibü'd-Dürriyye fi Terâcimi's-Sâdâti's-Sûfiyye'smAcn özetleyerek verdiği bilgilere göre, bu zat Bosna'dan kaçtıktan sonra Arap ülkelerine gitmiş ve Hamzavîliği yaymaya çalışmıştır.141 Bu zat, aşağıda sözü edilecek olan Melâmî kutbu meşhur Şeyh Aliyy-i Rûmî, öteki adı, daha doğrusu lakabıyla, meşhur İdrîs-i Muhtefî'dir.</p>
	<p class="calibre1">Hamzavî hareketi Bosna ve Hersek'teki faaliyetlerle sınırlı kalmadı. İmparatorluk başkenti İstanbul'da da oldukça etkili bir Hamzavî (yahut Melâmî) hareketinin zaman zaman baş gösterdiği, muhtelif tarikat çevrelerince kaleme alınan Hamzavîliğe reddiye mahiyetindeki risalelerden anlaşılıyor. Bunlardan şimdilik bazılarını biliyoruz. Bir ikisi vaktiyle A. Göl-pınarlı tarafından ortaya çıkarılan142 bu risalelerin ilki, 1575'ten sonra Yusuf Sinan Efendi adlı bir Halvetî-Sünbülî şeyhi tarafından kaleme alınmış olan Tadlîlü't-Te'vîl veya Ibtâl-i Rüsûhî adlı küçük risaledir. Bu risale, 983/1575 yılı ortalarında İstanbul'da "Bir dâhiye-i dehyâ ve musîbet-i dîn ü dünyâ gulât-ı mutasavvifeden ve tugât-ı mutasallifeden bir gûl-i nâ-bînâ zuhur ve bürûz" ettiğini, şeriata uymayan birtakım sözler sarf etmek suretiyle avamdan pek çok gönlü zayıfları dalalet ve ilhada sevk ederek ortalığı fesada verdiğini, adı zikredilmeyen bu zata karşı çıkanların, onun tarafından ciddiye alınmayarak küçümsendiğini anlatıyor.143</p>
	<p class="calibre1">Bundan yaklaşık yirmi yıl sonra Mehmed Amîkî adında bir tarikat şeyhi tarafından kaleme alınan Eyyühe'l-Veled adlı bir başka risale ise, Ham-zavîler'in imparatorluk başkentinde sipahiler arasında da bir hayli nüfuz ve itibar kazandıklarını gösteriyor. Mehmed Amîkî, 1023 Muharrem'inde (1614 Şubat'ı) kaleme aldığı bu risalesinde, kendi müridlerinden olan genç sipahilerin, Hamzavîler'in şeyhi tarafından kandırılıp mürid yapıldıklarını, "Tâyife-i melâhide ve firka-i zendekadan bazı kimesneler ile musa-habet eylemeğin ki Hamzavî dimekle meşhurdurlar -hazelehümullâhü te-âlâ- sûret-i hak'da ümmî talipleri ıdlâl idüp pâk akidelerin fesada virirler" şeklindeki şikayetiyle dile getiriyor.144</p>
	<p class="calibre1">Hamzavîler'e karşı çıkan süfîlerden biri de, yine Halvetiyye tarikatının ünlü şeyhlerinden Niyâzî-i Mısrî'dir. Önceleri Hamzavîler'le arası çok iyi olduğu, hatta Gölpınarlf ya göre, onların arasına katıldığı halde, sonradan birtakım sebeplerle ihraç edilen bu ünlü şeyh, hayatının son zamanlarına doğru Hamzavîler'e ateş püskürmekte, onların zındık ve mülhid olduklarını söylemekte, aleyhlerinde yazıp çizmektedir. Hatta, "Cümle milletde Hamzavî hordur" nakaratıyla biten bir ilahi bile yazmış ve okutmuştur.145Buraya kadar söylediklerimiz açıkça ortaya koyuyor ki, Hamza Bâ-lî'nin güçlü karizmatik şahsiyeti, İsmail-i Maşûkî'den bile daha etkili olarak Melâmîliğe kendi adını verdirebilmiştir. Boşnak kökenli bu zat, Bay-râmiyye Melâmîliği'nin tarihinde hiç şüphesiz en geniş ve en uzun süren resmi ideoloji ve düzen karşıtı toplumsal hareketi meydana getirmiş, bu yola kendi adını verdirecek kadar hâkimiyetini yayabilmiştir. Hamzavîler, Osmanlı merkezi yönetimini yıllar boyunca uğraştırmışlar ve nüfuzlarını 17. yüzyılda bile güçlü bir şekilde sürdürmüşlerdir.</p>
	<p class="calibre1">3. Sütçü (Lebenî) Beşir Ağa (ö. 1661-1662)</p>
	<p class="calibre1">Burada, doksan yaşında boğularak idam edilen bir ihtiyarın trajedisini göreceğiz. Lalîzâde, "Şems-i felek-i cezbe-i Rahmânî, beşîr u nezîr-i şe-304 rî'at-ı rûhü'1-ekvânî-i vâlâ-mekânî, şehîd-i cihâd-ı ekber, vahîd-i hakîkat-i insân-ı enver, şerâb-ı aşk-ı Yezdan, Hazret-i Beşîr-i Şehîd Sultan" diyerek yücelttiği Beşir Ağa'nın, Arnavutluk'ta Koniça kasabasından olup gençliğinde İstanbul'a gelerek Bostancı Ocağı'na girdiğini, sonra mizacındaki tasavvufa yatkınlık sebebiyle Hoca Ali'ye (Şeyh Aliyy-i Rûmî, İdrîs-i Muhtefî) mürid olduğunu yazar.146 Beşir Ağa'nın, Bostancı Ocağı'nda uzun müddet görev yaptıktan sonra emekli olunca, yine Melâmî şeyhlerinden Hacı Kabâyî'ye intisap ederek onun evinin yakınında bir ev satın alıp her gün şeyhinin hizmetinde bulunduğu rivayet ediliyor. Bu arada, Silivri yakınlarında da bir çiftlik satın alarak kışın İstanbul'daki evinde, yazın da burada oturmaya başlamış ve beslediği ineklerin sütünü satarak geçimini sağlamaya çalışmıştır. Bu da kendisinin Sütçü (Lebenî) Beşir Ağa diye anılmasına sebep olmuştur.147 Hacı Kabâyî'nin 1037/1627-1628'de vefatıyla kutbluk makamına geçen Sütçü Beşir Ağa'nın, Bostancı Ocağı çıkışlı olması dolayısıyla gerek bu ocak mensuplarından, gerekse Yeniçeri Ocağı'ndaki iki hemşehrisi Bektaş Ağa ve Murad Ağa vasıtasıyla da bu ocaktan pek çok müridinin olduğu kaydedilmektedir. Otuz yıldan fazla kutbluk makamını dolduran Sütçü Beşir Ağa'nın talihi son zamanlara doğru dönmüş ve adı etrafında halk arasında birtakım söylentiler yayılmaya başlamıştır.</p>
	<p class="calibre1">Lâlîzâde'ye göre, gerek bu müridlerin çokluğu, gerekse, memleketi olan Arnavutluk'ta İskenderiye'den (İşkodra) hemşehrisi olan pek çok "Câvidan'cı Fazlullah-ı Hurûfî tarîkinde olan" kimselerin Sütçü Beşir Ağa'nın evine gidip gelmeleri, uzun müddet ikamet etmeleri, dedikoduların çıkmasına sebebiyet vermiş ve iş nihayet saraya intikal ederek şeyhin aleyhinde soruşturma başlatılmıştır. Bu arada bazı tarikat şeyhlerinin Sütçü Beşir Ağa'nın cahil, ümmi biri olduğuna dair dedikodularının da bunda rolü olduğu anlaşılıyor. Sultan IV. Mehmed'in Edirne'ye, Veziriazam Köprülü Fazıl Ahmed Paşa'mn ise Avusturya seferine gitmesinden faydalanan Şeyhülislam Sunîzâde'nin fetvasıyla, o sıralarda doksan yaşlarında olan Sütçü Beşir Ağa, 1072 / 1662 veya 1073 / 1673'te boğularak idam edilmiş ve cesedi Fenerbahçe'den denize atılmıştır.148</p>
	<p class="calibre1">Doksan yaşında bir ihtiyarın böyle korkunç bir şekilde hayatına son verilmesi, hem halk arasında, hem de şeyhin müridlerinde büyük bir tepkiye sebep olmuş, rivayete bakılırsa, idamın ertesi günü, otuz kırk kadar mürid Şeyhülislam Sunîzâde'ye giderek durumu protesto etmişler ve kendilerinin de idam edilmesi gerektiğini söylemişlerdir. Bu itirafı dikkate alan şeyhülislamın, eğer rivayet doğruysa, bu müridleri de idam ettirdiği kaydediliyor. Bütün bunların, bir kısım ulemanın ve tarikat şeyhlerinin itirazına ve protestosuna yol açtığını, bunların zendeka ve ilhadını ispat edecek delil bulunmadan ihtiyar şeyhi idam ettiren şeyhülislamı kınadıklarını yine Lalîzâde yazıyor.149</p>
	<p class="calibre1">Müstakîmzâde'nin ifadesiyle "ba'zı hussâd-ı bed-nihâdın ilkâ-i mefse-detleri ve iftirâ-i mahzlariyle pîrliğine hürmet olııımayup şerbet-i şehâdeti İska" etmek suretiyle hayatına son verilen bu ihtiyar şeyh, öyle görünüyor ki Hurûfîler'le yakından alakalıydı. Zaten bu eğilim, yukarıda da belirtildiği üzere, Bayrâmiyye Melâmîliği'nin genel karakteri olarak göze çarp-yor. Bu itibarla, her ne kadar Melâmî kaynakları meseleyi başka türlü yo-rumlasalar da, Sütçü Beşir Ağa'nın bu eğilimle olan ilişkisine muhakkak nazarıyla bakılabilir. Aslında Beşir Ağa'nın müridlerine yolladığı, Lalîzâde tarafından sureti kaydedilen bir mektup, onun takıyyeye azami dikkat ve gayret sarf ettiğini gösteriyor. Bu mektupta Sütçü Beşir Ağa, müridlerinden şeriata olabildiğince uymalarını, bu konuda en ufak bir taviz vermemelerini, hele devir ve benzeri inançları dile getirmekten kesinlikle kaçınmaları gerektiğini öğütlemektedir.150</p>
	<p class="calibre1">Bu olayda Şeyhülislam Sunîzâde'nin aceleciliği ve üstünkörü görev anlayışının, belki de Melâmîler'e karşı beslediği menfi duyguların etkisiyle yangından mal kaçırır gibi hareket ettiği açıkça ortadadır. Ulemanın itirazlarına bakılırsa, anlaşılan şeyhülislam yeterli tahkikatı yapmamış, dedikodulara itibar etmiş, şeyhi idama yollamaya sebep teşkil edecek yeterli delile sahip olmadan işi bitirmek istemiş görünüyor. Böylece, aynı mevkii işgal eden iki şahsiyet sıfatıyla, Oğlan Şeyh İsmail-i Maşûkî ile Hamza Bâlî ve Gazanfer Dede meselesinde kılı kırk yararcasına hareket eden Ebus-suud Efendi ile Sunîzâde arasındaki kalite ve seviye farkı da beliriyor. Nitekim Veziriazam Fazıl Ahmed Paşa İstanbul'a döner dönmez meseleyi soruşturmuş ve suçlu bulduğu Sunîzâde'yi görevden alarak yerine Minkâ-rîzâde Yahya Efendi'yi getirmiştir.151</p>
	<p class="calibre1">Üst üste verilen bu kurbanlar, Melâmîler'in gözünü korkutmakta gecikmedi. Ne var ki, bu son idamdan sonra artık bir daha böyle açık hareket etmemeye ve yer altında azami gizlilik içinde faaliyetlerini sürdürmeye dikkat gösterdiler. Bununla beraber Melâmîlik yayılmağa devam etti. Hem Anadolu'da, hem de özellikle Balkanlar'da Yanya, Serez ve Koniça bölgelerinde epeyce taraftar buldu.152 Bu gizlilik devresi 19. yüzyıla kadar sürecek, bu yüzyılda Seyyid Muhammed Nûru'l-Arabî ile Melâmîliğin Üçüncü Devre denilen dönemi başlayacaktır.</p>
	<p class="calibre1">F) Merkezi Yönetimin Hışmından Kurtulan Kutb-mehdîler: 1. Gazanfer Dede (ö. 1566-67)</p>
	<p class="calibre1">İsmail-i Maşûkî'nin ve -aradan uzun bir zaman geçmiş olsa bile-Hamza Bâlî'nin müridleriyle beraber uğradıkları trajik akıbetin, Melâmî-ler'i büyük bir hayal kırıklığına uğrattığına ve arkasından korkuya düşürdüğüne hiç şüphe olmamalıdır. Özellikle İsmail-i Maşûkî'nin on iki müri-diyle ve Hamza Bâlî'nin bir o kadar müntesibiyle İstanbul halkının gözü önünde boyunlarının vurulması, bu büyük şehrin artık onlar için lüzumundan fazla tehlike arz ettiğini ortaya koymuş, selametin burasını terk etmekte olduğunu kendilerine göstermişti. Nitekim öyle olmuş ve İsmail-i Maşûkî'nin babadan kalma halifesi olup ondan sonra kutbluk makamına geçen Ahmed-i Sârban (yahut asıl adıyla Dukakinzâde Ahmed Beğ), Melâmîliğin merkezini İstanbul'dan kendi memleketi olan Hayrabolu'ya taşımıştır. Burada hükümetin takibinden uzak, rahatça hareket edilebileceği düşünülüyordu. Fakat gerçekte hiç de öyle olmadığı anlaşılıyor. Çünkü Atâyî'nin naklettiğine bakılırsa, bizzat "cezbe-i azîme ile meşhur" olan Ahmed-i Sârban'ın da "meşreb-i tevhidi, gubâr-ı töhmet-i zendeka ile mütekeddir" olmuştur.153 Her halükârda kendisinin bir şekilde takibata uğradığına dair gerek resmi Osmanlı kaynaklarında, gerek bizzat Melâmî metinlerinde herhangi bir kayda rastlanmıyor. Bununla beraber, onun Vizeli Kaygusuz Alâeddin vasıtasıyla dolaylı olarak halifesi olan Vizeli Gazanfer Dede'nin (veya Şeyh Gazanfer) yine zendeka ve ilhad suçlamasına maruz kalarak Divan-ı Hümâyun'da mahkemeye çıkarıldığını biliyoruz.</p>
	<p class="calibre1">Tasavvufa sülük etmeden önce debbağlıkla meşgul ve ümmi olduğu anlaşılan Gazanfer Dede, Vizeli Kaygusuz Alâeddin'e mürid olmuş, zamanla ilerleme kaydederek şeyhinin vefatıyla onun makamına geçecek kadar yükselmişti.154 Silsiletü'l-Mukarrebîn müellifi onun hem Hüsâmed-dîn-i Ankaravî'den, hem de Vizeli Kaygusuz Alâeddin'den 'icazetli olduğunu bildiriyor.155 Hatta Ahmed-i Sârban'dan sonra kutbluğun esas itibariyle Hüsâmeddîn-i Ankaravî'ye geçtiğini kabul eden asıl Melâmî geleneğinin aksine, Melâmîliğin Vizeli Kaygusuz Alâeddin vasıtasıyla devam eden kolu, kutbluğun bu zattan sonra Gazanfer Dede'ye geçtiğini kabul etmektedir.156 Herhalde bu grup azınlıkta kalmış olmalı ki, Sarı Abdullah Efendi'den itibaren hiçbir Melâmî kaynağı Gazanfer Dede'yi kutblar için; &gt; de saymadığı gibi, hayat hikâyesini bile vermez, yalnızca isim olarak zikre-j derler.</p>
	<p class="calibre1">Atâyî işte bu Gazanfer Dede'nin bir ihbar üzerine İstanbul'a getirilip teftiş edildiğini, ancak sonunda serbest bırakıldığını kaydettikten sonra, meseleyle ilgili olarak, veziriazamın (muhtemelen Rüstem Paşa) sorusu üzerine Şeyhülislam Ebussuud Efendi'nin yazdığı mektubun bir suretini kaydeder. Gazanfer Dede meselesinin aydınlanması bakımından ve üstelik olayın şahidi sıfatıyla yetkili bir kalemden çıkmış olması itibariyle tarihsel bir öneme haiz olan mektup çok değerli görünmektedir.157</p>
	<p class="calibre1">Bu mektuptan anlaşıldığına göre, Vize'de Gazanfer Dede'nin zındık ve mülhid olduğu hakkında halk arasında epeyce bir dedikodu çıkmış, hükümet tarafından bir müfettiş tayin edilerek meselenin araştırılması istenmiş, yapılan teftişin sonuçları sicile kaydedilmiştir. Veziriazam bu sicil defteriyle halkın şikâyetlerini ihtiva eden arzların suretlerini Divan-ı Hümâyun çavuşlarından biriyle Ebussuud Efendi'ye göndererek mesele hakkında fikrini sormuştur. Şeyhülislamın ifadesi, sicil kayıtlarında Gazanfer Dede'ye zekât ile helal ve haram kavramları konusunda birtakım ithamlar yöneltildiğini gösteriyor. Öyle görünüyor ki, Gazanfer Dede tıpkı İsmail-i Maşûkî gibi İslam'ın emir ve yasaklarını inkâr etmekle suçlanmaktadır. Ebussuud Efendi, bu ithamların muhakkak sabit olması halinde Gazanfer Dede'nin zındıklık ve mülhidliğinin tahakkuk edeceğini ve bu sebeple katlinin vacip olacağını belirtiyor. Ancak öyle anlaşılıyor ki, sicil kayıtları şeyhülislamı pek tatmin etmemiştir. Bu yüzden yapılan teftişin eksik olduğunu, müfettişin kayıtların tatminkârlığı ve usule uygunluğu hakkında yeterli özeni göstermediğini, Gazanfer Dede'nin bu ithamlara konu olan hususlarda ısrara devam edip etmediğinin, halen de aynı inançları taşıyıp taşımadığının açıklığa kavuşturulmadığını yazıyor. Bu sebeple Divan-ı Hümâyun'da yapılan muhakemede durumun açıklığa kavuşturulmuş olması gerektiğini ve burada varılan sonuca göre karar vermek icap ettiğini ekliyor.158</p>
	<p class="calibre1">Yine mektuptan anlaşıldığı kadarıyla, diğer tarikatlara mensup bazı şeyhlerin de Gazanfer Dede'nin inançları konusunda müspet düşünmedikleri görülüyor. Ebussuud Efendi'nin, bunların gerekçelerinin de dinlenmesinin lazım geldiğini tavsiye ettiği, hatırı sayılır ve sözlerine güvenilir bir kısım ulemanın da Gazanfer Dede'nin müridleri arasında bulunması dolayısıyla, onların mütalaalarına da başvurularak sebebinin sorulmasını istediği görülüyor. Ayrıca şeyhülislam, sözü geçenlerin, Gazanfer Dede'nin şeriata ve diğer büyük sûfîlerin sözlerine uygun inanç sahibi olduğuna şahitlik etmeleri halinde, serbest bırakılarak kendisine lazım gelen saygının gösterilmesini talep etmektedir. Aksi halde zendeka ve ilhadının sabit olması ve hele şikâyetlerde dile getirildiği gibi Oğlan Şeyh İsmail-i Maşûkî'nin meşrebine mensup bulunduğunun anlaşılması halinde, idamının kaçınılmaz olduğunu, kendisinin de bu yolda bir izlenime sahip bulunduğunu bildiren Ebussuud Efendi, ancak bu durumun hiçbir şüpheye yer vermeyecek biçimde ispatı halinde şeyhin idam edilebileceğini ifade etmektedir. Nitekim şeyhülislam, yapılan soruşturmanın böyle bir durumu ispata yeterli olmadığını, dolayısıyla Gazanfer Dede'nin salıverilmesi gerektiğini belirterek mektubuna son verir.159 Gerçekten de Ebussuud Efendi'nin dediği yapılmış ve Gazanfer Dede serbest bırakılarak Vize'ye dönmesine izin verilmiş ve kendisi 974/1566-67 yılında eceliyle ölünceye kadar hayatını sürdürmüştür.</p>
	<p class="calibre1">Muhtevasını özetlediğimiz bu uzun mektup, Gazanfer Dede olayı hakkındaki tek tarihsel belge niteliğini taşımasıyla olduğu kadar, Ebussuud Efendi'nin bu meselelerde ne kadar titiz davrandığını göstermesi bakımından da ayrı bir önem arz etmektedir. Şeyhülislamın, Gazanfer Dede'nin Oğlan Şeyh İsmail-i Maşûkî yolundan olduğu yolundaki izlenimine rağmen, delillerin yetersizliği karşısında onu ölüme mahkûm etmekten kaçınarak gerçekten dikkate değer bir sorumluluk örneği gösterdiğini kabul etmek gerekir.</p>
	<p class="calibre1">Münîrî-i Belgrâdî, Gazanfer Dede'nin ulemadan ve diğer ileri gelen çevrelerden birçok müridleri bulunduğunu, hatta Bosna'dan bile pek çok kimsenin ona mürid olmak için geldiğini, zamanla şöhretinin yayılarak parladı-ğını ve kendi zaviyesinde dervişleriyle beraber geçimlerini kendilerinin sağladığını kaydetmektedir160 Müellife göre Gazanfer Dede, burada düzenlediği zikir ve sema meclislerinde ifrata kaçtığı için takibata uğramıştır.161</p>
	<p class="calibre1">2. Şeyh Aliyy-i Rûmî (İdrîs-i Muhtefî, ö. 1615) yahut Bayramiyye Melâmîliği'nin Yeraltına İnişi</p>
	<p class="calibre1">Hamza Bâlî'nin şahsında bir kutbunu daha Osmanlı merkezi yöneti-mine trajik bir şekilde kurban veren, Şeyh Gazanfer Dede'yi ise şeyhülislam Ebussuud Efendi'ııin titizliği sayesinde idamdan kurtaran Bayrâmiyye Melâmîliği, Şeyh Hasan-ı Kabâdûz ile tamamiyle bir sükût devresine girerek uzun yıllar devlete kendisini unutturmaya çalıştı,162 ama bu zatın kutbluk döneminde (ö. 1601-1602) Hamzâvî hareketi yine de varlığım sürdürdü. Zikredilen tarihte Şeyh Hasan-ı Kabâdûz'un yerine kutbluk makamına geçen Şeyh Aliyy-i Rûmî yahut İdrîs-i Muhteri denilen şahsiyet ile Bayrâmiyye Melâmîliği tam anlamıyla yer altına indi.</p>
	<p class="calibre1">Şeyh Aliyy-i Rûmî'ye dair Semerâtü'l-Fuâd ve Sergüzeşt teki kayıtlar, meseleyi aydınlatmak yerine, daha çok onun hasletlerini ve bir kutb olarak yüceliğini övmeye yönelik olduğu için fazla işe yarar değildir.163 Osmanlı kaynakları içinde ise Atâyî, her zaman olduğu gibi, yazılı ve sözlü çeşitli geniş haber kaynakları sayesinde oldukça aydınlatıcı bilgi ihtiva eder. Kâtip Çelebi'nin Fezleke'si,164 ve bir Melâmî kaynağı olan Ahvâl-i Melâmiyye-i Şuttâriyye16^ ise, daha ziyade Atâyî'ye dayanır. Fakat, Lâlîzâ-de'nin "Sütûde-i rical nokta-i bâ-kemâl âfıtâb-i Sübhânî sâkî-i cezbe-i Rahmanı Garka-i deryâ-yı tecellî-yi deyyûmî" şeklinde çok yüksek unvanlarla andığı Şeyh Aliyy-i Rûmî,166 yahut İdrîs-i Muhtefi'nin biyografisiyle ilgili tamamlayıcı bazı bilgiler, Muhammed el-Muhibbî'niıı eserinde bulunuyor. Aslında Abdurraûf el-Munâvî'yi özetleyen el-Muhibbî'ye göre, Şeyh Aliyy-i Rûmî'nin asıl adı İbrahim'dir ve Hamza Bâlî'nin, oğlu Ti-murhan'dan olma torunu olup aslen Bosnalıdır ve orada doğmuştur.167 Halbuki Atâyî ve ona dayananlar Şeyh Aliyy-i Rûmî'yi Tırhala havalisinde bir şeyhin oğlu olarak gösterirler.168</p>
	<p class="calibre1">Atâyî'ye bakılırsa, İbrahim daha küçük yaşta, Kanuni Sultan Süleyman'ın veziriazamlarından Rüstem Paşa'nm terzisi olan amcası tarafından Bosna'dan alınıp İstanbul'a getirilmiş ve yanında çırak olarak yetiştirilmiştir. 1548 yılındaki Nahcıvan seferi esnasında, Melâmîliğe meyilli olan amcası onu Kutluhan köyüne götürerek Şeyh Hüsâmeddîn-i Ankaravî'yi ziyaret ettirmiştir. Bu ziyaret esnasında Şeyh Hüsâmeddîn İbrahim'e ilgi göstermiş ve terzilik mesleğinden dolayı, İdris Peygamber'den kinaye olarak ona İdris lakabını vermiş ve yanında alıkoymuştur.169 Demek oluyor ki, bundan böyle asıl adı unutularak İdris diye anılacak olan İbrahim, böylece tıpkı dedesi Şeyh Hamza Bâlî gibi, Hüsâmeddîn-i Ankaravî'ye intisap etmek suretiyle Melâmîliğe geçmiş oluyordu. Bu şeyhin yanında ne kadar kaldığı bilinmemekle beraber, Atâyî onun tekrar İstanbul'a geldiğini bildiriyor. Muhtemelen burada dokumacılık ticaretine başlayan İd-ris'in, bir yandan mesleğini icra ederken diğer yandan tasavvufta kendisini geliştirdiği ve herhalde Hamza Bâlî'den sonra kutb olan Şeyh Hasan-ı Kabâdûz'a intisap ettiği ve onun halifeliğine yükseldiği tahmin edilebilir. Şeyhinin vefatıyla da kutbluk makamına geçtiği anlaşılıyor. Kendisinin kutbluğa geçmeden önce ve sonra ticaret vesilesiyle bir yandan Balkan memleketlerine, diğer yandan da Arap ülkelerine defalarca seyahatlerde bulunduğu, bir ara Mısır'da kaldığı biliniyor. Balkanlar'da, Belgrad, Filibe, Sofya, Edirne, Gelibolu, Arap ülkelerinde ise, Kahire, Mekke ve Medine onun en çok gidip geldiği yerler arasındaydı ve bu ticari seferler sayesinde çok büyük bir servet yapmıştı.170 Diğer adıyla Şeyh Aliyy-i Rûmî'nin dokuma taciri olması, bu çevrelerden pek çok mürid edinmesini kolaylaştırdığı gibi,171 sarayda Bostancı Ocağı'ndan da bir hayli müridinin bulunduğu anlaşılıyor. Nitekim yukarıda sözü edilen Sütçü Beşir Ağa da bu ocaktayken onun müridi olan Bostancılar'dandır.</p>
	<p class="calibre1">Bir yandan şeyhi Hüsâmeddîn-i Ankaravî'nin, diğer yandan dedesi Hamza Bâlî'nin trajik ölümlerini daha gençken idrak eden Şeyh Aliyy-i Rûmî, onların başına gelenin kendi başına gelmemesi için, o zamana kadar hiçbir Melâmî kutbunun düşünmediği bir yola başvuruyordu. Mesleği olan tacirlik, bu amaçla ona asıl hüviyetini gizleme konusunda mükemmel bir imkân sağlamış görünüyor. Atâyî'nin anlattığına göre, İstanbul'da Sultan Selim Çarşısı semtinde Mehmed Ağa Camii'ne yakın bir evi olan Şeyh Aliyy-i Rûmî, mahallesinde ve İstanbul'da -pek çok kereler ticaret vesilesiyle Mekke'ye de gittiği için- "tüccardan Hacı Ali Beğ" namıyla tanınıyordu. Fakat uygun zamanlarda da Şeyh İdris adıyla İstanbul'un muhtelif semtlerindeki cami ve tekkelerde vaazlar vermek suretiyle fikirlerini halka anlatıyor, propaganda yapıyordu. Böylece bir bakıma, 11. yüzyılda Alamut Kalesi'ndeki îsmailîler'in "üstad-ı azam"ı ve aynı zamanda tacir olan meşhur Hasan b. Sabbah'la ilginç bir benzerliği bulunan Şeyh Aliyy-i Rûmî'ye, onunkini çok andıran bu gizlenme tarzı,172 büyük bir rahatlık sağlamış gibidir. O kadar ki, İstanbul'da ateşli vaazlarıyla halkın kafasını karıştıran ve söylentilere göre bir zındık ve mülhid olduğu düşünülen Şeyh İdris'in, mahallesinde çok saygı gören Hacı Ali Beğ olduğu hiçbir zaman bilinememiş görünüyor. Hatta yalnız İstanbul'da değil, ticaret için gittiği yerlerde de asıl adını ve kimliğini gizliyor, mesela Anadolu'da, İstanbul'da Ali, Mekke'de Hasan, Medine'de Muhammed, Kahi-re'de İbrahim (el-Kazzâz) diye tanınıyordu.173 İşte bu gizlenme yöntemi yüzündendir ki, Melâmiyye geleneğinde kendisine İdrîs-i Muhtefî (Gizlenmiş İdrîs) denilmektedir.</p>
	<p class="calibre1">Öyle anlaşılıyor ki, İdrîs-i Muhtefî, bu çifte kimlikli şahsiyeti sayesinde uzunca bir süre düşüncelerini, tasavvufi görüşlerini, yorumlarını rahatça propaganda etme imkânını bulabilmişti. Fakat bir süre sonra halk arasında onun sözleri yüzünden ortaya çıkan kargaşa, insanları ikiye bölmüş, bazıları onun ehl-i keramet büyük bir velî, bazıları ise bir sapkın ve fasık olduğunu savunmaya başlamıştır. Nitekim İstanbul'un büyük uleması ve Şeyh Sivasî Efendi, Terceman Şeyhi Ömer Efendi gibi zamanın önde gelen şeyhleri, kendi çevrelerinde İdrîs-i Muhtefı'nin zendeka ve il-hadından bahsetmeye başlamışlardır. Şikâyetlerin Dîvan-ı Hümâyun'a kadar ulaşması üzerine, kendisinin en kısa zamanda bulunup "hakkından gelinmesi" yolunda ferman çıkarılmış ve her tarafta aranmaya başlanmış, ama bir türlü ele geçirilememiştir.174 Bütün bu arama tarama çabaları sürerken, İdrîs-i Muhtefî, Hacı Ali Beğ kimliğiyle herkesin saygı ve sevgi duyduğu zengin bir dokuma taciri olarak mahallesinde ikamete devam etmektedir. Her gün görüşüp konuştuğu mahallenin ileri gelenleri, Şeyh İdris adında bir zındık ve mülhidin, yaptığı vaazlarla halkın imanını ve toplumun düzenini fesada verdiğini, mutlaka yakalanıp idam edilerek insanların bu sapkının elinden kurtarılması gerektiğini, onun gerçekte İdrîs-i Muhtefî'nin ta kendisi olduğunu bilmeden yüzüne söyleyip duruyorlardı.175 Ama o, bir insanı iyice tanıyıp görmeden, bu tür hükümlerle onu gıyabında yargılamanın doğru olmadığım anlatıyordu. Sonunda İdrîs-i Muhtefî, daha önce idam edilen Melâmî kutbları gibi yakasını ele vermeden, devletin pençesine düşmeden, Hacı Ali Beğ yahut Aliyy-i Rûmî olarak 1024/1615 yahut 1026/1617 yılında vefat etti.176 Ölümünden sonra terekesi tespit edilmeye kalkıldığında, muazzam bir servet sahibi olduğunun görüldüğünü, bizzat kassam olarak terekenin tespitini yapan Şeyh Sinan Efendizâde Mustafa Efendi isimli şahsın ağzından dinlediğini Atâyî bildiriyor.177 Kabri, üç oğlununkiyle birlikte bugün Kasımpaşa'da Okmeydanı'na yakın mezarlıktadır.</p>
	<p class="calibre1">Gölpınarlı, İdrîs-i Muhtefî hakkında belirtilen kaynaklardaki bilgileri tahlil etmeden, yorumlamaksızın aktardıktan sonra, kendi bulduğu şeyhin bir şathiyyesini ve bir gazelini kaydeder. Bunlar yakından incelendiği zaman, tıpkı Oğlan Şeyh İbrahim Efendi'nin eserlerinde de bol miktarda rastladığımız birtakım Hurûfî motifleri ihtiva ettikleri görülür. Gölpınarlı da eserinde bu müşahedede bulunmaktadır ki,178 Bektaşîlik'te olduğu gibi, Bayrâmiyye Melâmîliği'nde de kuvvetli bir Hurufîlik etkisinin göstergelerinden yalnızca biridir.</p>
	<p class="calibre1">II. GÜLŞENÎ "ZINDIK VE MÜLHİD"LERİ</p>
	</body></html>
