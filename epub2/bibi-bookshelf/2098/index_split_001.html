<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>OSMANLI TOPLUMUNDA</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Bu iki temelden birincisi, bir yandan daha İslam öncesi Orta Asya hâkimiyet anlayışı, diğer yandan, eski Mezopotamya ve Sâsâni dönemi iktidar anlayışlarının -yukarıda zikredilen hadislerle- İslamileştirilmiş biçimiyle ifadelendirilmiş, iki farklı kökenden gelme, ama sonunda aynı kapıya çıkan bir iktidar anlayışına dayanırken, diğeri, münhasıran eski Orta Asya hâkimiyet anlayışından kaynaklanıyordu.</p>
	<p class="calibre1">Orta Asya'da Türk devletlerinde çok eski devirlerden beri, siyasi hâkimiyet ve iktidarın, herhangi bir dünyevi merci (halk, tebaa, kabile meclisi vb) tarafından değil, Gök Tanrı tarafından hakana bahsedildiği, çok güçlü bir şekilde halk arasında da yerleşmiş bir inançtı. Yalnız Türkler'de değil, Moğollar'da da geçerli olan bu köklü inanç, pek çok efsanede vurgulandığı gibi, Orhun kitabelerinde de Bilge Kağan'm ağzından açıkça telaffuz edilmekteydi. İşte bu niteliği sebebiyledir ki, siyasal hâkimiyet ve iktidar, yalnız hakanın değil, ailesinin ortak malıdır.33</p>
	<p class="calibre1">Bu inancın pratikte, Göktürkler'den Osmanlılar'a kadar uzanan çok güçlü etkileri olmuştur. Bütün Türk devletlerinde bir hükümdar öldüğü zaman, eğer sağken ülke topraklarını oğulları arasında paylaştırmamışsa, şiddetli ve amansız bir saltanat mücadelesi başlar, bu mücadele, içlerinden biri galip gelip hâkimiyeti ele geçirinceye kadar kanlı bir biçimde sürüp gider. Eğer hakan ölmeden önce devleti kendi eliyle paylaştırmışsa, o zaman her biri kendine ayrılan yerde hükümranlığını sürdürür. Ama bu durumun çok fazla sürmediği, zamanla içlerinden giderek güçlenen birinin, öbür kardeşlerini mağlup ederek ellerinden topraklarını alıp ülkeyi ve hâkimiyeti yeniden tek elde birleştirdiğinin örneklerine çok rastlanır. Aynı tarihsel mekânda Osmanlı dönemine en yakın örnek, Anadolu Selçuklu hükümdarı II. İzzeddin Kılıçarslan'ın 1192'de vefatıyla başlayan dönemdir. Bu Selçuklu sultanı ölmeden önce memleketi on bir oğlu arasında paylaştırmış, fakat sonunda I. Gıyaseddin Keyhüsrev (1192-1196, 1205- 1211) hâkimiyeti yeniden tek elde toplamıştı.34</p>
	<p class="calibre1">Bu feodal paylaştırma geleneği, merkeziyetçi hâkimiyet anlayışı sebebiyle Osmanlılar'da terk edilmekle kalmamış, buna şiddetle karşı çıkılmıştır. Bununla beraber, Osmanlılar, saltanatın bir sonraki padişaha intikal etmesi konusunda eski Türk devletlerinde mevcut kuralsızlığı aynen sürdürmüşlerdir. Bu yüzden, 16. yüzyıl ortalarına kadar, çoğu zaman padişahın ölümü veya yaşlılığına rastlayan güçsüzlük dönemi, şehzadeler arasında müthiş bir saltanat kavgasının çıkmasına yol açmış, kavgayı kazanan, diğerlerini bertaraf etmek zorunda kalmıştır. Fatih Sultan Mehmed'in ka-nunnamesindeki "kardeş katli"ne cevaz veren meşhur maddenin, bu yüzden pek çok spekülasyona konu olduğu iyi bilinir. Bu saltanat mücadelesi sırasında halk, genellikle herhangi bir tarafı tutmaktan çok, sonuçta hep kazanana itaati tercih edegelmiştir. Çünkü yukarıda sözü edilen Orta Asya geleneğine göre, kazanan, Tanrı'nın seçtiği, hükümranlık, iktidar bahşettiği hakan olarak kabul ediliyordu, çünkü "Tanrı kimi istiyorsa, onun kazanması" söz konusuydu. Bu, toplumsal bir siyasi tavır alış veya toplumsal bir siyasi tercihtir.35</p>
	<p class="calibre1">4. Reaya ve Beraya (Tebaa)</p>
	<p class="calibre1">Osmanlı resmi ideolojisinde tebaanın statüsü, temeli eski Hind-İran siyasi düşüncesine dayalı (yukarıda özetlenen) daire-i adliye prensibinde ifadesini bulur. Bu, bir devleti meydana getiren siyasal iktidar-ordu-mali-ye-tebaa dörtlüsü arasındaki sıkı ilişkiyi belirten ve birinin mevcudiyetini, diğerinin mevcudiyetine bağlayan bir siyaset teorisidir.36 Ama eninde sonunda ilk üçünün vücudu, muntazam bir şekilde vergi vererek dolu bir hazineyi sağlayacak olan müreffeh tebaanın varlığına bağlı olduğu için, Osmanlı siyaset anlayışında tebaanın büyük bir önemi vardır.</p>
	<p class="calibre1">Osmanlı tebaası olmak demek, Müslümanlığı kabul edip kendi dini, etnik ve kültürel hüviyetinden vazgeçmek, başka bir deyişle, artık Hıristiyan, Musevi, Rum, Ermeni, Arap, Kürt, Boşnak, Arnavut vs olmamak, Sırpça, Rumca, Ermenice, Kürtçe, Arapça vs konuşmamak yahut kendi örf, âdet, gelenek ve göreneklerinden vazgeçmek demek değildir. Aksine, bütün bu özellikleri muhafaza ederek, yalnızca devlete vergi verip onun hâkimiyetini kabullenmek, istenilen hizmeti eksiksiz yerine getirmek ve devlet gerekli gördüğünde müdahalesine boyun eğmek demektir. İşte bu, Osmanlı siyaset ve yönetim anlayışının püf noktasıdır.</p>
	<p class="calibre1">Tebaa Osmanlı resmi terminolojisinde çoğunlukla reaya (yahut bazan tekil biçimiyle raiyyet) veya reaya ve beraya (sürüler ve halklar) kelimeleriyle ifade edilmiştir. Şeriat terimiyle ulû'l-emr, yani otorite mercii olan padişah, yönettiği tebaasına adaletle muamele etmek zorundadır. Bu muamele şer'i deyimiyle emr bi'l-ma'rûf nehy ani'l-münker (iyiliği emredip kötülükten sakındırma) prensibi içerisinde yapılmak zorundadır. Bu sebeple Osmanlı padişahı, sayesinde hükümranlığını icra edebildiği reayayı vediatuüah (Allah'ın emaneti) telakki etmekle yükümlüdür. Nitekim bazı resmi belgelerde bu husus şu aşağıdakine benzer ifadelerle sık sık dile getirilmiştir:</p>
	<p class="calibre1">Reaya fukarası Hazret-i Hallâk-ı cihan tarafından Cenâb-ı hilâfet-meâb-ı hüs-revâneme vedia olunmağla anlarım vücûh-i mezâlim ve te'addiyattan sıyânet-leri ve emn ü rahat ile yerlerinde ve yurdlarında oturub kâr u kisb ve zer' u harsleri ile meşğûl olarak isticlâb-ı duâ ve hayrları zimmet-i mülûkâneme vâsıl ve lâzım olmağla...</p>
	<p class="calibre1">Osmanlı resmi ideolojisinde padişahın ulû'1-emr olarak reayaya bu bakışı, müslim-gayrimüslim herkes için söz konusudur. Vergisini vererek devletin hâkimiyetine boyun eğen herkes, padişah nazarında teorik olarak aynı hakka sahiptir. Genel olarak Divan-ı Hümayun tarafından yayınlanan çeşitli belgelerden çıkarılabildiği kadarıyla Osmanlı resmi ideolojisinde ideal reaya,</p>
	<p class="calibre1">-  ulû'1-emre itaatkâr,</p>
	<p class="calibre1">-  kendinde devletin düzen ve yönetimine müdahale hakkı görmeyen,</p>
	<p class="calibre1">-  devlete ve düzene karşı her ne sebeple olursa olsun tavır almaktan kaçınan,</p>
	<p class="calibre1">-  mensubu bulunduğu toplumsal kesimden, yaşadığı yerden izinsiz ayrılmayan, kısaca her alanda mutlak anlamda boyun eğen insanlardır.</p>
	<p class="calibre1">Osmanlı Devleti bu beklentisinde kendi mantığı içinde tutarlıydı. Çünkü din ve mezhep esasına göre cemaatler (millet sistemi) halinde düzenlenmiş Osmanlı toplumsal mozaiğinin ahenginin korunup sürdürülebilmesi, yahut Osmanlı resmi ideolojisindeki deyimiyle nizam-ı âlemin devamı, bu mutlak itaate bağlıydı. Bunun çok tabii bir sonucu olarak da, tabakalar ve cemaatler arası yer değiştirme oldukça sınırlı ve izne bağlıydı.Öyle görünüyor ki, Osmanlı resmi ideolojisinin reayaya bu bakış tarzı,</p>
	<p class="calibre1">reaya tarafından da tasvip görmekteydi. Zira reayanın (bazı istisnalar hariç) bu beklentiye genelde uygun hareket ettiği görülür. Hatta Osmanlı Devleti'nde halk kendi varlığını ve düzeninin sürmesini devletin varlık ve düzeniyle kaim görmüş, kendi hayatını padişahın, dolayısıyla devletin bir lütuf ve ihsanı olarak kabul edegelmiştir.</p>
	<p class="calibre1">B. Dini Nitelikli Olanlar 1. İslam</p>
	<p class="calibre1">Devlet-din özdeşliğinin ikinci öğesi, din, yani İslam'dır. Daha önce de anlatılmaya çalışıldığı üzere, bu "İslam"ın Osmanlı Devleti'nin siyasal, hatta toplumsal gelişmesine paralel ve merkeziyetçi yönetim yapısına uygun bir siyasal mahiyet almış olduğu vakıası bizce çok önemlidir.37 "Osmanlı İslamı" dediğimiz bu İslam, bir yandan devlet kavramına kutsallık bahşederek merkezi otoriteye ve onu temsil eden Osmanlı hanedanına meşruiyet ve bir anlamda kudsiyet kazandırırken, öte yandan onun siyaset etme aracı olmak gibi çifte bir fonksiyon icra eder. Bu, Osmanlı resmi ideolojisinde devlet-din ilişkisini anlayabilmemiz bakımından çok önemli bir hareket noktasıdır.</p>
	<p class="calibre1">Osmanlı resmi ideolojisinde İslam'ın bu çifte fonksiyonu icra edebilecek duruma gelmesi birdenbire olmadı. Daha önce de temas edildiği gibi, bu süreç, devletin Bizans ucunda yer alan küçük aşiret beyliğinden imparatorluğa dönüşme sürecine paralel bir surette gelişti. Diğer bir deyişle, İslam bu çifte fonksiyonunu, başlangıçtaki popüler mistik karakterini giderek daha güçlü bir şekilde kendini hissetiren fıkıh ağırlıklı kitabi İslam'a dönüştürmek suretiyle 15. yüzyıl ortalarına kadar tedrici bir şekilde kazandı. Bu, aynı zamanda Osmanlı Devleti'nde İslam'ın siyasallaşma sürecini de simgeler.</p>
	<p class="calibre1">İslam'ın bu hüviyetiyle Osmanlı resmi ideolojsindeki yerini alması, tam olarak Fatih Sultan Mehmed dönemine rastlar. Böylece Osmanlı Devleti'nde ideolojik bir karaktere bürünen ve Sünni hüviyetiyle siyasalla-şan İslam, tam olarak onun döneminde, eski Bizans'ın başkenti Konstan-tinopolis'i hâkimiyetinin merkezi ve "İstanbul" yapan bjr imparatorluğun resmi ideolojisinin ikinci ana sütunu haline geldi. Konstantinopolis'in genç fatihinin, fetihten sonra Bizans'ın bu harap başkentim idealindeki imparatorluğun merkezi yapabilmek için giriştiği imar programı içinde yer alan medreseler, bu genç imparatorluğun ideolojisini üretme görevini üstlendiler. Osmanlı İslamı'nın böyle bir imparatorluk ideolojisine dönüşümünde hiç şüphe yok ki en temel rol medreselere düşüyordu ve en başta da sultanın bizzat kurdurduğu Sahn-ı Seman (Fatih) medreseleri geliyordu. Dördüncü bölümde ele alacağımız Molla Lûtfî, işte bu medresede hocalık yaparken, günün birinde resmi ideolojinin kurbanlarından biri olacağını herhalde aklından bile geçiniliyordu.</p>
	<p class="calibre1">Zaten 1331 yılında Orhan Gazi tarafından İznik'te açılan ilk medreseyle birlikte Osmanlı siyasal iktidarını meşrulaştırma görevini yüklenmiş bulunan ulema, bu statüsüne Fatih Sultan Mehmed zamanında resmiyet çerçevesinde yerleşti. Sultan, rejimin temeli olan İslam'ın, imparatorluk genelindeki kurumlaşmış en üst makamı şeyhülislamlığı, Bizans'taki patriklik makamının statüsüne benzer bir biçimde örgütleyerek kendisine bağladı. Böylece o, yalnız siyasal otoriteyi değil, dini otoriteyi de kendi şahsında temsil ediyordu. Bu, fetva kurumunun ve ilmiye örgütünün başı sıfatıyla şeyhülislamı aracı kılarak Osmanlı İmparatorluğu'nda en alt kademesinden en üsttekine bütün kurumlarıyla İslam'ın, bizzat Osmanlı siya-si-idari sisteminin içine alınması, dolayısıyla merkezi yönetimin ve padişahın emrine verilmesi demek oluyordu. Bu suretle İslam'ın temsilcisi olan ulema, başkent kadısından taşradaki sıradan bir imama kadar, bir daha ayrılmamak üzere devlet kontrolüne alınıyordu.</p>
	<p class="calibre1">Bu yapılanma, o zamana kadar İslam dünyasında görülmemiş bir biçimde ulemanın devletin bir parçası haline gelmesiyle sonuçlandı. Artık ulemanın temel görevi, eskiden olduğu gibi bilgi üreterek bilime katkıda bulunmak değil, yalnızca, merkezi iktidarın iradesi doğrultusunda geleneksel İslami bilgilerin eğitim ve öğretimiyle meşgul olarak devlete bürokrat yetiştirmek ve daha esaslı olarak da, merkezinde sultanın bulunduğu siyasal iktidar mekanizmasının bütün fiil ve hareketlerini meşrulaştırmaktı. Böylece ulema, tam anlamıyla bir tür dini bürokrat kimliğine sokulmuş oluyordu.</p>
	<p class="calibre1">Osmanlı ulemasının bu konumunun, onu Emevi ve Abbasi devirlerinde siyasal otoriteden bağımsızlığını koruyabilen klasik îslam ulemasından ayıran en dikkat çekici vasfı olduğu söylenebilir. Bu yüzdendir ki Osmanlı İmparatorluğu'nda ulema, merkezi iktidardan bağımsız ne ilmi, ne de dini bir otorite mercii oluşturabildi. Bu sayede Osmanlı Devleti, tarihi boyunca bir yandan İslam'ı resmi ideolojisinin itici gücü yaparken, diğer yandan da onu devlete bağlı ulema sayesinde hep siyasal otoritenin kontrolünde tutabilmiş, bu suretle (mesela İran'da olduğu üzere) merkezi yönetimden ayrı bir güç odağı konumuna gelmesini engelleyebilmiştir. 16. yüzyıla kadar şeyhülislamlar hep kazaskerlerin bile gerisinde kalmış olup _94 Divan-ı Hümayun üyesi dahi sayılmamışlardır. Ancak Zenbilli Ali Efen-di'den (ö. 1525) itibaren, İbn Kemal (ö. 1534) ve Ebussuud Efendi (ö. 1574) gibi güçlü şeyhülislamlar, bir dereceye kadar siyasal otorite üstünde etkili olabilmişlerdir.</p>
	<p class="calibre1">İşte, bu merkeziyetçi bürokratik kurumlaşma içerisinde, ona uygun bir yapı kazanarak gelişen Osmanlı İslami, özellikle 15. yüzyılın başlarından itibaren medreseler aracılığıyla klasik Sünniliğin hemen bütün teorik ve pratik özelliklerini çok tabii olarak devraldı. Zamanla merkezi yönetim, topraklarına kattığı öteki beyliklerden de, hizmet vermek üzere Osmanlı beyliğine gelen bürokratlar ve ulema aracılığıyla klasik fıkhı kullanarak devletin ve toplumun siyasal, sosyal ve hukuki teşkilatlanmasını gerçekleştirdi. Bu, Hanefilik tarafından temsil edilen Sünni İslam'ın, bütün kurumlarıyla devletin resmi dini haline gelmesi demekti. Ancak Osmanlı Devleti bu resmi dini, hiçbir zaman, hâkimiyeti altındaki toplumların Müslüman-laştırılması şeklinde anlamadı ve bu yolda bir faaliyet göstermedi.</p>
	<p class="calibre1">Bununla beraber, 16. yüzyılın ilk yıllarından itibaren Safeviler'le başlayan siyasal ve ideolojik mücadeleler, Osmanlı resmi ideolojisinin tarihindeki en büyük dönüşümlerden birine yol açtı. Militan bir Şii ideoloji propagandasıyla Osmanlı topraklarında taraftar kazanmaya başlayan Safevi-ler'i ideolojik olarak da bertaraf etmek isteyen Osmanlı yönetimi, Sünniliğin imparatorluğun her tarafına yayılması için bazı baskıcı metotlara baş-</p>
	<p class="calibre1">vurdu. Böylece, tarihi boyunca genellikle hep siyasi otoriteye bitişik olduğu için, her siyasi karmaşa ve buhran devrinde bir daralma ve katılaşma sürecine giren Sünnilik, yeni bir daralma ve katılaşma sürecine daha girdi. Osmanlı arşiv kayıtları, merkezi yönetimin, imparatorluğun her tarafında sıkı ve amansız bir "zındık, mülhid ve râfizî" takibatının başlatıldığını ve bunun artık hep böyle sürdüğünü gösteriyor.38</p>
	<p class="calibre1">Rafızîliğe karşı yürütülen bu mücadelenin teorik temeli, 14. yüzyılın müteahhirûn (Gazzâlî'den sonraki ulema) kuşağına mensup ünlü İslam âlimi Sâdeddîn-i Teftâzânî'nin (ö. 1395) kitabına Ömer en-Nesefi tarafından yazılan ve eskiden beri Osmanlı medreselerinde okutulmakta olan Şerhü'l-Akâid isimli kitaptı.39 Sünnilik dışı İslam mezheplerine karşı genellikle çok katı ve hoşgörüsüz yargıları ihtiva eden bu kitabın, Osmanlı Sünniliği'nin koyu bir dogmatik karakter kazanmasında önemli ölçüde rolünün bulunduğu kanaatindeyiz. Özellikle Safevi propagandasının bıraktığı etkileri silebilmek için Osmanlı merkezi yönetimi, gayrimüslimleri Müslümanlaştırmak maksadıyla ideolojik bir araç olarak kullanmadığı, kullanmaktan özellikle kaçındığı İslam'ı, kendi içindçn çıkmış "sapkınlara karşı katı bir şekilde yorumlanmış, devletin toplum üzerinde bir baskı aracı haline getirilmiş ve toplumu kontrole yönelmiş bir Sünnilik ideolojisi biçiminde kullandı.</p>
	<p class="calibre1">Bu dogmatikleşen Osmanlı Sünniliği, Osmanlı iktidarının koruyucusu hüviyetiyle, bütün 16., 17., ve 18. yüzyıllar boyunca bu yapısını sıkı sıkıya sürdürdü. Tanzimat'tan sonra bürokrasi veya asker kökenli Batıcı Osmanlı aydınlarının, imparatorluğun gerilemesinden sorumlu tuttukları için hücum ederek karşı çıktıkları İslam, bir yandan hurafelere karışmış, zevksiz ve kaba bir şekilde görüntülenen popüler İslam olduğu kadar, diğer yandan da, Osmanlı merkezi iktidarıyla özdeşleşerek siyasallaşmış ve iyice dogmatikleştirilmiş bu devlet İslamıydı.</p>
	<p class="calibre1">Osmanlı resmi ideolojisinde İslam, bir taraftan İslamlaştırmada değil, siyasi hâkimiyetin yayılmasında ideolojik bir araç rolünü üstlenirken, diğer taraftan bu hüviyetiyle, merkezi yönetimin bir siyaset aracı olarak karşımıza çıkmaktadır. İşte, onun devlet kontrolündeki bu konumu, Osmanlı Devleti'nin bir teokrasi olduğu şeklindeki ııisbeten yaygın kanaatin gerçeğe uymadığının en açık göstergesi olarak algılanmalıdır. Çünkü Osmanlı Devleti'nde İslam, yukarıda belirtilmeye çalışıldığı üzere, devletin dışında ve devlete hâkim bir konumda değil, devletin kontrolünde ve devlete bağımlıdır. Şeyhülislamın, bir papa, bir patrik gibi, hiçbir ruhani otoritenin ve kilise benzeri bir kurumun temsilcisi olmadığı bir yana, şahsen padişaha bağlı, yalnızca dini bürokrasinin en üst kademesini temsil eden bir memur olmaktan öteye geçemediğini biliyoruz.40 O halde Osmanlı Devleti'nde İslam, yönetimi bizzat icra edecek, (zaten olmayan) ruhani gücünü bu yönetim üzerinde kullanacak bir maddi araca sahip değildi. Hilafet onun bu konumunu değiştirecek bir katkı sağlamadığı gibi, üstelik dünyevi iktidarın temsilcisi olan padişahın otoritesini daha da kut-sallaştırıp pekiştirerek daha üst bir konuma yükseltmiştir. Çünkü Osmanlı Devleti'nde hilafet, Memlûkler'deki gibi, sultandan ayrı bir kişi tarafından değil, sultanın bizzat kendisi tarafından temsil edilmiştir. Devlet ve elit tabaka kesiminde İslam'ın bu konumunu böyle belirledikten sonra, Müslüman halk kesimindeki konumuna da bakmak gerekiyor.</p>
	<p class="calibre1">Siyasallaşmış İslam'ın devlet kesiminde ulema aracılığıyla temsil edilmesine karşılık, Osmanlı Devleti'nde İslam, halk kesiminde tarikatlar aracılığıyla temsil ediliyordu. Bunun için, Osmanlı merkezi yönetimi, yukarıda da açıklanmaya çalışıldığı gibi, daha başlangıçtan itibaren tarikatların bu nüfuzunu tanımış ve bu çevrelerin temsilcileriyle sürekli iyi ilişkiler sürdürmeye büyük bir özen göstermiştir. Osmanlı sultanlarından bazılarının şu veya bu tarikatın müntesibi yahut muhibbi olmaları da bu ilişkilere oldukça yumuşak ve devlet adına kazançlı bir konum kazandırmıştır. Buna rağmen, ilgili bölümlerde görüleceği gibi, devletin İslam anlayışına karşı Osmanlı tarihi boyunca birtakım çıkışlar da yine bu tarikat çevrelerince gerçekleştirilmiş, hatta bazen merkezi yönetim bu çevreleri sıkı bir takibat ve kontrol altına almıştır.</p>
	<p class="calibre1">2. Cihad ve Gaza (îlây-ı Kelimetullâh)</p>
	<p class="calibre1">Devletin imparatorluk haline dönüşümünde diğer pek çok faktörle birlikte tarihi bir rol oynayan Osmanlı İslamı'nın, temel ideoloji olarak üstlendiği başka rolleri de oldu. Bu rollerin en başta gelenlerinden biri, şüphesiz ki, Osmanlı siyasal gücünün, yayılmacılığının ve hâkimiyetinin ana motoru olan cihad ve gaza ideali ve bunun merkezindeki îlây-ı Kelimetullâh (Allah'ın adını yüceltme) kavramıydı. Nitekim Osmanlı Devle-ti'nin kuruluş ve gelişmesinde en temel etkenlerden birinin cihad ve gaza ideali olduğu, Osmanlı tarihçiliğinin genellikle kabul ettiği bir olgudur. Bu yüzden Osmanlı İmparatorluğu'nun bir cihad ve gaza devleti olduğunu söylemek ve onun bu kimliğini 19. yüzyıl başlarına kadar sürdürdüğü-</p>
	<p class="calibre1">nü kabul etmek yanlış değildir. Bugün Colin Imber ve Rudi Paul Lindner gibi tarihçiler tarafından kısmen haklı olarak eleştirilse de,41 Fuad Köprülü, Paul Wittek ve Halil İnalcık gibi Osmanlı tarihçilerinin Osmanlı İmpa-ratorluğu'nu bir gaziler devleti olarak nitelendirmelerinde belli ölçüde bir gerçek payı vardır.42 Cihad ve gaza idealinin bu devleti ortaya çıkaran tarihsel faktörler arasında belki tek değil, ama güçlü bir yeri olduğu ve bunun Osmanlı Devleti tarafından bir çeşit tarihsel misyon olarak benimsendiği, kolayca reddedilir bir olgu değildir. Daha kuruluştan itibaren Osmanlılar hep bu idealin şevkiyle, îlây-ı Kelimetullâh peşinde koşmuşlardır. Şüphesiz bu idealin politik yayılmacılık için bir yandan da elverişli bir meşruiyet aracı oluşturduğu bir gerçek olmakla birlikte, daha önceki hiçbir İslam devletinde bu ideal Osmanlılar'daki kadar belirgin bir simge haline gelmemiş ve resmi belgelerde telaffuz edilmemiştir.</p>
	<p class="calibre1">Bu sebeple Osmanlı Devleti'nde siyasetin temeli, daha İslam'ın ilk yıllarında ortaya çıkan cihad ve gaza idealinin beslediği fetih politikasıdır. Yanlışlıkla Fatih'e mal edilen, ama gerçekte III. Mehmed'e ait olduğu daha kuvvetli delillerle ileri sürülen bir gazel, bu gerçeğin bizzat bir Osmanlı padişahı tarafından dile getirilmesi itibariyle dikkate değerdir.43</p>
	<p class="calibre1">Gerçekten de Osmanlı Devleti, Ortadoğu İslam dünyasında gaza hareketinin en son ve en güçlü halkasını temsil eder. Bu bakımdan onu bu idealin 11. yüzyılda Anadolu sahasında ortaya çıkardığı Danişmendli Devleti'nden sonraki en güçlü vârisi saymak hiç de yanlış değildir. Her ne kadar Danişmendliler'in gaza ideolojisinin destanlaşmış biçimini oluşturan Danismendname\ıin bir benzerini44 Osmanlılar'da değil de Aydıno-ğulları Beyliği'nde Dâsitân-ı Umur Paşa adıyla buluyorsak da,45 bu beyliğin gazaları Osmanlılar'ınki kadar sürekli ve geniş alana yayılan bir etkiye sahip olmamıştır.</p>
	<p class="calibre1">Osmanlı İmparatorluğu'nun bu suretle bir gazi ve mücahid İslam devleti olarak tarih sahnesine çıkışında, Abbasi devletinin ortadan kalkmasıyla meydana gelen boşluğun, artık İslam adına gaza ve cihad misyonunu ifa edecek başka devletlerce doldurulması gerektiğine olan inancın ve bu misyonun siyasi kudretin meşruiyet temeli sayılmaya başlamasının mühim bir rol oynadığı söylenebilir. Dolayısıyla Osmanlı Devleti bu kimliğini biraz da 14. yüzyılda İslam kamuoyunda meydana gelen bu zihniyet değişikliğine borçludur denebilir. Nitekim bu kimliğin İstanbul'un alınmasıyla daha belirgin bir hale gelerek Osmanlılar için diğer Müslüman devletler nazarında bir iftihar kaynağı oluşturduğu görülür. Oruç Beğ'in tarihindeki şu pasaj, bunu açıkça belgeler:</p>
	<p class="calibre1">...zîrâ anlar gazilerdir ve gâliblerdir fi sebîlillâh Hak yoluna durmuşlardır. Gaza malını cem' idüb cânib-i Hakk'a harcediçilerdir. Din yoluna gayretlilerdir. Dünyâya mâruf değillerdir. Şeriat yolunu gözedicilerdir. Ehl-i şirkden intikam  alıcılardır. Garbden şarka İslâm dînin açıcılardır.46</p>
	<p class="calibre1">Osmanlı Devleti'nin böyle bir hüviyetle ortaya çıkışı, yalnızca Osmanlı padişahlarının dindarlıkları veya etraflarındaki şeyhlerin cihad ve gazaya teşvikleri, yahut yalnızca ganimet ele geçirmeye yönelik maddi amaçlara dayalı tek yanlı ve eksik tezlerle açıklanamaz. Bu olgu, yukarıda da söylendiği üzere, bir defa 14. yüzyılda İslam dünyasındaki zihniyet değişikliğiyle alakalı olduğu kadar, buna dayalı olmak üzere, Fuad Köprülü ve Halil İnalcık'ın tespitlerinin gösterdiği şekilde, devletin kuruluş döneminde uc mıntakılarının jeopolitik ve kültürel yapılarıyla çok yakından ilgiliydi. Bu yapı, Anadolu'nun iç bölgelerinden akıp gelen nüfusun baskısı, Moğol hegemonyası yüzünden Orta Anadolu'dan kaçıp gelen halkın yeni bir toprakta kendine gelecek arama çabası, Bizans sınır savunma düzeninin bozulması ve buralardaki dini-toplumsal memnuniyetsizlik gibi bazı faktörler tarafından oluşturulmuştu.47 İşte bütün bu faktörler, Osmanlı padişahları tarafından olduğu kadar, onların sevk ettikleri gazalara katılan gazileri dualarıyla teşvik eden şeyhler ve dervişler tarafından da çok iyi değerlendirildi. Bu kişilerin nıeııkabevi hayatlarını ve yaptıkları cihad ve gazaları anlatan menakıbnameler, bugün elimizdedir.48 Bu eserler, fetihlerin nasıl bir dini ve manevi psikoloji içinde yapıldığını vekayinamelerden çok daha açık bir biçimde yansıtmaktadırlar; kendilerini "küffar illeri"ndeki İslam'ın bayraktarları olarak görmekten ne büyük haz duydukları açıkça görülür. İslam dünyası onları "ehl-i küfr"e karşı İslam'ı savunan uc gazileri olarak mütalaa ediyor, buna karşılık Hıristiyan âlemi de, 14. yüzyılda Gregory Palamas'ın yazdığı gibi, bu gazi ve mücahidleri "Allah'ın Hıristi-yanları cezalandırmaya memur kılıcı" şeklinde algılıyorlardı.49</p>
	<p class="calibre1">Osmanlılar'ın uc gazileri olarak değerlendirilmesi, Fatih Sultan Meh-med devrine kadar sürmüş, Osmanlı padişahları Arap vekayinamelerinde emîru'l-ucât diye nitelendirilmişlerdi. Bu suretle îlây-ı Kelimetullah terimi, zaman içinde Osmanlı gaza ideolojisinde devletin nihai maksadını simgeleyen bir formül haline geldi.</p>
	<p class="calibre1">Osmanlı Devleti'nin daha başında yüklendiği bu misyon, önce Osmanlı padişahlarının isim ve unvanlarında kendini gösterdi. Bilindiği üzere ilk Osmanlı beyleri, Osman Gazi, Orhan Gazi, Murad Gazi şeklinde hep gazi unvanını taşıdıkları gibi, yaptırdıkları binaların kitabelerinde de bunu değişik biçimlerde kullanmaya özen göstermişlerdir. Mesela, "ifti-hârü'l-guzat ve'1-mücâhidîn" (yahut "sultanü'l-guzat ve'1-mücâhidîn"), "el-gâzî ibnü'1-gâzî" veya "şerefü'l-guzat" bunlardan yalnızca birkaçı-dır.so</p>
	<p class="calibre1">Osmanlı Devleti'nin bu "kutsal misyon"u, 16. yüzyılın ilk çeyreğine, yani Yavuz Sultan Selim devrine kadar, İslam âlemi adına yalnızca ehl-i küfr'e (Hıristiyan dünyaya) karşı cihad ve gaza olarak algılanmaktaydı. Gerçi bu misyon anlayışı I. Dünya Savaşı'na kadar da devam etti. Ancak 16. yüzyılın başlarında Ortadoğu'da tarih sahnesine çıkan yeni bir siyasal faktör, Osmanlı Devleti'nin bu "kutsal misyon"unda yeni bir dönemi başlattı. İran'da Şii ideolojisi üzerine kurulan Safevi devletinin Osmanlı topraklarında yoğun bir ideolojik propagandaya başlaması ve bu propagandanın özellikle konar-göçer kesim içinde yankı bulması, Anadolu'da baş gösteren ayaklanmalar, merkezi yönetimi büyük endişelere sevk etmişti. Bunun sonucu olarak, yoğun bir karşı propaganda faaliyetine girişen Osmanlı merkezi yönetimi, Şiiliği İslam dışı saymak suretiyle Rafızîlik (sapkınlık) olarak ilan etti. Sonuçta, ehl-i küfr'ün kapsamına Râfızîler'i (Ehl-i Rafz) de soktu, cihad ve gaza kavramını Şii İran'a karşı yapılacak mücadeleyi de içine alacak biçimde genişletti. Bu zihniyet değişimi, o zamana kadar Anadolu topraklarında sessiz sedasız oturan heterodoks kesimlere de şamil kılındı. İşte, Osmanlı resmi ideolojisinde Safevi faktörüy-le ortaya çıkan bu değişim, Türkiye tarihinde sonuçları bugüne kadar uzanan önemli bir toplumsal ikiliğin doğmasına sebebiyet verdi.</p>
	<p class="calibre1">3. Darü'1-Harb, Diyarı Küfr (Hıristiyan Dünya)</p>
	<p class="calibre1">Osmanlı Devleti'nin kendi dışındaki Hıristiyan dünyaya bakışı büyük çapta İslam tarihi mirasının oluşturduğu bir bakıştır. İslam hukuk geleneklerine göre dünya, darü'l-İslam (İslam memleketi, selamet toprağı) ve darü'l-harb (savaş ülkesi) olmak üzere iki ana kategoriye ayrılmıştır. Osmanlı resmi ideolojisinde Hıristiyan âlemi bu ikinci terimle ifade olunur. Burada gözden kaçırılmaması icap eden önemli nokta, fetihlerin nihai amacının, darü'l-harbin İslam dinine değil, Osmanlılar'ın temsil ettiği İslam egemenliğine dahil edilmesi olduğudur.</p>
	<p class="calibre1">Osmanlılar bu uc gaziliği misyonlarına, 16. yüzyılda hilafetin getirdiği yeni ve evrensel bir boyut eklediler. Bu, Osmanlı Devleti'nin hilafet-pe-nah (hilafetin sığınağı) olmak itibariyle kendine biçtiği, o zamana kadar Memlûk Devleti'nin uhdesinde bulunan İslam'ın hamiliği misyonuydu. Bu misyon, İran hariç, hem bütün İslam dünyasının, hem de Batılılar'ın Osmanlı Devleti'ne yepyeni bir gözle bakması, onu İslam dünyasının lideri olarak algılaması sebebiyle iki dünyayı da ilgilendirmesi bakımından evrenseldi. Nitekim Osmanlı Devleti bunun bilincini idrak etmişti; bundan böyle Batı Hıristiyan âlemine bu misyonun gösterdiği açıdan bakacaktı. Batı'ya karşı kazanılan her zaferden sonra, bu zaferleri İslam âlemine müjdelemek ve böylece onların gözünde saygınlık kazanmak maksadıyla kaleme alınan fetihnamelerde, bu bakış açısını vurgulayan tipik ifade biçimlerine bol miktarda rastlanır. Mesela 1521'deki Belgrad'ın fethini takiben yazılan fetihnamede Kanuni Sultan Süleyman, "kıtâl-i müşrikin ve ta'zîb-i kâfirîn"i gaye edindiğini bildiriyor; 1522'deki Rodos adasının</p>
	<p class="calibre1">fethi için yazılan fetihnamede İslam'ın hamisi olarak "feth ve reP-i âsâr-ı küfr ü zulüm" için savaştığını anlatıyordu. 1526 Mohaç zaferini müjdeleyen fetihnamede âlem-i İslam'ın "müeyyed ve mansûr ve a'dây-ı dîn-i Seyyidü'1-enâm mübtezel ve makhûr" olduğu, 1541 yılında Budin'in fet-hiyle Macaristan topraklarının "cehennemiler elinden halâs u âzâd idilüp çârkûşe penc nevbet-i İslâm'a müeddî" kılındığı duyuruluyordu.51</p>
	<p class="calibre1">4. Darü'l-İslam (İslam Toprağı, Müslüman Dünya)</p>
	<p class="calibre1">Osmanlılar'da Hıristiyan dünyaya bakış nasıl darü'l-harb kavramına göre şekillenmişse, Müslüman âlemine bakış da darü'l-İslam kavramı üzerine bina edilmiştir. Kurulduğu yıllardan itibaren Osmanlı Devleti'nin, başta komşu Türkmen beylikleri olmak üzere, İslam devletlerine karşı takip ettiği siyaseti, "kendilerinden Osmanlı topraklarına karşı herhangi bir saldırı vuku bulmadığı veya Osmanlılar'a karşı Hıristiyanlar'la anlaşmadıkları sürece barış ilişkileri çerçevesinde dostane yaşama" şeklinde özetlemek mümkündür.</p>
	<p class="calibre1">İlây-ı Kelimetullâh'ı kendilerine düstur edinmiş bir gazi devleti olan Osmanlılar, Müslüman devlet kimliğiyle İslam kamuoyunda gayri meşru ve haksız duruma düşmemek için, öteki Müslüman devletlerle geçerli bir sebep olmaksızın (en azından görünürde geçerli bir sebebe dayanmaksızın) savaşmamaya son derece dikkat etmişlerdir. Bu sebeple Osmanlı padişahlarının, Anadolu'daki diğer beylikler, Timurlular, Akkoyunlular, Sa-feviler ve Memlûkler'le savaşacakları zaman, bunu her zaman çok isteyerek yapmadıkları söylenebilir;52 yapmak zorunda kaldıkları zaman da daima geçerli şer'î gerekçeler bulmaya özen göstermişlerdir. Bu gerekçeler, 16. yüzyılda İbn Kemal tarafından şöyle sıralanıyordu:</p>
	<p class="calibre1">(Osmanlılar'ın) ba'zı selâtîn-i kadîmi iklimlerinden sürüp çıkardıklanyla illerim ellerinden alub kanlarım kara yire kardıklarıyla âl-i Aydın ve Menteşe ve Ger-miyan ve Saruhan gibi ensâl-i İsfendiyar ve Teke ve Hamid ve Karaman gibi dahî bunlarun emsali sual olunmaya ki anlarun ref i vâcib olmuş idi. Bilâd-ı İslâm'dan mehmâ-emken ol mevâdd-ı fesadın dePi hayyiz-i vücüba vüsûl bulmuş idi. Zîrâ anlar yağı-yı bâğî idi, gâzîlerün ayağı bağı idi. Ol şehbâzların ferağ billah gazaya ikballerine mâni olub her yandan üzerlerine mündefı' olurlar idi. Bunlar cihâda müteveccih olub bilâd-ı küffâra müteferrik olıcak anlar mecma'-ı fesada müctemi' olurlar idi. Anede-i abede-i esnamı ehl-i İslâm (Osmanlılar) üzerine ale'd-devâm tahrik iderier idi. Kefere-i fecereye muavenet idüb "siz ileriden gelün biz beriden yürüyelim" dirler idi. Lâ cerem ol cem'i kam' ve ol cemâati tefrik ve temzîk emr-i gazadan ehemm olmuş idi. Zîrâ gaza farz-ı kifâye idi. Anlarun beynden defi ve rePi farz-ı ayn derecesin bulmuş idi.53</p>
	<p class="calibre1">Bu metinde ileri sürülen gerekçeler,</p>
	<p class="calibre1">1)  Esas görevleri olan gaza ile meşgulken, memleketlerine saldırarak Osmanlılar'ı bu işten alıkoymak,</p>
	<p class="calibre1">2)  Bir İslam devletine (Osmanlılar) karşı ehl-i küfürle anlaşmak, şeklinde özetlenebilir.</p>
	<p class="calibre1">İşte Osmanlı Devleti doğudaki bütün Müslüman komşularıyla, genel olarak bu gerekçelere dayanarak savaşmıştır.</p>
	<p class="calibre1">İstanbul'un fethi, Osmanlı Devleti'nin kendini İslam dünyasında üst düzeye yerleştirmesine fırsat veren ilk önemli olay oldu. İkinci adımı, Memlûk Devleti'ni ortadan kaldırıp hilafeti uhdesine alarak attı. Bu, onun İslam ülkeleri karşısındaki konumunu daha meşru bir zemine yerleştiriyordu. Osmanlı Devleti bu son adımla kendini iki noktada İslam dünyasından sorumlu görüyordu:</p>
	<p class="calibre1">1)  Dışarıda Hıristiyan Batı'ya karşı güvenliğini sağlamak,</p>
	<p class="calibre1">2)  İçeride iktidar ve egemenliğinin dayanağı, meşruiyet kaynağı olan inancını (Sünniliği) tehdit edecek, tehlikeye sokacak her türlü sapkınlığın önüne geçmek.</p>
	<p class="calibre1">Osmanlı Devleti'nin bu ikinci misyonu, yukarıda da işaret olunduğu üzere, 16. yüzyılın başında İran'da Oııiki İmam Şiiliği'niıı militan yorumuna dayalı bir ideoloji üzerine kurulan Safevi Devleti'nin faaliyetleri üzerine, eskisine göre çok daha keskin bir hüviyetle ortaya çıktı. Çünkü bu genç devlet, Sünni Osmanlı Devleti'ni kendisi için en büyük siyasal rakip olarak görmüş ve onu silah gücüyle ortadan kaldırmanın mümkün olmadığını fark ettiğinden, içeriden zayıflatma yolunu seçip Anadolu'da zaten Osmanlı merkezi yönetimiyle sürekli problemleri olan Türkmen zümreleri arasında sistemli ve yoğun bir mezhep propagandasına girişmişti.54 Bu konuda bugüne kadar yayımlanan bazı ciddi ve önemli araştırmaların ortaya koyduğu sonuçlara bakılacak olursa, Osmanlı-Safevi mücadelesinin, esas itibariyle siyasal bir rekabetten kaynaklandığı, bir Sünnilik-Şiilik mücadelesi olmadığı ve Safevi Devleti'nin Şiiliği, Osmanlı Devleti'nin de Sünniliği bir siyasal araç olarak kullandığı ortaya çıkıyor. Ama bu mücadele aslında bir mezhep mücadelesi olmasa bile, sonuç itibariyle yine de Şii propaganda Osmanlı topraklarına Sünniliğe karşıt başka bir İslam yorumunu taşımış ve iki kesim arasında (bugün dahi devam eden) inanç ayrılığına dayalı bir münaferetin doğmasına da yol açmıştı.55</p>
	<p class="calibre1">İşte, ister siyasi amaçlardan dolayı, ister bu belirtilen sebep veya her ikisinin yüzünden olsun, Osmanlı merkezi yönetimi, Şii Safevi devletini İslam'dan sapmış, dolayısıyla küfre saplanmış olarak görüyor, onu sapkın (heretik) anlamını yüklediği Rafızî terimiyle nitelendiriyordu. Bununla da yetinmiyor, daha da ileri gidip onu kâfir ilan ederek gayrimüslim devletlerle aynı konumda değerlendiriyordu. Ne var ki, iş bu kadarla da kalmamış, bu mücadelenin şiddeti içeriye de yansıyarak, Safevi propagandası sonucu Osmanlı hâkimiyetini artık tanımaz olan önemli bir yerleşik ve konar-göçer halk kesimi, Rafızî ve Kızılbaş adı altında, bundan böyle Sünni Osmanlı iktidarının içerdeki hasmı durumuna düşmüştü. Böylece, İslam'ı kabul ettikleri tarihlerden bu yana Türk tarihinde ilk defa Anadolu'nun Müslüman Türkler'i Sünni ve Kızılbaş (Alevi) olmak üzere, birbirine muarız iki kesime bölünmüş oluyordu.</p>
	<p class="calibre1">Osmanlı-Safevi mücadelesi, Osmanlı merkezi yönetiminin gözünde, yalnız dahildeki halkın değil, bundan böyle Müslüman dünyanın da Sünni ve Rafızî olarak ikiye bölünmüş bir biçimde algılanmasına ve dış siyasetini ona göre düzenlemesine yol açtı. Artık Osmanlı merkezi yönetimi, tıpkı 11. yüzyılda Büyük Selçuklu Devleti'nin yaptığı gibi, kendini bundan böyle Rafızî akımların ortadan kaldırılmasına ve Sünniliğin güçlendirilmesine adayacaktı.</p>
	<p class="calibre1">IV. OSMANLI RESMİ İDEOLOJİSİNİN TEMEL KARAKTERİSTİKLERİ</p>
	<p class="calibre1">Buraya kadar ana unsurları ve temel kavramlarıyla mümkün mertebe özetleyip tartışmaya çalıştığımız Osmanlı resmi ideolojisi ve bunun oluşturduğu düzen göz önüne alındığında, Osmanlı Devlet düzeninin yapısal özelliklerini ve temel karakteristiklerini belli ölçüde tespit edebilmek, böylece niçin birtakım muhalefet çevrelerinin oluştuğunu, bunların niçin merkezi yönetime karşı çıktıklarını anlayabilmek mümkün olabilecektir kanaatindeyiz. Fakat şunu hemen belirtelim ki, bu özellikler ve karakteristiklerin yüzde yüz anlamında tarihi olaylara uygun olduğunu iddia edebilmekten uzağız. Daha başlarda söylediğimiz gibi, Osmanlı resmi ideolojisinin kullandığı bazı kavramları, o zaman anlaşıldığı gibi anlayabilme konusunda bugün ne ölçüde isabet kaydettiğimizi kendimize sormalıyız. Ayrıca ideoloji gibi soyut bir kavramın zaten çok kaygan bir biçimde dışa yansıyan görüntülerini bizim bugün ne kadar doğru algılayabildiğimizi düşünmemiz gerektiğini, ister istemez bunları kendi anlayışımız doğrultusunda yorumlama yoluna gittiğimizi de hiçbir zaman unutmamalıyız. Bununla beraber, bütün bunlar, söylenebilecek olanların tarihsel olguya ve gerçeğe uzak olduğu anlamına da gelmemelidir.</p>
	<p class="calibre1">Osmanlı resmi ideolojisi ve buna dayalı düzen daha ilk bakışta iki mühim karakteristik ortaya koyar: A) Koyu bir merkeziyetçi devletçilik, B) dinsellik.</p>
	<p class="calibre1">A) Merkeziyetçi Devletçilik</p>
	<p class="calibre1">Osmanlı resmi ideolojisi, görülebildiği kadarıyla koyu bir merkeziyetçi ve devletçi karakter yansıtır. Hatta tarihte Emeviler'den bu yana İslam devletleri içinde hiçbirinin Osmanlılar'daki kadar merkeziyetçi ve devletçi bir yapı arzettiği söylenemez. Bunun belki en mühim göstergelerinden biri, güçlü İslami kimliğine rağmen Osmanlı Devleti'nin İslam'a, bünyesindeki farklı etnik ve dini cemaatleri bütünleştirici bir rol biçmemiş olmasıdır. Aksine, o bu bütünleştirici rolü, "vergi vermek suretiyle kendisinin siyasal hâkimiyet ve otoritesini tanıma ve boyun eğme" faktörüne yüklemiştir. Osmanlı Devleti kendisini, işte bu faktörün bir arada tuttuğu etnik-dini cemaatler (millet sistemi) arasındaki farklılıkları koruyan ve teminat altına alan bir konuma yerleştirir. Buna rağmen cemaatler arasındaki ilişkileri düzenleyici değil, kontrol edici bir tutum takınır. Bu sebeple de kendisini yalnızca Müslüman tebaanın temsilcisi olarak değil, işte bütün bu etnik ve dini farklılıkların üstünde ve kesişme noktasında, hepsinin temsilcisi olarak görür. Meşhur "Osmanlı" teriminin ihtiva ettiği tipik Osmanlı kimliğinin anlamı burada belirginleşir. Bu anlayışın tabii bir sonucu olarak Osmanlı Devleti kendisini Devlet-i İslamiyye diye değil, Dev-let-i Aliyye-i Osmaniyye (veya bunun kısaltılmışı olan Devlet-i Aliyye) diye isimlendirmiştir. Uzun yüzyıllar boyunca bütün diplomatik belgelerde kullanılan tâbir budur.</p>
	<p class="calibre1">İşte bu yüzden Osmanlı Devleti bütün İslami kimliğine rağmen, kurduğu düzenin yürüyebilmesi için merkeziyetçi devlet ruhunu egemen kılmıştır. Onun bu karakteristik vasfı, aslında kendisinin de geleneklerinin vârisi bulunduğu klasik İslam devlet anlayışından değil, Türk kökeninden (belki biraz da Bizans etkisinden) gelmektedir. Bu özelliği dolayısıyla Osmanlı resmi ideolojisinde devletin bekası her şeyin üstünde ve her şeyden</p>
	<p class="calibre1">önce gelir. Bu o kadar güçlü bir motivasyondur ki, bizzat hanedanın da üstündedir. Devletin bekası ve nizam-ı âlem için hanedan mensuplarının feda edilmesinden kaçınılmayan bir düzende, devlete muhalif yapılanmalara, oluşumlara asla müsamaha edilmeyeceği çok açıktır. Bu oluşumlar en ağır biçimde, ölümle cezalandırılır ve ortadan kaldırılmaları için en şiddetli yöntemlere başvurulur. Bu noktada Osmanlı merkezi iktidarı, hiçbir engel tanımaz.</p>
	<p class="calibre1">Bu koyu merkeziyetçi devletçi karakter, çok tabii olarak mevcut düzene de yansımıştır. Nitekim Osmanlı Devleti'nde yönetenler ile yönetilenler, klasik İslam devletlerinin hiçbirinde rastlanmadığı kadar açık ve belirgin hatlarla birbirinden ayrılmış ve kesin statülere kavuşturulmuştur. Bu statüler, en alt kademesinden en üstüne varıncaya kadar tipik bir askeri bürokrasi (burecıucrcıtie müitaire) tarafından kendi sistemi içinde oldukça rasyonel bir teşkilatlanmaya tâbi tutulmuştur.</p>
	<p class="calibre1">B) Dinsellik</p>
	<p class="calibre1">Burada şunu hemen belirtelim ki, Osmanlı resmi ideolojisinin ikinci tipik karakteristiği olan dinsellik, daha önce de işaret edildiği üzere, dinin apayrı, siyasi iktidar ve hâkimiyetten bağımsız, iyi örgütlenmiş bir alana sahip olduğu bir dinsellik değildir. Tâbir caizse bu, devletçi bir dinselliktir.</p>
	<p class="calibre1">Osmanlı resmi ideolojisinin bu karakteristiğinin, en fazla belirginleştiği birinci alan, cihad ve gaza konusundadır. Osmanlı sultanlarının kullandıkları mücahidlik ve gazilik unvanları hem Doğulu ve Batılı hükümdarlara yollanan name-i hümayunlarda, fetihnamelerde, hem de yaptırdıkları mimari eserlerde özellikle ve gösterişle vurgulanır.</p>
	<p class="calibre1">İkinci alan ise, resmi ideolojiye ve onun yapılandırdığı düzene karşı oluşan muhalefet çevrelerine karşı yöneltilen ithamlardır. Bu ithamlar, koyu bir Sünnilik anlayışında temellendirilir. Suçlamalarda da sürekli dinsel kavramlara atıflar ve vurgular vardır. Böylece bu çevrelerin en zayıf yerlerinden vurulup Osmanlı toplumsal düzeni içinde toplum dışılıkları veya başka bir ifadeyle "daire dışı"lıkları özellikle öne çıkarılır ve mahkûmiyetleri gerekçelendirilir. Devlet böylece hem kendini bu çevrelere karşı kamuoyu nazarında meşru bir konumda savunmuş, hem de onları mahkûm etmiş olarak amacına ulaşır.</p>
	<p class="calibre1">105</p>
	<p class="calibre1">İKİNCİ BÖLÜM</p>
	<p class="calibre1">OSMANLI TOPLUMUNDA</p>
	<p class="calibre1">ZINDIK VE MÜLHİDLERİN</p>
	<p class="calibre1">TOPLUMSAL VE İDEOLOJİK TABANI</p>
	<p class="calibre1">106</p>
	<p class="calibre1">I. OSMANLI YÜKSEK ULEMA SINIFI: İÇ YAPI, BİLİMSEL ZİHNİYET, BÜROKRATİK FONKSİYONLAR VE SOSYAL STATÜ AÇISINDAN GENEL BAKIŞ (14.-17. YÜZYILLAR)</p>
	<p class="calibre1">Ele aldığımız dönem boyunca ortaya çıkan zendeka ve ilhad hareketlerinin bir bölümü, Osmanlı başkentindeki ulema kesimiyle ilgilidir. Ulema içindeki bu hareketlerin bir kısmı, İslami inanç ve esasların belli ölçüde materyalist açıdan yorumlanması veya gerçek bir ateizm şeklinde göründüğü gibi, bir kısmı da başka dinlerle İslam arasında bir senkretizm şeklinde ortaya çıkıyor. Ulemanın, Osmanlı tarihinin belki en ilginç toplumsal kesimlerinden birini teşkil etmesi itibariyle, bu kesimde meydana gelen her türlü sosyal hareketin gerek merkezi yapıyı, gerekse kamuoyunu her zaman yakından etkileyen biçimler aldığını hatırdan çıkarmamak gerekir. Dönemin entelektüel çevrelerinin önemli bir kesimi, hiç şüphe yok ki ulemadan oluşmaktadır.</p>
	<p class="calibre1">Uzun yüzyıllar büyük bir imparatorluğun ideolojisinin oluşturulmasında, teşkilatlanmasında ve yönetiminde, kültürünün üretilmesinde en önemli rollerden birini, belki de birincisini oynamış bulunan bu sınıfın geleneksel köklerinin, toplumsal bünyedeki ve devlet yapısındaki yerinin ve fonksiyonlarının, siyasi ve bürokratik konumunun, ilişki ağlarının kav-ranmasıyla, Osmanlı uleması içinde meydana gelen zındıklık ve mülhidlik olaylarının anlaşılmasının çok yakından ilgili olduğuna şüphe yoktur. Bu sebeple bu amaca yönelik bir genel bakış, Osmanlı toplumunda, bizi ilgilendiren dönemde, ulema sının içindeki zendeka ve ilhad olaylarının mey-</p>
	<p class="calibre1">dana geliş sebeplerini ve mahiyetlerini açıkça görebilmemizi önemli ölçüde kolaylaştıracaktır.</p>
	<p class="calibre1">Böyle bir genel bakış yapıldığında hemen dikkati çeken nokta, Osmanlı İmparatorluğu'nda ulemanın, eski Müslüman devletlerdeki ulemadan temelde farklı bir konumda olduğudur. Bu imparatorluğun toplumsal yapısı içinde ulema (ehl-i ilim), askerler (ehl-i seyf), bürokratlar (ehl-i kalem) ve nihayet ehl-i ziraat ve ehl-i hiref denilen çiftçi, tüccar ve esnafla birlikte, Osmanlı toplumsal piramidinin erkân-ı erbaa, denilen dört ana rüknünden birini meydana getirir. Bilindiği gibi Osmanlı resmi terminolojisinde ulema mesleği silk-i ilmiye, tarîk-i ilmiye terimleriyle ve buna mensup olanlar ulema diye anılır. Gerçekten ulemanın, Osmanlı toplumunun klasik yapısı içinde başlı başına bir sınıf teşkil ettiğini söylemek, özellikle bu tabakanın genel karakteristikleri göz önüne alındığında, hiç de mübalağalı sayılmamalıdır.</p>
	<p class="calibre1">Osmanlı İmparatorluğu'nda ulemanın bu sınıfsal konumunun, 15. yüzyılın ikinci yarısından itibaren, Fatih Sultan Mehmed'in merkeziyetçi politikasıyla çok yakından bağlantısı vardır. Daha doğrusu, belirtilen dönemde ulema bu konuma oturtulmuştur. Osmanlı uleması esas itibariyle İslam tarihinin ortaya çıkardığı bu sınıfın, Şii ulemanın aksine, tam anlamıyla devlete eklemlenmiş şekliyle en son gelişim aşamasını temsil eder.</p>
	<p class="calibre1">İslam tarihinde bir ulema zümresinin ortaya çıkışı, aslında yaklaşık olarak Emevi devrinin (661-750) ortalarından itibaren gözlemlenebilir. Teorik olarak İslam'da bir ruhban (rahipler) sınıfının olmadığı, Peygam-ber'den nakledilen "İslam'da ruhbanlık yoktur" (Lâ rahbâniyyete fi'l-Is-lam) hadisine dayanılarak hep söylenegelmiştir. Fakat pratikte bunun pek de böyle olmadığım görmek zor değildir. Zira diğer kitaplı dinlerdeki statüsünün tam anlamıyla bir benzeri olmasa da, yaklaşık 8. yüzyıldan itibaren İslam dünyasında, İslam ülkelerinin genişlemesi ve İslam toplumlarının büyüyüp çeşitlenip karmaşıklaşması sonucu beliren ihtiyaçlar karşısında, dini emirlerin, kuralların yorumlanması, halka açıklanması ve bazı meselelerde karar ve hüküm mercii olma konusunda uzmanlaşmış bir zümrenin teşekkülü er geç zorunlu hale gelecekti, nitekim öyle de oldu. Bu sebeple, bu zümrenin toplumsal yapı içinde yavaş yavaş belirli bir statü oluşturarak bir sınıf haline geldiğini, tarihsel bir gerçeğin ifadesi olarak görmemiz gerekir.1 Özellikle Şii İran'da ulemanın, Sünni ulemadan çok daha önce, 9. yüzyıldan itibaren bu belirtilen fonksiyonları yüklenerek tam anlamıyla ruhani yetkilere ve otoriteye sahip bir çeşit ruhban sınıfı oluşturduğu söylenebilir.2 Ancak İslam dünyasında bir ruhban sınıfı özelliğini gösteren yalnız ulema değildir. Ulema bu sınıfın bir kesimini teşkil eder; diğer kesimini ise sûfiler (denişler ve şeyhler) oluşturur ki bu, özellikle İslam toplumlarının, bu arada Osmanlı sosyal tarihinin derinlemesine tahliline ihtiyaç gösteren apayrı bir konusudur.</p>
	<p class="calibre1">Arapça âlim kelimesinin çoğulu olan "ulema"nın, bilhassa Peygamber zamanından itibaren, Kur'an-ı Kerim'i, hadis denilen Peygamber'in sözlerini, dolayısıyla İslam'ın prensiplerini anlayıp anlatabilecek, yorumlayabilecek niteliklere sahip olan kişiler için kullanıldığı, münhasıran Emevi devrinin sonlarıyla Abbasi devrinin ilk yüzyıllarından itibaren de, ilerleyen zaman boyunca, tefsir, hadis, fıkıh ve kelâm gibi dini bilim dallarının gelişmesine paralel olarak bu alanlarda uzmanlaşmış, bunların yorumunu yapıp öğretimiyle meşgul olmuş olan kişileri ifade ettiği muhakkaktır. Bu uzmanlaşmaya yönelik eğitim, medreselerin bulunmadığı eski dönemlerde, Peygamber devrindeki Mescidü'n-Nebî'de bizzat onun tarafından icra edilen eğitim geleneğinin bir devamı olarak ya camilerde, veya âlimlerin kendi evlerinde gerçekleştiriliyordu.</p>
	<p class="calibre1">Camiler İslam dünyasında bir ibadet yeri olmanın çok ötesinde, bir hayli erkenden hem toplum, hem siyaset, hem de eğitim-öğretim faaliyetlerinin merkezi haline gelmişti. Buralarda bu eğitim ve öğretimi veren ulema, maaşını devletten almıyordu; her biri kendi geçimini sürdürecek (genellikle de ticaret gibi) bir geçim kaynağına sahipti. Her âlimin camilerde bir ders halkası (halekatü'd-ders) vardı. Öğrenciler veya meraklı dinleyiciler, hangi konularda bilgi edinmek istiyorlarsa, o dersi veren âlimin ders halkasına katılırlardı. Bu eğitimin dini bilimlerde ne ölçüde kaliteli olduğu konusunda, buralarda yetişenler hakkında tabakat kitaplarında verilen bilgiler, ayrıca kendi yazdıkları ve günümüze kadar gelen eserler yeterli göstergelerdir. Ayrıca İslam dünyasında dini bilim ve düşünce alanında meydana gelmiş pek çok mektebin, hatta mezhebin, bu cami eğitiminden ve camide yapılan tartışmalardan doğduğunu da biliyoruz. Günümüz camilerinin çoktandır kaybettiği bu fonksiyonlar, İslam dünyasının klasik dönemine ait bilim hayatının en canlı mekânlarındandı.3 İşte ulema tipi, İslam toplumları içinde bu mekânlarda doğdu.</p>
	<p class="calibre1">Ulemanın eskiden beri İslam toplumlarında çok önemli bir yeri ve nüfuzu olmuştur. Bu nüfuz bir yandan halk, diğer yandan bununla bağlantılı olarak devlet nezdinde ortaya çıkıyor. Halk nezdindeki nüfuz ve itibar, bir yanıyla tabii ki ulemanın İslami ilimleri en iyi anlayan ve yorumlayan kişiler olarak düşünülmelerinden, diğer yanıyla da İslam'ın emir ve yasaklarını, bunlarla ilgili olarak yaptıkları yorumlan en iyi kendi şahıslarında uygulayan, yaşayan ve yaşatan kişiler olarak algılanmalarından doğuyordu. Ancak bu nüfuz ve itibar, onlara önemli bir sorumluluk da yüklemekte, ulemayı halk nazarında saygı duyulması, örnek alınması, çeşitli konularda fikrine ve görüşlerine müracaat edilmesi gereken bir hakem olarak öne çıkarmaktaydı. İşte bu imajıyla ulema, bir anlamda halk kitleleriy-le hükümet ve diğer siyasi otorite mercileri arasında kendiliğinden bir aracı konumuna yükseliyordu. Böylece, devlet ve hükümet nezdinde de dikkate alınması, sözlerine kulak verilmesi gereken bir konum elde ediyor ve belli bir otorite ve saygınlık kazanıyordu.4 Bu da ulemânın devlet nezdindeki itibarını güçlendiriyordu. Devletin ulemaya gösterdiği itibar, ulema vasıtasıyla halkın kontrolünü ve devletin yanında tutulmasını sağlamak gibi pratik bir sonucu da sağlıyordu. Sünni Müslümanlıkta ulemanın hem devlet, hem de kamu nezdindeki bu otoritesinin kaynağı, Şii ulemanın aksine, dini ve ruhani değil, tamamiyle kendi şahsi bilimsel kapasiteleri ve yaşayışlarıydı. Bu kapasite ve yaşayış ne kadar güçlü ve derinlikli olursa, ulemanın saygınlık ve itibarı da tabiatıyla o oranda fazla oluyordu.</p>
	<p class="calibre1">Henüz medreselerin, özellikle devlet eliyle açılmış medreselerin bulunmadığı bir dönemde, yani yaklaşık 11. yüzyıla kadar ulemanın bu konumu, ona devlet ve siyasi iktidar çevreleri nezdinde önemli ölçüde bağımsız bir statü kazandırmış ve sahip olduğu otorite bu çevrelerde zaman zaman etkili olabilmiştir. Ortaçağ İslam kronikleri ve tabakat kitapları, bu dönemde yetişen bazı büyük ulemanın siyasi iktidar çevrelerine karşı halkın menfaatlerini ve kendi fikirlerini savunmaktan çekinmediklerine, uygun bulmadıkları işleri bizzat halifelerin yüzüne karşı cesaretle eleştirip karşı koyduklarına dair epeyce ilginç örneklerle doludur. Bunların en unutulmazlarından biri, Mutezile mezhebini resmi mezhep haline getiren Abbasi halifesi el-Me'mun'un ısrar ve baskılarına rağmen, Ahmed b.</p>
	<p class="calibre1">Hanbel'in hapis ve işkenceye maruz bırakılma pahasına yaptığı Ehl-i Sünnet savunmasıdır.</p>
	<p class="calibre1">Şüphesiz o zamanlar ulemayı böyle devletten bağımsız bir konumda tutan, halk nazarındaki itibarları kadar, ekonomik bağımsızlıkları, yani geçimlerinin devlet tarafından değil, bizzat kendilerince sağlanmış olmasıydı. Ulemanın bu durumda devlet nezdinde zaman zaman bir korku kaynağı oluşturduğu da görülür. Bernard Lewis, İslam'ın ilk devirlerinde ulemanın devletle ilişkisinin epeyce mesafeli olduğunu, çünkü insanların ve özellikle ulemanın, devleti, varlığı lüzumlu, ancak karışılmaması, yakınlık kurulmaması gereken bir kötülük olarak değerlendirdiğini ifade eder. Fakat bir süre sonra bu ilişki ister istemez kurulmuş, ulema sık sık desteklerine başvuran hükümdarlara yardım ettikleri gibi, çoğu zaman da uygulanması mümkün olmayan ütopik tavsiyelerde bulunmuşlardır. Mesela Peygamber'in ve Dört Halife'nin (henüz heterojen hale gelmemiş, karmaşıklaşmamış sınırlı İslam toplumunda icra ettikleri) artık çoktan kutsallaştırılmış ve idealize edilmiş uygulamalarını ideal siyaset olarak önermişlerdir. Şii ulema ise Peygamber'in ve Hz. Ali'nin uygulamalarını devlet idaresine örnek göstermiştir.5</p>
	<p class="calibre1">Aslında ulemanın gerek Emevi döneminde, gerekse Abbasi döneminin önemli bir bölümünde, devletle olan ilişkilerinde iki değişik tavır ortaya koyduğu, bir kısmının bu ilişkilere yanaşırken, bir kısmının bundan olabildiğince kaçındığı görülüyor. Yanaşanların bir kesimi devlet hizmetlerini memnunlukla kabullenirken, bir kesiminin bunu isteksizlikle karşıladığını, hatta bu yüzden halife ve sultanların verdiği ağır cezalara maruz kaldıklarını müşahede etmek zor değildir. Kabul etmeyenlerin, halk nazarında daha yüksek bir saygınlık kazandıkları, dinin hakiki bekçileri olarak değerlendirildikleri söylenebilir. Nitekim Bernard Lewis, popüler sempatinin devlet hizmetini kabul etmeyenlerden yana olduğunu ve bunun dini edebiyata da yansıdığını vurgular.6</p>
	<p class="calibre1">Ne var ki, 11. yüzyıldan itibaren, Büyük Selçuklular zamanında, başta 1065-1067 yılında Bağdat'ta açılan olmak üzere devlet tarafından kurulan ünlü Nizamiye medreseleriyle birlikte ulema, devlet ve siyasal iktidar merkezleri karşısındaki bu bağımsız konumunu önemli ölçüde kaybetmeye başlamıştır. Esas olarak, hem siyasal otoriteyi, hem de toplumsal düzeni tehdit etmesi sebebiyle dönemin önemli bir problemi haline gelen Bâ-tınîliğe karşı Sünni inançları savunmak amacıyla açılan bu medreseler, ister istemez siyasal otoritenin, dolayısıyla da resmi ideolojinin üretim ve savunma kurumları haline geldiler. Sünni İslam'ın dört büyük mezhebinden biri olan Şafiîlik, büyük Selçuklu veziri ve ünlü devlet adamı Nizâ-mülmülk'le birlikte Selçuklu devletinin resmi mezhebi oldu ve öne çıktı. Devletin kurduğu medreselerin hocaları, artık devlet tarafından atanmaya, maaşlarını devletten almaya başladılar. Ders programlan devlet tarafından belirlendiği gibi, okutulacak kitaplar da yine devlet tarafından seçiliyor ve bunların dışında kitap okutulmasına kesinlikle izin verilmiyordu.7</p>
	<p class="calibre1">Bu, İslam dünyasında ulemanın bundan böyle devlet kontrol ve hâkimiyetine girdiği, başka bir ifadeyle, bilimsel düşüncenin siyasi otoritenin emir ve denetimi altına alındığı, dolayısıyla ulemanın devlete eklemlendiği, devletin paralı bir memuru olduğu yeni bir süreci başlattı. Bu süreç, artık İslam dünyasında bilimin ve bilimsel düşüncenin amatör bilimsel amaçlar için değil, devlet menfaatleri, siyasi çıkarlar yahut resmi ideolojiyi takviye için üretilmesi anlamına geliyordu; işte Osmanlı uleması, bu sürecin yerleştirdiği böyle bir geleneğin vârisi oldu.</p>
	<p class="calibre1">İlk Osmanlı uleması genellikle Anadolu dışından veya Osmanlı Beyliği haricindeki diğer beyliklerden gelen şahsiyetlerden oluşuyordu. Bu şahsiyetlerin, Osmanlı Devleti'nin kuruluşu sırasında, gerek mevcut topraklarda, gerekse yeni fetihlerle ele geçen bölgelerdeki ilk idari ve siyasi teşkilatlanmanın ve kurumlaşmanın mimarları olduğunu çok iyi biliyoruz. Şakâ-yık-ı Nu'mâniyye'ât biyografileri mevcut olup özellikle Osman ve Orhan devirlerinde yaşamış görünen ulema arasında bunlar hemen dikkati çekiyor. Aralarında Arap ve Fars kökenlilerin de bulunduğu bu ulema, genellikle tahsillerini ve ihtisaslarını Mâverâünnehir, Irak, Suriye ve Mısır gibi İslam ülkelerinin evrensel şöhret sahibi eski ve köklü medreselerinde tamamlamış olup gerek eğitim alanında, gerekse bürokraside hizmet veriyorlardı. 14. yüzyılın ortalarında Anadolu'yu ziyaret eden ünlü Mağripli seyyah İbn Battuta, gezip gördüğü şehirlerde rastladığı Arap veya Fars kökenli bu ulema ve bürokratlardan söz eder.8 İleride üzerinde duracağımız Molla Kâbız (Kâbız-ı Acem) ve çok muhtemel olarak Hakim İshak 16. yüzyılda, Nadajlı Sarı Abdurrahman 17. yüzyılda imparatorluk başkentinde çalışmakta olan gayri Türk (hatta Nadajlı Sarı Abdurrahman muhtemelen gayrimüslim) kökenli ulemadandı. Bu kabil ulemanın İslam anlayışında ve yorumlarında, çok tabii olarak kendi toplumsal ve kültürel kökenlerinin veya bu kökenlerin yönlendirdiği şahsi eğilimlerinin etkisi bulunuyordu. Bu etkileri biz Şeyh Bedreddîn'de, isimlerini saydıklarımızda ve Osmanlı kaynaklarının zikretmediği, ama Batılı gözlemcilerin şahit olup kendi eserlerinde bahsettikleri -aşağıda örneklerini vereceğimiz- başka ulemada müşahede edebiliyoruz. Görüldüğü üzere bu tür yabancı kökenli ulema, yalnız kuruluş devrinde değil, daha ileriki yüzyıllarda da İstanbul'a gelmeyi sürdürmüşlerdir. Arap ülkelerinin zaptını takip eden yüzyıllarda, bir kısım ulemanın İstanbul'a geldiğini veya getirtildiğini biliyoruz. Mesela Mısır'ın fethini müteakip buradan bir kısım Arap ulemasının geldiği, bunlar arasında İbn Teymiyye mektebine mensup olanlarının da bulunduğu malum olduğu gibi, IV. Mehmed devrindeki ünlü Kadızâ-deliler hareketinin liderlerinden Üstüvânî Mehmed Efendi de yine bu mektebe mensup, Şam'dan gelme Arap kökenli ulemadan biriydi.9</p>
	<p class="calibre1">İşte bu değişik köken ve meşreplere mensup ulemanın, imparatorluk başkentinin entelektüel hayatına önemli ölçüde renk kattığına şüphe yoktur. Bununla beraber, kuruluş döneminden itibaren ve bilhassa klasik dönemde, Anadolu halkından da pek çok kimsenin gerek İznik, Bursa ve Edirne gibi eski medreselere, gerekse Sahn-ı Seman ve Süleymaniye medreseleri gibi imparatorluğun en yüksek seviyedeki medreselerine öğrenci oldukları, buralarda tahsillerini tamamladıktan sonra ihtisas yapmak üzere yine yukarıda zikredilen ülkelere gittikleri ve bunların hemen tamamına yakınının geri dönerek çeşitli Osmanlı medreselerinde görev aldıkları müşahede ediliyor.</p>
	<p class="calibre1">Görüldüğü gibi, özellikle Osmanlı başkent ulemasının sosyal tabanının çoğunluğu, kuruluş devrinden ileriki yüzyıllara doğru -ve bilhassa klasik dönemden itibaren- yerli tebaadan oluşmakta, bununla beraber, belli ölçüde de olsa, Arap ve Fars kökenli unsurları da içinde barındırmaktaydı. İşte konumuzu teşkil eden zendeka ve ilhad hareketlerinin de daha çok bu yabancı kökenli ulema arasında meydana geldiği dikkat çekiyor.</p>
	<p class="calibre1">Demek oluyor ki, esas itibariyle 14. yüzyıldan başlayarak, ama asıl 15. yüzyıldansitibaren işte böyle bir sosyal tabanın oluşturduğu, artık iyice belirginleşmiş bir Osmanlı ulema sınıfından söz etmek mümkündür. Ancak ilmiye silki yahut tarîk-i ilmiye tâbir edilen bu ulema mesleğinin kapısı, belli yollardan geçen bütün Müslüman reayaya teorik olarak açıktı. Ne var ki, gerçekte bu kapıdan içeri girmek o kadar da kolay bir iş değildi. Bu sınıfa dahil olabilmek, Osmanlı yönetim sektörlerinin hemen hepsinde</p>
	<p class="calibre1">yürürlükte olan intisap yahut bugünkü deyimle patronaj sistemine tâbiy-di. Bu sistem, "ilmiye silkine sülük" edecek bütün adaylar için söz konusu olmakla beraber, merkezde bulunanlar için avantajların daha fazla olduğu bir gerçekti ve başkent medreselerine kadar kat edecekleri yol taşrada oturanlara nispetle daha kısaydı.</p>
	<p class="calibre1">İlmiye silkine yahut tarîk-i ilmiyeye intisap edebilmek, taşradaki en az itibarlı medreseden merkezdeki (mesela Sahn-ı Seman veya Süleymaniye medreseleri) en yüksek itibarlı medreselere kadar bir derecelenmeye tâbi olan nisbeten uzun bir tahsil sürecine ihtiyaç gösteriyordu. Müstakbel âlim adayı, eğer taşradaysa İstanbul medreselerine ulaşmak için bütün kademeleri sırayla aşmak, bu esnada okunması gereken dersleri, daha doğrusu kitapları, aşağıdan yukarıya, yani en basitinden en tafsilatlısına doğru bir sıra takip etmek suretiyle belli bir hocadan "okumak" zorundaydı. Bu, gerçekten yüzüne bir "okuma"ydı; bu yüzden icazetnamelerde geçen kıraat tabiri doğru bir tabirdi. Alim adayı, her kademeyi bitirdikçe, hocasının tavsiyesiyle bir üst ders veya kitap için daha yetkili bir hocaya gitmek zorundaydı. Böylece tahsilini tamamlayıp icazetini aldıktan sonra merkeze, yani İstanbul'a gelebilme imkânını elde ederse, burada devlet kesiminde nüfuzlu birinin himayesine girmek, dolayısıyla onun çevresine intisap etmek suretiyle eğitim sahasında veya bürokraside kendine bir görev edinme imkânını bulabilirdi.10 Bu görevde yükselerek en üst kademelere çıkabilmek, yine aynı sistemle mümkün oluyordu.11</p>
	<p class="calibre1">Muhtemelen mevlânâ kelimesinin kısaltılarak söyleniş biçiminden başka bir şey olmayan munla (molla) kelimesiyle nitelendirilen Osmanlı ulemasının gerek eğitim, gerekse bürokrasi sektöründe söz konusu bu mevkileri birer birer kat edebilmesini sağlayan intisap sistemi, ulema adaylarının bürokratik hiyerarşide saraya kadar uzanan geniş bir ilişkiler ağı kurabilmelerine ihtiyaç gösteriyordu. Bu ise tamamiyle onların kendilerini gösterebilmelerine, isim yapabilmelerine bağlıydı. Genellikle merkezdeki yüksek bürokrasiye adım atabilmenin yolu, 15. yüzyılın ortalarından sonra artık Sahn müderrisliğinden geçiyordu. Bu yüzden Sahn müderrisliği, ulemadan pek çok kimsenin hararetle arzuladığı bir mevkiydi.12 Bu keyfiyet, Osmanlı İmparatorluğu'nda bilimin neden fazla gelişemediğini, ulemanın amatör bilimsel hedefler peşinde koşmak ve ümera ile yakın ilişkiler geliştirmekten olabildiğince uzaklaşmak yerine, neden bu ilişkileri kovalamayı tercih ettiğini iyi açıklıyor.</p>
	<p class="calibre1">İmparatorluğun merkeziyetçi yapısı, mesleğinde parlayan ve başarı gösteren ulemaya cazip bürokratik mevkiler vermek suretiyle böyle bir tercihi adeta teşvik etmektedir. Bunun ise merkezdeki ulema arasında hemen her devirde mevcudiyetini koruyan koyu bir rekabet ve kıskançlık ortamı yarattığı görülüyor. Fatih devrinin ünlü âlimlerinden Molla Lût-fi'nin, böyle bir kıskançlık kombinezonunun kurbanı olduğunu söyleyebiliriz. Şakâyık-t Nu'mâniyye, bürokraside yükselerek önemli mevkileri ele geçirebilmek uğruna birbirlerinin aleyhine olmadık haset, kin, buğz ve ayak oyunları sergileyen ulemanın hikayeleriyle doludur. Nitekim ulema arasındaki bu sağlıksız rekabet ortamı ve yarattığı menfiliklerin ulaştığı rahatsız edici boyutun, bizzat Veziriazam Lûtfi Paşa tarafından Kanuni Sultan Süleyman'ın dikkatine sunulacak kadar önem arz ettiği gözleniyor.13</p>
	<p class="calibre1">Bu sağlıksız rekabetin Osmanlı ulemasının bilimsel alanda kendilerini geliştirmek yerine dikkatlerini belirtilen ayak oyunları üzerinde toplamalarının, genel çizgi itibariyle bilimsel açıdan inanılmaz bir kalitesizliği beraberinde getirdiğine şüphe yoktur. Hatta bazı durumlarda büyük şöhret sahibi yüksek ulemanın bile bu şöhretlerinin, bilimsel alandaki kapasitelerinden ziyade, ifa ettikleri devlet görevlerinden ileri geldiği, zaman zaman yetkili ağızlarca vurgulanmıştır. Nitekim Veziriazam Lûtfi Paşa'nın, Ebussuud Efendi gibi zamanın en büyük ulemasından birinin bile gerçekte şöhretiyle mütenasip ilim sahibi bulunmadığını söylediği nakledilir.'4 M. Tayyib Gökbilgin, Osmanlı ulema sınıfı içinde gerek bilimsel kalite ve vazife anlayışı, gerekse ulema silkindeki yapısal bozulmalar bakımından ilk zaaf emarelerinin Kanuni Sultan Süleyman zamanında ortaya çıkmaya başladığını söyler.15 Şakâyık-ı Nu'mâniyye'dt "... ilminde yed-i tûlâ sahibi" diye zikredilen bazı ulemanın, hayatlarında bir tek satır bile kaleme almadıkları, ilgili metinlerdeki ifadelerden çıkıyor.</p>
	<p class="calibre1">İşte, ulemanın medrese müderrisliğinden elde edemedikleri maddi ve manevi prestiji bürokratik mevkilerden sağlamaları yüzünden bu mevkilere yönelmelerini, Osmanlı İmparatorluğu'nun askeri merkeziyetçi yapısının çok tabii bir sonucu olarak görmek gerekir. Bu eğilim, ulemanın ümera ile sıkı işbirliğine gitmesi sonucunu doğruyordu. Hodgson, ulemanın ümera ile olan bu yakınlaşmasını bir anlamda (bizim "din ve devlet özdeşleşmesi" dediğimiz) bir "sentez" (din ile devletin sentezi) olarak niteler ve ulemanın devlet kontrolüne girmesi karşılığında, şeriatın da devlet hayatının merkezine yerleştiğini belirtir.16 Ona göre, ulema ile ümera arasındaki bu ilişki, "yeni bir rejimin ani yükselişi sonucu değil, gazilerin kendilerini kitaplara vermiş ulemaya ve onların diktasına karşı asli kayıtsızlıkları içerisinde, yavaş bir tekâmül içinde gelişfmişti]."17</p>
	<p class="calibre1">Bu ilişkinin, Hodgson'un söylediği gibi, şeriatı devlet hayatının merkezine yerleştirdiği bir gerçektir. Ama özellikle unutulmaması gereken bir başka gerçek şudur: Şeriatı ulema aracılığıyla kendi bünyesi içine alan devlet, (birinci bölümde açıklanmaya çalışıldığı üzere) ona bu bünyenin özelliklerini katarak kendi dünya görüşüne, yönetim anlayışına uygun siyasal bir nitelik kazandırmış, örfi hukuku pek çok alanda devreye sokarak onun bazı alanlarına müdahale etmek suretiyle önemli ölçüde kendi prag-matik amaçlarına elverişli hale büründürmüştür. Bir başka şekilde ifade edecek olursak, "din devletleşmiş, devlet de bir anlamda dinleşmiş"tir. Bu da Osmanlı Devleti'ni öteki İslam devletlerinden ayıran kendine mahsus bir başka özellik olarak değerlendirilebilir.</p>
	<p class="calibre1">İşte bu araştırma çerçevesinde ele almak istediğimiz -çok azınlıkta da olsa- bir kısım ulema ve daha yaygın olarak sûfiye çevrelerindeki zendeka ve ilhad hareketleri, birer cephesiyle bu vakıanın, yani dinin devletleşmesi (devletin kurumlarıyla iç içe girmesi), devletin dinleşmesi (din gibi kutsallık ve eleştirilemezlik kazanması), son tahlilde dini temsil eden zümrenin devletin kendi idari elemanı haline dönüşmesi olgusunun, bir bakıma, bu sayılan kesimler tarafından reddi gibi görülebilir.</p>
	<p class="calibre1">Hiç şüphesiz bu süreç 15. yüzyılın ikinci yarısında merkeziyetçi devlet anlayışı çerçevesinde doruk noktasına ulaştı ve ulema sınıfı içinde bu çerçevenin özelliğine uygun, daha önceki hiçbir İslam devletinde görülmemiş, sımsıkı bir bürokratik hiyerarşik sistem yarattı. Bu sistem ise üzerine düşen görevi eksiksiz yerine getirerek Osmanlı Devleti'nin bünyesi içinde şeriat ile idari uygulamaları, Tanzimat'a kadar süren kusursuz bir ahenge dönüştürdü.18 Taşradaki en küçük bir medrese müderrisliğinden İstanbul'daki Sahn müderrisliğine, Sahıı müderrisliğinden imparatorluğun en yüksek ilmiye makamı olan şeyhülislamlığa kadar uzanan bu müthiş bürokratik ulema hiyerarşisi, Osmanlı İmparatorluğu'nda din-devlet iç içeli-ğinin, başka bir deyişle, din-devlet özdeşliğinin Osmanlıya mahsus en somut örneği sayılabilir.</p>
	<p class="calibre1">Bu özdeşlik ulemayı, devletin reaya üstündeki otoritesinin teminatı durumuna getirirken, karşılığında da ona Osmanlı idari yapısının başlıca şu dört önemli sektörünün kontrolünü elinde tutma imkânını bahşediyordu:</p>
	<p class="calibre1">1) Hukuk, 2) adliye, 3) din, 4) eğitim ve öğretim.</p>
	<p class="calibre1">İşte, Osmanlı Devleti'nin bizzat örgütlediği bu müthiş hiyerarşinin belki en önemli fonksiyonlarından biri, milyonlarca kilometrekarelik bir alana yayılan bir imparatorluğun yönetiminin ihtiyaç gösterdiği kanunların üretilmesini sağlamaktı. Büyük ulema fevkalade bir beceriyle bu muazzam işin üstesinden geliyordu. Klasik döneme ait bugün elimizde bulunan yığınla kanunun üreticisi işte bu ulemaydı. Ayrıca, bir yandan kazaskerler aracılığıyla kalabalık bir kadılar zümresini, müftüler aracılığıyla muazzam bir imamlar ve müezzinler ordusunu ve oldukça kalabalık bir müderrisler topluluğunu bir tek şeyhülislamın denetiminde yönetirken, diğer yandan da vakıflar aracılığıyla, kurumlaşmış İslam'ı denetim altında tutuyordu.19 Bu, o zamana kadar İslam tarihinin gördüğü -bürokratik anlamda- en büyük ve en gelişmiş teşkilattı.</p>
	<p class="calibre1">Osmanlı ulemasının imparatorluk genelinde icra ettiği bu dört fonksiyon, onu toplumsal yapı içerisinde sosyal statü itibariyle önemli bir konuma yerleştiren asıl faktördü. Vergiden muaf olmaları, geniş ve zengin vakıf gelirlerini kontrolleri altında bulundurmaları, mal ve mülklerini, hatta daha da öte, mesleki statülerini dahi çocuklarına miras bırakabilmeleri, onları diğer "padişah kulları" içinde -kelimenin tam anlamıyla- oldukça imtiyazlı bir "sınıf haline getiriyordu.20 Bernard Levvis'in Lady Monta-igue'nün mektuplarından iktibas ettiği şu pasaj, bu teşhisi gerçekten doğrulayan çağdaş bir belge niteliğini taşıyor:</p>
	<p class="calibre1">Bunlar imparatorlukta muazzam bir saygınlığa sahip yegâne şahsiyetler olup en hatırlı gelirler onların ellerinde bulunur. Büyük Senyör bütün halkının mutlak efendisi olmasına rağmen, onların mülklerine, yahut, kesintisiz bir şekilde evlatlarına intikal edebilen servetlerine dokunmaya asla cesaret edemez. Aslına bakılırsa onlar, sarayda bir mevki veya paşa unvanını kabul ederek bu imtiyazı kaybediyorlar. Bununla beraber, aralarında çok azı bunu kabul edecek kadar aklını kaçırmıştır. Siz, bütün ilimleri yutmuş ve neredeyse imparatorluğun bütün zenginliklerini kendilerine ilhak etmiş bu adamların gücünü rahatlıkla tahayyül edebilirsiniz.21</p>
	<p class="calibre1">Osmanlı uleması, imparatorluğunun omurgasını teşkil eden ve yukarıda sayılan bu dört fonksiyonu acaba nasıl ve neye dayanarak icra ediyordu? İşte bu sorunun cevabı bir yandan Osmanlı bilim ve düşünce hayatını ilgilendirdiği kadar, bir yandan da konumuz olan zendeka ve ilhad hareketlerinin de püf noktasını oluşturur.</p>
	<p class="calibre1">Osmanlı uleması bu fonksiyonları, pratik hayatı doğrudan doğruya ilgilendirdiği için üzerinde en fazla durulan, dolayısıyla da o zamana kadar iyice işlenebilen iki geleneksel bilim dalı aracılığıyla yerine getiriyordu: a. Fıkıh (Hukuk), b. Kelâm (Teoloji).</p>
	<p class="calibre1">Osmanlı uleması, her iki bilim dalında da, İslam dünyasının yüzyıllar boyunca işleyerek oluşturduğu teori ve pratiğin birikimine vâris oldukları için epeyce temayüz etmişlerdi. Osmanlı ulemasının meydana getirdiği Türkçe ve Arapça fetva koleksiyonları, İslam hukukuna pratik alanda küçümsenemeyecek, önemli bir katkı oluşturur.22 Bu birikimi fıkıh dalında Kahire, Şam, Halep gibi Ortadoğu ülkelerinin klasik medreselerinden, kelâmda ise daha ziyade Mâverâünnehir medreselerinden sağlıyordu. Bu bilimlerden ilki, imparatorluğun teşkilat ve kurumlarını düzenlemekte ve yönetimde kullanılırken, diğeri ideolojisini üretmede en önemli araçtı. Bu iki geleneksel dini bilim disiplini, Osmanlı medreselerindeki munlalann (molla) en gözde ilgi alanlarıydı. İdeallerindeki yüksek bürokratik mevkilere ulaşabilmek, ancak bu iki alandan birinde veya her ikisinde gösterecekleri maharete bağlıydı. Bu yüzden Osmanlı medreselerinin temel eğitim programları, doğrudan doğruya insan sağlığıyla ilgili olan tıp ve günlük hayatla sıkı sıkıya bağlantılı hesap ve hendese (matematik ve geometri) ile kısmen ilm-i nücum (astronomi) bir kenara bırakılacak olursa, esas itibariyle fıkıh ve kelâm ile, hiç şüphesiz bu ikisini besleyen iki temel kaynak olan tefsir ve hadis bilimlerinden oluşuyordu.</p>
	<p class="calibre1">Osmanlı ulemasının zikredilen bu bilimsel disiplinlerde yeni atılımlar yapma endişesi taşıdığını, orijinal eserler telif etme ihtiyacını hissettiğini -zaman zaman rastlanan tek tük istisnalar dışında- söyleyebilmek pek kolay görünmüyor. Onlar daha ziyade, mevcut toplumsal düzenin bozulmadan korunması ve devlet işlerinin aksamadan yürümesi amacına hizmet endişesini taşıdıkları için, kendilerinden üç-beş yüz yıl önce müteahhirûn (sonrakiler) denilen Gazzâlî'den sonraki Hanefi ve Mâtüridî uleması tarafından kaleme alınmış fıkıh ve kelâm eserlerini şerh etmeyi, onlara talik ve haşiye, hattâ haşiyelere haşiye, şerhlere şerh yazmayı tercih ediyorlardı. Bu konuda yapılmış bir araştırma, Osmanlı ulemasının, daha önceki yüzyıllarda yaşamış ulemadan kimlerin hangi eserlerini tercüme, şerh, talik veya haşiye yazmak üzere tercih ettiğini, Şakâyık-ı Nu'mâniyye'yı esas alarak tesbite çalışmıştır.23 Bu araştırmadan anlaşıldığına göre, fıkıh alanında özellikle Ali b. Ebîbekr el-Merginânî'nin (ö. 1196-1197) el-Hidâye isimli eseriyle, kelâmda ünlü âlim Nesefî'nin (ö. 1114) AkaicT'mt yine ünlü âlimlerden "Allâme" lakabıyla şöhret bulmuş Sâdeddîıı-i Teftâzânî'nin (ö. 1395) Şerhii'l-AkâicFi en gözde kaynaklar olarak büyük bir itibara sahiptiler.24</p>
	<p class="calibre1">Kısacası, Osmanlı uleması arasında, bir yandan devletin bürokratik ihtiyaçlarını yerine getirme, öte yandan halkın inançlarının bozulmaması için gayret sarf etme gibi iki pragmatik endişenin şevkiyle, birincisi Ehl-i Sünnet dışı cereyanları bilimsel olarak çürütmek ve Ehl-i Sünnet'i güçlendirmek, ikincisi ise bu cereyanları hukuk açısından mahkûm etmek üzere, Kelâm ve Fıkıh, öne çıkan iki gözde bilimsel disiplin olarak yüzlerce yıl yerlerini korudular. Nakli ilimler tabir edilen bu dini bilimlerin öne çıkmasının, daha eski dönemlerde okutulmakta ve itibar görmekte olan mantık, felsefe, riyaziye vb akli ilimleri itibardan düşürmekle giderek koyu bir taassup ortamının oluşmasında önemli bir paya sahip olduğu genellikle kabul gören bir düşüncedir. 17. yüzyılda Kâtip Çelebi bu taassuptan acı acı şikâyet etmektedir.25</p>
	<p class="calibre1">İran'da 15. yüzyılda Hurûfîler'in sıkı bir takibata uğrayarak Anadolu'ya akın etmeleri ve bu yüzyılın son yıllarında devreye giren ve 16. yüzyılda da bütün hızıyla devam eden Safevi propagandasının yarattığı yeni dalgalanmalar sebebiyle Ehl-i Sünnet inançlarının yoğun bir şekilde tahribata maruz kalmasıyla başlayan sapkınlık (herezi) akımlarına karşı devletin öncülük ettiği kampanya, ulemayı koyu bir savunma psikolojisi içine soktu. Başta zamanın ünlü şeyhülislamları İbn Kemal (ö. 1535) ve arkasından Ebussuud Efendi (ö. 1574) olmak üzere, dönemin uleması bütün gücüyle Şiiliğe ve Ehl-i Sünnet dışı her türlü mezhep ve tarikat eğilimlerine karşı amansız bir mücadele başlattı. İşte bu kitaba konu teşkil eden di-ni-sosyal hareketlerin, bu sözü edilen ortamın bir ürünü olarak görülmesi gerekir. Bu hareketlerin şiddetle üstüne giden ve onları amansızca yargılayan Osmanlı uleması, girdiği savunma psikolojisinin etkisiyle, bir daha geri dönmemek üzere koyu bir taassup ortamının hazırlayıcısı oldu. Bu taassup ortamı, ulema içinden, Şeyh Bedreddîn'den Lârî Mehmed Efen-di'ye uzanan ve devletle özdeş hale gelmiş Ehl-i Sünnet çizgisini zaman zaman zorlayan tipleri de çıkarmıştır.</p>
	<p class="calibre1">Zamanın terminolojisiyle devletçe zındıklık ve mülhidlik olarak nitelendirilen bu karşı çıkışlar, acaba gerçekten Ehl-i Sünnet inançlarının yukarıda belirtilen faktörlerin etkisiyle taassuba dönüştürülmesine karşı bir tahammülsüzlüğün, bir protestonun eseri miydi? Veya sadece bir baskıya karşı çıkış mı, yoksa devletin elinde tam anlamıyla siyasal bir sisteme dönüşmüş olan Osmanlı Sünniliğine alternatif olabilecek ciddi bir bilim ve düşünce programı olarak mı gündeme geliyordu? Bu soruların cevabını ilerleyen sayfalarda görmeye çalışacağız.</p>
	<p class="calibre1">II. OSMANLI YÜKSEK SUFİ ÇEVRELERİ: TARİHSEL ALTYAPI, SOSYAL TABAN, DOKTRİN VE MERKEZİ YÖNETİMLE İLİŞKİLER AÇISINDAN GENEL BAKIŞ (14.-17. YÜZYILLAR)</p>
	<p class="calibre1">Osmanlı yüksek sûfı çevrelerindeki zendeka ve ilhad hareketleri, sonuçta ulema kesimi içindeki hareketlere benzemekle beraber, hareket noktaları, ortaya konuş biçimleri ve amaçları itibariyle onlardan ayrılan bazı özellikler de sergilerler. Osmanlı sûfiyesinin de tıpkı Osmanlı ilmiyesi gibi, kökü İslam dünyasının klasik dönemine kadar inen uzun bir tarihsel geçmişi vardır. Bu geçmiş, Osmanlı sûfıliğini teşkil eden çeşitli tarikat zümrelerinin tarihsel temelini oluşturur.Bilindiği gibi İslam dünyasında sûfilik, İslam'ın daha ilk yüzyılı içinde belirmeye başlayan siyasi ve sosyal değişimlere pasif bir tepki olarak önce zühdî (asetik) bir hayat tarzı şeklinde kendini gösterdi. Bir bakıma bu kaçınılmaz bir gelişmeydi. Daha Peygamber hayattayken etrafındaki sahabeden bazılarının mistik bir hayat tarzı sürdükleri bir yana, Peygam-ber'in kendisinin de bazı bakımlardan kuvvetli bir mistik karaktere sahip olduğu söylenebilir. Sûfı geleneğin sonradan kendi kökeninde gördüğü Üveys el-Karenî, Herem b. Hayyân, Hasan el-Basrî benzeri ikinci kuşak* şahsiyetler, gerçek anlamda sûfiler olmaktan ziyade, İslam'ın bozulması olarak değerlendirdikleri siyasi gelişme ve toplumsal değişmeleri kabulle-nemeyerek bizzat yaşamak suretiyle örneğini verdikleri zübd ve takva hayatıyla bunları portesto eden zâhidlerdi {zühhâd).26 Bu protestolar o devirde tamamiyle ferdi nitelikteydi, hiçbir zaman toplumsal hareketlere dönüşmedi. Bu hareketlerin, zâhidliğin yine ferdi bir hayat şeklinde sûfı-liğe dönüşmesinden çok sonra, ancak teşkilatlı tasavvufun, yani tarikatla-nn ortaya çıkmasıyla gözlenebildiği, sûfilik tarihinin en açık olgularından' biridir.</p>
	<p class="calibre1">Bu zühdi tepki bütün bir Emevi dönemi boyunca sürdü. Abbasi İm-' paratorluğu'nun alabildiğince geniş toprakları içinde, özellikle Hind-İran mistik kültürlerinin izlerini bütün canlılığıyla saklayan eski Mezopotamya' ve köklü bir Yahudi-Hıristiyan mistik geleneğinin kalıntılarını taşıyan Mısır ve Suriye'de Budist, Maniheist, Gnostik ve Neoplatonist etkilerle oluşturduğu sentezle27 zaman içinde gerçek bir mistik yapıya kavuştuğunu, '. 10. yüzyılda da sûfi hayat tarzına paralel olarak yavaş yavaş bazı teoriler de şekillendirerek sûfilik veya tasavvuf denilen olaya dönüştüğünü bugün daha iyi kavrayabiliyoruz.</p>
	<p class="calibre1">Tasavvuf, teorik yapısı itibariyle, şeriatın, tevhid tâbir edilen "Allah'ın ortak kabul etmez tekliği"ni açıkça vurgulamak suretiyle "Yaratan"ı "yaratılan "dan ayırarak ortaya koyduğu Yaratan-yaratılan ayırımını, "yaratı-lan"ın "Yaratan"m tecellisinden ibaret olduğunu varsayarak izale etmeye çalışan bir mistik felsefedir diye özetlenebilir. Tasavvuf teorilerinin bütün varyantlarının, esas itibariyle, söz konusu bu ikiliğin ortadan kaldırılmasının bir aracı sıfatıyla "insan-ı kâmil" ve -bununla bağlantılı olarak- "velayet" teorisinde odaklaştığı söylenebilir.28 İnsanın ilahi gerçeğe ulaştığı son noktayı temsil eden insan-ı kâmil mertebesine, ancak velayet sistemindeki bütün kademelerin asılmasıyla ulaşılabilir. Sûfı, ait olduğu ilahi hakikatle tekrar birleşmek üzere bu kademeleri aşmaya çalışan kişidir.</p>
	<p class="calibre1">İşte bu çerçevede bazı tasavvuf teorilerine dayalı gerçek anlamda mistik bir hayat tarzı olarak sûfilik, İslam öncesi eski mistik kültürlerin temsilcisi olan gayri Arap kökenli Mevâli tabakası arasında, özellikle de eski Mezopotamya topraklarında ilk İslam fetihlerini müteakip kurulmuş bulunan Basra ve Küfe gibi şehirlere gelip yerleşen Arap kökenli yeni nüfus arasında şekillenmeye başladı. Daha sonra bu şehirlere Bağdat gibi çok önemli bir merkezin de katılmasıyla, temelini bu üç şehrin oluşturduğu bir tasavvuf anlayışı gelişti. Irak mektebi denilen bu mektep, bir yandan Bayezid-i Bistâmî, Hallâc-ı Mansûr benzeri Fars kökenli büyük sûfi te-orisyenleri İslam dünyasına kazandırırken, diğer yandan Seyyid Abdülkâ-dir el-Cîlî (Gîlânî) (ö. 1167) ve Seyyid Ahmed er-Rifâî (ö. 1182) gibi Arap kökenli büyük tarikat kurucularını tarih sahnesine çıkardı. Resmi İslam'ı temsil eden fukahanın, başka bir deyişle ulemanın buna tepkisi ilk zamanlarda çok şiddetli oldu. Tasavvufu İslam içinde adeta yeni bir "ayrılıkçı din" gibi gören, bu sebeple bir çeşit sapkınlık (herezi) olarak algılayan ulema, sûfıleri de zındık ve mülhid (heretik) olarak mahkûm etti. Tabii bu tavır sonraki yüzyıllarda giderek yumuşadı ve tasavvuf adeta İslam'ın ikinci boyutu olarak değerlendirildi, ulemadan bazıları çeşitli tasavvuf çevrelerine intisap etmeye başladılar.</p>
	<p class="calibre1">İslam dünyasında sûfıliğin ilk belirdiği dönemde (9. yüzyıl), eski İran kültürünün ocağı olan Horasan bölgesinde Irak mektebinin zühde dayalı sûfilik anlayışından tamamen farklı, bütünüyle ilahi aşk ve cezbe motifinin hâkim olduğu, Melâmetiyye denilen yeni bir tasavvuf anlayışı belirdi; Ahmed b. Hadraveyh (ö. 854), Ebû Hafs-i Haddâd (ö. 879), Hamdûn-i Kassâr (ö. 885), Ebû Osman el-Hîrî (ö. 911), es-Sülemî gibi esas itibariyle esnaf tabakasından oluşan orta sınıfa mensup önemli bazı şahsiyetler, fakat özellikle de Hamdûn-i Kassâr, Horasan mektebi denilen bu ikinci sûfilik anlayışının öncüleri oldular.29</p>
	<p class="calibre1">İşte, 11. yüzyıldan itibaren Ortadoğu İslam dünyasını içine alan geniş topraklarda bu iki sûfilik anlayışı, yavaş yavaş, zamanında önce taife (çoğulu tavâif) denen mistik birtakım cemaatlere dönüşmeye ve kendi içlerinde de varyasyonlar yaratarak daha sonraları tarikat adını alan sûfı teşekkülleri ortaya çıkarmaya başladı.30 Artık Ortadoğu'dan yayılmak suretiyle Kuzey Afrika'dan Mâverâünnehir'e uzanan bütün bir İslam dünyası, ortaçağlar boyunca bu iki ana mektepten çıkmış muhtelif tarikatların doğuş ve gelişmelerine sahne oldu. Bunlar, Asya'daki eski Budist ve Mani-heist mistik kültürlerle iç içe geçip yeni sentezler oluşturdular. Bu sûfı teşekküller, kısa zamanda zaviye, hanikah vb terimlerle adlandırılan kurumları geliştirip İslam dünyasının her tarafına yayarak,31 buralarda, İslam'ın zahirî (egzoterik) bilgisini üreten medreselere paralel olarak bâtını (ezo-terik) cephesine dair bilgi ve yorumlar üretmeye başladılar. Bu, o zamana kadarki İslam düşünce boyutunun tarihinde, medresenin doğuşundan sonraki ikinci büyük değişimi teşkil eder. Zamanla geliştirilen bu muhtelif sûfı yorumların en önemlisi, 13. yüzyılda Endülüslü büyük mutasavvıf Muhyiddîn İbnü'l-Arabi'nin (ö. 1241) geliştirdiği (tasavvuf tarihinin en büyük inkılâbı kabul edilebilecek) Vahdet-i Vücûd mektebinin doğuşu oldu.32 Bu anlayış hem yüksek tasavvuf çevrelerine kuvvetle nüfuz etti, hem de popüler tasavvuf akımlarını büyük ölçüde etkisi altına aldı. Bazı çevrelerde çok iyi işlenmiş yüksek ve ince bir tasavvuf felsefesi biçiminde ortaya çıktı, bazı çevrelerdeyse kolayca panteist yorumlara dönüşmeye ve İslam'ın tevhid inancının sarsılmasına çok müsait bir konuma geçmeye yüz tuttu. Bu yüzden, ulema çevreleri bu mektebin tasavvuf öğretilerine 122 her tarafta şiddetle karşı çıktılar. Ancak yine de bu mektep tasavvufun gelişim tarihinde yepyeni bir dönemin başlamasına, dolayısıyla yarattığı değişimlerden etkilenen yeni bazı tasavvufi yapılanmalara yol açtı ki, Osmanlı sûfıliği içindeki bir kısım çevrelerde beliren panteist yorumuyla hayli etkili olan, aşağıda ele alacağımız Hurufîlik, bu yapılanmaların en önemlilerinden biridir. Osmanlı yüksek sûfıye geleneği içindeki zendeka ve ilhad hareketleri, münhasıran bu etkilere maruz kalmış Vahdet-i Vü-cûd'çu, daha doğrusu Vahdet-i Mevcûd'çu (panteist) mektebe bağlı sûfi çevrelerde oluşan hareketlerdir.</p>
	<p class="calibre1">İşte Osmanlı sûfıliği, esas itibariyle, özetlemeye çalıştığımız bu tarihin bir devamı ve parçasıdır; bu tarihi Anadolu Selçukluları ve Beylikler dönemi sûfîliği aracılığıyla tevarüs etmiştir. Bu itibarla Osmanlı sûfiliğinin tarihi alt yapısını büyük ölçüde Anadolu Selçukluları ve Beylikler dönemindeki sûfi akımlar ve tarikat hareketlerinin oluşturduğunu hatırlamak gerekiyor.Ayrıntılar bir kenara bırakılacak olursa, 13. yüzyıl Selçuklu Anadolu-su'nun, Irak ve Horasan tasavvuf mekteplerinin yüksek ve popüler seviyedeki yorumlarını yansıtan akımların ve tarikatların buluştuğu bir bölge haline geldiğini söyleyebiliriz. Bu sûfı akım ve tarikatlar Anadolu'ya İran ve Arap ülkeleri üzerinden nüfuz ettiler. Horasan Melâmetiyyesi'ni temsil eden Kalenderiyye cereyanı ve buna bağlı Vefâiyye, Haydariyye ve Yese-viyye gibi popüler heterodoks tarikatlar, bunlara paralel olarak, aynı kökene bağlı olmakla birlikte Sünni çizgiye olabildiğince sadık kalmaya çalışmakta olup, daha entelektüel çevrelere hitap eden Kübreviyye ve Sühre-verdiyye tarikatları, İran kanalıyla; Rifâiyye ve Kadiriyye gibi yine iki büyük Sünni tarikat ise Irak üzerinden Anadolu topraklarına girerek birçok yandaş buldu ve sıkı sıkıya yerleşti.33</p>
	<p class="calibre1">Dikkat edilirse, Osmanlı öncesinde Anadolu'da çeşitli çevreler oluşturan sûfilik akımlarının ve zümrelerinin temsilcileri olan şeyh ve dervişlerin hiçbiri yerli değildi; Türk kökenliler dahil, çok değişik etnik ve kültürel çevrelere mensup bu sûfıleriıı büyük bir çoğunluğu, muhtelif sebeplerle yurtlarından ayrılarak Anadolu'ya gelip yerleşmiş kimselerdi. Anadolu'daki bu muhtelifü'l-menfe tasavvuf akımlarının önemli bir kısmının İran kaynaklı olduğu, klasik Osmanlı dönemi de dahil olmak üzere sürekli olarak İran'la bağlantılarını sürdürdükleri, Selçuklu ve Osmanlı dönemi sûfilik tarihi konusunda yapılacak analizlerde unutulmaması gereken en mühim noktalardan biridir. Popüler tasavvuf geleneğinde Anadoluda yaşamış her sûfı ve velînin bağlandığı Horasan Erenleri geleneği, bu tarihsel vahanın ifadesinden başka bir şey değildir.</p>
	<p class="calibre1">Anadolu, 13. yüzyılın ikinci yansıdan itibaren, Vahdet-i Vücûd anlayışının büyük bir atılım göstererek özellikle Horasan Melâmetiyye mektebine bağlı bütün sûfi teşekkülleri derinden etkilediği bir bölgeydi. Bu anlayışın derinden etkilediği sûfi çevrelerden biri de Mevlânâ'nmki oldu. Mevlânâ bu anlayışın karşı konulmaz etkisi altında, ilahi aşkı ve coşkuyu merkez alan yeni bir senteze, Mevlevîlik -o zamanki adıyla Celâlîlik- denilen tasavvuf akımına hayat verdi. Oğlu Sultan Veled bu akımı mükemmel düzenlenmiş bir tarikat haline getirerek kurumlaştırdı. Böylece yaklaşık tam üç buçuk yüzyıl sonra Osmanlı İmparatorluğu'nun en güçlü tarikatlarından biri olacak olan Mevlevîlik doğmuş oluyordu. Ancak bu Vahdet-i Vücûd'çu tarikat, 15. yüzyılın ortalarına kadar Osmanlı topraklarında pek kendini gösteremedi. Çünkü Osmanlı Beyliği bu erken dönemde daha ziyade, Babaî isyanı denilen büyük halk hareketiyle sımsıkı bağlantılı olan 14. yüzyıldaki Rum Abdallarının (Abdâlân-ı Rıîm) temsil ettiği Kalenderiyye ağırlıklı popüler sûfiliğin etkisi altındaydı. Bunlar, 16. yüzyılda Balım Sultan tarafından düzenlenerek Osmanlı Imparatorluğu'nun en büyük popüler tarikatı olacak olan Bektaşîliğin ilk temsilcileriydi.</p>
	<p class="calibre1">Osmanlı topraklarında Mevlevîliğin yerleşip yayılarak gelişmeye başlaması, diğer beyliklerdekine göre daha geç olmuştur. Bu gelişme, 15. yüzyılın ortalarına doğru başlamış olmalıdır. Nitekim II. Murad'ın Edirne'de büyük bir Mevlevi dergâhı açtığını biliyoruz. Ancak bu tarikatın tam anlamıyla olgunlaşıp asıl mühim tarihi simalarını yetiştirmeye başladığı dönem, 17., özellikle de 18. yüzyılda başlar. Bu yüzyılllardan itibaren artık Mevlevîlik, Osmanlı Imparatorluğu'nun en saygın yüksek sûfı çevrelerinin başında geliyordu.34</p>
	<p class="calibre1">Öte yandan, aşağı yukarı Mevlevîlik'le aynı dönemde Selçuklu topraklarında ortaya çıkmış bulunan, yukarıda sözünü ettiğimiz Irak kaynaklı iki büyük Sünni tarikat, Rifâîlik ve Kadirîlik, bilhassa taşra kasabalarında çok çabuk yayılarak gelişti. Osmanlı döneminde bu iki tarikat, imparatorluğun Anadolu ve Rumeli topraklarındaki en gelişmiş popüler tarikatları arasına girmekte gecikmedi. Popüler yapıları sebebiyle hem şehirlere, hem de kasabalara ve köylere nüfuz edebildiler. 14. yüzyılda Seyyid Ah-med Kûçek-i Rifâî (13. yy) nasıl Anadolu'da Rifâîliğin yerleşmesinde 124 önemli bir paya sahiptiyse, 15. yüzyılda da Eşrefoğlu Rûmî (ö. 1469), Kadirîliğin yaygınlaşmasında o ölçüde mühim bir rol oynadı.3s</p>
	<p class="calibre1">Nakşibendîliğe gelince, başlangıçta Mâverâünnehir'in gelişmiş Sünni kültür çevrelerinde, 14. yüzyılda Orta Asya'daki Moğol putperestliğine bir tepki olarak ortaya çıkan bu tarikatın,36 hem Mâverâünnehir'de, hem de İran'ın bazı bölgelerinde Sünniliğin iyice yerleşmesine büyük katkıda bulunduğu için, tarihi bir önemi vardır. Nakşibendîlik, tarihinde yetişmiş ünlü şeyhlerden Hâce Ubeydullah Ahrâr'ın halifelerinden Molla İlâhî-i Simâ-vî (ö. 1494) tarafından Anadolu'ya getirilmişti. Koyu Sünni bir çizgiye sahip olan bu tarikat, Osmanlı topraklarında çabuk yayıldı.37 Asıl büyük Osmanii Nakşi şeyhlerinin yetişmesi 15. yüzyıldan sonraya rastlar. Molla İlâ-hî'nin vefatından sonra yerine geçen Emir Buhârî (ö. 1516), bunlardan biridir. 17. yüzyılda daha da gelişen Nakşibendîliğin özellikle Müceddi-diyye ve Hâlidiyye kolları, bütün imparatorluk sathında tutundu. Daha başından beri fıbhçı medrese çevreleriyle problemsiz bir ilişki geliştirmiş olması, Nakşibendîliğin, bu kesimin muhalefetiyle karşılaşmadan ve merkezi yönetimle çatışmaya girmeden, çok geniş bir alana yayılmasına, böylece köklü bir gelenek oluşturarak bugüne kadar gelmesine zemin hazırladı.</p>
	<p class="calibre1">Gerek bu sayılanlar, gerekse burada zikredilmeyen ikincil öneme sahip diğer tarikatların Osmanlı tarihinde ne medrese çevreleriyle, ne de merkezi yönetimle herhangi bir problemleri olmadı. Bunun asıl sebebi Sünni karakterleriyle bağlantılı olmakla beraber, diğer bir sebebi de kanaatimizce tasavvuf doktrinlerinin temelde Vahdet-i Vücûd'çu olmayışlarına veya olsalar bile bunun yumuşak yorumlarına yanaşmalarına bağlanmalıdır. Osmanlı sûfılik tarihinin dikkatli bir tahlili, medreselilerle ve merkezi yönetimle karşı karşıya gelen sûfi çevrelerin, Vahdet-i Vücûd doktrinini aşırı benimsemiş, daha çok panteizme kayan tarikatlar olduğunu gösterir.</p>
	<p class="calibre1">İşte, genel olarak Osmanlı sûfıliği içinde ortaya çıkan zendeka ve ilhad hareketlerinin en göze çarpıcı boyutlarını sergileyen bu tür tarikatlardan ikisi özellikle dikkat çekiyor. Bunlardan birincisi Bayrâmîlik, diğeri ise Halvetîlikti. Bayrâmîlik, 16. yüzyılda Melâmîlik şekline dönüşerek Osmanlı tarihinde düzene ve resmi ideolojiye karşı çıkan belki en mühim ve ne geniş tabanlı sosyal hareketlerinden birinin kaynağı olarak kabul edilebilir. 15. yüzyılın ilk çeyreği içinde bir müderris-sûfi olan Hacı Bayrâm-ı Velî'nin (ö. 1429) kurduğu bu tarikat,38 ilk zamanlarda daha ziyade Orta Anadolu'nun çiftçi köylü kesimine dayanıyordu. Kökeni itibariyle Safeviy-ye tarikatına bağlanan Bayrâmîlik, Hacı Bayrâm-ı Velî'nin vefatını müteakip, halifelerinden Akşemseddîn ve Dede Ömer Sikkînî arasında beliren meşrep farklılığı sebebiyle ikiye bölünmüştü. Akşemseddîn'e bağlı olan Jcolu sımsıkı bir Ehl-i Sünnet çizgisini, dolayısıyla Vahdet-i Mevcûd'çu ol-ııayan bir çizgiyi takip ederek merkezi yönetimle iyi ilişkiler içine girerken, ikincisi çok daha farklı bir yol takip ederek (sebebini yeri gelince açıklamaya çalışacağımız bir gelişmeyle) bütün tarihi boyunca, olabildiğince merkezi iktidardan uzak durmuş, hatta fırsat buldukça ona karşı çıkmıştır.</p>
	<p class="calibre1">Sözünü edeceğimiz ikinci tarikat, Halvetîlik'tir. 14. yüzyılın sonlarıyla 15. yüzyıl başlarında kurulmuş olup aynı dönemde Osmanlı topraklarına giren İran kökenli bu tarikat, Ahî Yusuf Halveti (ö. 1408) ile önce Anadolu'da yayılmaya başlamış, Mevlevîlik ve Bektaşîlik gibi merkeziyetçi bir yapıya sahip olmadığı için, kısa zamanda birçok kola ayrılıp Rumeli toprakları dahil olmak üzere, imparatorluğun her yanına ulaşmıştır.39 15. ve 16. yüzyıllarda bu tarikat içinde, Dede Ömer Rûşenî ve İbrahim-i Gülşe-nî gibi önemli şeyhler yetişmişti; özellikle İbrahim-i Gülşenî (ö. 1534) yorumlarıyla ve faaliyetleriyle değişik bir sima olarak dikkati çekmiş ve kendi adını alan önemli bir kolun kurucusu olmuştur. Üzerinde duracağımız bir kısım zendeka ve ilhad hadiseleri de işte bu kol içinde ortaya çıkmıştır. Niyazî-i Mısrî, 17. yüzyılda Kadızâdeliler hareketi denilen taassup akımıyla karşılaşarak önemli sosyal hareketlere sahne olan bu tarikat içinde yetişmiş çok ilginç şahsiyetlerin başında gelir.40</p>
	<p class="calibre1">Nihayet, Türkiye tarihinin ve Osmanlı sûfiye geleneğinin (günümüzdeki konumu itibariyle de) belki en ilginç tarikatlarından biri olan Bekta-şîlik'ten söz ederek bu genel tabloyu tamamlamak gerekiyor. İleride göreceğimiz mehdîci (mesiyanik) dini-sosyal halk hareketleri ve bunları sahneye koyan Türkmen çevrelerinin -Osmanlı merkezi yönetiminin Rafızîlik olarak adlandırdığı- heterodoks İslam anlayışı, bilindiği üzere temelde aynı ortak kökten gelir. Her ikisi de, Babaî isyanının peşinden büyük bir 126 popüler sûfı harekete dönüşen Babaî akımını temsil etmekte olan Rum Abdallan'mn mistik geleneğiyle çok yakından bağlantılıdır.41</p>
	<p class="calibre1">Osmanlı sûfı çevreleri şüphesiz ki yalnızca bu sayılanlardan ibaret olmayıp, daha birçok tarikattan bahsetmek mümkündür. Ancak burada amaç genel bir Osmanlı tarikatlar tablosu çizmek değil, hem Türkiye tarihi içinde -bugün de varlıklarım korumakta olan- önemli sosyal gruplar meydana getirmiş belli başlı büyük sûfı çevrelere işaret etmek, hem de asıl konumuzu oluşturan sûfiye kaynaklı zendeka ve ilhad hareketlerine taban oluşturmuş bulunan bu çevrelerin hangileri olduğunu anlayabilmektir.</p>
	<p class="calibre1">Bu çevreler içinde Osmanlı düzenine ve resmi ideolojisine karşı oluşan muhalefet hareketlerini anlayabilmek için onların merkezi yönetim çevreleriyle olan ilişkilerini de ana hatlarıyla kavramak büyük bir önem kazanıyor. Bugün Osmanlı Beyliği'nin daha kuruluş safhasında, Abdâlân-ı Rûm denilen, Kalenderiyye akımına, dolayısıyla Horasan Melâmetîliği'ne bağlı sûfı çevrelerle sıkı ilişkiler içinde olduğu çok iyi biliniyor. İlk hükümdarlar ve diğer yöneticiler, kendi İslam anlayışlarıyla pek çok ortak inanç taşıyan bu çevrelere karşı ilgisiz kalmadılar. O zamanlar Bizans'a karşı yürütülmekte olan gazalarda, bazı şeyhlerin etrafına toplanmış birkaç yüz kişilik gruplardan oluşan savaşçı dervişler fetihlerde çok işe yaradığı gibi, kendi hâkimiyetlerinin halk arasında meşrulaştırılmasında da onlardan bir hayli yararlanılmıştı. Tabii ki, yönetim çevrelerinin kendilerine tanıdığı maddi ve manevi imtiyazları muhafaza edebilmek için sûfı çevreler de kendi açılarından merkezi yönetimle iyi ilişkiler geliştirmeye özen gösteriyorlardı. Böylece, dini duygulardan kaynaklanan manevi etkenler kadar, menfaat ilişkisine de dayanan bir siyaset geliştirildi. Bu siyaset, genelde Osmanlı merkezi iktidarının sûfı çevrelerle ilişkilerini belirleyen ana çizgi olmakla beraber, bilhassa 15. yüzyıldan itibaren devlet bünyesinde vukua gelen değişimlere paralel olarak daha ziyade sûfı çevreleri denetim altında tutma şekline dönüştü.</p>
	<p class="calibre1">Söz konusu dönüşümün sonucu olarak Osmanlı merkezi yönetimi, bu çevrelerde görülen birtakım eğilimlere duyarlı hale geldi. Bu eğilimlerin düşünce alanından topluma intikal ederek sosyal dalgalanmalara dönüşmeye başladığı görülür görülmez, şiddetle önüne geçilmeye çalışılarak sorumlulara ağır cezai müeyyideler uygulanmaya başlandı. Bilhassa 16. yüzyıl, bu açıdan, yani önemli ölçüde Safevi propagandasının da yarattığı krizlerin şevkiyle, Osmanlı merkezi yönetiminin, yukarıda sözü edilen üç sûfı çevreyi, Bayrâmiyye Melâmîleri'ni, Halvetîler'in bazı kollarını ve Ka-lenderîler'i sürekli sıkı takibat ve baskı altına alması itibariyle Osmanlı sû-filik tarihindeki en buhranlı devrelerden birini oluşturur.</p>
	<p class="calibre1">Bu perspektiften muhtelif tarikat çevrelerine bakıldığında, özet olarak şöyle bir görüntü ile karşılaşılır: Mevleviler, daha Mevlânâ zamanında Selçuklu yönetim çevreleriyle iç içeydiler. Mevlânâ'nın IV. Rükneddîn Kılı-çarslan ve Pervane Muîneddîn Süleyman ile olan yakınlığı çok iyi bilinir. Torunu Ulu Arif Çelebi'nin şeyhliği döneminde de Mevleviler, Menteşe ve Aydınoğulları gibi muhtelif Anadolu beyliklerinin yönetim çevreleriyle müsbet ilişkiler geliştirmişler, böylece onların topraklarında zaviyeler açarak yerleşme imkânını bulmuşlardı.42 Daha önce de belirtildiği üzere, Osmanlı sultanı II. Murad, Edirne'de yaptırdığı dergâhla bu tarikata önem verdiğini göstermiştir. Ancak Mevlevîler'in Osmanlı yönetimi nezdindeki asıl saygınlığı 17. yüzyıldan itibaren oluşmaya başlamış olmalıdır. Mevlevîlik bu iyi ilişkileri korumak amacıyla dini-sosyal çalkantılardan olabildiğince uzak durmaya çalışmıştır.</p>
	<p class="calibre1">1416'da yaşanan Şeyh Bedreddîn olayının, Osmanlı merkezi yönetimini sûfi çevrelere karşı son derece dikkatli ve uyanık olmaya sevkeden en önemli faktör olduğunu söyleyebiliriz. Bu sebeple II. Murad zamanında Hacı Bayrâm-ı Velî'nin kazandığı ün ve tarikatının Orta Anadolu'da elde ettiği üstünlük, bir ara tedirginlik kaynağı olmuştur. Nitekim 16. yüzyılda Bayrâmiyye Melâmîleri Osmanlı rejiminin en çok çekindiği ve sürekli göz altında tuttuğu sûfi kesimlerinden biri haline gelmekte gecikmedi. Halve-tîler, bilhassa İbrahim-i Gülşenî kolu, aşağı yukarı aynı kaderi paylaştı. Hacı Bayrâm-ı Velî'nin II. Murad (1421- 1451) tarafından göz hapsine alınmak üzere Edirne'ye çağrılmasına benzer bir şekilde, Kanuni Sultan Süleyman (1520-1566) zamanında da İbrahim-i Gülşenî İstanbul'a çağrılmış ve bir süre göz hapsinde tutulmuştur. Hele Kalenderiyye'nin muhtelif şubelerim teşkil eden tarikatlar, II. Bayezid (1481-1512) döneminden itibaren, bazen karıştıkları, bazen bizzat kendilerinin çıkardığı halk hareketleri sebebiyle sıkı bir gözaltı ve takip politikasına muhatap olmuş-lardır.43</p>
	<p class="calibre1">İşte şimdi ele alacağımız zındıklık ve mülhidlik hereketleri de, Osmanlı merkezi yönetiminin bu politikasından yeterince nasibini almış iki sûfi çevrede, Bayrâmiyye Melâmîleri ve Halvetîler içinde ortaya çıkan hareketlerdir. Bu hareketlerin neden özellikle bu iki çevrede çıktığı sorusunun cevabı ise kanaatimizce bu sûfi çevrelerin doktrin yapılarıyla ilgilidir.</p>
	<p class="calibre1">Osmanlı sûfiliğini oluşturan bu değişik çevrelerin tarihsel köklerini ve Osmanlı İmparatorluğu'ndaki genel durumlarını böylece kısaca özetledikten sonra, doktrin yapılarını ve hâkim tasavvuf mekteplerini gözden geçirmekle, Osmanlı sûfiliğine hâkim eğilimler hakkında da genel bir kanaate ulaşabiliriz. Kısaca belirtmek gerekirse, kısmen Irak zühd mektebinin esasları üzerinde tamanıiyle Ehl-i Sünnet çizgisinde gelişen zühdçü mektebi bir kenara bırakacak olursak, esas olarak Osmanlı sariliğinin Vah-det-i Vücûd'çu bir çizgide geliştiğini söylemek yanlış değildir. Bu mektep Osmanlı süfliliğinde popüler ve yüksek seviyede olmak üzere iki paralel biçim gösterir.</p>
	<p class="calibre1">Bunlardan birincisi, daha 13. yüzyılda Anadolu Selçukluları zamanında, Mâverâünnehir, Hârezm ve Horasan (özellikle bu üçüncü mıntıka) üzerinden Anadolu'ya Türkmen göçleriyle birlikte girdi. Daha önce gerek Ahmed-i Yesevî, gerekse Seyyid Ebu'1-Vefâ Bağdâdî'nin çevrelerinde kuvvetli cezbe yönüyle belirginleşmesine rağmen, henüz Vahdet-i Vücûd anlayışını tanımamış olan bu sûfi düşünce, 13. yüzyılda bu anlayışla tanışti ve kuvvetle kaynaştı. O kadar ki, artık 13. yüzyılın sonlarında ve 14. yüzyıl başlarında Yunus Emre, 14. yüzyılda Abdal Musa, 15. yüzyılın başlarında onun müridi Kaygusuz Abdal bu kuvvetli cezbenin etkisi altında çok güçlü bir Vahdet-i Vücûd düşüncesini şiirlerinde terennüm ediyorlardı. Horasan Melâmetîliği'nin derin etkisini de bu tasavvufi şiirlerde açıkça görmek mümkündür. Zikredilen bütün bu sufiler, melâmet (kendini kınama) kavramını sık sık kullanırlar. Zaman zaman nesir de bu popüler Vahdet-i Vücûd'çu sûfi doktrinin ifade kalıbı olmakla beraber, geleneğin etkisiyle daha çok şiirin tercih edildiği görülür. Vahdet-i Vücûd anlayışının aşın cezbe ile sık sık hulul (incarnation) inancına kaçan ifadelerle bütünleştiği de görülür. Kaygusuz Abdal'ın mensur eserlerinde veya Dilgü-fâ, Saraynâme, Vücûdnâme gibi manzum terennümlerinde her iki tavrı da görebilmek mümkündür.44 Bu eserler, başlangıçta hemen tamamiyle şifahi olan bu popüler tasavvuf düşüncesi geleneğinin, bir yandan yavaş yavaş bu tür örneklerini sergileyerek yazılı bir geleneğe dönüşme adımlarını atmaya başladığının göstergeleridir.</p>
	<p class="calibre1">Rum Abdalları denilen bu heterodoks tasavvuf çevrelerinin 16. yüzyılın başında bütün kültür ve düşünce mirasına vâris olan Bektaşîlik, bu coşkucu Vahdet-i Vücûd düşüncesinin de mirasçısıydı. Bu yüzyıldan itibaren söz konusu gelenek içerisinde eserlerini vermeye başlayan Bektaşî şairleri, divanlarında, diğer manzum parçalarında ve özellikle de nefes denilen kendine özgü ilahilerinde coşkun bir tenasüh ve hulul inancına dönüşmüş Vahdet-i Vücûd anlayışını tek hâkim renk haline getirdiler. Vahdet-i Vücûd, daha yerinde bir ifadeyle Vahdet-i Mevcûd anlayışında büyük ölçüde yine Hurufiliğin etkisini görmek bizim için hiç de şaşırtıcı değildir. 16. yüzyılda Viranı, Teslim Abdal, Yemini ve daha birçokları, 17. yüzyılda Muhyiddin Abdal, bu hâkim rengi kuvvetle temsil ettiler.45 O kadar ki, daha sonraki hemen hemen bütün Bektaşî şairleri, onların terennümlerini ve işledikleri temaları aynen taklit etmekten öteye pek gideme-diler. 16. yüzyılda Pir Sultan Abdal ve diğer bazı Alevi sûfi şairleri ile müteakip yüzyıllardakiler de, bütünüyle bu popüler Vahdet-i Vücûd'çu tasavvuf düşüncesi geleneği içinde değerlendirilmelidirler.</p>
	<p class="calibre1">Vahdet-i Vücûd'çu yüksek düşünce mektebine gelince, Osmanlı tasavvuf düşüncesinde bu mektebi de paralel iki düzlemde ele almak gerekir: Birincisi, Ehl-i Sünnet çerçevesine sadık bir yorumla ortaya çıkar. Bu yorumun en dikkate değer temsilcilerinden biri, Bayrâmîlik'ten gelişen bir tarikat olan Celvetîliğin kurucusu Aziz Mahmud Hüdâyî'dir (ö. 1623). Hü-dâyî, zâhidane bir tasavvuf anlayışının taraftan olarak Vahdet-i Vücûd'u olabildiğince şeriat çerçevesinde yorumlamaya çalışır. Divân-ı İlAhiyyafı, onun bu konudaki fikirlerinin en açık ifadelerini yansıtır. Bu itibarla, zamanın padişahı I. Ahmed'e sunduğu bir arızasında, Vahdet-i Vücûd'u panteist bir bakışla yorumlayan Şeyh Bedreddin'e ve taraftarlarına şiddetle çatmıştır.46 Aynı tarz bir Vahdet-i Vücûd anlayışı geleneğini, ünlü Şeyh İsmail Hakkı Bursevî'nin (ö. 1724) sürdürdüğünü söyleyebiliriz. Kendisini Muhyiddîn İbnü'l-Arabî ile bir tutan Bursevî, velûd bir mutasavvıf olup pek çok eseri vardır.47 Bu son iki mutasavvıfın Vahdet-i Vücûd anlayışlarının, panteizmle en ufak bir ilgisi olmadığını bir kere daha belirtelim.</p>
	<p class="calibre1">Vahdet-i Vücûd'çu doktrin, Nakşibendîlik içerisinde de kendine belli ölçüde yer bulmuştur. Bu doktrini Ehl-i Sünnet çerçevesinde başarıyla yorumlayan ve sonraki devirleri de belli ölçüde etkileyen kişi, hiç şüphesiz Molla İlâhî-i Simavî (ö. 1491) olmuştur. Osmanlı İmparatorluğu'nda 130 Nakşibendîliğin yayılmasındaki en büyük pay sahiplerinden biri olan Molla İlâhî, özellikle Risâle-i Vücûd ve Risâle-i Ahadiyye isimli eserlerinde Vahdet-i Vücûd hakkındaki fikirlerini ve yorumlarını ortaya koymuş, ayrıca Şeyh Bedreddîn'in Varidaf ma yazdığı şerhte de bu konudaki düşüncelerini belirtmiştir.48 Aslında bu konuyla ilgili olarak çeşitli tarikat çevrelerinden daha pek çok kişiden söz edilebilir, fakat bizim burada işaret ettiklerimiz, Osmanlı tasavvuf düşüncesinde önemli etki uyandıran şahsiyetlerdir.</p>
	<p class="calibre1">İkincisi ise, yarı felsefi bir nitelik arzetmekte olup, 15. yüzyılda Şeyh Bedreddîn (ö. 1416) ile başlayan, 16. ve 17. yüzyılda -aşağıda kendilerinden genişçe bahsedilecek olan- Bayrâmiyye Melâmîleri ile Halvetîliğin bir kolu olan Gülşenîler'de görülen materyalist, başka bir deyişle, panteist eğilimli Vahdet-i Mevcûd yorumudur. Konumuz itibariyle bizi ilgilendiren de bu yorumdur. Nitekim aşağıda ele alınacak örneklerin hep bu materyalist Vahdet-i Mevcûd yorumunun tipik temsilcileri, daha doğrusu Şeyh Bedreddîn mektebinin sadık takipçileri olduğunu göreceğiz.</p>
	<p class="calibre1">Şeyh Bedreddîn'in Osmanlı Vahdet-i Vücûd'çu tasavvuf düşüncesinde hatırı sayılır bir yeri olduğu, yalnız tasavvuf çevrelerini değil, yüzyıllar boyunca ulema kesimini de etkilemiş olmasından anlaşılıyor. Bu itibarla bu eğilime aslında Şeyh Bedreddîn Mektebi demek bize doğru görünüyor. Gerçekten de Osmanlı tasavvuf doktrininde bir Şeyh Bedreddîn Mekte-bi'nden bahsedilebilir. Şeyh Bedreddîn'in bu tarz panteist Vahdet-i Mevcûd anlayışının, 16. yüzyılda Bayrâmiyye Melâmîliği ve Halvetiyye tarikatı içinde, İsmail-i Maşûkî, Oğlanlar Şeyhi İbrahim, İbrahim-i Gülşenî, Şeyh Muhyiddîn-i Karamanı ve Niyazî-i Mısrî gibi şahsiyetlerce çok benzer bir yorumla sürdürüldüğünü görmekteyiz. Her iki çevreyi de Şeyh Bedreddîn Mektebi'nin gerçek birer takipçisi sayabiliriz.</p>
	<p class="calibre1">Sonuç olarak, ister heterodoks, ister Sünni çerçevede olsun, muhtelif kesimleriyle Osmanlı sûfıliğinin, en aşırısından en ılımlısına kadar Vahdet-i Vücûd'u kendi teşekkül ve gelişme sürecinin ana ekseni haline getirdiği, dolayısıyla Osmanlı tasavvuf düşüncesinin genelde Vahdet-i Vücûd'çu bir karakter taşıdığı söylenebilir. Bu karakterin çok gelişmiş boyutlara ulaştığı kesimlerden olan Bayrâmiyye Melâmîliği ve Halvetîlik tarikatlarında, bunun pratik bir sonucu doğuyordu ki, o da diğer tarikatlarınkinden çok daha farklı ve gelişmiş bir kutb anlayışıydı. Aşağıda genişçe incelenmeye çalışılacak olan bu kutb anlayışı, her türlü siyasi otorite kavramını reddediyordu. Dolayısıyla bu iki çevrenin merkezi yönetime karşı tavırlarında esas itibariyle, şimdi ele alacağımız Hurûfî etkilerle yakından bağlantılı bulunan bu kutb telâkkisinin en önemli faktör olduğunu aşağıdaki örneklerde ayrıca açıkça göreceğiz. İşte yüksek sûfıye içindeki zendeka ve ilhad hareketleri, böyle bir doktrin çerçevesinde şekilleniyordu.</p>
	<p class="calibre1">III. ZENDEKA VE İLHAD HAREKETLERİNİN DİNİ VE İDEOLOJİK ZEMİNİ: OSMANLI TOPRAKLARINDA HURUFÎLİK</p>
	<p class="calibre1">Osmanlı İmparatorluğu'nda, özellikle şehirli sûfi kesimlerdeki zındıklık ve mülhidlik hareketlerinin dini ve ideolojik boyutunu anlayabilmek için, 14. yüzyılın ikinci yarısında İran'da ortaya çıkmış olup, Mısır dahil bütün Ortadoğu'daki heterodoks çevreleri büyük ölçüde etkisi altına almış bulunan Hurufilik hareketinin, yaklaşık 15. ve 16. yüzyıllar boyunca Anadolu ve Rumeli dahil Osmanlı topraklarındaki etkilerini mutlaka gözden geçirmek gerekir. Çünkü -ileriki bölümlerde görüleceği gibi- bizzat Şeyh Bed-reddîn'den başlayarak gerek ulema arasında, gerekse birtakım sûfi çevrelerde değişik biçimlerde ortaya çıkan zındıklık ve mülhidlik eğilimlerinin inanç boyutunun, Hurufiliğin hem ulûhiyyet (divinite) kavramıyla, hem de mehdîlik anlayışıyla sıkı sıkıya bağlantılı olduğu görülecektir.</p>
	<p class="calibre1">1394'te idam edilen Fazlullah-ı Esterâbâdî'nin,49 geniş çapta eski İran dinlerinin kalıntılarını, Hıristiyanlık, Kabbalizm ve Neoplatonizm'e ait inanç ve anlayışları İslami bir cila altında yorumlayarak merkezi Esterâbâd olmak üzere İran'da kurduğu Hurufîlik, bir çeşit senkretik mistik bir mezhep, hatta bir din olarak görülüyor. Kabbalistik etkilerle harflere birtakım gizli anlamlar yükleyerek sistemini bu temele dayandırdığı için, kurduğu yeni mezhep veya din, Hurufîlik olarak adlandırılır.50 Timur İm-paratorluğu'nun en güçlü döneminde ortaya çıkan Fazlullah-ı Esterâbâ-dî'nin faaliyetleri yasaklanıp kendisi idam edilince, taraftarları müthiş bir takibata uğradılar. Hurûfîler'in önemli liderlerinden Ahmed Lûr'un 1427'de Şahruh'a karşı giriştiği suikast hareketinden sonra, müridlerin-den pek çoğu yakalanıp öldürülmüş, cesetleri yakılmıştı. 1467'de ise Ka-rakoyunlu hükümdarı Cihanşah'a karşı bizzat Fazlullah'ın kızının başını çektiği bir isyan hareketi şiddetle bastırılmış ve kendisi beş yüz kadar taraftarıyla yakalanıp idam edilerek cesetleri yakılmıştı.51</p>
	<p class="calibre1">Bütün bu hareketlerin sebep olduğu göz açtırmayan takibat ve katliam sonunda Hurûfîler'in büyük çoğunluğunun Anadolu topraklarına sığındıkları çok iyi biliniyor. Özellikle Sivas, Eskişehir, Akçahisar, Tire ve daha bazı Orta ve Batı Anadolu'nun şehir ve kasabaları, kısa zamanda, hüviyetlerini çok iyi gizleyen Hurûfî propagandacılarla doldu. Buradan Rumeli topraklarına geçerek Arnavutluk'ta, Filibe, Varna vb önemli Balkan şehirlerinde faaliyetlerini sürdürdüler. Bazı sûfı cemaat ve tarikatlara intisap ederek kendilerini gizlemeyi, inançlarını da yaymayı başardılar.52</p>
	<p class="calibre1">Hurufiliğin Anadolu'da, Mîr Şerif ve özellikle büyük Azeri şairi İmâ-deddîn Nesîmî (ö. 1408) tarafından yayıldığını A. Gölpınarlı belirtiyor. Gölpınarlı bazı Hurûfi kaynaklarına dayanarak Mîr Şerifin ve kardeşinin Anadolu'ya Fazlullah-ı Esterâbâdî'nin eserleri başta olmak üzere pek çok Hurûfi kitapları getirdiğini, Fazlullah'ın önde gelen halifelerinden İmâded-dîn Nesîmî'nin ise çok geniş boyutlu bir propaganda yürüttüğünü, hatta bir ara Ankara'ya gelerek Hacı Bayrâm-ı Velî ile de görüşmeye çalıştığım söyler.53 Anadolu'da pek çok yer dolaşan ve uzun zaman kalan İmâdeddîn Nesîmî'nin, bu arada birçok halife yetiştirdiği muhakkaktır.54 Bu halifelerin çok sistemli ve başarılı bir propaganda faaliyeti yürüttükleri, Fatih Sultan Mehmed devrinde saraya kadar nüfuz etmeyi başarmalarından anlaşılıyor.</p>
	<p class="calibre1">Şakâyık-ı Nu'mâniyye'yc bakılırsa, Fazlullah-ı Esterâbâdî'nin halifelerinden biri, Edirne'deyken genç sultanı etkileyecek kadar başarı kazanmış, büyük iltifatlara nail olmuş, hatta bazı müridleriyle saraya yerleşmiştir. Şakayık yazarı, hiç şüphesiz İran'dan gelmiş olan bu zatın kim olduğunu belirtmiyor. Ona göre Veziriazam Mahmud Paşa durumdan son derece rahatsız olmakla beraber genç sultanın göstereceği tepkiyi kestiremediği için Hurûfı-ler'i saraydan kovmaya cesaret edememiş, o zaman müftü olan meşhur ulemadan Molla Fahreddîn-i Acemî'nin bu konuda yardımını istemişti. Öyle görünüyor ki veziriazam, Hurûfîler'in sultanı bir daha ikna olmayacak kadar etkileri altına almalarından korkuyordu. Bununla beraber, Şakayık yazarına göre, müftü ve Mahmud Paşa tasarladıkları bir planla Hurûfîler'in liderinin gerçekte hulul inancına sahip olduğunu ortaya çıkarmışlar ve sultanı uyarmayı başarmışlardı.55 Sonunda Hurûfîler'in hakikaten hulul inancına sahip oldukları, padişahın huzurunda onlarla yapılan tartışma sonunda açığa çıkmış ve ikna edilen sultanın emriyle Hurûfîler yakalanmıştı. Hemen arkasından Fahreddîn-i Acemî Edirne'de o zaman Yeni Cami diye bilinen Üç Şerefeli Cami'de halkı toplayarak Hurûfîler'in inaçlarını ve yaptıklarını anlatmıştı. Orada yapılan muhakemede Hurûfîler'in zındık ve mülhid olduklarına, bu yüzden idam edilmelerine ve sonra cesetlerinin yakılmasına karar verilmişti. Gerçekten de bu hüküm uygulandı.56</p>
	<p class="calibre1">Bu olay, Osmanlı topraklarında Hurûfîler'in bundan böyle 16. yüzyıl boyunca da sürecek olan sıkı takibatlarının ve ölüm cezasına muhatap tutulmalarının başlangıcı oldu. 16. yüzyıla ait bazı mühimme kayıtları, özellikle Balkanlar'da muhtelif şehir ve kasabalarda sık sık Hurûfi takibatının yapıldığını, zendeka ve ilhadı sabit görülen pek çok Hurûfînin idam olunarak cesetlerinin yakıldığını gösteriyor;57 bu kayıtlarda bildirilen olaylara konu olan kişilerin fiilen Hurûfi olmasalar bile, onların inançlarından etkilenen değişik kesimlere mensup şahıslar olduğu muhakkaktır. 16. yüzyılda bunlar arasında özellikle Kalenderîler'in başı çektiği görülüyor.58Bunlar arasında, Varna merkez olmak üzere Rumeli topraklarında oldukça geniş bir alanda faaliyet gösteren, Fatih Sultan Mehmed döneminin tanınmış Kalenderi şeyhi Otman Baba son derece tipik bir örnek olarak mutlaka zikredilmelidir. Otman Baha'nın velayetnâmesi (VelâyetnAme-i Şâbî) bu konuda mühim kayıtlar ihtiva eder.59</p>
	<p class="calibre1">Bu şiddetli takibat ve cezalara rağmen, muhtelif sûfî çevrelere mensup olup Hurufîlik inançlarının propagandasını yapan pek çok kimsenin bulunduğu, bunlar arasında özellikle Balkanlar'da faaliyet gösteren Râfiî ve Usûlî gibi, 16. yüzyılın tanınmış bazı şairlerinin mevcudiyeti dikkati çekiyor.60 Bunları, yine 16. yüzyılda ve münhasıran 17. yüzyılda yaşamış, Hayreti, Muhîtî, Yemînî, Muhyiddîn Abdal ve Arşı gibi önemli Kalenderi, Bektaşî ve Kızılbaş şairleri takip eder. Pek çok Kızılbaş şairinde, Hurufîlik kanalıyla geçen hulul inancını kuvvetle vurgulayan mısralara rastlanır.61</p>
	<p class="calibre1">Burada konumuz itibariyle bizi önemli ölçüde ilgilendiren, Hurufiliğin harflerle ilgili yorumlarından çok, hulul inancı ve buna bağlı olarak mehdîlik anlayışıdır. Hurufîliğin temel inancı, Fazlullah'ın Allah'ın maz-har\ olduğu, yani Allah'ın Fazlullah'ın bedeninde görüntülendiği ve kıyamet gününe yakın, Müslümanları, Hıristiyanları ve Musevileri kurtara-134 cak Mehdî olduğu şeklinde özetlenebilir. Allanın insan bedenine hulul ettiğine (incarnation) dair bu çok kuvvetli inanç kanalıyla Hurufîlik Anadolu ve Rumeli'de yayılışı sırasında Bayramı Melâmîleri'ni, Kalenderiler'i -bu kanalla Bektaşîliği62 - ve bazı Halvetiyye çevrelerini, hatta Kızılbaşlığı çok derinden etkilemiştir. Bir kısım ulema çevrelerine, (mesela, Hz. İsa'yı Hz. Muhammed'den daha yüce bir makama çıkarmak gibi Hıristiyanlık motiflerine yaptığı vurgu ile de) Molla Kâbız ve Hakîm İshak benzeri ulemaya (özellikle birincisinin İran kökenli olduğu da düşünülürse) çok büyük tesirleri olmuştur. Yukarıda belirtildiği gibi, bu derin etki Osmanlı topraklarında çok gizli ve fakat yaygın bir biçimde yüzyıllar boyunca sürüp gidecektir. Aşağıda göreceğimiz ulema içindeki ve bazı sûfı çevrelerdeki zendeka ve ilhad hareketlerinde kahramanların ithamı genelde, Hurufîliğin bu temel inancı doğrultusunda olacak ve kendilerine izafe edilen inançlar, bunun değişik varyasyonları şeklinde karşımıza çıkacaktır.</p>
	<p class="calibre1">Fazlullah-ı Esterâbâdî'nin daha önce sözü edilen eski Ortadoğu'nun panteist mistik sistemlerinden kaynaklanan yorumlarının payını asla unutmamak kaydıyla, biz şahsen, Hurufîlik'teki bu hulul inancını, önemli ölçüde Vahdet-i Vücûd'çu sûfıliğin temelindeki Hallâc-ı Mansûr geleneğiyle alakalı gören mütalaaların isabetli olduğu kanaatindeyiz.63 Bunun en reddedilemez delili, Mevlevîlik, Kalenderîlik, Bayramı Melâmîliği ve Bektaşîlik, hattâ Kızılbaşlık gibi Vahdet-i Mevcüd'çu çevrelerin meydana getirdiği edebiyata hâkim olan "Hallâc-ı Mansûr geleneği"64 ve onun ünlü "Ene'1-Hakk" formülüdür.65 Hiç şüphesiz bu sayılanların dışındaki bazı ılımlı tarikatlarda da bu gelenek mevcut olmasına rağmen, bunların hiçbirinde Hallâc-ı Mansûr geleneği bir "kült" haline dönüşmemiştir. Bu büyük sûfinin trajik akıbeti, kendinden sonraki bütün sûfi çevreleri derinden etkilemiş, bu sebeple Hallâc-ı Mansûr özellikle heterodoks sûfıliğin adeta "peygamber"i mertebesine yerleştirilerek çok güçlü bir mistik kültün konusu olmuştur. Bu çevrelerde, mesela ondan sonraki Fazlullah-ı Esterâbâ-dî, İmâdeddîn Nesîmî, Şeyh Bedreddîıı, Pir Sultan Abdal ve daha başkaları, bir anlamda Hallâc-ı Mansûr'un reenkarnasyonu olarak takdis edilmiştir. Hatta kanaatimizce, Hurufîlik literatüründe Hz. İsa'ya verilen büyük önemin, belki bir bakıma Hıristiyanlık etkileriyle bağlantılı olduğu kadar, daha fazla, akıbeti itibariyle Hallâc-ı Mansûr'a benzemesiyle alakalı bulunduğunu kabul etmek doğru olacaktır.</p>
	<p class="calibre1">İşte aşağıdaki bölümlerde ele alınacak olan zendeka ve ilhad hareketlerinde önemli itici güç durumundaki ideolojik yapıyı göz önüne alırken, Hurufîliğin sözü edilen bu temel inançlarının derin etkilerini de hesaba katmak, meselenin esasını anlamak bakımından bizim için yol gösterici olacaktır.</p>
	<p class="calibre1">ÜÇÜNCÜ BÖLÜM</p>
	<p class="calibre1">OSMANLI TARİHİNİN İLK ÜNLÜ ZINDIK VE MÜLHİD'İ: ŞEYH BEDREDDÎN</p>
	<p class="calibre1">I. ÇÖZÜLEMEMİŞ BİR TARİH PROBLEMİ</p>
	<p class="calibre1">1402 Ankara Savaşı'nın ve onu takip eden Fetret Devri'nin yarattığı siyasal ve toplumsal buhran ortamında filizlenen büyük bir sosyal hareketin kahramanı olarak Şeyh Bedreddîn kadar Osmanlı tarihinde ilgi çeken pek az kişi vardır. Bu, günümüz Türkiye'sinde olduğu kadar Osmanlı döneminde de böyleydi. Klasik Osmanlı kaynakları, bir kısmı ona karşı ve zaman zaman birbirinden aktarma tarzında da olsa, Şeyh Bedreddîn meselesine hep yer ayırmışlar, bir kısım Osmanlı uleması yahut sûfısi ondan söz etmişlerdir.1 Burada, kendi görüş ve yorumlarımıza geçmeden evvel, Türkiye tarihinin henüz çözülememiş bir problemi olarak "Şeyh Bedreddîn mesele-si"ni ortaya koymak, sonra da günümüz Türkiye tarihçiliğinde bu konuda sergilenen tutum ve yaklaşımları kısaca gözden geçirmek istiyoruz.</p>
	<p class="calibre1">Bilimsel olsun veya olmasın bütün bu yayınlara rağmen kanaatimizce Şeyh Bedreddîn meselesi hâlâ çözülememiş bir tarih problemi olarak duruyor. Gerek onun kişiliği ve düşünceleri, gerekse giriştiği "isyan" yahut "ihtilal" hareketinin gerçek niteliği ve mahiyetinin bunca araştırmadan sonra hâlâ yeterince gün ışığına çıkmadığını, bu sayılan konularla ilgili pek çok sorunun hâlâ cevap beklediğini göz önüne alırsak, bu çözümsüzlüğün bir süre daha devam edeceğini varsaymak acaba yanlış mı olacaktır?</p>
	</body></html>
