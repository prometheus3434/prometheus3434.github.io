<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-42.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-42.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-5-1"><span class="bold">39 AŞK TANRISININ BAHÇESİi</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">“Sence aynı yatakta mı yatacaklar?”</span></p>
				<p class="paragraf para-style-override-8"><span class="char-style-override-6">Jamie yüksek sesle konuşmamıştı ama kısık sesle konuşmaya da çalışmamıştı. Neyse ki balkonun, çiftin onu duyamayacağı kadar uzak bir köşesinde duruyorduk. Yine de birçok kafa bize doğru döndü.</span></p>
				<p class="paragraf para-style-override-8"><span class="char-style-override-6">Ninian Bell Hamilton bariz bir şekilde bize bakıyordu. Hafifçe gülümseyip ihtiyar İskoç’a selam verdim. Bu arada Jamie’nin de kaburgalarına hızlı bir dirsek darbesi indirdim.</span></p>
				<p class="paragraf para-style-override-8"><span class="char-style-override-6">“Bir yeğenin halasını merak etmesi oldukça saygılı bir davranış,” dedim fısıltı halinde.</span></p>
				<p class="paragraf para-style-override-8"><span class="char-style-override-6">Jamie dirseğimin ulaşamayacağı kadar geriye doğru kayıp kaşını kaldırarak bana baktı.</span></p>
				<p class="paragraf para-style-override-8"><span class="char-style-override-6">“Bunun saygıyla ne alakası var? Evlenecekler ve ikisinin de yaşı bir hayli geçkin,” diye ekledi, yüzü sevinçten al al olan Ninian’a gülümserken. Duncan Innes’in kaç yaşında olduğunu bilmiyordum ama tahminime göre ellilerinin ortasındaydı. Jamie’nin halası Jocasta da en azından on yaş daha yaşlıydı.</span></p>
				<p class="paragraf para-style-override-8"><span class="char-style-override-6">Kalabalığın arasında Jocasta’nın minnettar bir biçimde, balkonun uzak köşesinde arkadaşlarının ve komşularının tebriklerini kabul ettiğini gördüm. Kahveye çalan kırmızı tonlarda yün bir elbise giymişti. İçinde kurumuş altınbaşaklar olan kocaman taş vazolarla çevrelenmişti. Siyahî uşağı Ulysses peruk takmıştı ve üzerinde yeşil üniforması vardı. Jocasta, iri MacKenzie kemiklerini narin beyaz dantel bir şapkayla taçlandırmıştı. Hiç tartışmasız River Run Çiftliği’nin hayat arkadaşını arayan kraliçesi gibiydi.</span></p>
				<p class="paragraf para-style-override-8"><span class="char-style-override-6">Duncan, Jocasta’dan birazcık daha kısaydı. Onu sabah erken gördüğümde çok sıkılgan görünmesine rağmen oldukça havalıydı. Ayak parmaklarımın üzerinde yükselirken dengemi sağlamak için elimi Jamie’nin koluna koydum. Bana destek olmak için dirseğimden tuttu.</span></p>
				<p class="paragraf para-style-override-8"><span class="char-style-override-6">“Ne arıyorsun Sassenach?”</span></p>
				<p class="paragraf para-style-override-8"><span class="char-style-override-6">“Duncan’ı. Halanla olması gerekmiyor muydu?”</span></p>
				<p class="paragraf para-style-override-8"><span class="char-style-override-6">Kimse ilk bakışta Jocasta’nın kör olduğunu ya da Ulysses’in hemen yanında durmasının nedeninin yaklaşan davetlilerin ismini söylemek olduğunu bilemezdi. Sol elini hafifçe kaldırıp boş havaya dokunduğunu gördüm. Yüzü değişmemişti ama gülümseyip başını salladı, Hakim Henderson’a bir şeyler söyledi.</span></p>
				<p class="paragraf para-style-override-8"><span class="char-style-override-6">“Düğün gecesinden önce kaçmış mı?” dedi Ninian, çenesini ve kaşlarını kaldırıp. “Bu ihtimal karşısında biraz gerilirdim. Halanız çok güzel bir kadın Fraser.”</span></p>
				<p class="paragraf para-style-override-8"><span class="char-style-override-6">Jamie dudak büktü.</span></p>
				<p class="paragraf para-style-override-8"><span class="char-style-override-6">“Duncan’ın tuvaleti gelmiş olabilir,” dedi. “Nedeni her ne ise. Bu sabah dört kez bahçedeki depoya gitti.”</span></p>
				<p class="paragraf para-style-override-8"><span class="char-style-override-6">Bunu duyunca ben de kaşlarımı kaldırdım. Duncan’ın kronik kabızlığı vardı; aslında Jamie’nin uygun bir düğün hediyesinin ne olması gerektiğine dair yaptığı kaba uyarılara rağmen, ona sinameki yapraklarından ve kahve köklerinden bir paket getirmiştim. Duncan düşündüğümden de gergin olmalı.</span></p>
				<p class="paragraf para-style-override-8"><span class="char-style-override-6">“Yani bu halam için çok büyük bir sürpriz olmayacak. Daha önceden de üç koca almıştı,” dedi Jamie. “Duncan’ın ilk evliliği gerçi. Bu her erkek için bir şoktur. Kendi düğün gecemi hatırlıyorum da...” Gülerek bana baktığında yanaklarımın ısındığını hissettim. Ben de oldukça net hatırlıyordum.</span></p>
				<p class="paragraf para-style-override-8"><span class="char-style-override-6">“Sence de burası çok sıcak değil mi?” Dantel fildişi yelpazemi açıp yanaklarımı yelledim.</span></p>
				<p class="paragraf para-style-override-8"><span class="char-style-override-6"> “Gerçekten mi?” dedi Jamie. Hâlâ sırıtıyordu. “Hiç fark etmemiştim.”</span></p>
				<p class="paragraf para-style-override-8"><span class="char-style-override-6">“En son görüdğümde buharı tüten bir muhallebi gibi terliyordu,” dedi Ninian. Kahkaha atmamak için kırışık dudaklarını sıkı sıkı kapadı. </span></p>
				<p class="paragraf para-style-override-8"><span class="char-style-override-6"> İçi, elma ağacının tatlı kokusunu her yere yayan sıcak korlarla dolu demir varillere rağmen dışarısı biraz soğuktu. İlkbahar yaklaşmış, çayırlar ve nehir boyunca uzanan ağaçlar yeşermişti. Ama sabah havasında kışın ısıran soğuğu vardı. Dağlarda mevsim hâlâ kıştı. River Run’a yolculuk ederken, Greensboro kadar güneyde bulunan bölgelerde de karla karşılaşmıştık. Buna rağmen kar örtüsünün altından fulyalar ve çiğdemler baş vermişti.</span></p>
				<p class="paragraf para-style-override-8"><span class="char-style-override-6">Bugün açık ve parlak bir Mart günüydü. Ev, balkon, çayır ve bahçe düğün davetlileriyle doluydu ve giyimleri kelebeklerin mevsimsiz uçuşlarını anımsatıyordu. Jocasta’nın düğünü, Cape Fear sosyetesini de ilgilendirdiği için yılın en sosyal olayı sayılabilirdi; Halifax ve Edenton kadar uzak yerlerden bile gelmiş insanlar vardı ve aşağı yukarı iki yüz kişiydik.</span></p>
				<p class="paragraf para-style-override-8"><span class="char-style-override-6">Ninian bana bakarak, kısık sesle Jamie’ye Galce bir şeyler söyledi. Jamie şive olarak çok kibar, anlam olarak çok kaba bir şey söyledi. İhtiyar adam kahkahadan öksürüklere boğulurken Jamie de sevimli gözlerle bana baktı.</span></p>
				<p class="paragraf para-style-override-8"><span class="char-style-override-6">Aslında Galce’yi gayet iyi anlıyordum ama gizliliğin en büyük erdem olduğu zamanlar vardı. Yüzümdeki ifadeyi saklamak için yelpazemi kocaman açtım. Doğruydu, yelpazeye alışmak için biraz alıştırma yapmak gerekiyordu. Ancak bu yöntem, benim gibi yüzü cam kadar saydam olan lanetli biri için çok gerekli, sosyal bir yöntemdi. Gerçi yelpazelerin bile sınırları vardı.</span></p>
				<p class="paragraf para-style-override-8"><span class="char-style-override-6">Gittikçe saçma sapan yerlere sapacağının sinyallerini veren bu konuşmaya daha fazla dahil olmayıp kayıp damada dair bir iz aradım. Belki Duncan gerçekten de hastaydı. Eğer öyleyse, bir baksam iyi olacaktı.</span></p>
				<p class="paragraf para-style-override-8"><span class="char-style-override-6">“Phaedre! Bu sabah Bay Innes’i gördün mü?” Jocasta’nın hizmetçisi elleri kolları masa örtüleriyle dolu bir şekilde hızla geçerken sesimi duyup durdu.</span></p>
				<p class="paragraf para-style-override-8"><span class="char-style-override-6">“Bay Duncan’ı kahvaltıdan beri görmedim hanımefendi,” dedi şapkalı kafasını iki yana sallayarak.</span></p>
				<p class="paragraf para-style-override-8"><span class="char-style-override-6">“Gördüğünde nasıl görünüyordu? Yemek yedi mi?” Kahvaltı birkaç saat süren bir olaydı. Evde yaşayan misafirler ne yemek istiyorlarsa kendileri alıyorlardı. Duncan’ın bağırsaklarını bozan şey gıda zehirlenmesi değil, gerginlikti. Ama mutfakta gördüğüm sosislerden bazıları beni epey şüphelendirmişti.</span></p>
				<p class="paragraf para-style-override-8"><span class="char-style-override-6">“Hayır hanımefendi, ağzına lokma koymadı.” Phaedre alnını kırıştırdı; Duncan’a çok düşkündü. “Aşçı ona haşlanmış yumurta yaptı ama Bay Duncan yalnızca başını iki yana salladı. Bitkin görünüyordu. Bir bardak rom içti,” dedi. Buna biraz sevinmiş gibi bir hali vardı.</span></p>
				<p class="paragraf para-style-override-8"><span class="char-style-override-6">“Evet, bu onu rahatlatır,” dedi Ninian kulak misafiri olarak. “Kendinizi üzmeyin Bayan Claire, Duncan iyi olacak.”</span></p>
				<p class="paragraf para-style-override-8"><span class="char-style-override-6">Phaedre reverans yapıp ağaçların altına kurulan masalara doğru seğirtti. Önlüğü rüzgârda uçuşuyordu. Izgara edilmiş domuzun leziz kokusu soğuk bahar havasına ve hindi, kuzu ve geyik etinin şişte çevrildiği yerden tüten ceviz ağacı dumanlarına karışıyordu. Korsemin sıkı bağlarına rağmen midem gurulduyordu.</span></p>
				<p class="paragraf para-style-override-8"><span class="char-style-override-6">Ne Jamie, ne de Ninian’ın fark etmiş gibi bir halleri vardı. Gizlice bir adım atıp balkondan nehre kadar uzanan çayırlara baktım. Romun yararlarından çok emin değildim. Özellikle de boş mideyle içildiğinde. Duncan bir zehirlenme vakasına kurban gidecek ilk damat olmazdı ama yine de...</span></p>
				<p class="paragraf para-style-override-8"><span class="char-style-override-6">İlkbaharın gökyüzünün maviliğindeki elbisesiyle göz kamaştıran Brianna, çayırdaki mermer heykellerden birinin yanında duruyordu. Avukat Gerald Forbes’la derin bir sohbete dalmışken, Jemmy de annesinin kucağına atladı. Onun da elinde yelpaze vardı ama o sırada yelpazesini normalinden daha farklı bir alanda kullanması gerekiyordu. Jemmy yelpazeyi alıp fildişi tutma yerini kemirmeye başladı. Küçük pembe yüzünde ateşli bir konsantrasyon vardı.</span></p>
				<p class="paragraf para-style-override-8"><span class="char-style-override-6">Elbette, Brianna’nın yelpaze tekniğinden benim gibi yararlanmasına gerek yoktu. Jamie’nin bütün düşüncelerini hoş ve tatlı bir maskenin ardına saklama yeteneği ona da geçmişti. Şu anda Bree de o maskeyi takmıştı. Roger neredeydi? Merak ediyordum. Erken saatlerde Bree’yle birlikteydi.</span></p>
				<p class="paragraf para-style-override-8"><span class="char-style-override-6">Jamie’ye dönüp bu kocaların kaybolması salgını hakkında ne düşündüğünü soracakken, onun da bu kervana katıldığını fark ettim. Ninian Hamilton başka biriyle konuşmak için uzaklaşmıştı ve şu anda yanımdaki boşluğu dolduran bir çift köleydi. Masaları kurarken taşıdıkları konyak damacalarının altında yalpalıyorlardı. Hemen yollarından çekilip Jamie’yi aramaya koyuldum.</span></p>
				<p class="paragraf para-style-override-8"><span class="char-style-override-6">Kekliğin fundalıkların içinde kayboluverdiği gibi, Jamie de kalabalığın içinde kaybolmuştu. Balkonu ve çayırları süzerken yavaşça arkama döndüm, ama kalabalığın içinde ona dair en ufak bir iz göremedim. Parlak güneş yüzünden gözlerimi kısarak, elimle gözlerimi korumaya çalıştım.</span></p>
				<p class="paragraf para-style-override-8"><span class="char-style-override-6">Göze çarpmayan bir adam değildi aslında; damarlarında Viking kanı taşıyan bir İskoçtu. Başı ve omuzları birçok adamdan daha yüksekte dururdu ve saçları güneşte parlardı. Dahası bugün Jocasta’nın düğünü için en güzel giysilerini giymişti; kırmızı-siyah kemerli bir ekose şal, şık gri ceket ve yelek, en süslü kırmızı-siyah çorapları. Temiz giysiler içinde bir kan lekesi gibi belirgindi.</span></p>
				<p class="paragraf para-style-override-8"><span class="char-style-override-6">Onu bulamadım ama tanıdık bir yüz gördüm. Balkondan çıkıp particilerin arasına katıldım.</span></p>
				<p class="paragraf para-style-override-8"><span class="char-style-override-6">“Bay MacLennan!” Sesimi duyunca şaşkın gözlerle bana döndü. Sonra yüzünde arkadaşça bir gülümseme oluştu.</span></p>
				<p class="paragraf para-style-override-8"><span class="char-style-override-6">“Bayan Fraser!”</span></p>
				<p class="paragraf para-style-override-8"><span class="char-style-override-6">“Sizi görmek ne güzel,” dedim elimi uzatarak. “Nasılsınız?” En son gördüğümden daha iyiydi. Temiz ve koyu renk bir takım giymiş, dantel şapka takmıştı. Yanaklarında çukurlar vardı ve gülümserken gözlerinin derinlerindeki gölge kaybolmamıştı.</span></p>
				<p class="paragraf para-style-override-8"><span class="char-style-override-6">“Ah... Çok iyiyim hanımefendi. Gayet iyiyim.”</span></p>
				<p class="paragraf para-style-override-8"><span class="char-style-override-6">“Bu aralar nerede kalıyorsunuz?” Bu soru, ‘Neden hapiste değilsiniz?’ sorusundan daha nazik bir soruydu. İki soruya da cevap verdi.</span></p>
				<p class="paragraf para-style-override-8"><span class="char-style-override-6">“Ah, kocanız Bay Ninian’a mektup yazdı.” Hararetli bir tartışmanın ortasındaki Ninian Bell Hamilton’ın önündeki çayırı işaret etti. “Ona başımdaki bu beladan bahsetti. Bay Ninian Düzenleyicileri destekliyor ve Hakim Henderson’ın da yakın arkadaşı.” Başını iki yana salladı, dudaklarını şaşkınlık içinde büktü.</span></p>
				<p class="paragraf para-style-override-8"><span class="char-style-override-6">“Nasıl olduğunu bilmiyorum ama Bay Ninian geldi ve beni hapisten çıkarıp kendi evine götürdü. Ben de şimdilik oradayım. Çok ama çok nazik bir hareketti bu.” İçtenlikle konuşuyordu ve sesinde hafif bir dalgınlık vardı. Sonra sessizleşti. Hâlâ bana bakıyordu ama gözleri bomboştu. Onu şimdiki zamana geri getirmek için bir şeyler söylemek istedim ama Ninian çağırınca Abel daldığı rüyadan uyandı. Kibarca özür dileyip tartışmaya dahil olmaya gitti.</span></p>
				<p class="paragraf para-style-override-8"><span class="char-style-override-6">Yelpazemin arkasından tanıdıklara selam vererek çayırdan aşağıya indim. Abel’ı yeniden gördüğüme ve en azından bedensel olarak sağlıklı olmasına sevinmiştim. Buna rağmen görüntüsü karşısında kalbime ince bir sızı saplandığını da inkâr edemezdim. Aslında Abel MacLennan’ın bedeninin nerede olduğu onun için önemli değildi; kalbi hâlâ mezarda, karısının yanındaydı.</span></p>
				<p class="paragraf para-style-override-8"><span class="char-style-override-6">Ninian onu neden bugün getirmişti? Merak ediyordum. Düğün onu muhakkak kendi evliliğini hatırlatacaktı; düğünler bunu herkese yapardı.</span></p>
				<p class="paragraf para-style-override-8"><span class="char-style-override-6">Güneş, havayı ısıtacak kadar yükselmişti fakat ben titriyordum. MacLennan’ın kederi bana Culloden’dan sonra, Jamie’nin öldüğünü düşünüp kendi çağıma geri döndüğüm günleri hatırlattı. Kalbin ölümsüzlüğünü çok iyi biliyordum; günler boyu kendini uyurgezer gibi hissetmek, geceleri gözleri açık uzanmak, huzur bulamamak, bildiğin tek şeyin koca bir boşluk olması.</span></p>
				<p class="paragraf para-style-override-8"><span class="char-style-override-6">Balkondan Ulysses’i çağıran Jocasta’nın sesi duyuldu. Üç kocasını kaybetmişti ve şimdi ise dördüncüsünü alacaktı. Belki kördü ama gözlerinde ölüm yoktu. Acaba bu kocaları için derin bir üzüntü duymadığı anlamına mı geliyordu? Bunu bilmek isterdim. Ya da acaba tüm acıların üstesinden -yalnızca bir kez de değil, defalarca- gelebilecek kadar güçlü bir kadın mıydı? </span></p>
				<p class="paragraf para-style-override-8"><span class="char-style-override-6">Bunu bir kez Brianna için yapmıştım. Ama Jocasta’nın çocuğu yoktu; en azından şimdilik. Acaba çocuğu olsaydı, parçalanmış bir kalbin acısını bir kenara koyup çocuğu için yaşar mıydı?</span></p>
				<p class="paragraf para-style-override-8"><span class="char-style-override-6">Bu melankolik düşünceleri kafamdan atmak için silkelendim. En nihayetinde bu bir kutlamaydı. Bahçedeki kızılcık ağaçları çiçeklenmiş, şehvetten deliye dönen ve ağaçların içinde ötüşüp duran mavi kuşlarla ve kardinal kuşlarıyla cilveleşiyordu. </span></p>
				<p class="paragraf para-style-override-8"><span class="char-style-override-6">“Tabii ki öyle,” diyordu bir kadın sert bir sesle. “Tanrım, aylardır aynı evi paylaşıyorlar!”</span></p>
				<p class="paragraf para-style-override-8"><span class="char-style-override-6">“Evet, doğru,” dedi arkadaşlarından biri. Sesinde şüpheci bir hal vardı. “Ama gözlerine bakınca öyle düşünmezsin. Birbirlerine neredeyse hiç bakmıyorlar! Ah... yani elbette, kör olduğu için ona bakamaz. Ama sen...”</span></p>
				<p class="paragraf para-style-override-8"><span class="char-style-override-6">Eğlenen yalnızca kuşlar değildi. Gittikçe artan neşe burada toplanan herkese bulaşmıştı. Balkona bakarken, genç kadınların tavuk gibi küçük gruplar halinde toplaşmış dedikodu yaptıklarını gördüm. Bu sırada parti giysileri içinde tavus kuşu gibi süslü görünen erkekler de sözde bir sıradanlıkla kadınların önünden geçip duruyorlardı. Bu kutlamanın sonunda en az birkaç çift nişanlanırsa hiç şaşırmayacaktım. Ve birkaç kişi hamile de kalabilirdi elbette. Havada seks kokusu vardı; bahar çiçeklerinin ve pişen yemeğin kokuları arasında bunu hissedebiliyordum.</span></p>
				<p class="paragraf para-style-override-8"><span class="char-style-override-6">Melankoli hissi içimden tamamen çıksa da yine de Jamie’yi bir an önce bulmak istiyordum.</span></p>
				<p class="paragraf para-style-override-8"><span class="char-style-override-6">Çayırın bir tarafından inmiş, bir tarafından çıkmıştım, ama kocaman çiftlik eviyle hizmetçilerin nehir yoluyla gelen misafirleri karşıladığı rıhtım arasında Jamie’ye dair herhangi bir ize rastlamamıştım. Henüz gelmemiş -ve çok geç kalmış- olanların arasında, düğünü gerçekleştirecek olan papaz da vardı.</span></p>
				<p class="paragraf para-style-override-8"><span class="char-style-override-6">Rahip LeClerc, New Orleans’tan Quebec yakınlarındaki bir göreve gönderilmiş bir Cizvitti ancak Jocasta’nın İsa Tarikatı’na yaptığı cömert bağış sonrasında görevinin katı yolundan çıkmıştı. Para mutluluğu satın alamayabilirdi, kabul ediyordum fakat gerekli bir şey olduğu da su götürmez bir gerçekti.</span></p>
				<p class="paragraf para-style-override-8"><span class="char-style-override-6">Diğer yöne doğru baktım ve aniden durdum. Bu, Ronnie Campbell’dı; eğilip selam verdi. Ben de karşılığında yelpazemi kaldırdım. Onunla konuşacak kadar kafamı toparlayamazdım. Jamie’yi bulamamışsam da ani kayboluşunun muhtemel nedenini anlamıştım. Ronnie’nin babası Farquard Campbell çayırdan yukarı doğru çıkıyordu ve yanında, Majestelerinin ordusunun kırmızı-kahve renklerindeki üniformasını giymiş bir centilmen ile denizci üniforması içinde Deniz Yüzbaşı Wolff vardı.</span></p>
				<p class="paragraf para-style-override-8"><span class="char-style-override-6">Bu manzara karşısında adeta şoke oldum. Deniz Yüzbaşı Wolff’u sevdiğim pek söylenemezdi. Onu tanıyan herkes de benimle aynı duygular içerisindeydi.</span></p>
				<p class="paragraf para-style-override-8"><span class="char-style-override-6">Majestelerinin donanması, River Run’ın kereste, katran ve terebentin gibi ürünlerinin en büyük alıcısı olduğu için, onun da davet edilmesinin oldukça mantıklı olduğunu düşündüm. Deniz Yüzbaşı Wolff donanmanın temsilcisiydi. Ayrıca Jocasta’nın onu çok daha kişisel nedenlerden çağırmış olma olasılığı vardı. Yüzbaşı bir keresinde ona evlenme teklif etmişti. Elbette bunun nedeni duygusal değil, River Run’a el koymaktı.</span></p>
				<p class="paragraf para-style-override-8"><span class="char-style-override-6">Evet, bugün Yüzbaşı’nın buradaki varlığından dolayı hoşnut olduğunu görebiliyordum. Duncan’ın ise bu durumdan pek hoşnut olduğu söylenemezdi.</span></p>
				<p class="paragraf para-style-override-8"><span class="char-style-override-6">Farquard Campbell beni fark etmiş, beraberinde üniformalı güçlerle kalabalığı yararak bana doğru geliyordu. Yelpazemi kaldırıp nazik bir sohbet için gereken mimikleri hazırladım ama neyse ki Yüzbaşı, balkona bir tepsi bardak götüren hizmetçiyi fark edip içki alabilmek için arkadaşlarının yanından ayrıldı.</span></p>
				<p class="paragraf para-style-override-8"><span class="char-style-override-6">Diğer asker centilmen Yüzbaşı’nın arkasından baktı ama görev gereği Farquard Campbell’ı takip etti. Gözlerimi kısarak dikkatle adama baktım fakat daha önceden onunla tanışmadığıma emindim. Sonbahardaki en son Dağ yönetiminin görevden alınmasından beri, kırmızı ceket koloninin her yerinde artık rastlanmayan bir şeydi. Bu kim olabilirdi?</span></p>
				<p class="paragraf para-style-override-8"><span class="char-style-override-6">Yüz hatlarıma gülümsüyor havası vermeye çalıştım. Resmi bir nezakete bürünüp nakışlı eteklerimi açtım.</span></p>
				<p class="paragraf para-style-override-8"><span class="char-style-override-6">“Bay Campbell.” Arkasından gizlice baktım ama neyse ki Deniz Yüzbaşı Wolff alkolün peşinde kaybolup gitti.</span></p>
				<p class="paragraf para-style-override-8"><span class="char-style-override-6">“Bayan Fraser. Emrinizdeyim hanımefendi.” Farquard cevap olarak nazikçe bacağını büktü. Yaşlı, kurumuş gibi görünen bir adam olan Bay Campbell, her zamanki gibi siyah bir ceket giymişti. Ceketin yaka kısmında ise bir kutlamada yapabileceği en büyük süsleme olan büzgüler vardı.</span></p>
				<p class="paragraf para-style-override-8"><span class="char-style-override-6">Şaşkınlık içinde hafifçe kaşlarını çatarak baktı. “Kocanızı yanınızda gördüm sandım.”</span></p>
				<p class="paragraf para-style-override-8"><span class="char-style-override-6">“Ah. Sanırım o... sanırım gitti...” Çamların ardına kurulan ve gerekli aletlerin durduğu yere doğru nazikçe yelpazemi çevirdim. </span></p>
				<p class="paragraf para-style-override-8"><span class="char-style-override-6">“Ah, anlıyorum.” Campbell boğazını temizleyip yanındaki adamı işaret etti. “Bayan Fraser, sizi Binbaşı Donald MacDonald’la tanıştırayım.”</span></p>
				<p class="paragraf para-style-override-8"><span class="char-style-override-6">Binbaşı MacDonald şahin burunlu ama yakışıklı, otuzlarının sonlarında, yüzü çökmüş, askeriyede yükselmiş, hoş bir gülümsemesi olan, keskin mavi gözleri Brianna’nın parlak elbisesiyle aynı tonlarda olan bir adamdı.</span></p>
				<p class="paragraf para-style-override-8"><span class="char-style-override-6">“Emrinizdeyim hanımefendi.” Oldukça nazik bir şekilde başını eğdi. “Bu rengin size çok yakıştığını söylemek isterim hanımefendi.”</span></p>
				<p class="paragraf para-style-override-8"><span class="char-style-override-6">“Ah,” dedim rahatlayarak. “Teşekkür ederim.”</span></p>
				<p class="paragraf para-style-override-8"><span class="char-style-override-6">“Binbaşı Cross Creek’ten henüz geldi. Yurttaşlarıyla tanışıp, çevresindeki insanlarla yakınlaşabilmesi için bundan daha iyi bir fırsat bulamayacağını söyledim.”</span></p>
				<p class="paragraf para-style-override-8"><span class="char-style-override-6">“Evet,” dedi Binbaşı nazik bir şekilde. “En son Edinburgh’a gittiğimden beri hiç bu kadar çok İskoç ismi duymamıştım. Bay Campbell kocanızın Bayan Cameron’ın yeğeni olduğunu söyledi. Yoksa Bayan Innes mı demeliydim?”</span></p>
				<p class="paragraf para-style-override-8"><span class="char-style-override-6">“Evet. Bayan... eee... Innes’le henüz tanışmadınız mı?” Balkonun en uzaktaki ucuna baktım. Ne Duncan’dan, ne Roger’dan, ne de Jamie’den herhangi bir iz vardı. Lanet olsun, herkes nereye kaybolmuştu? Bahçedeki depoda zirve toplantısı mı yapıyorlardı?</span></p>
				<p class="paragraf para-style-override-8"><span class="char-style-override-6">“Hayır, ama saygılarımı sunmak için sabırsızlanıyorum. Bay Cameronlar’ın sonuncusu, Stornowayli olan babam Robert MacDonald’ın ahbabıydı.” Peruklu kafasını çayırdaki beyaz mermer yapıya doğru saygılı bir şekilde çevirdi. Bu mermer yapı, Hector Cameron’dan arta kalanların durduğu bir mozoleydi. “Kocanızın Lovatlı Fraserlar’la bir bağlantısı var mı acaba?”</span></p>
				<p class="paragraf para-style-override-8"><span class="char-style-override-6">An itibariyle İskoç örümcek ağının kurulmakta olduğunu fark edip içimden homurdandım. İki İskoç tanıştıklarında, yeterince ortak bağlantı ve tanıdık bulup gerekli bir ağ kurana kadar birbirlerine sorular sorup dururlardı. Sonunda bu klan ve uyruk sohbetinin yapış yapış ağına şişman ve sulu bir sinek gibi düşmüştüm.</span></p>
				<p class="paragraf para-style-override-8"><span class="char-style-override-6">Jamie, birçok insanın kaçınılmaz sonu olan, saçma sapan sadakat ve ihanet mevzundan uzak durmuş, böyle gizli ağlarla tehlikeli bir şekilde mücadele edip, bu Fransız ve İskoç oyunlarından sağ çıkmıştı. Bu MacDonald’ı binlerce benzerinin arasında bir yere koymaya çalışarak kendimi dikkatli olmaya zorladım.</span></p>
				<p class="paragraf para-style-override-8"><span class="char-style-override-6">Keppochlu MacDonald, Adalı MacDonald, Clanranaldlı MacDonald, Sleatli MacDonald. Kaç tür MacDonald vardı sahi? Sinirli bir şekilde merak ettim. Bir ya da iki tanesi birçok amaç için yeterli olabilirdi.</span></p>
				<p class="paragraf para-style-override-8"><span class="char-style-override-6">Adalı MacDonaldlar’dandı belli ki; Binbaşı’nın ailesi Harris Adası’nın yerlisiydi. Soruşturma sırasında bir gözüm de dışarıdaydı ama Jamie sırra kadem basmıştı.</span></p>
				<p class="paragraf para-style-override-8"><span class="char-style-override-6">Farquard Campbell bu sözlü oyundan oldukça zevk alıyor gibiydi. Kahverengi gözleri eğlenerek bir bana, bir Yüzbaşı’ya bakıyordu. Yüzbaşı’nın uzman soru ve cevaplarına karşılık olarak Jamie’nin kökenine dair karmaşık bir analiz yapınca, bu eğlence yerini şaşkınlığa bıraktı.</span></p>
				<p class="paragraf para-style-override-8"><span class="char-style-override-6">“Kocanızın büyükbabası Simon’dı, yani Lord Lovat, değil mi?” dedi Campbell. “Yaşlı Kurt?” Sesinde hafiften bir şüphe vardı.</span></p>
				<p class="paragraf para-style-override-8"><span class="char-style-override-6">“Evet,” dedim huzursuz bir şekilde. “Bunu bildiğinizi sanıyordum.”</span></p>
				<p class="paragraf para-style-override-8"><span class="char-style-override-6">“Biliyordum,” dedi Farquard. Sanki konyaklı bir erik yutmuş ve çekirdeğinin hâlâ içinde olduğunu çok sonradan fark etmiş gibi görünüyordu. Jamie’nin affedilmiş bir II. James yanlısı olduğunu biliyordu ama belli ki Jocasta, Yaşlı Kurt’la olan yakın bağlantısından hiç bahsetmemişti. Yaşlı Kurt, Stuart Ayaklanması’nda oynadığı rol yüzünden idam edilmişti. Campbelllar’ın birçoğu bu karmaşada Hükümet’in tarafında savaşmıştı.</span></p>
				<p class="paragraf para-style-override-8"><span class="char-style-override-6">“Evet,” dedi MacDonald, Campbell’ın tepkisini görmezden gelerek. Dikkatle kaşlarını çattı. “Şimdiki Lord Lovat’la tanışmaktan büyük onur duyarım. Hatırladığım kadarıyla unvanı iade edilmişti, öyle değil mi?”</span></p>
				<p class="paragraf para-style-override-8"><span class="char-style-override-6">Devam ederken, açıklama yapmak için Campbell’a doğru döndü. “Ona ‘Genç Simon’ diyorlardı ve Fransızlarla savaşmak için bir birlik oluşturmuştu. 58 yılında mıydı? Hayır, 57. evet, 57’ydi. Cesur bir asker, muhteşem bir savaşçıydı. Ve kocanızın... yeğeni miydi? Hayır, amcası.”</span></p>
				<p class="paragraf para-style-override-8"><span class="char-style-override-6">“Üvey amcası,” dedim. İhtiyar Simon üç kez evlenmiş, gayrimeşru çocuklarını hiç saklamamıştı ki bir tanesi de Jamie’nin babasıydı. Fakat bunu belirtmenin bir anlamı yoktu.</span></p>
				<p class="paragraf para-style-override-8"><span class="char-style-override-6">MacDonald her şeyi ortaya dökmenin verdiği mutlulukla başını salladı. Ailenin ünü temize çıkınca Farquard’ın yüzü biraz olsun rahatlamıştı.</span></p>
				<p class="paragraf para-style-override-8"><span class="char-style-override-6">“Katolik, elbette,” diye ekledi MacDonald, “ama muhteşem bir asker.”</span></p>
				<p class="paragraf para-style-override-8"><span class="char-style-override-6">“Söz askerlerden açılmışken,” diyerek araya girdi Campbell, “acaba...”</span></p>
				<p class="paragraf para-style-override-8"><span class="char-style-override-6">Bay Campbell, Binbaşı’yla geçmiş askeri olayların analizini yapmaya başlayınca rahatlayıp derin bir iç çektim ve korsemin iplerinin gerildiğini hissettim. Görünüşe göre Binbaşı aktif olarak görevde değildi ve birçok asker gibi yarı maaşlı bir şekilde emekli olmuştu. Kraliyet onun hizmetine gerek duymadığı sürece, Koloniler’de amaçsızca dolaşacaktı. Profesyonel askerler için barış zor bir durumdu.</span></p>
				<p class="paragraf para-style-override-8"><span class="char-style-override-6">Sadece bekle, diye düşündüm ürpererek. Dört yıl ya da dört yıldan kısa bir süre içerisinde Binbaşı yeterince meşgul olacaktı.</span></p>
				<p class="paragraf para-style-override-8"><span class="char-style-override-6">Göz ucuyla ekose kilti fark edip döndüm. Ama gelen ne Jamie, ne de Duncan’dı. Gerçi en azından bir sır aydınlanmış oldu; gelen, kiltinin içinde oldukça yakışıklı görünen siyah saçlı Roger’dı. Brianna’yı gördüğünde yüzü aydınlandı, büyük adımlarla yürüdü. Brianna, sanki varlığını hissetmiş gibi arkasına döndü. Onun da gözleri sevinçle parlamıştı.</span></p>
				<p class="paragraf para-style-override-8"><span class="char-style-override-6">Roger, Brianna’nın yanına vardığında, yanındaki adama hiç aldırış etmeden karısına sarılıp dudaklarından öptü. Ayrıldıklarında bu kez kollarını Jemmy’yi almak için uzatıp, ipeksi kızıl kafasına bir öpücük daha kondurdu.</span></p>
				<p class="paragraf para-style-override-8"><span class="char-style-override-6">Sonradan Farquard Campbell’ın hâlâ konuşmakta olduğunu ve ne anlattığına dair en ufak bir fikrim dahi olmadığını fark edip sohbete yeniden dahil oldum. Şaşkınlığımı görüp alaycı bir edayla gülümsedi.</span></p>
				<p class="paragraf para-style-override-8"><span class="char-style-override-6">“Gidip saygılarımı bir başka yerde sunmalıyım, Bayan Fraser,” dedi. “Müsaadenizle. Sizi Binbaşı’nın harikulade dostluğuyla baş başa bırakıyorum.” Kibar bir şekilde şapkasına dokunup eve doğru seğirtti. Muhtemelen amacı Deniz Yüzbaşı Wolff’u bulmaktı.</span></p>
				<p class="paragraf para-style-override-8"><span class="char-style-override-6">Böylelikle benimle yalnız kalan Binbaşı, muhabbet açmaya çalışıp yeni tanışanların arasında sık sık sorulan bir soru sordu.</span></p>
				<p class="paragraf para-style-override-8"><span class="char-style-override-6">“Kocanızla birlikte koloniye gelmenizin üzerinden çok zaman geçti mi hanımefendi?”</span></p>
				<p class="paragraf para-style-override-8"><span class="char-style-override-6">“Çok değil,” dedim temkinli bir şekilde. “Üç yıl kadar oldu. Taşrada küçük bir yerde yaşıyoruz.” Kapattığım yelpazemi batıdaki görünmez dağlara doğru salladım. “Fraser Tepesi denen bir yerde.”</span></p>
				<p class="paragraf para-style-override-8"><span class="char-style-override-6">“Ah, evet. Duymuştum.” Ağzının tam köşesindeki kas titredi. Tam olarak ne duyduğu konusunda endişelenmiştim. Jamie, taşrada ve Cape Fear’ın İskoç sakinleri arasında herkesçe bilinen biriydi -ahırların yanında bir sürü fıçı ham viski vardı. Viskiler Jamie’nin halasına ve Duncan’a düğün hediyesiydi ama bunun, koloniye yeni gelmiş bir ordu mensubu tarafından çoktan duyulmuş olacak kadar da herkesçe biliniyor olmamasını umuyordum.</span></p>
				<p class="paragraf para-style-override-8"><span class="char-style-override-6">“Söylesenize Bayan Fraser...” Bir an tereddüt ettikten sonra devam etti. “Kolonideki bölgenizde... önemli bir ayrımcılık sorunuyla karşılaşmıyor musunuz?”</span></p>
				<p class="paragraf para-style-override-8"><span class="char-style-override-6">“Ayrımcılık mı? Ah, eee... Hayır, pek değil.” Hermon Husband’ın yanında durduğu Hector Cameron’ın anıt mozolesine doğru baktım. Ayrımcılık, Husband ve James Hunter, hatta Düzenleyiciler gibi adamların yaptıklarının şifresiydi. </span></p>
				<p class="paragraf para-style-override-8"><span class="char-style-override-6">Vali’nin milis harekâtı sert gösterilerle karşılaşmıştı. Ancak Düzenleyiciler hâlâ içten içe kaynayan bir çaydanlık gibiydi. Husband, dağıttığı el ilanları yüzünden Şubat’ta tutuklanmış ve kısa bir süreliğine mahkûm edilmişti. Ama bu deneyim ne yaradılışını, ne de dilini yumuşattı. Her an bir kargaşa ortamı baş gösterebilirdi.</span></p>
				<p class="paragraf para-style-override-8"><span class="char-style-override-6">“Bunu duyduğuma sevindim hanımefendi,” dedi Binbaşı MacDonald. “Uzakta oturmanıza rağmen rahatça haber alabiliyor musunuz?”</span></p>
				<p class="paragraf para-style-override-8"><span class="char-style-override-6">“Sorun olmuyor. Eee... hava çok güzel, değil mi? Bu sene havalar bakımından çok şanslıydık. Charleston’dan buraya rahat geldiniz mi? Yılın bu ilk aylarında çamur...”</span></p>
				<p class="paragraf para-style-override-8"><span class="char-style-override-6">“Gerçekten de öyle hanımefendi. Birkaç küçük zorlukla karşılaştık ama...”</span></p>
				<p class="paragraf para-style-override-8"><span class="char-style-override-6">Binbaşı konuşurken bariz bir şekilde beni süzüyor, elbisemin kesimine ve kalitesine, boynumdaki ve kulaklarımdaki incilere -bunları Jocasta’dan ödünç almıştım- ve parmaklarımdaki yüzüklere bakıyordu. Sosyal duruşuma ve kocamın refah ve etki seviyesine değer biçiyordu.</span></p>
				<p class="paragraf para-style-override-8"><span class="char-style-override-6">Üzerime alınmadım. Sonuçta ben de aynı şeyi ona yapıyordum. İyi eğitimliydi ve iyi bir aileden geliyordu; sağ elindeki ağır altın mühre rağmen tüm bunlar rütbesinden belli oluyordu. Yine de kendisinin durumu pek de iyi gibi görünmüyordu; üniforması eskimişti ve çizmeleri cilalı bile olsa, oldukça hırpalanmıştı.</span></p>
				<p class="paragraf para-style-override-8"><span class="char-style-override-6">Hafif İskoç aksanında Fransızcanın gırtlaktan gelen sesleri vardı. Bunun nedenini farklı ülkelerde savaşmış olması ve koloniye henüz yeni gelmiş olmasına bağladım; yüzü yeni geçirdiği bir hastalık yüzünden bitkin görünüyordu. Gözlerinin beyazı hafiften sarıya çalıyordu. Bu, sıtmadan dang hastalığına kadar birçok hastalık atlatan yeni gelen askerlerde çok görülen bir durumdu. </span></p>
				<p class="paragraf para-style-override-8"><span class="char-style-override-6">“Söylesenize Bayan Fraser- ” diye başladı Binbaşı.</span></p>
				<p class="paragraf para-style-override-8"><span class="char-style-override-6">“Yalnızca bana değil, buradaki bütün onurlu erkeklere hakaret ediyorsunuz bayım!”</span></p>
				<p class="paragraf para-style-override-8"><span class="char-style-override-6">Ninian Bell Hamilton’ın tiz sesini duyan herkes kafasını çayıra doğru çevirdi.</span></p>
				<p class="paragraf para-style-override-8"><span class="char-style-override-6">Bu sabah tanıştığım Robert Barlow ile yüz yüze duruyordu. Adam, yanlış hatırlamıyorsam Edenton’dan gelen bir tüccardı. Ya da New Bern’den gelmiş de olabilirdi. Gözlerinde, zıtlıklara pek alışık olmayan bir adamın bakışı olan bu tıknaz adam, Hamilton’ı uluorta küçümsüyordu.</span></p>
				<p class="paragraf para-style-override-8"><span class="char-style-override-6">“Düzenleyiciler mi diyorsunuz onlara? Hapishane kuşları ve isyancılar! Bu tür adamlarda onur olduğunu mu iddia ediyorsunuz?”</span></p>
				<p class="paragraf para-style-override-8"><span class="char-style-override-6">“İddia etmiyorum. Bu zaten böyle ve ben de bunu savunacağım!” İhtiyar adam, el yordamıyla kılıcının kabzasını ararken sağa doğru çekildi. Neyse ki düğüne geldiği için üzerine kılıç yoktu; buradaki arkadaşlığa güvenerek kimse yanına kılıç almamıştı.</span></p>
				<p class="paragraf para-style-override-8"><span class="char-style-override-6">Bu durumun Barlow’un tutumunu etkileyip etkilemediğini bilmiyordum ama kibirli bir şekilde gülüp sırtını Hamilton’a dönerek oradan uzaklaştı. İhtiyar İskoç öfkesine hakim olamayıp Barlow’un kalçasına tekme attı.</span></p>
				<p class="paragraf para-style-override-8"><span class="char-style-override-6">Gafil avlanıp dengesini kaybeden Barlow ellerinin ve dizlerinin üzerine düştü, ceketinin kuyruğu kulaklarına kadar çıktı. Siyasi görüşleri ne olursa olsun, oradaki herkes bir anda kahkahaya boğuldu. Bundan cesaret alan Ninian horoz gibi kabarıp, düşen düşmanına önden saldırmak için kasıla kasıla yürüdü.</span></p>
				<p class="paragraf para-style-override-8"><span class="char-style-override-6">Bunun taktik bir hata olduğunu düşünmüştüm ama Barlow’un öfkeden kıpkırmızı olan yüzünü de bu şekilde görmüş oldum. Gözleri şişmişti, yalpalayarak ayağa kalkıp adeta kükreyerek kendinden daha kısa olan adamın üzerine atıldı.</span></p>
				<p class="paragraf para-style-override-8"><span class="char-style-override-6">İki adam çimlerin üzerinde yuvarlanmaya başladılar. İzleyenlerin tezahüratlarıyla yumruklar ve ceketlerinin kuyrukları havada uçuşuyordu. Düğün davetlileri olan biteni görmek için çayırdan ve balkondan koşarak geldiler. Abel MacLennan, efendisine yardım etmek için kalabalığı yararak geldi. Richard Caswell onu engellemek için kolundan tuttu, ancak MacLennan kolunu çekince Caswell’in dengesi bozuldu ve sendeledi.</span></p>
				<p class="paragraf para-style-override-8"><span class="char-style-override-6">Yüzü sevinçten çiçekler açan James Hunter, Caswell’e çelme takıp yere düşürdü. Caswell’in oğlu George öfkeyle bağırıp Hunter’ın böbreğine yumruk attı. Hunter kendi etrafında dönüp George’un burnuna vurdu.</span></p>
				<p class="paragraf para-style-override-8"><span class="char-style-override-6">Kadınlar hep bir ağızdan çığlık atıyorlardı ve bunun tek nedeni geçirdikleri şok değildi. Bir iki tanesi, an itibariyle kurbanının göğsünde oturan ve boğazını sıkan Ninian Hamilton’a tezahürat yapıyordu. Barlow’un kalın boynu yüzünden pek başarılı olduğu söylenemezdi.</span></p>
				<p class="paragraf para-style-override-8"><span class="char-style-override-6">Etrafta telaş içinde Jamie’yi, Roger’ı ve Duncan’ı aradım. Lanet olsun, hepsi nereye kaybolmuştu böyle?</span></p>
				<p class="paragraf para-style-override-8"><span class="char-style-override-6">George Caswell şaşkınlık içinde ellerini kanayan burnuna götürdü. Hamilton’ın damatlarından biri olan DaWayne Buchanan kalabalığın içine daldı. Kayınpederini Barlow’dan kurtarmaya mı, yoksa öldürmesi için Barlow’a yardım etmeye mi geliyordu, emin olamamıştım.</span></p>
				<p class="paragraf para-style-override-8"><span class="char-style-override-6">“Ah, kahretsin,” dedim kendi kendime. “Tutun şunu.” Yelpazemi Binbaşı MacDonald’a uzatıp, eteklerimi toplayıp arbedeye hazırlandım. İlk önce kimi ve neresini tekmeleyeceğime karar vermeye çalışıyordum.</span></p>
				<p class="paragraf para-style-override-8"><span class="char-style-override-6">“Bunu durdurmamı ister misiniz?”</span></p>
				<p class="paragraf para-style-override-8"><span class="char-style-override-6">Gösteriden bir hayli memnun olan Binbaşı, kavgaya son vermek istemiyordu ama işi gereği bunu yapmalıydı. Şaşkın bir şekilde başımı sallayınca tüfeğini alıp gökyüzüne doğrultarak tetiği çekti.</span></p>
				<p class="paragraf para-style-override-8"><span class="char-style-override-6">Tüfeğin sesi, herkesi susturacak kadar gürültülüydü. Dövüşenler donup kaldılar, Hermon Husband sahneye çıktı.</span></p>
				<p class="paragraf para-style-override-8"><span class="char-style-override-6">“Dostum Ninian,” dedi etrafına dostane bir şekilde başını sallayarak. “Dostum Buchanan. İzin verin.” İhtiyar İskoç’u her iki kolundan da tutup Barlow’dan kurtardı. James Hunter’ı uyarmak ister gibi baktı; Hunter sesli bir şekilde söylenip birkaç adım geri gitti.</span></p>
				<p class="paragraf para-style-override-8"><span class="char-style-override-6">Anlayışlı bir kadın olan genç Bayan Caswell kocasını savaş alanından çekip burnuna mendil bastırdı. DeWayne Buchanan ve Abel MacLennan, Ninian Hamilton’ı kollarından tutup eve doğru götürdüler.</span></p>
				<p class="paragraf para-style-override-8"><span class="char-style-override-6">Richard Caswell kendi kendine kalkmıştı ve hakarete maruz kalmış gibi görünmesine rağmen, kimseye vurmaya niyetlenmemişti. Dudaklarını sıkıp, ceketinin arkasındaki kuru otları temizledi.</span></p>
				<p class="paragraf para-style-override-8"><span class="char-style-override-6">“Yelpazeniz, Bayan Fraser.” Kendi kendime kavgayı değerlendirirken, birden Binbaşı MacDonald’ın arkamdan yelpazemi uzattığını fark ettim. Kendinden oldukça memnun görünüyordu.</span></p>
				<p class="paragraf para-style-override-8"><span class="char-style-override-6">“Teşekkür ederim,” dedim. Yelpazemi alıp saygıyla MacDonald’a baktım. “Söylesenize Binbaşı, her zaman dolu bir tüfekle mi dolaşırsınız?”</span></p>
				<p class="paragraf para-style-override-8"><span class="char-style-override-6">“Unutkanlık, hanımefendi,” diye cevapladı. “Belki de şanslı bir unutkanlık, ne dersiniz? Dün Cross Creek’teydim ve karanlık çöktükten sonra Bay Farquard Campbell’ın çiftliğine tek başıma döndüğüm için, yolda tedbirli olmam gerektiğini düşündüm.”</span></p>
				<p class="paragraf para-style-override-8"><span class="char-style-override-6">Arkamdaki bir şeyi işaret etti.</span></p>
				<p class="paragraf para-style-override-8"><span class="char-style-override-6">“Bayan Fraser, saçı sakalı birbirine karışmış adam kim? Çok becerikli olmasa da gözü pek bir adama benziyor. Sizce dayak atma sırası onda mı?”</span></p>
				<p class="paragraf para-style-override-8"><span class="char-style-override-6">Arkama döndüğümde Hermon Husband’ın ayağa kalkmış olan Barlow’la burun buruna geldiğini gördüm. Yuvarlak siyah şapkasını kulaklarına kadar çekmişti ve sakalı öfkeden diken diken olmuştu. Barlow, kıpkırmızı bir yüzle ve çatık kaşlarla ellerini önünde birleştirmiş Husband’ı dinliyordu.</span></p>
				<p class="paragraf para-style-override-8"><span class="char-style-override-6">“Hermond Husband bir Quaker,” dedim. “Şiddete başvurmaz. Sadece birkaç laf söyler.”</span></p>
				<p class="paragraf para-style-override-8"><span class="char-style-override-6">Bir sürü laf söylerdi hem de. Barlow fikirlerini söylemeye çalışıyordu ama Husband görmezden gelip hiç susmadan söylemek istediklerini ardı arkasına sıralıyordu.</span></p>
				<p class="paragraf para-style-override-8"><span class="char-style-override-6">“... adaletsiz, çirkin bir hata bu! Şeriflerin ya da kendilerine her ne diyorlarsa, hiçbir hukuki ilamı yok ama yasaları hor görüp ceplerini doldurmaya çalışıyorlar...”</span></p>
				<p class="paragraf para-style-override-8"><span class="char-style-override-6">Barlow, yaylım ateşinden kurtulmak için kollarını indirip geri geri gitmeye başladı. Husband nefes almak için durduğunda, Barlow yeniden ileriye uzanıp Husband’ın göğsüne tehditkâr bir parmak salladı.</span></p>
				<p class="paragraf para-style-override-8"><span class="char-style-override-6">“Siz adaletten mi bahsediyorsunuz efendim? İsyanın ve yıkımın adaletle ne ilgisi var? Zararınızın ödenmesi için insanların mülklerinin harap edilmesini savunuyorsanız- ”</span></p>
				<p class="paragraf para-style-override-8"><span class="char-style-override-6">“Savunmuyorum! Tanrı fakirlere eziyet edenleri merhametsizce cezalandıracak ve- ”</span></p>
				<p class="paragraf para-style-override-8"><span class="char-style-override-6">“Neyi tartışıyorlar?” diye sordu MacDonald. Tartışmayı ilgiyle izliyordu. “Din mi?”</span></p>
				<p class="paragraf para-style-override-8"><span class="char-style-override-6">Husband’ın da kavgaya dahil olduğunu görüp, daha fazla dövüşülmeyeceğini anlayınca, kalabalığın büyük bir kısmı sıkılıp masalara ve balkondaki mangallara gitmeye başladılar. Hunter ve birkaç Düzenleyici, Husband’a manevi destek vermek istediler ama davetlilerin birçoğu çiftçi ve tüccardı. Teoride Barlow’la karşı karşıya gelebilseler bile, pratikte çoğu Hermon Husband’la vergi ödeyen yoksulların hakları hakkında tartışarak bu nadiren ele geçecek kutlama fırsatını mahvetmek istemediler.</span></p>
				<p class="paragraf para-style-override-8"><span class="char-style-override-6">Olanları ayrıntılı bir şekilde izlemeye pek meraklı değildim. Buna rağmen Binbaşı MacDonald’a durumu ana hatlarıyla göstermek için elimden geleni yaptım.</span></p>
				<p class="paragraf para-style-override-8"><span class="char-style-override-6">“... ve bu yüzden Vali Tryon milis kuvvetlerinin bu sorunu çözmesi gerektiğini düşündü, ancak Düzenleyiciler caydılar,” dedim. “Ama her ne olursa olsun, taleplerinden vazgeçmediler.”</span></p>
				<p class="paragraf para-style-override-8"><span class="char-style-override-6">Husband da savunduğu fikirden vazgeçmemişti -bunu asla yapmazdı- ama Barlow sonunda kendini kurtarmayı başarmış, sürekli Husband’a kınayan bakışlar fırlatan arkadaşlarının eşliğinde, karaağaçların altındaki içki masalarında kendine çekidüzen veriyordu. </span></p>
				<p class="paragraf para-style-override-8"><span class="char-style-override-6">“Anlıyorum,” dedi MacDonald. “Farquard Campbell bana kargaşaya yol açan bu durumdan bahsetmişti. Vali, bu kargaşayı bastırmak için milis kuvvetlerini toplamış diyorsunuz. Birliklerini kim kumanda ediyor, biliyor musunuz?”</span></p>
				<p class="paragraf para-style-override-8"><span class="char-style-override-6">“Hmm... Sanırım birçok bölüğü General Waddell -Hugh Waddell- kumanda ediyor. Fakat asıl kuvveti Vali kumanda ediyor; kendisi de bir askerdi.”</span></p>
				<p class="paragraf para-style-override-8"><span class="char-style-override-6">“Öyle miydi?” MacDonald bunu çok ilginç bulmuş olmalıydı; tüfeğini yerine koymamış, dalgın gözlerle okşuyordu. “Campbell kocanızın taşrada büyük bir arazisi olduğunu söyledi. Vali’nin yakını olma yolundaymış, öyle mi?”</span></p>
				<p class="paragraf para-style-override-8"><span class="char-style-override-6">“Ben öyle demezdim,” dedim soğuk bir sesle. “Ama Vali’yi tanıyor, doğru.”</span></p>
				<p class="paragraf para-style-override-8"><span class="char-style-override-6">Konuşmanın bu yöne gitmesi beni biraz huzursuz etmişti. Katoliklerin Kolonilerde Kraliyete ait topraklara sahip olabilmeleri yasadışıydı. Binbaşı MacDonald’ın bu durumdan haberdar olup olmadığını bilmiyordum ama ailesinden dolayı Jamie’nin Katolik olduğunu anlamıştı.</span></p>
				<p class="paragraf para-style-override-8"><span class="char-style-override-6">“Sizce kocanız bir tavsiye mektubu yazmaya razı gelir mi, sevgili leydim?” Parlak mavi gözlerinde kuşku vardı. Birden neyin peşine olduğunu anladım.</span></p>
				<p class="paragraf para-style-override-8"><span class="char-style-override-6">Savaşmamış bir asker gelir bakımından dezavantajlıydı. Düzenleyiciler bir kaşık suda fırtına koparabilirdi ama öte yandan, eğer askeri bir harekât olsaydı... Sonuçta Tryon’ın düzenli bir birliği yoktu; eğer milis yeniden göreve çağrılırsa, deneyimli bir subay oldukça işine yarardı.</span></p>
				<p class="paragraf para-style-override-8"><span class="char-style-override-6">Bakışlarımı çayıra doğru çevirdim. Husband ve arkadaşları yavaş yavaş dağılmışlar, Jocasta’nın yeni heykellerinden birinin yanında muhabbete dalmışlardı. Az önceki arbede bir işaretse, Düzenleyiciler hâlâ tehlikeli bir şekilde faaliyette demekti.</span></p>
				<p class="paragraf para-style-override-8"><span class="char-style-override-6">“Olabilir,” dedim temkinli bir şekilde. Jamie’nin Tryon’a bir tavsiye mektubu yazmasında bir sakınca göremiyordum. Sonuçta ben de Binbaşı’ya topyekûn bir isyanı engellediği için borçluydum. “Elbette bunu kocama sormalısınız, ancak ben size arka çıkmaktan mutluluk duyarım.”</span></p>
				<p class="paragraf para-style-override-8"><span class="char-style-override-6">“Size minnettar kalırım hanımefendi.” Tüfeğini bırakıp eğilerek selam verdi. Doğrulduktan sonra arkamda olup bitenlere baktı. “Sanırım artık gitmeliyim Bayan Fraser. Kocanızla bir an önce tanışmayı umuyorum.”</span></p>
				<p class="paragraf para-style-override-8"><span class="char-style-override-6">Binbaşı balkona doğru yürüdü. Arkama döndüğümde Hermon Husband’ın, peşinde Hunter ve birkaç adamla birlikte bana doğru geldiğini gördüm.</span></p>
				<p class="paragraf para-style-override-8"><span class="char-style-override-6">“Bayan Fraser, Bayan Innes’e iyi dileklerimi iletir misiniz lütfen?” dedi doğrudan. “Benim gitmem gerek.”</span></p>
				<p class="paragraf para-style-override-8"><span class="char-style-override-6">“Ah, bu kadar erken mi?” dedim tereddütlü bir şekilde. Bir yandan onu kalmaya razı etmek istiyordum; öte yandan kaldığı takdirde daha başımıza neler geleceğini tahmin edebiliyordum. Barlow’un arkadaşları kavgadan beri gözlerini ondan ayırmamışlardı.</span></p>
				<p class="paragraf para-style-override-8"><span class="char-style-override-6">Yüzümdeki düşünceli ifadeyi görüp başını salladı. Kavganın ateşi yüzünden silinmiş, yerine katı çizgiler bırakmıştı.</span></p>
				<p class="paragraf para-style-override-8"><span class="char-style-override-6">“Böylesi daha iyi olacak. Jocasta Cameron iyi bir dostumdu; düğün kutlamalarında sorun çıkarmak, bana göstermiş olduğu nezakete yakışmaz. Böyle olsun istemezdim. Böyle kötü fikirler karşısında sessiz kalamam.” Barlow’un arkadaşlarına fırlattığı bakış, aynı şekilde karşılık buldu.</span></p>
				<p class="paragraf para-style-override-8"><span class="char-style-override-6">“Üstelik,” diye ekledi bakışlarını yeniden bana doğru çevirerek, “başka yerde ilgilenmemiz gereken bir işimiz var.” Bir anlığına daha fazla ayrıntı verip vermeme konusunda tereddüt ettikten sonra, kısa kesmeye karar verdi. “Ona söylersiniz, değil mi?”</span></p>
				<p class="paragraf para-style-override-8"><span class="char-style-override-6">“Evet, elbette. Bay Husband... çok üzgünüm.”</span></p>
				<p class="paragraf para-style-override-8"><span class="char-style-override-6">Belli belirsiz gülümsediğinde içimi bir hüzün kapladı. Başını iki yana salladı ve başka bir şey söylemeden oradan ayrıldı. Arkadaşları da arkasından giderken, James Hunter durup kısık sesle bana bir şeyler söyledi.</span></p>
				<p class="paragraf para-style-override-8"><span class="char-style-override-6">“Düzenleyiciler toplanıyorlar. Salisbury’nin orada büyük bir kamp var,” dedi. “Bunu kocanıza söylemelisiniz.”</span></p>
				<p class="paragraf para-style-override-8"><span class="char-style-override-6">Başını salladı, elini şapkasının kenarına koyup hiç cevap beklemeden yürüyüp uzaklaştı. Siyah ceketi kalabalığın arasında tavus kuşlarının yuttuğu bir serçe gibi kayboluverdi.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Terastaki gözetleme yerimden partinin tamamını görüyordum. Kalabalık, evden nehre kadar uzanan cümbüşlü bir akarsuyu andırıyordu.</span></p>
				<p class="paragraf para-style-override-8"><span class="char-style-override-6">Jocasta en büyük sosyal girdabın merkeziydi. Ancak daha küçük akıntılar da Ninian Bell Hamilton ile Richard Caswell’in etrafında akıyordu. Bu hareketli akıntı, kıyıları boyunca sohbetleri kulaktan kulağa taşıyor, bu sohbetlerin esas konusu ise ev sahiplerimizin olası seks hayatlarıydı. İkinci sırada da siyaset geliyordu.</span></p>
				<p class="paragraf para-style-override-8"><span class="char-style-override-6">Hâlâ Jamie’nin ya da Duncan’ın izine rastlamış değildim. İşte, Binbaşı yine belirmişti. Her iki elinde de elma şarabıyla durdu; Brianna’yı görmüştü. Olan biteni izleyerek gülümsedim.</span></p>
				<p class="paragraf para-style-override-8"><span class="char-style-override-6">Brianna, her zaman yalnızca hayranlıktan olmasa da sık sık yolunda giden erkekleri böyle durdururdu. Jamie’den birçok özellik almıştı; mavi gözler, alev alev saçlar, uzun bir burun, büyük bir ağız; kalın yüz kemikleri Norveçli bir atasından yadigârdı. Tüm bu çarpıcı özelliklerinin dışında, boyunu da ondan almıştı. Ortalama bir kadının bir buçuk metreden kısa olduğu bir çağda, Brianna bir metre seksen santim civarlarındaydı. İnsanlar bakakalıyordu.</span></p>
				<p class="paragraf para-style-override-8"><span class="char-style-override-6">Binbaşı MacDonald, ellerindeki elma şaraplarını unutup, tıpkı diğerleri gibi Brianna’ya bakakalmıştı. Roger bunu fark edip gülümseyerek başını salladı. </span><span class="italik char-style-override-6">Dostum bu kadın benim</span><span class="char-style-override-6">, mesajını vermek için Brianna’ya bir adım daha yaklaştı.</span></p>
				<p class="paragraf para-style-override-8"><span class="char-style-override-6">Binbaşı’yı sohbet ederken seyredince, Jamie’yle hemen hemen aynı boyda olan Roger’a kıyasla ne kadar solgun ve zayıf olduğunu fark ettim. Roger geniş omuzlu ve koyu tenliydi. Siyah saçları güneşte kargaların tüyleri gibi parlıyordu. İspanyol istilacılardan birinin oğlu olabilirdi. Onunla Jem arasında fark edilir bir benzerlik olmadığını kabul etmeliydim. Jemmy yeni ısınmış pirinç bir şamdan kadar kızıldı. Roger gülümsediğinde bembeyaz dişlerini görebiliyordum; Binbaşı ise, tıpkı otuzlu yaşların üzerindeki birçok insanın dişsiz oldukları ya da salgın yüzünden dişlerinin çürüdüğü görünmesin diye yaptıkları gibi, gülerken dişlerini dudaklarıyla gizliyordu. Bunun nedeni Binbaşı’nın stresli işi olabilirdi ya da sadece kötü beslenmenin bir sonucuydu. İyi bir aileden geliyor olmak, bu çağda çocuğun iyi beslendiği anlamına gelmiyordu.</span></p>
				<p class="paragraf para-style-override-8"><span class="char-style-override-6">Dilimle dişlerime dokunup ön dişlerimin keskinliğini test ettim. Düzgün ve sağlıklılardı. Bu çağdaki dişçiliğin durumunu göz önünde bulundurursam, o şekilde kalabilmeleri için de oldukça zahmete katlanmıştım.</span></p>
				<p class="paragraf para-style-override-8"><span class="char-style-override-6">“Bayan Fraser.” Daldığım düşüncelerden Philip Wylie’nin yumuşak sesiyle uyandım. “Ne düşünüyorsunuz canım? Oldukça... vahşi görünüyorsunuz.” Elimi tuttu, dişlerini göstererek anlamlı bir şekilde gülümsedi.</span></p>
				<p class="paragraf para-style-override-8"><span class="char-style-override-6">“Ben sizin canınız falan değilim,” dedim elimi çekerek. “Vahşi meselesine gelince, hâlâ kimsenin kıçınızı ısırmadığına şaşıyorum.”</span></p>
				<p class="paragraf para-style-override-8"><span class="char-style-override-6">“Ah, yine de umutluyum,” dedi göz kırparak. Elimi yeniden tutmak için eğildi. “Daha sonra sizinle dans etme şerefini bana bahşeder misiniz Bayan Fraser?”</span></p>
				<p class="paragraf para-style-override-8"><span class="char-style-override-6">“Asla,” dedim. “Gidin buradan.”</span></p>
				<p class="paragraf para-style-override-8"><span class="char-style-override-6">“İsteğiniz benim için emirdir.” Gitti ama giderken elime bir öpücük kondurmayı da ihmal etmedi. Elimdeki ıslaklığı eteğime silmemek için kendimi zor tuttum.</span></p>
				<p class="paragraf para-style-override-8"><span class="char-style-override-6">“Gidin buradan,” dedim. Yelpazemle onu kovaladım.</span></p>
				<p class="paragraf para-style-override-8"><span class="char-style-override-6">Philip Wylie tam bir züppeydi. Onunla daha önceden iki kez daha karşılaşmıştım ve her ikisinde de üzerinde çok alakasız giysiler vardı: Saten pantolon, ipek çorap, pudralı peruk, pudralı bir surat ve tek gözünün kenarına ise cesurca küçük siyah bir ben yapıştırmıştı.</span></p>
				<p class="paragraf para-style-override-8"><span class="char-style-override-6">Şimdi ise tam tersiydi. Pudralı peruk leylak rengiydi, saten yeleği ise… gözlerim bir anda kocaman açıldı. Evet, yeleği altın ve gümüş aslanlar, tek boynuzlu atlarla süslenmişti. Saten pantolonu iki bacaklı bir eldiveni andırıyordu. Bay Wylie gerçekten çok saçma görünüyordu.</span></p>
				<p class="paragraf para-style-override-8"><span class="char-style-override-6">“Ah, sizi bırakmaya hiç niyetim yok Bayan Fraser,” dedi. “Her yerde sizi arıyordum.”</span></p>
				<p class="paragraf para-style-override-8"><span class="char-style-override-6">“Ah. İşte buldunuz,” dedim. Bir yandan da pembe kadife ceketini, on beş santimetrelik pas parlak pembe ipek manşetlerini ve şakayık kırmızısı düğmelerini inceliyordum. “Başının belada olduğuna hiç şüphem yok. Umarım yeleğinizin ışıltısı gözlerinizi kör etmiştir.”</span></p>
				<p class="paragraf para-style-override-8"><span class="char-style-override-6">Lloyd Stanhope her zamanki gibi yine yanındaydı. Ancak arkadaşından çok daha sade giyinmişti. Stanhope kahkahalarla gülse de Wylie duymazlıktan gelip reverans yaptı.</span></p>
				<p class="paragraf para-style-override-8"><span class="char-style-override-6">“Ah, bu sene şans yüzüme güldü. Tanrıya şükür, İngiltere’yle olan ticaretimiz epey düzeldi. Ben de elbette payıma düşeni aldım. Benimle gelip görmelisiniz.”</span></p>
				<p class="paragraf para-style-override-8"><span class="char-style-override-6">Tam bu sırada birden beliren Adlai Osborn sayesinde bu durumdan kurtuldum. Osborn, kıyının yukarı yakasından gelen hali vakti yerinde bir tüccardı. Wylie’nin omzuna dokundu. Dikkatinin dağılmasını fırsat bilip yelpazemi açarak kalabalıktaki bir boşluğa doğru süzüldüm.</span></p>
				<p class="paragraf para-style-override-8"><span class="char-style-override-6">Geçici bir süreliğine de olsa tek başıma kalınca, soğukkanlı bir şekilde balkonda ve çayırda dolandım. Bir yandan Jamie’yi ve Duncan’ı aramaya devam etsem de bu Jocasta’nın misafirler arasında oldukça konuşulan son yatırımlarını incelemem için ilk fırsatımdı. Bu yatırımlar beyaz mermerden oyulmuşlardı ve bir tanesi çayırın ortasında duruyordu.</span></p>
				<p class="paragraf para-style-override-8"><span class="char-style-override-6">Bana en yakın olan Yunanlı bir savaşçının -adamın kafasındaki abartılı tüylü miğferden ve elindeki kılıçtan anladığım kadarıyla bu bir Spartalı’ydı- bir Yunan savaşçısının doğal boyutlarındaki bir kopyasıydı. Büyük bir kalkanın bacağının hemen yanına yerleştirilmiş olmasının nedeni, gardırobunun en göze batan eksikliğini gizlemekti.</span></p>
				<p class="paragraf para-style-override-8"><span class="char-style-override-6">Sağdaki çayırdaki heykel Avcı Diana’nın heykeliydi. Bu leydinin üzerinde oldukça az giysi olmasına rağmen diğer heykel kadar ilgi toplayamıyordu. Yine de beyaz mermerden göğüsleri ve kalçaları erkeklerin ilgisini çekmeyi başarıyordu. Bay ve Bayan Sherston’ın heykele pek bakmadan geçtiklerini görünce yelpazemin arkasından gülümsedim. Birbirlerine kalkık burunlarla baktıklarında, böyle sanat eserlerinin Avrupa’da alelade şeyler olduğunu düşündüklerini anladım. Tatlım, böyle heykellere yalnızca görgüsüz insanlar gösteri gözüyle bakarlardı.</span></p>
				<p class="paragraf para-style-override-8"><span class="char-style-override-6">Heykeli kendim incelerken, bunun isimsiz bir Yunan değil, Perseus</span><span class="Character-Style-1 char-style-override-7"><a class="footnote-link" href="#footnote-225-49" id="footnote-225-49-backlink">49</a></span><span class="char-style-override-6"> olduğunu fark ettim. Bu açıdan baktığımda kalkanın yanında duran şeyin bir kaya değil, Gorgon’un kopan kafası olduğunu gördüm. Gorgon’un kafasındaki yılanların yarısı korku dolu bir telaş içinde dimdik duruyorlardı.</span></p>
				<p class="dip-not"><span class="dip-notlar" style="font-size:1em;"> </span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Bu sürüngenlerin sanatsal niteliği kadınların heykeli yakından incelemelerine iyi bir bahane oluşturuyordu. Kadınlar dudaklarını imalı bir şekilde büküp, heykeltıraşın yeteneğine hayranlıklarını belirtiyorlardı. Her biri yeniden Gorgon’a bakmadan önce, bakışlarını yukarı kaldırıp hızla Perseus’a bakıyorlardı. Yanaklarının kızarması, hiç şüphesiz, sabahın soğuğundan ve sıcak şaraptan kaynaklanıyordu. </span></p>
				<p class="paragraf para-style-override-8"><span class="char-style-override-6">Perseus’a verdiğim dikkatim, bir anda burnumun dibinde davetkâr bir şekilde biten, buharlı tüten sıcak bir içecekle dağıldı.</span></p>
				<p class="paragraf para-style-override-8"><span class="char-style-override-6">“Biraz için Bayan Fraser.” Bu, arkadaş canlısı Lloyd Stanhope’tu. “Üşütmek istemezsiniz leydim.”</span></p>
				<p class="paragraf para-style-override-8"><span class="char-style-override-6">Hava gittikçe ısındığı için üşütme tehlikem yoktu. Yine de bardağı alıp tarçın ve bal kokusunu içime çektim.</span></p>
				<p class="paragraf para-style-override-8"><span class="char-style-override-6">Etrafa bakındığımda Jamie’den hâlâ en ufak bir iz olmadığını gördüm. Heykelin bir yanında bir grup erkek Virginia tütünüyle çivitotunun ekin olarak yararlarını karşılaştırırken, diğer yanda üç genç kız yelpazelerinin ardından kıpkırmızı yüzlerle kıkırdayarak heykeli seyrediyorlardı.</span></p>
				<p class="paragraf para-style-override-8"><span class="char-style-override-6">“... eşsiz,” dedi Phillip Wylie birine. Sohbetin gidişatı onu yeniden yanıma getirmişti. “Kesinlikle eşsiz! Siyah inci diyorlar. Bahse girerim, hiç böylesini görmemişsinizdir.” Etrafına bakındı, beni görünce hafifçe dirseğime dokundu. “Bayan Fraser, bir süre Fransa’da yaşadığınızı hatırlıyorum. Orada bunlardan gördünüz mü?”</span></p>
				<p class="paragraf para-style-override-8"><span class="char-style-override-6">“Siyah inci mi?” dedim konuşmanın konusunu yakalamaya çalışarak. “Evet, birkaç tane görmüştüm. Rouen’daki Başpiskopos’un, burnuna kocaman bir siyah inci sokan küçük Faslı bir hizmetçinin olduğunu hatırlıyorum.”</span></p>
				<p class="paragraf para-style-override-8"><span class="char-style-override-6">Stanhope’un çenesi komik bir şekilde açık kalmıştı. Wylie bir an yüzüme bakakaldı, sonra öyle gürültülü bir kahkaha patlattı ki hem tütünden bahseden grup, hem de kıkırdayan kızlar bir anda durup bize baktı.</span></p>
				<p class="paragraf para-style-override-8"><span class="char-style-override-6">“Beni öldüreceksiniz, sevgili leydim,” dedi Wylie. Stanhope gülmekten öksürmeye başlamıştı. Wylie dantelli bir mendil alıp, gözyaşları pudrasına bulaşmasın diye gözlerinin kenarını nazikçe sildi.</span></p>
				<p class="paragraf para-style-override-8"><span class="char-style-override-6">“Gerçekten, Bayan Fraser, hazinelerimi görmediniz mi?” Beni dirseğimden yakalayıp şaşırtıcı bir yetenekle kalabalığın içinden çekip çıkardı. “Gelin, size göstereyim.”</span></p>
				<p class="paragraf para-style-override-8"><span class="char-style-override-6">Beni izdihamın arasından geçirip ahırlara doğru giden bayraklı yola doğru götürdü. Jocasta’nın müstakbel kocasının atlara saman verdiği otlağın etrafında, erkeklerden oluşan bir başka kalabalık vardı.</span></p>
				<p class="paragraf para-style-override-8"><span class="char-style-override-6">Otlakta beş tane at vardı. Hepsi kömür kadar siyahtı ve tüyleri bahar güneşinde parlıyordu. Atlardan pek anlamazdım ama onlara nazik bir dayanıklılık veren vücutlarını iyi tanıyordum. Vücutlarının ve tüylerinin güzellikleri dışında, bu hayvanlarda en göze çarpan yeri yeleleriydi.</span></p>
				<p class="paragraf para-style-override-8"><span class="char-style-override-6">Bu siyah atların yeleleri, tıpkı bir kadının saçları kadar ipeksiydi ve uzun kuyruklarının zarif düşüşüyle eş zamanlı olarak her hareketlerinde uçuşuyordu. Üstelik her atın toynağını nazik siyah tüyler süslüyordu ve bu tüyler her adım attıklarında ipekotu tohumu gibi havalanıyordu. Kaburgaları sayılan binek atlarının ve yüke koşulan hayvanların tersine, bu atlar mucize gibiydiler. Atlar, izleyicilerin arasında, sanki Phillip Wylie’nin Edenton’daki çiftliğinden değil, periler ülkesinden gelmişler gibi bir hayranlık uyandırmıştı.</span></p>
				<p class="paragraf para-style-override-8"><span class="char-style-override-6">“Sizin mi?” Gözlerimi bu muhteşem görüntüden ayırmak istemediğim için Wylie’nin yüzüne bakmadan konuşmuştum. “Onları nereden buldunuz?”</span></p>
				<p class="paragraf para-style-override-8"><span class="char-style-override-6">“Evet,” dedi. Gösterişli tavırları yerini basit bir gurura bırakmıştı. “Benim. Friesian atı onlar. Sıcakkanlıların en eski türü. Soyları yüzyıllar öncesine dayanıyor.”</span></p>
				<p class="paragraf para-style-override-8"><span class="char-style-override-6">Çite yaslandı, avucu yukarıya gelecek şekilde elini atlara doğru uzattı. “Onları nereden bulduğuma gelirsek yıllardır yetiştiriyorum onları. Buraya Bayan Cameron’ın daveti üzerine getirdim; belki kısraklarımdan birini almayı düşünüyor. Bir ya da ikisinin de komşularının ilgisini çekebileceğini söyledi. Lucas ise…” Aygır sahibini tanıyıp yanına gelmiş, alnının okşanmasına izin vermişti. “O satılık değil.”</span></p>
				<p class="paragraf para-style-override-8"><span class="char-style-override-6">Her iki kısrak da gebeydi; Babaları Lucas’tı ve Wylie’nin söylediğine göre soyunu bu şekilde devam ettirecekti. Wylie’nin ‘siyah inciler’i gerçekten çok heyecan vericiydi ve civardaki at yetiştirici bazı adamlar Lucas’ı görünce kıskançlıktan deliye dönmüşlerdi. Phillip Wylie kasım kasım kasılmıştı.</span></p>
				<p class="paragraf para-style-override-8"><span class="char-style-override-6">“Ah, işte oradasın Sassenach.” Birden Jamie’nin sesini duymuştum. “Seni arıyordum.”</span></p>
				<p class="paragraf para-style-override-8"><span class="char-style-override-6">“Gerçekten mi?” dedim, Jamie’ye bakarak. Onu görür görmez içimin ısındığını hissettim. “Peki ya sen neredeydin?”</span></p>
				<p class="paragraf para-style-override-8"><span class="char-style-override-6">“Orada burada,” dedi Jamie. Suçlayıcı ses tonumu hiç üstüne alınmamıştı. “Gerçekten harika bir at Bay Wylie.” Kibarca başını salladıktan sonra kolumdan tuttu, Wylie’nin konuşmasını beklemeden beni çayıra doğru götürdü.</span></p>
				<p class="paragraf para-style-override-8"><span class="char-style-override-6">“Burada Phillip Wylie ile ne yapıyorsun?” diye sordu Jamie. Ellerinde beyaz mendillerin altından dumanları tüten yemek tabaklarıyla çıkan kölelere doğru gittik. </span></p>
				<p class="paragraf para-style-override-8"><span class="char-style-override-6">“Atlarına bakıyordum,” dedim. Yemeği görünce guruldamaya başlayan karnımın sesini bastırmak için elimi mideme koydum. “Sen ne yapıyordun?”</span></p>
				<p class="paragraf para-style-override-8"><span class="char-style-override-6">“Duncan’ı arıyordum,” dedi. Su birikintisine basmamam için etrafından dolaştırdı. “Depoda değildi. Nalbantta, ahırda ya da mutfakta da yoktu. Atımı alıp tütün ambarlarına gittim ama en ufak bir ize rastlamadım.”</span></p>
				<p class="paragraf para-style-override-8"><span class="char-style-override-6">“Belki de Deniz Yüzbaşı Wolff onu öldürmüştür,” dedim.</span></p>
				<p class="paragraf para-style-override-8"><span class="char-style-override-6">“Wolff mu?” Durup kaşlarını çatarak bana baktı. “O burada mı?”</span></p>
				<p class="paragraf para-style-override-8"><span class="char-style-override-6">“Aynen öyle,” diye cevapladım yelpazemi çayıra doğru sallayarak. Wolff içki masalarının yanında durmuştu. Kısa ve iri vücudu mavi-beyaz denizci üniformasının içindeydi. “Sence halan onu davet etti mi?”</span></p>
				<p class="paragraf para-style-override-8"><span class="char-style-override-6">“Evet, sanırım öyle,” dedi. Sert ama kabullenmiş bir hali vardı. “Adamın hatasını başına kakmadan edemedi galiba.”</span></p>
				<p class="paragraf para-style-override-8"><span class="char-style-override-6">“Ben de öyle düşündüm. Geleli yarım saat falan oldu ve böyle devam ederse,” diye ekledim Yüzbaşı’nın elindeki şişeye bakarak, “düğün gerçekleşmeden kafayı bulmuş olacak.”</span></p>
				<p class="paragraf para-style-override-8"><span class="char-style-override-6">Jamie elini kibirli bir şekilde sallayarak Yüzbaşı’yı umursamadı.</span></p>
				<p class="paragraf para-style-override-8"><span class="char-style-override-6">“Ağzını yalnızca içki içmek için açacaksa, bırak içmeye devam etsin. Duncan nereye saklandı peki?”</span></p>
				<p class="paragraf para-style-override-8"><span class="char-style-override-6">“Belki de nehre atlamıştır?” Aslında şaka yapmıştım ama yine de nehre bakıp durumu kontrol etmek istedim. Kafamı çevirdiğimde kıyıya bir teknenin yanaştığını ve bir kürekçinin, karada bekleyen köleye bağlama halatını atmak için pruvada beklediğini gördüm. “Baksana! Şu gelen rahip değil mi?”</span></p>
				<p class="paragraf para-style-override-8"><span class="char-style-override-6">Öyleydi; kısa boylu ve tıknazdı. Aşağıda bekleyen gemicilerin yardımıyla rıhtıma ayak basarken, cüppesinden kıllı dizleri göründü. Ulysses rahibi karşılamak için hızla rıhtıma gitti.</span></p>
				<p class="paragraf para-style-override-8"><span class="char-style-override-6">“Güzel,” dedi Jamie mutlu bir ses tonuyla. “O halde bir rahibimiz, bir de gelinimiz var. Üçte ikimiz tamam. Bu iyi bir gelişme. Dur Sassenach, saçın düşüyor.” Düşen bir buklemi yavaşça enseme doğru atınca, mecburen şalımın omuzlarımdan düşmesine sesimi çıkarmadım.</span></p>
				<p class="paragraf para-style-override-8"><span class="char-style-override-6">Jamie uzun bir deneyimden sonra edindiği yetenekle saçımı düzelttikten sonra ensemden öptü. Bütün bedenimin ürperdiğini hissettim. O da bahar havasına henüz alışamamıştı.</span></p>
				<p class="paragraf para-style-override-8"><span class="char-style-override-6">“Duncan’ı aramaya devam etsem iyi olacak,” dedi pişmanlıkla. Parmaklarını sırtıma koydu, başparmağı nazikçe omurgamda dolaştı. “Gerçi onu bir kez bulmuştum... buralarda gizli bir yer olmalı.”</span></p>
				<p class="paragraf para-style-override-8"><span class="char-style-override-6">‘Gizli’ sözcüğünü duyunca Jamie’ye yaslanıp nehir kıyısına baktım. Kıyıda, özellikle geceleri çok romantik olan, söğütlerin gölgesinde taş bir bank bulunan bir yer vardı. Yemyeşil söğütlerin dallarının arasında bir kırmızılık gördüm.</span></p>
				<p class="paragraf para-style-override-8"><span class="char-style-override-6">“Buldum!” diye bağırdım birden doğrularak. Heyecandan yanlışlıkla Jamie’nin ayağına basmışım. “Ah, affedersin!”</span></p>
				<p class="paragraf para-style-override-8"><span class="char-style-override-6">“Önemli değil,” dedi. Bakışlarımın yönünü takip etti. “Gidip onu buraya getireceğim. Sen eve git Sassenach, bir gözün halamda ve rahipte olsun. Bu evlilik gerçekleşene kadar kaçmalarına izin verme.”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Jamie çayırdan aşağı, söğütlere doğru inerken dalgın bir şekilde dostlarıyla ve tanıdıklarıyla selamlaştı. Aslında aklında Duncan’ın yaklaşan düğününden çok, kendi karısı vardı.</span></p>
				<p class="paragraf para-style-override-8"><span class="char-style-override-6">Onun güzelliğiyle büyülendiğinin farkındaydı; karısının günlük giysileri içinde, bahçedeki çamura dizlerine kadar batmışken, iş başında üstü başı kan içindeyken bile, kemiklerinin kıvrımları Jamie’yi ürpertiyor, kehribar gözleri onu bir bakışıyla sarhoş ediyordu. Saçları ise… onu güldürüyordu. </span></p>
				<p class="paragraf para-style-override-8"><span class="char-style-override-6">Bunu düşünmek bile gülümsemesine yol açmıştı. Sarhoş olduğunu fark etti. Partide alkol su gibi akmıştı ve gözleri kızarmış, çeneleri düşmüş erkekler ihtiyar Hector’un mozolesine yaslanmışlardı; heykelin arkasında birinin çalılıklara işediğini fark etti. Başını iki yana salladı. Gece yarısından sonra her çalının altında bir vücut olacaktı.</span></p>
				<p class="paragraf para-style-override-8"><span class="char-style-override-6">Tanrım. Çalıların altındaki vücutları düşününce aklına Claire geldi. Sere serpe yatıyor, göğüsleri elbisesinden taşıyordu, kurumuş otlar ve yapraklar etekleriyle aynı renkteydi ve bacaklarının arasındaki… Bu düşünceleri aklından uzaklaştırmak için öksürdü, hakimin annesi olan Bayan Alderdyce’a eğilerek selam verdi.</span></p>
				<p class="paragraf para-style-override-8"><span class="char-style-override-6">“Emrinizdeyim hanımefendi.”</span></p>
				<p class="paragraf para-style-override-8"><span class="char-style-override-6">“İyi günler genç adam, iyi günler.” İhtiyar kadın selam verdi, yanındaki genç kadının koluna tutunarak geçip gitti.</span></p>
				<p class="paragraf para-style-override-8"><span class="char-style-override-6">“Bay Jamie?” Hizmetçilerden biri elinde bardakların bulunduğu bir tepsiyle beliriverdi. Jamie teşekkür etmek için gülümseyerek bir bardak aldı, tek seferde yarısını içti.</span></p>
				<p class="paragraf para-style-override-8"><span class="char-style-override-6">Aklındakilerle başa çıkamıyordu. Gidip Claire’i bulmalıydı. Balkondaki kalabalığın içinde Claire’in yalnızca kafasını görebildi. Çalı süpürgesini andıran saçları yüzünden kendisine uygun bir şapka bulamıyor, onun yerine dantelli paçavralar takıyordu. Bu da Jamie’yi güldürüyordu. Kendi kendine gülümseyerek yüzünü söğütlere çevirdi.</span></p>
				<p class="paragraf para-style-override-8"><span class="char-style-override-6">Bunun nedeni, Claire’i yeni bir elbise içinde görmekti. Elbisesinin beli dardı ve ipektendi, beyaz göğüsleri yuvarlak ve kışın yetişen armutlar gibi tatlı görünüyordu. Onun böyle leydi gibi giyindiğini en son gördüğünün üzerinden aylar geçmişti. Sanki bir anda bambaşka bir kadın olup çıkmıştı; çok tanıdık ama heyecan verici bir şekilde yabancı.</span></p>
				<p class="paragraf para-style-override-8"><span class="char-style-override-6">Ensesindeki asi bir fermuarın aniden açılıp ince boynunun göründüğünü, sıcacık kalçalarını bacağına bastırdığını düşünüp parmaklarını yumruk yapar gibi sıktı. Etraflarını sarmalayan insanların baskısı yüzünden bir haftadan uzun bir süredir beraber olmamışlardı ve bu eksikliği iliklerine kadar hissediyordu.</span></p>
				<p class="paragraf para-style-override-8"><span class="char-style-override-6">Claire ona spermleri gösterdiğinden beri, testislerindeki kalabalıktan haberdar olmanın huzursuzluğunu yaşıyordu. Bu huzursuzluk, bu gibi durumlarda daha da güçleniyordu. Parçalanma ya da patlama tehlikesi olmadığını gayet iyi biliyordu ama tüm bu dürtüyü düşünmeden de edemiyordu.</span></p>
				<p class="paragraf para-style-override-8"><span class="char-style-override-6">Karınca gibi kaynaşan bir kalabalığın içinde kapana kısılmış olmak, gözünde canlandırdığı cehennem manzaralarından bir tanesiydi. İçindeki isyanı bir an olsun yatıştırabileceği umuduyla biraz nefes almak için söğüt ağaçlarının görüntüsünü kapatmayacağı bir yerde durdu.</span></p>
				<p class="paragraf para-style-override-8"><span class="char-style-override-6">Duncan’ın sağ salim evlendiğini görmeye kararlıydı. Gece yarısı bir çalıdan daha iyisini bulamazsa, o halde buna razı olacaktı. Söğüt dallarını bir kenara iterek ilerledi.</span></p>
				<p class="paragraf para-style-override-8"><span class="char-style-override-6">“Duncan,” dedi ve sustu. Şehvet duyguları delikten sızan su gibi kayboluyordu. Kırmızı ceket Duncan Innes’e değil, kendi</span><span class="char-style-override-6">sine doğru dönen bir yabancıya aitti. Adamın üzerinde Majestelerinin ordusunun üniforması vardı.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Adam, Jamie’yle aynı anda üzerindeki şaşkınlığı atmayı başarmıştı. Bu, Farquard Campbell’ın bahsettiği yarı maaşlı asker MacDonald olmalıydı. Belli ki Farquard, ona da Jamie’den bahsetmişti; adam Jamie’yi hemen tanıdı.</span></p>
				<p class="paragraf para-style-override-8"><span class="char-style-override-6">MacDonald’ın elinde bir bardak panç vardı; köleler meşguldü. Bardağı taş bankın üzerine koydu, ağzını elinin tersiyle sildi.</span></p>
				<p class="paragraf para-style-override-8"><span class="char-style-override-6">“Albay Fraser, değil mi?”</span></p>
				<p class="paragraf para-style-override-8"><span class="char-style-override-6">“Binbaşı MacDonald,” diye cevapladı Jamie. Kibarlıkla uyanıklık arası bir tavırla başını salladı. “Emrinizdeyim efendim.”</span></p>
				<p class="paragraf para-style-override-8"><span class="char-style-override-6">MacDonald resmi bir şekilde başını eğdi.</span></p>
				<p class="paragraf para-style-override-8"><span class="char-style-override-6">“Albay. Biraz zamanınızı alabilir miyim?” Jamie’nin arkasında olup bitenlere baktı; arkalarındaki nehir kıyısından gülüşmeler ve çok genç erkekler tarafından takip edilen çok genç kızların küçük heyecan çığlıkları geliyordu. “Gizli olarak.”</span></p>
				<p class="paragraf para-style-override-8"><span class="char-style-override-6">Jamie, milis unvanının ekşi bir alaycılıkla kullanıldığını fark etse de başını sallayıp yarısı dolu olan bardağını Binbaşı’nın yanına koydu.</span></p>
				<p class="paragraf para-style-override-8"><span class="char-style-override-6">Şüpheli gözlerle evi işaret etti; MacDonald başını sallayarak Jamie’nin teklifini kabul etti. Yüksek sesli hışırtı ve kıkırdamalar, bankın ve bankın etrafındaki ağaçların artık gençlerin mekânı olduğunu gösteriyordu. Jamie, karanlık çöktükten sonra burayı kendi amaçları için kullanabileceğini düşünerek gençlere şans diledi.</span></p>
				<p class="paragraf para-style-override-8"><span class="char-style-override-6">Hava soğuk, sakin ve parlaktı. Çoğunluğu, medeni havayı oldukça boğan erkeklerin oluşturduğu misafirler, balkonun kenarlarında öbekler oluşturmuş sohbet ediyorlar ya da pipolarını huzur içinde içerken, yeni yeşillenen bahçenin içindeki yollarda geziniyorlardı. Bu sonuncusunun yalnız kalabilmek için en iyi yer olduğunu düşünen Jamie, Binbaşı’yı kenarlarına tuğla döşenmiş, ahırlara doğru kıvrılan yola doğru götürdü.</span></p>
				<p class="paragraf para-style-override-8"><span class="char-style-override-6">“Wylie’nin Friesian atını gördünüz mü?” diye sordu Binbaşı evin etrafından dönerlerken. Kimsenin onları duyamayacağı kadar uzaklaşana dek havadan sudan sohbet etmelilerdi.</span></p>
				<p class="paragraf para-style-override-8"><span class="char-style-override-6">“Evet, gördüm. O aygır çok güzel bir hayvan, değil mi?” Jamie refleks olarak bakışlarını ambarın yanındaki otlağa çevirdi. Aygır, yalağın kenarındaki otları kemirirken, ahırın yanında duran iki kısrağın geniş sırtları solgun güneşin altında parlıyordu.</span></p>
				<p class="paragraf para-style-override-8"><span class="char-style-override-6">“Öyle mi? Yani, evet.” Binbaşı tek gözünü kısarak padoka baktı. “Oldukça sağlıklı bence. Gövdesi çok güzel. Tüyleri süvari atlarında bulunmayacak türden. Gerçi daha düzgün tıraş edilip üzerlerine daha şık bir örtü konabilirdi...”</span></p>
				<p class="paragraf para-style-override-8"><span class="char-style-override-6">Jamie, MacDonald’a kadınlarını da tıraşlı sevip sevmediğini sormamak için kendini zor tuttu. Aklında hâlâ Claire’in çıplak beyaz ensesindeki buklesi vardı. Belki de ahır da güzel bir buluşma yeri olabilirdi... Bu düşüncesini daha sonraya erteledi.</span></p>
				<p class="paragraf para-style-override-8"><span class="char-style-override-6">“Sizi ilgilendiren bir sorun varmış Binbaşı,” dedi, hedeflediğinden daha ani bir şekilde.</span></p>
				<p class="paragraf para-style-override-8"><span class="char-style-override-6">“Pek beni ilgilendirmiyor aslında,” diye cevapladı MacDonald. “Duyduğuma göre Stephen Bonnet adında birini arıyormuşsunuz. Doğru mu bilgilendirilmişim efendim?”</span></p>
				<p class="paragraf para-style-override-8"><span class="char-style-override-6">İsmi duyunca sanki göğsünden bir alev topu fırlayacakmış gibi hissetti; farkında olmadan sol elini kamasına götürüverdi.</span></p>
				<p class="paragraf para-style-override-8"><span class="char-style-override-6">“Ben… evet. Nerede olduğunu biliyor musunuz?”</span></p>
				<p class="paragraf para-style-override-8"><span class="char-style-override-6">“Maalesef hayır.” Jamie’nin cevabını duyan MacDonald kaşını kaldırdı. “Gerçi bir ara neredeydi, onu biliyordum. Pis bir herif, değil mi?” diye sordu şakacı bir şekilde.</span></p>
				<p class="paragraf para-style-override-8"><span class="char-style-override-6">“Öyle de denebilir. İnsanları öldürdü, beni soydu ve kızıma tecavüz etti,” dedi Jamie dobra bir şekilde.</span></p>
				<p class="paragraf para-style-override-8"><span class="char-style-override-6">Binbaşı derin bir nefes aldı. Yüzü asılmıştı.</span></p>
				<p class="paragraf para-style-override-8"><span class="char-style-override-6">“Ah, anladım,” dedi usulca. Elini, sanki Jamie’nin koluna dokunacak gibi kaldırdı ama sonra tekrar serbest bıraktı. Çatık kaşlı bir yüzle birkaç adım attı.</span></p>
				<p class="paragraf para-style-override-8"><span class="char-style-override-6">“Anladım,” diye yineledi. Sesindeki tüm alaycılık kaybolmuştu. “Ben bilmiyordum... evet. Anladım.” Yeniden sessizliğe gömüldü. Adımları otlağa yaklaştıkça yavaşladı.</span></p>
				<p class="paragraf para-style-override-8"><span class="char-style-override-6">“Adam hakkındaki bildiklerinizi bana aktaracağınıza inanıyorum,” dedi Jamie nazikçe. MacDonald, Jamie’ye baktı. Jamie’nin isteği, MacDonald’ın bildiklerini, sohbet yoluyla ya da doğrudan öğrenmekti.</span></p>
				<p class="paragraf para-style-override-8"><span class="char-style-override-6">“Ben adamla şahsen tanışmadım,” dedi MacDonald kibarca. “Bildiklerimi geçen ay New Bern’deki bir toplantıda öğrendim.”</span></p>
				<p class="paragraf para-style-override-8"><span class="char-style-override-6">Bu toplantı, varlıklı bir armatör ve Vali’nin Kraliyet Kurulu’nun üyesi olan Davis Howell’ın evinde düzenlenen bir iskambil gecesiydi. Küçük ama seçkin parti lezzetli bir akşam yemeğiyle başlamış, ardından iskambil oynanmış, rom ve konyak aromalı sohbetler edilmişti.</span></p>
				<p class="paragraf para-style-override-8"><span class="char-style-override-6">Saat ilerledikçe puroların kokusu ağırlaşmış, sohbetler daha hesapsızlaşmıştı. Bay Butler’ın zenginliğinin kaynağı hakkında alaycı konuşmalar geçmişti. Adamlardan biri kıskançlığını dile getirirken, “Eğer cebinde Stephen Bonnet olsa...” diye söze başlayıp, bir arkadaşının dürtmesiyle lafını yarıda kesmişti.</span></p>
				<p class="paragraf para-style-override-8"><span class="char-style-override-6">“Bay Butler da o akşam orada mıydı?” diye sordu Jamie. İsim pek tanıdık değildi ama Butler Kraliyet Kurulu üyelerinden biriyse... kolonideki güç halkaları küçüktü; bu halkalardan birini halası ya da Farquard Campbell tanıyor olabilirdi.</span></p>
				<p class="paragraf para-style-override-8"><span class="char-style-override-6">“Hayır, değildi.” Otlağa ulaşmışlardı; MacDonald gözlerini aygırdan ayırmadan kollarını tırabzanın üzerine koydu. “Sanırım Edenton’da yaşıyor.”</span></p>
				<p class="paragraf para-style-override-8"><span class="char-style-override-6">Tıpkı Phillip Wylie gibi. Aygır -adı Lucas’tı- onlara doğru yaklaştı. Yumuşak siyah burun delikleri merakla açılmıştı. Jamie elini dost görünen ata uzatıp parlak çenesinin etrafına dokundu. Friesian atı gerçekten çok güzeldi, fark etmişti. Düşünceler aklında dönüp duruyordu.</span></p>
				<p class="paragraf para-style-override-8"><span class="char-style-override-6">Edenton, Albemarle Sound’daydı ve tekneyle kolayca ulaşılabilirdi. Bu yüzden Bonnet muhtemelen denizci ticaretine, beraberinde ise korsanlığa ve kaçakçılığa geri dönmüştü.</span></p>
				<p class="paragraf para-style-override-8"><span class="char-style-override-6">“Bonnet’ye ‘pis bir herif’ dediniz,” dedi Jamie, MacDonald’a dönerek. “Neden?”</span></p>
				<p class="paragraf para-style-override-8"><span class="char-style-override-6">“İskambil oynamayı bilir misiniz Albay Fraser?” MacDonald şüpheci gözlerle baktı. “Muhakkak tavsiye ederim. Rakibinin aklından geçenleri keşfetme bakımından satranca benziyor. Daha fazla kişiye karşı oynandığı için de ayrıca güzel.” Yüzündeki sert ifade bir anlığına hafif bir gülümsemeye dönüştü. “Bu şekilde para kazanabilmek ise en güzeli. Bunu satrançta yapamazsınız.”</span></p>
				<p class="paragraf para-style-override-8"><span class="char-style-override-6">“İskambil oynamayı biliyorum bayım,” dedi Jamie oldukça soğuk bir sesle.</span></p>
				<p class="paragraf para-style-override-8"><span class="char-style-override-6">MacDonald yarı maaşlı bir Binbaşı’ydı. Ne resmi bir görevi, ne de aktif bir birliği vardı. Bu tür insanların maaşlarını kumarla arttırmaları hiç de nadir rastlanan türden değildi. Jamie başını sallayarak MacDonald’ın sözlerine karşılık verdi. MacDonald da memnuniyetle aynı hareketi yaptı. İstediğini zamanı gelince söyleyecekti.</span></p>
				<p class="paragraf para-style-override-8"><span class="char-style-override-6">“Pekâlâ bayım. Bildiğiniz gibi, Bonnet’nin kim olduğuna dair bilgi toplamak ve gerçekten tavuğun yumurtladığı altın yumurta olup olmadığını öğrenmek istiyordum.”</span></p>
				<p class="paragraf para-style-override-8"><span class="char-style-override-6">MacDonald’ın arkadaşları yeniden dikkat kesilmişlerdi ve Jamie esrarengiz Bonnet hakkında -tanıştığı insanlarda bıraktığı etki dışında- başka bir şey öğrenememişti.</span></p>
				<p class="paragraf para-style-override-8"><span class="char-style-override-6">“İnsanların yaptıklarından olduğu kadar, söylemediklerinden bir şeyler öğrenirsiniz. Ya da nasıl söylediklerinden.” Jamie’nin cevabını beklemeden devam etti.</span></p>
				<p class="paragraf para-style-override-8"><span class="char-style-override-6">“Oyunda sekiz kişiydik. Üçü sohbet ediyordu ama gördüğüm kadarıyla Bay Bonnet hakkında bildikleri benimkilerden fazla değildi. Diğer ikisi ne bir şey biliyor, ne de konuyu önemsiyordu. Ama son ikisi sessizleştiler bayım.” Başını iki yana salladı. “Sanki şeytanın onları lanetlemesinden korkar gibi sustular.”</span></p>
				<p class="paragraf para-style-override-8"><span class="char-style-override-6">MacDonald’ın gözleri şüpheyle parlıyordu.</span></p>
				<p class="paragraf para-style-override-8"><span class="char-style-override-6">“Siz Bonnet’yi tanıyor musunuz?”</span></p>
				<p class="paragraf para-style-override-8"><span class="char-style-override-6">“Evet. Peki ya onu tanıyan iki bey kim?”</span></p>
				<p class="paragraf para-style-override-8"><span class="char-style-override-6">“Walter Priestly ve Hosea Wright,” diye cevapladı MacDonald. “İkisi de Vali’nin özel dostlarıdır.”</span></p>
				<p class="paragraf para-style-override-8"><span class="char-style-override-6">“Tüccarlar mı?”</span></p>
				<p class="paragraf para-style-override-8"><span class="char-style-override-6">“Diğer işlerinin yanında tüccarlık da yapıyorlar. İkisinin de depoları var; Wright’ın Edenton ve Plymouth’ta, Priestly’inki ise Charleston, Savannah, Wilmington ve Edenton’da. Priestly’nin Boston’da da işleri var,” diye ekledi MacDonald sonradan. “Ama onları pek az tanıyorum. Ah -Wright banker.”</span></p>
				<p class="paragraf para-style-override-8"><span class="char-style-override-6">Jamie başını salladı. Yürürken ellerini ceketinin altına sokmuştu; parmaklarını nasıl sıktığını kimse göremezdi.</span></p>
				<p class="paragraf para-style-override-8"><span class="char-style-override-6">“Sanırım Bay Wright’ı duymuştum,” dedi. “Phillip Wylie, bu isimde birinin kendi çiftliğinin yanında bir çiftliği olduğundan bahsetmişti.”</span></p>
				<p class="paragraf para-style-override-8"><span class="char-style-override-6">MacDonald başını sallayarak onayladı. Burnunun ucu kıpkırmızı olmuştu ve yanaklarında çatlamış küçük kan damarları görünüyordu. Kamplarda geçen yılların hediyesiydi bu.</span></p>
				<p class="paragraf para-style-override-8"><span class="char-style-override-6">“Evet, Four Chimneys’de.” Yan yan Jamie’ye baktı, düşünürken dilini arkadaki bir dişine değdirdi.</span></p>
				<p class="paragraf para-style-override-8"><span class="char-style-override-6">“Onu öldürmek mi istiyorsunuz yani?”</span></p>
				<p class="paragraf para-style-override-8"><span class="char-style-override-6">“Elbette hayır,” diye cevapladı Jamie. “Yüksek yerlerde tanıdıkları olan bir adamı öldürmek mi?”</span></p>
				<p class="paragraf para-style-override-8"><span class="char-style-override-6">MacDonald, Jamie’ye keskin bir bakış fırlattı. Sonra homurdanarak başka tarafa baktı.</span></p>
				<p class="paragraf para-style-override-8"><span class="char-style-override-6">“Evet. Doğru.”</span></p>
				<p class="paragraf para-style-override-8"><span class="char-style-override-6">Hiç konuşmadan uzun bir süre yan yana yürüdüler. İkisi de özel hesaplarıyla meşguldü birbirlerinin hesaplarının da farkındaydılar.</span></p>
				<p class="paragraf para-style-override-8"><span class="char-style-override-6">Bonnet’nin ilişkilerinin iki boyutu vardı; bir taraftan adamın bulunmasını kolaylaştıracaktı, diğer taraftan ise bu ilişkiler ölüm meselesini karıştıracaktı. Bu Jamie’yi durdurmaya yetmezdi -ve MacDonald bunun farkındaydı- ama kesinlikle üzerinde durulması gereken bir meseleydi.</span></p>
				<p class="paragraf para-style-override-8"><span class="char-style-override-6">MacDonald’ın kendisi bile başlı başına bir meseleydi. Bonnet’nin iş arkadaşları, birinin kâr kaynaklarını kesmek istediğini duyunca çok şaşıracaklar, bunu engellemek için ellerinden geleni yapacaklardı. Altın yumurtlayan tavuklarının tehdit edildiğini duyunca da yüklü bir para ödeyeceklerdi; bu ihtimal MacDonald’ın kesinlikle çok hoşuna gidecekti.</span></p>
				<p class="paragraf para-style-override-8"><span class="char-style-override-6">MacDonald’ı susturmanın hızlı bir yolu yoktu; Jamie rüşvet veremezdi ve bu her şekilde zayıf bir yoldu. Bir kez satın alınabilen bir adam, her zaman satılık demekti.</span></p>
				<p class="paragraf para-style-override-8"><span class="char-style-override-6">MacDonald’la göz göze gelip hafifçe gülümsedi, sonra kafasını çevirdi. Hayır, ona hizmet etmiş birini tehdit etmeye niyeti olsaydı bile, gözdağı vermek işe yaramayacaktı. O halde ne yapmalıydı? Sırf Wright’a, Priestly’ye ya da Butler’a söylemesin diye MacDonald’ı öldüremezdi.</span></p>
				<p class="paragraf para-style-override-8"><span class="char-style-override-6">Rüşvetle ya da cebren olmazsa, adamın çenesini kapatabilmek için geriye yalnızca şantaj kalıyordu. Şimdilik hakkında hiçbir şey bilmiyordu ama itibarını zedelemek için bir şeyler bulmalıydı. Binbaşı olarak yaşamış bir adamın muhakkak zayıf noktaları vardı. Ancak bu noktaları bulmak... Jamie’nin ne kadar zamanı vardı?</span></p>
				<p class="paragraf para-style-override-8"><span class="char-style-override-6">Bu düşünce bir başkasını doğurdu.</span></p>
				<p class="paragraf para-style-override-8"><span class="char-style-override-6">“Stephen Bonnet’yi sorup soruşturduğumu nereden duydunuz?” diye sordu aniden, MacDonald’ı daldığı düşüncelerden uyandırarak.</span></p>
				<p class="paragraf para-style-override-8"><span class="char-style-override-6">MacDonald omuzlarını silkti, şapkasını ve peruğunu düzeltti.</span></p>
				<p class="paragraf para-style-override-8"><span class="char-style-override-6">“Meyhanelerden tutun da mahkemelere kadar bir sürü farklı kaynaktan duydum bayım. Korkarım ki ilginizi herkes biliyor. Ama nedenini,” diye ekledi dikkatlice, yan yan bakarak, “bilmiyorlar.”</span></p>
				<p class="paragraf para-style-override-8"><span class="char-style-override-6">Jamie boğazının derinlerinden bir ses çıkardı. Araştırmalarını bu kadar geniş bir çevreye duyurması bazı yerlerde işine yarasa da zorlukları da beraberinde getirmişti. Eğer bütün kıyı kesimi onun Bonnet’yi aradığını biliyorsa, o halde bunu Bonnet de duymuştu.</span></p>
				<p class="paragraf para-style-override-8"><span class="char-style-override-6">Belki de bu kötü bir şeydi ama olmayabilirdi de. Brianna, Jamie’nin Bonnet’yi kendi kaderine terk etmesini söylemişti. Bu elbette saçmaydı. Jamie onunla bu konuda tartışmamış, yalnızca fikirlerini dinlemişti. Adam ölene kadar Brianna’nın bir şey duymasına gerek yoktu. Eğer Bonnet ölmeden önce Brianna’nın kulağına yanlışlıkla bir laf giderse... MacDonald konuşana kadar Jamie bütün olasılıkları kafasında evirip çevirdi.</span></p>
				<p class="paragraf para-style-override-8"><span class="char-style-override-6">“Kızınız... Bayan MacKenzie, değil mi?”</span></p>
				<p class="paragraf para-style-override-8"><span class="char-style-override-6">“Bir önemi var mı?” Sesindeki soğukluğu duyan MacDonald dudaklarını sıktı.</span></p>
				<p class="paragraf para-style-override-8"><span class="char-style-override-6">“Hayır. Elbette. Sadece... Bayan MacKenzie’yle konuşma fırsatım oldu ve onun... çok hoş olduğunu düşündüm. Ve- ” Durup boğazını temizledi. “Benim de bir kızım var,” dedi aniden. Durup Jamie’ye baktı.</span></p>
				<p class="paragraf para-style-override-8"><span class="char-style-override-6">“Öyle mi?” Jamie, MacDonald’ın evli olduğunu bilmiyordu. Muhtemelen de değildi. “İskoçya’da mı?”</span></p>
				<p class="paragraf para-style-override-8"><span class="char-style-override-6">“İngiltere’de. Annesi İngiliz.” Askerin yıpranmış cildinde soğuktan çizgiler oluşmuştu. Şimdi ise bu izler daha da derinleşmişti. Parlak mavi gözlerini, arkalarındaki puslu gökyüzüyle aynı renk olan Jamie’nin gözlerinden ayırmadı.</span></p>
				<p class="paragraf para-style-override-8"><span class="char-style-override-6">Jamie’nin omurgasında oluşan gerginlik yavaş yavaş çözünüyordu. Omuzlarını silker gibi kaldırıp indirdi. MacDonald çok hafif bir şekilde başını salladı. İki adam hiç tartışmadan dönüp eve doğru yürümeye başladılar. Yol boyunca konuştukları tek konu çivitotunun fiyatı, Massachusetts’den son haberler ve mevsim normallerine göre şaşırtıcı bir şekilde yumuşak olan hava oldu.</span></p>
				<p class="paragraf para-style-override-8"><span class="char-style-override-6">“Kısa bir süre önce karınızla konuşmuştum,” dedi MacDonald. “Çekici ve çok cana yakın bir kadın. Şanslı bir adamsınız bayım.”</span></p>
				<p class="paragraf para-style-override-8"><span class="char-style-override-6">“Ben de öyle düşünüyorum,” dedi Jamie, MacDonald’a bir bakış fırlatıp.</span></p>
				<p class="paragraf para-style-override-8"><span class="char-style-override-6">Asker nazikçe öksürdü.</span></p>
				<p class="paragraf para-style-override-8"><span class="char-style-override-6">“Bayan Fraser, Vali’ye benim için bir tavsiye mektubu yazmayı önerdi. Son çatışma tehdidinden sonra, benim gibi deneyimli birinin bir şeyler yapabileceğini düşündü... anlıyor musunuz?”</span></p>
				<p class="paragraf para-style-override-8"><span class="char-style-override-6">Jamie gayet güzel anlıyordu. Claire’in böyle bir şey önermiş olduğuna pek inanmasa da adamın istediği şeyin bu kadar kolay olmasına sevinmişti.</span></p>
				<p class="paragraf para-style-override-8"><span class="char-style-override-6">“Hemen yapılabilir,” diyerek MacDonald’ı rahatlattı. “Bu öğleden sonra, düğünden sonra görüşelim. Size mektubu hemen vereceğim.”</span></p>
				<p class="paragraf para-style-override-8"><span class="char-style-override-6">Duyduklarına çok mutlu olan MacDonald başını eğdi.</span></p>
				<p class="paragraf para-style-override-8"><span class="char-style-override-6">Depoya giden yola ulaştıklarında, MacDonald, Jamie’ye veda edip aynı yönden gelen Duncan Innes’in yanından geçerek uzaklaştı. Duncan, bağırsakları morina balığı gibi düğümlenmiş gibi görünüyordu.</span></p>
				<p class="paragraf para-style-override-8"><span class="char-style-override-6">“İyi misin Duncan?” diye sordu Jamie, arkadaşına endişeli gözlerle bakarak. Havanın soğukluğuna rağmen Innes’in alnında ter damlaları vardı ve yanakları solgundu. Jamie eğer Duncan sıtmaya yakalandıysa, bulaşıcı olmamasını umdu.</span></p>
				<p class="paragraf para-style-override-8"><span class="char-style-override-6">“Hayır,” dedi Innes, sorusuna cevap olarak. “Hayır, ben... Mac Dubh, seninle konuşmam gerek.”</span></p>
				<p class="paragraf para-style-override-8"><span class="char-style-override-6">“Elbette, </span><span class="italik char-style-override-6">a charaid</span><span class="char-style-override-6">.” Adamın görüntüsüyle telaşlanan Jamie, Duncan’a destek olmak için kolundan tuttu. “Karımı getireyim mi? Viskiye ihtiyacın var mı?” Zaten epey bir viski içtiği kokusundan belli oluyordu. Ama bu bir damat için hiç de şaşırtıcı bir davranış değildi. Rahatsızlanmasının nedeni içki değil, başka bir şey olmalıydı. Belki evvelki akşam yediği bozuk bir midyeydi...</span></p>
				<p class="paragraf para-style-override-8"><span class="char-style-override-6">Innes başını iki yana salladı. Yutkundu, sanki boğazına sert bir şey takılmış gibi suratını ekşitti. Bu kez burnundan nefes almayı denedi. Bir şeye hazırlanır gibi omuzlarını serbest bıraktı.</span></p>
				<p class="paragraf para-style-override-8"><span class="char-style-override-6">“Hayır, Mac Dubh, benim sana ihtiyacım var. Tavsiyelerine...”</span></p>
				<p class="paragraf para-style-override-8"><span class="char-style-override-6">“Tabii ki Duncan.” Telaşı, yerini meraka bırakmıştı. Duncan’ın kolunu bıraktı. “Sorun nedir dostum?”</span></p>
				<p class="paragraf para-style-override-8"><span class="char-style-override-6">“Düğün... düğün gecesi,” dedi Duncan. “Ben...” Birilerinin yollarına çıkıp depoya doğru ilerlediklerini görünce birden sustu.</span></p>
				<p class="paragraf para-style-override-8"><span class="char-style-override-6">“Şu taraftan.” Jamie, etrafı tuğla duvarlarla kaplı olduğu için oldukça güvenli olan sebze bahçesine doğru döndü. </span><span class="italik char-style-override-6">Düğün gecesi mi?</span><span class="char-style-override-6"> Hem rahatlamış, hem de meraklanmıştı. Duncan hiç evlenmemişti ve Ardsmuir’de beraberlerken, diğer erkekler gibi kadınlardan hiç söz etmezdi. O zamanlar bu suskunluğunun yalnızca mütevazılığından kendini tutuyor olmasına bağlamıştı. Ama belki de... ama hayır, Duncan elli yaşını geçmişti; elbette karşısına böyle bir fırsat geçmişti.</span></p>
				<p class="paragraf para-style-override-8"><span class="char-style-override-6">Geriye iki seçenek kalıyordu; oğlancılık ve belsoğukluğu. Ancak Jamie, Duncan’ın oğlanlardan hoşlanmadığına yemin edebilirdi. Elbette durum biraz tuhaftı ama Claire’in bunu halledebileceğine yürekten inanıyordu. Bu korkusunun nedeninin frengiden değil, muhallebi çocuğu olmasından kaynaklandığını umdu. Frengi, acımasız bir salgın hastalıktı.</span></p>
				<p class="paragraf para-style-override-8"><span class="char-style-override-6">“İşte, </span><span class="italik char-style-override-6">a charaid</span><span class="char-style-override-6">,” dedi, Duncan’ı soğanlıklara doğru çekerek. “Burada bizi kimse rahatsız etmez. Şimdi, sorunun nedir?”</span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-49-backlink" id="footnote-225-49">49</a>	<span class="dip-notlar" style="font-size:1em;">Yunan mitolojisinde Medusa’yı öldürüp Andromeda’yı kurtaran karakter.</span></p>
					</div>
				</div>
			</div>
		</div>
	</body>
</html>