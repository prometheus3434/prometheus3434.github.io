<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-28.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-28.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-3-2"><span class="bold">27 ÖLÜM GELİYORUM DİYOR</span></p>
				<p class="paragraf"/>
				<p class="paragraf para-style-override-8"><span class="char-style-override-6">Adamlar kalkıp, yemeklerini yiyip, kamplarını -insanı çıldırtacak kadar yavaş bir şekilde- toplayıp atlarına binerken sabrımı zar zor korudum. Sonunda kendimi yeniden buz gibi bir sabahta at üzerinde buldum. İçime çektikçe hava sanki param parça olacakmış gibiydi.</span></p>
				<p class="paragraf para-style-override-8"><span class="char-style-override-6">“Pekâlâ,” dedim söze başlayarak. Atım Jamie’nin atının yanında yürüyordu. “Konuş.”</span></p>
				<p class="paragraf para-style-override-8"><span class="char-style-override-6">Jamie bana bakıp gülümsedi. Yorgunluğu yüzünden okunuyordu ama sert rüzgâr -ve çok sert kahve- onu ayıltmıştı. Sorunlu geçen geceye rağmen kendimi hızlı ve toparlanmış hissediyordum. Kan tenimin altına nüfuz etmiş, yanaklarım al al olmuştu.</span></p>
				<p class="paragraf para-style-override-8"><span class="char-style-override-6">“Roger’ı beklemek istemiyor musun?”</span></p>
				<p class="paragraf para-style-override-8"><span class="char-style-override-6">“Ona sonra söylerim ya da sen söylersin.” Yan yana üç kişi at binemezdik; diğerlerinin bizi duyamayacağı şekilde bir süreliğine yan yana sürebilmemizin nedeni, yağmurun arkasında yamaçtan aşağı uzanan patikada çakıl taşları bırakmış olmasıydı. Atımı Jamie’nin atının yanına götürdüm.</span></p>
				<p class="paragraf para-style-override-8"><span class="char-style-override-6">Jamie elini yüzüne sürüp sanki yorgunluğu üzerinden atmak ister gibi silkindi.</span></p>
				<p class="paragraf para-style-override-8"><span class="char-style-override-6">“Evet,” dedi. “Kardeş olduklarını biliyorsun, değil mi?”</span></p>
				<p class="paragraf para-style-override-8"><span class="char-style-override-6">“Fark ettim, evet. Diğeri hangi cehennemden çıktı?”</span></p>
				<p class="paragraf para-style-override-8"><span class="char-style-override-6">“Şuradan.” Çenesini kaldırıp batıyı işaret etti. Aşağıdaki çukurda saklı kalmış küçük bir koy vardı. Ağaçların arasından çayırların ve akarsuların geçtiği, bakir doğanın ortasındaki doğal açıklıklardan biriydi. Koyun kenarındaki ağaçlardan ince bir tabaka duman yükselmiş, soğuk ve donuk havada dikkati üzerine çekmişti.</span></p>
				<p class="paragraf para-style-override-8"><span class="char-style-override-6">Gözlerimi kısarak küçük bir çiftlik evini andıran, dışında da birkaç tane köhne bina bulunan yapıya baktım. Ben manzaraya bakarken küçük bir siluet evden fırlayıp barakalardan birine doğru seğirtti.</span></p>
				<p class="paragraf para-style-override-8"><span class="char-style-override-6">“Gittiğini yeni fark ediyorlar,” dedi Jamie sert bir sesle. “Neyse ki tuvalete ya da keçileri sağmaya gittiğini sanacaklar.”</span></p>
				<p class="paragraf para-style-override-8"><span class="char-style-override-6">Keçileri olup olmadığını nereden bildiğini sormadım.</span></p>
				<p class="paragraf para-style-override-8"><span class="char-style-override-6">“Orası evleri mi? Josiah ve kardeşinin?”</span></p>
				<p class="paragraf para-style-override-8"><span class="char-style-override-6">“Öyle de denebilir Sassenach. Hizmetçi olarak çalışıyorlardı.”</span></p>
				<p class="paragraf para-style-override-8"><span class="char-style-override-6">“Çalışıyorlardı mı?” dedim şüpheyle. Kardeşlerin yaptıkları anlaşmanın süresinin dün gece dolduğundan şüphelenmiştim.</span></p>
				<p class="paragraf para-style-override-8"><span class="char-style-override-6">Jamie omzunu silkip akan burnunu koluna sildi.</span></p>
				<p class="paragraf para-style-override-8"><span class="char-style-override-6">“Evet, birileri onları yakalamadığı sürece.”</span></p>
				<p class="paragraf para-style-override-8"><span class="char-style-override-6">“Sen Josiah’yı yakaladın,” dedim. “Sana ne söyledi?”</span></p>
				<p class="paragraf para-style-override-8"><span class="char-style-override-6">“Gerçekleri,” dedi. Dudaklarının kenarının titrediğini gördüm. “En azından ben öyle tahmin ediyorum.”</span></p>
				<p class="paragraf para-style-override-8"><span class="char-style-override-6">Çocuğun dehşete kapılmış hırıltıları yüzünden karanlığın içinde peşine düşmüş, sonunda kayalarla dolu bir çukura düşürüp yakalamıştı. Donan çocuğu şalına sarmalayıp oturtmuş -matarasındaki viskiden aldığı yudumlarla daha da artan- sert ve sabırlı tavırlarıyla sonunda hikâyeyi anlattırmayı başarmıştı.</span></p>
				<p class="paragraf para-style-override-8"><span class="char-style-override-6">“Annesi, babası ve altı çocuk göçmenlermiş. Yolculuğu yalnızca bu ikizler sağ salim atlatmışlar; geri kalanlar denizde hastalıktan ölmüşler. Burada akrabaları yokmuş -ya da gemide hiç tanıdıkla karşılaşmamışlar- ve geminin sahibi onları satmış. Ücret ailenin yolculuğuna yetmezmiş, çocuklar da otuz yıllığına çıraklık sözleşmesi yapmışlar.”</span></p>
				<p class="paragraf para-style-override-8"><span class="char-style-override-6">Bunu söylerken sesi oldukça heyecansızdı; böyle şeyler olurdu. Yaptıklarını biliyordum ama yorum yapmadan kabul etmek de istemiyordum.</span></p>
				<p class="paragraf para-style-override-8"><span class="char-style-override-6">“Otuz yıl mı! Ama bu… O sırada kaç yaşındaymışlar?”</span></p>
				<p class="paragraf para-style-override-8"><span class="char-style-override-6">“İki ya da üç,” dedi.</span></p>
				<p class="paragraf para-style-override-8"><span class="char-style-override-6">Hayretler içinde kalmıştım. Temelde yatan trajediyi geçersek, hafifletici birkaç neden olabilirdi belki; eğer çocuk satıcısı onların ihtiyaçlarını karşılamak için bunu yaptıysa... ama Josiah’nın kaburgalarının sayıldığını ve bacaklarının eğikliğini hatırlıyordum. İhtiyaçları karşılanmış gibi durmuyorlardı. Ama sıcak evlerinden gelmiş olan bir sürü çocuk da tıpkı Josiah gibiydi.</span></p>
				<p class="paragraf para-style-override-8"><span class="char-style-override-6">“Josiah’nın anne ve babasının kim olduğuna, nereden geldiklerine, adlarının ne olduğuna dair en ufak bir fikri yok,” dedi Jamie. Öksürüp boğazını temizledi.</span></p>
				<p class="paragraf para-style-override-8"><span class="char-style-override-6">“Kendi ismi ve kardeşinin ismi -kardeşinin ismi Keziah- dışında hiçbir şey bilmiyor. Beardsley onları alan adamın adı ama çocuklar İskoçlar mı, İngilizler mi, İrlandalılar mı, bilmiyorlar. İsimlerine bakılacak olunursa, Alman ya da Polonyalı değiller.”</span></p>
				<p class="paragraf para-style-override-8"><span class="char-style-override-6">“Hmm.” Ağzımdan çıkan düşüncelerle dolu bir buhar bulutu, bir anlığına aşağıdaki çiftlik evini kararttı. “Demek Josiah kaçtı. Herhalde bunun başparmağındaki işaretle ilgisi vardır?”</span></p>
				<p class="paragraf para-style-override-8"><span class="char-style-override-6">Jamie başıyla onayladı. Atı yokuşu iniyor, Jamie de çakıl zemine bakıyordu. Molozların içindeki siyah çamurlar küf mantarlarını andırıyordu.</span></p>
				<p class="paragraf para-style-override-8"><span class="char-style-override-6">“Peynir çalmış, dürüstçe söyledi.” Bir an yüzünde bir gülümseme oluştu. “Brownsville’deki bir mandıradan çalmış ama mandıracı kız onu görmüş. Aslında kız peyniri diğer kardeşin çaldığını sanmış ama...” Jamie kızıl kaşlarını çattı.</span></p>
				<p class="paragraf para-style-override-8"><span class="char-style-override-6">“Belki de Josiah düşündüğüm kadar dürüst değildir. Her iki şekilde de çocuklardan biri peyniri çalmış; Beardsley ikisini de yakalayıp şerifi çağırmış. Suçu üstlenip cezalandırılan Josiah olmuş.”</span></p>
				<p class="paragraf para-style-override-8"><span class="char-style-override-6">İki yıl önce olan bu olaydan sonra çocuk çiftlikten kaçmış. Josiah’nın kafasında hep yaşamak için bir yer bulur bulmaz geri dönüp kardeşini kurtarmak varmış. Jamie’nin teklifi ilaç gibi gelmiş ve o da geri dönmek için Toplantı’dan ayrılmış.</span></p>
				<p class="paragraf para-style-override-8"><span class="char-style-override-6">“Bizi yamaçta bulduğunda yaşadığı şaşkınlığı düşünsene,” dedi Jamie, esnedi. Burnunu sildi, gözleri yaşarmıştı. “Yakınlarda bir yerde pusuya yatmış, biz gidene kadar beklese mi yoksa çiftliğe doğru yolu çıkıp çıkmayacak mıyız, karar vermek için beklemiş. Eğer çiftliğe gitseydik biz diğerlerinin dikkatini dağıtırken o da kardeşini kaçırabilirmiş.”</span></p>
				<p class="paragraf para-style-override-8"><span class="char-style-override-6">“Yani sen de onunla gidip kardeşini kaçırmaya yardım ettin.” Soğuktan burnum akıyordu. Tek elimle mendilimi aldım, atım Bayan Domuzcuk’un sümkürürken bizi tepetaklak dağdan aşağı atmayacağına güveniyordum. Mendilimin üzerinden Jamie’ye baktım. Burnu hâlâ ıslak ve kırmızıydı ama elmacık kemikleri sabah güneşiyle kızarmıştı. Bütün geceyi buz gibi bir ormanda geçirmiş bir erkeğe göre oldukça neşeli görünüyordu. “Eğlenceliydi, değil mi?”</span></p>
				<p class="paragraf para-style-override-8"><span class="char-style-override-6">“Ah, evet, öyleydi. Yıllardır böyle bir şey yapmamıştım.” Sırıtmaya başlayan Jamie’nin gözleri mavi üçgenlere dönüştü. “Çocukken Dougal’la Grantler’in topraklarına girişimizi hatırladım. Karanlığın içinde sürünüp hiç ses çıkarmadan ahırın içine sızıyorduk. Tanrım, ineği almadan önce kendimi durdurmam gerekmişti. Ya da eğer inekleri varsa, durdurmam gerekecekti.”</span></p>
				<p class="paragraf para-style-override-8"><span class="char-style-override-6">Burnumu çekip kahkaha attım.</span></p>
				<p class="paragraf para-style-override-8"><span class="char-style-override-6">“Sen tam bir haydutsun Jamie,” dedim.</span></p>
				<p class="paragraf para-style-override-8"><span class="char-style-override-6">“Haydut mu?” dedi, şaşkın bir şekilde. “Ben çok dürüst bir adamım Sassenach. Ya da en azından istediğimde oluyorum,” diye düzeltti. Kimsenin bizi duymadığından emin olmak için arkasına baktı.</span></p>
				<p class="paragraf para-style-override-8"><span class="char-style-override-6">“Gerçekten çok dürüstsün,” dedim. “Kendi iyiliğin için fazla bile dürüstsün. Yalnızca kanunlara çok saygılı değilsin.”</span></p>
				<p class="paragraf para-style-override-8"><span class="char-style-override-6">Bu tespitim biraz rahatını kaçırmış gibiydi. Yüzünü asıp boğazından memnuniyetsizliğini belirten İskoçça bir söz ya da balgam çıkartma girişimi olarak yorumlanabilecek bir ses çıkardı. Öksürdü, sonra atını dizginleyip üzengilerinin üzerinde yükseldi. Şapkasını yokuşun biraz yukarısında olan Roger’a doğru salladı. Roger da aynısını yapıp atının burnunu bize doğru çevirdi.</span></p>
				<p class="paragraf para-style-override-8"><span class="char-style-override-6">Atımı Jamie’nin yanına sürüp dizginleri boynunun üzerine bıraktım.</span></p>
				<p class="paragraf para-style-override-8"><span class="char-style-override-6">“Roger’a adamları Brownsville’e götürmelerini söyleyeceğim,” dedi Jamie. Eyere oturdu, “Ben de o sırada Beardsleyler’i çağıracağım. Benimle mi geleceksin, yoksa Roger’la mı, Sassenach?”</span></p>
				<p class="paragraf para-style-override-8"><span class="char-style-override-6">“Ah, seninle gelirim,” dedim tereddüt etmeden. “Şu Beardsleyler nasıl insanlarmış, bir göreyim.”</span></p>
				<p class="paragraf para-style-override-8"><span class="char-style-override-6">Jamie gülümseyip saçlarını tek eliyle düzelttikten sonra şapkasını taktı. Boynunu ve kulaklarını soğuktan korumak için şapkasını iyice aşağı doğru çekmişti. Saçları sabah güneşinde erimiş bakır gibi parlıyordu.</span></p>
				<p class="paragraf para-style-override-8"><span class="char-style-override-6">“Josiah kötü muamele gördüklerini söyledi mi?” Josiah’nın çiftlikten ayrılmasının nedeni yalnızca peynir çalmış olması mıydı, merak etmiştim.</span></p>
				<p class="paragraf para-style-override-8"><span class="char-style-override-6">Jamie olumsuz bir şekilde başını salladı.</span></p>
				<p class="paragraf para-style-override-8"><span class="char-style-override-6">“Sormadım. O da söylemedi. Düşün Sassenach, düzgün bir evi terk edip ormanda tek başına yaşar mıydın? Soğuk yapraklardan kendine yatak yapıp avlanmayı öğrenene kadar kurtçuk ve çekirge yer miydin?”</span></p>
				<p class="paragraf para-style-override-8"><span class="char-style-override-6">Atını dürtüp yokuştan yukarı çıkarak Roger’ın yanına gitti. Düşüncelerimle baş başa kalmıştım. Birkaç dakika sonra geri döndü. Aklımda beliren bir başka soruyla atımı yanına yanaştırdım.</span></p>
				<p class="paragraf para-style-override-8"><span class="char-style-override-6">“Eğer işler onu evi terk etmeye zorlayacak kadar kötü gittiyse, kardeşi neden onunla gitmedi?”</span></p>
				<p class="paragraf para-style-override-8"><span class="char-style-override-6">Jamie şaşkın gözlerle bana baktı, sonra biraz vahşi bir tavırla gülümsedi.</span></p>
				<p class="paragraf para-style-override-8"><span class="char-style-override-6">“Keziah sağır, Sassenach.”</span></p>
				<p class="paragraf para-style-override-8"><span class="char-style-override-6">Josiah’nın anlattığına göre doğuştan sağır değilmiş; ikizi duyma yetisini beş yaşlarında başından geçen bir yaralanma sonucu kaybetmiş. Keziah o günden sonra konuşabilmiş ama çok gürültülü sesler dışında hiçbir şey duyamaz olmuş; yaprakların hışırtısıyla ayak seslerini ayırt edemiyor, ne avlanabiliyor, ne de takip edilmekten kurtulabiliyormuş.</span></p>
				<p class="paragraf para-style-override-8"><span class="char-style-override-6">“Keziah’nın onu anladığını söylüyor ve hiç şüphesiz ki anlıyor. Ahıra girdiğimizde çocuk merdivenden çatıya çıkarken ben aşağıda durup onu izledim. Hiç ses duymadım ama bir dakika içinde iki çocuk da aşağı, yanıma inmişlerdi. Keziah ayılmak için gözlerini ovuşturuyordu. İkiz olduklarını anlamamıştım; yan yana durduklarında ne kadar benzediklerini fark ettim.”</span></p>
				<p class="paragraf para-style-override-8"><span class="char-style-override-6">“Keziah pantolonunu neden getirmemiş, merak ettim,” dedim. Beni şaşırtan bir konuya parmak basmak istemiştim.</span></p>
				<p class="paragraf para-style-override-8"><span class="char-style-override-6">Jamie güldü.</span></p>
				<p class="paragraf para-style-override-8"><span class="char-style-override-6">“Sordum. Görünüşe göre geçen gece pantolonunu çıkarıp samanların üzerine koymuş. Ahırdaki kedilerden biri de pantolonunun üzerine yavrulamış. O da kediyi rahatsız etmek istememiş.”</span></p>
				<p class="paragraf para-style-override-8"><span class="char-style-override-6">Soluk çıplak ayaklarını, mora çalan mavi derisini hatırlayıp huzursuz bir şekilde güldüm.</span></p>
				<p class="paragraf para-style-override-8"><span class="char-style-override-6">“Kibar bir çocuk. Peki ya ayakkabıları?”</span></p>
				<p class="paragraf para-style-override-8"><span class="char-style-override-6">“Yoktu.”</span></p>
				<p class="paragraf para-style-override-8"><span class="char-style-override-6">Artık yokuşun sonuna ulaşmıştık. Yön tayin edilip, buluşma ayarlanıp, vedalar da edildikten sonra atlar Jamie’nin etrafında dönmeye başladılar. Sonra Roger -kendinden emin bir biçimde- dişlerinin arasından ıslık çalıp diğerlerini çağırmak için şapkasını salladı. Biraz uzaklaştıktan sonra dönüp arkasına baktığını fark ettim.</span></p>
				<p class="paragraf para-style-override-8"><span class="char-style-override-6">“Onu gerçekten takip edip etmeyeceklerinden emin değil,” dedi Jamie, Roger’ı seyrederken. Eleştirel bir şekilde başını salladı, sonra omuzlarını silkip dikkatini dağıtmaya çalıştı. “Her neyse. Başının çaresine bakar ya da bakamaz.”</span></p>
				<p class="paragraf para-style-override-8"><span class="char-style-override-6">“Bakar bakar,” dedim, geçen geceyi düşünerek.</span></p>
				<p class="paragraf para-style-override-8"><span class="char-style-override-6">“Böyle düşündüğüne sevindim Sassenach. Haydi, o zaman.” Dilini şaklatıp atını mahmuzladı.</span></p>
				<p class="paragraf para-style-override-8"><span class="char-style-override-6">“Eğer Roger’ın bu işi halledemeyeceğini düşünüyorsan, neden onu tek başına yolluyorsun?” O önümde yol alırken arkasından seslendim. Aramızda duran cılız koruluğa doğru döndüm. Çiftlik artık görünmüyordu. “Neden adamlarını bir arada tutup onları Brownsville’e kendin götürmüyorsun?”</span></p>
				<p class="paragraf para-style-override-8"><span class="char-style-override-6">“Birincisi, eğer ona fırsat vermezsem asla öğrenemez. İkincisi...” Durdu, dönüp bana baktı. “İkincisi, herkesin Beardsleyler’e gelmesini ve kayıp hizmetkârlarını öğrenmelerini istemedim. Kamptaki herkes geçen gece Josiah’yı gördü, değil mi? Eğer kayıp bir çocuk varsa ve o çocuk bir anda ormanın içinde beliriyorsa, sonuçlarına katlanmak zorundasındır, öyle değil mi?”</span></p>
				<p class="paragraf para-style-override-8"><span class="char-style-override-6">Arkasına dönüp çam ağaçlarının arasına doğru ilerlerken ben de onu takip ettim. Çiy taneleri iğnelerin üzerinde elmas gibi parlıyordu. Üzerimizdeki dallardan küçük buz parçaları düşüyor, düştükleri yerlerimi diken diken ediyorlardı.</span></p>
				<p class="paragraf para-style-override-8"><span class="char-style-override-6"> “Er ya da geç biri onun yanındayken Josiah’tan bahsedecektir,” diyerek karşı çıktım.</span></p>
				<p class="paragraf para-style-override-8"><span class="char-style-override-6">Arkasına dönmeden olumsuz bir anlamda başını salladı.</span></p>
				<p class="paragraf para-style-override-8"><span class="char-style-override-6">“Ne söyleyecekler ki? Çocuğu kaçıp giderken gördüler. Onlar çocuğun çoktan sırra kadem bastıklarını biliyorlar.”</span></p>
				<p class="paragraf para-style-override-8"><span class="char-style-override-6">“Kenny Lindsay onları geri getirdiğinde ikisini de gördü.”</span></p>
				<p class="paragraf para-style-override-8"><span class="char-style-override-6">Jamie omuzlarını silkti.</span></p>
				<p class="paragraf para-style-override-8"><span class="char-style-override-6">“Evet, atlara eyerlerini yerleştirirken Kenny’yle biraz konuştum. Hiçbir şey söylemeyecek.” Haklıydı, biliyordum. Kenny Ardsmuirli adamlarından biriydi; Jamie’nin emirlerine sorgusuz sualsiz uyacaktı.</span></p>
				<p class="paragraf para-style-override-8"><span class="char-style-override-6">“Hayır,” dedi Jamie, atını büyük bir ustalıkla kayanın etrafından dolandırdı, “Josiah bana, Beardsley’in Kızılderililerle çalışan bir tüccar olduğunu söyledi -Cherokee köylerine mal götürüyormuş. Bilmediğim şey ise şu anda evde olup olmadığı. Eğer evdeyse… ” Derin bir nefes aldı, soğuk hava ciğerlerine dolduğunda bir anda öksürmeye başladı.</span></p>
				<p class="paragraf para-style-override-8"><span class="char-style-override-6">“Adamları yollamamın diğer bir nedeni de bu,” diyerek devam etti. Hafif hafif hırıltılar çıkartıyordu. “Yarına kadar onlara katılmayacağız sanırım. O zamana kadar Brownsville’de içmek ve sosyalleşmek için bir geceleri olacak; çocuğu hatırlamayacaklardır bile. Beardsley’in yakınlarında da bu konuyu konuşmak zaten işlerine gelmez. Neyse ki bir şey söylenmeden önce biz çoktan uzaklaşmış olacağız.”</span></p>
				<p class="paragraf para-style-override-8"><span class="char-style-override-6">Beardsley’in gece bizi ağırlayacak kadar misafirperver olduğuna çok inanıyordu. Ormanın derinliklerinde bu oldukça mantıklı bir beklentiydi. Öksürmesini dinlerken eğer gerekirse geceleyin göğsüne oturup hoşuna gitsin gitmesin ayı yağıyla yağlamaya karar verdim.</span></p>
				<p class="paragraf para-style-override-8"><span class="char-style-override-6">Ağaçların dışına çıktığımızda önümüzdeki çiftlik evine kuşkuyla baktım. Düşündüğümden daha küçük ve salaştı. Önünde kırık bir basamak, bel vermiş bir veranda ve yıkık dökük çatının üzerinde ise yarım yamalak kalmış tahta kiremitler vardı. Sonuçta daha kötü yerlerde de uyumuştum ve muhtemelen daha da uyuyacaktım.</span></p>
				<p class="paragraf para-style-override-8"><span class="char-style-override-6">Küçük ahırın kapısı ardına kadar açıktı ama herhangi bir yaşam belirtisi yoktu. Bacadan tüten duman dışında etrafta hiçbir şey yoktu.</span></p>
				<p class="paragraf para-style-override-8"><span class="char-style-override-6">Tam anlamıyla doğru olmasa da Jamie’ye söylediğimin arkasındaydım. Dürüst ve kanunlara saygılıydı -tabii yalnızca saygı duymayı seçtiklerine karşı. Kralın koyduğu bir kanun onun nazarında kanun değildi. O daha çok yazısız kanunlar için canını vermeye hazırdı.</span></p>
				<p class="paragraf para-style-override-8"><span class="char-style-override-6">Eşya hukukunun, diğer insanlara göre Dağlı bir yağmacı için daha az şey ifade etmesine rağmen, malını kanundan kaçırmasına yardım ettiği bir adamdan misafirperverlik ve sadakat istemek üzere olduğu gözümden -ve onun gözünden- kaçmamıştı. Jamie’nin böylesi bir anlaşmaya karşı çıkmayacağını biliyordum.</span></p>
				<p class="paragraf para-style-override-8"><span class="char-style-override-6">“Josiah’ya yardım etmeye neden karar verdin?” diye sordum evin önündeki mısır tarlasına doğru ilerlerken. Kuru saplar atların ayaklarına takılıyor, buz kütleleri kuru yaprakların üzerinde ışıldıyorlardı.</span></p>
				<p class="paragraf para-style-override-8"><span class="char-style-override-6">Jamie şapkasını çıkarıp önündeki eyere koydu, buluşmaya hazırlanmak için saçlarını topladı.</span></p>
				<p class="paragraf para-style-override-8"><span class="char-style-override-6">“Eğer bu yola baş koyduysa, devam etmesini söyledim. Ama şayet Tepe’ye gelmeyi seçerse -tek başına ya da kardeşiyle- başparmağındaki izden onu kurtarmamız gerekiyordu. Çünkü bu dedikodulara neden olur ve bu dedikodular da Beardsley’in kulağına giderdi.”</span></p>
				<p class="paragraf para-style-override-8"><span class="char-style-override-6">Derin bir nefes alıp verdi. Nefesinin buharı başının etrafını kapladı. Sonra yüzünde ciddi bir ifadeyle dönüp bana baktı.</span></p>
				<p class="paragraf para-style-override-8"><span class="char-style-override-6">“Çocuk hiç tereddüt etmedi, biliyordu. Ve sana söyleyeyim mi Sassenach, bir erkek bir kez aşktan ya da cesaretten çaresiz bir şekilde davranabilir ama... bu o kadarıyla kalmaz. Bir kez yaptıysan, bir kez daha yaptığında nasıl hissedeceğini gayet iyi bilirsin.”</span></p>
				<p class="paragraf para-style-override-8"><span class="char-style-override-6">Cevabımı beklemeden önüne dönüp avluya doğru yol aldığında güvercinler sağa sola uçuştular. Atının üzerinde dik oturdu, omuzlarını geriye attı. Sırtındaki yara izlerinden eser kalmamıştı. Ama ben gayet farkındaydım.</span></p>
				<p class="paragraf para-style-override-8"><span class="char-style-override-6">Suyun yüzeyi yüzü, insanın kalbi insanı yansıtır. Cesaret kanunu onun uğruna yaşadığı tek kanundu.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Verandadaki bir sürü tavuk öfkeden kabarmıştı. Biz atlarımızdan inerken birbirlerine kem gözlerle bakıyorlardı. Hava çok soğuktu ve güneş ışığını kaybetmek istemedikleri için tek yaptıkları bizden uzakta bir o yana bir bu yana dolanıp durmaktı. Verandada bulunan birçok tahta kırıktı. Avlu, sanki biri onarmaya çalışmış da zaman bulamayıp yarım bırakmış gibi yontulmuş tahtalarla ve etrafa dağılmış çivilerle doluydu. Bu erteleme epey bir zaman önce gerçekleşmiş gibiydi; çiviler paslanmış, yeni kesilen tahtalar nemden parçalanmıştı.</span></p>
				<p class="paragraf para-style-override-8"><span class="char-style-override-6">“Ev!” diye bağırdı Jamie. Avlunun tam ortasında durdu. Yabancı bir eve yaklaşmadan önce böyle bağırılırdı; dağlardaki birçok insan misafirperver de olsa, yabancılara tedbirli yaklaşıp iyi niyetlerinden bir silah mesafesi uzaklığında emin olmak isteyenlerin sayısı da azımsanamayacak miktardaydı. </span></p>
				<p class="paragraf para-style-override-8"><span class="char-style-override-6">Bunu bildiğim için Jamie’nin arkasında belli bir mesafede durdum ama görünülebilir olduğumdan emin olmak için eteklerimi gösterişli bir biçimde savurup, iyi niyetimizi belli etmek için cinsiyetimi vurguladım.</span></p>
				<p class="paragraf para-style-override-8"><span class="char-style-override-6">Kahretsin, kahverengi yün eteğimde küçük bir delik vardı. Belli ki kamp ateşinden üzerime kıvılcım sıçramıştı. Herkesin, kadınları doğası gereği zararsız görüyor olmasının ne tuhaf olduğunu düşünerek yanan noktayı eteğimin kıvrımlarının içine gizledim. Eğer niyeti bozmuş olsaydım, Tepe’nin bir yanından öte yanına kadar olan bütün evleri soyabilir, bütün talihsiz aileleri öldürebilirdim.</span></p>
				<p class="paragraf para-style-override-8"><span class="char-style-override-6">Her ne kadar ara sıra Hipokrat Yemini ve onun ‘zarar verme’ emrinin tıbbi süreçle ilgisi olmasa da böyle bir şey yapmak içimden gelmiyordu. Huysuz hastalarımın kafalarını çırayla dağlama isteğini çoğu kez hissettiğim olmuştu ama şimdiye dek kendimi tutabilmiştim.</span></p>
				<p class="paragraf para-style-override-8"><span class="char-style-override-6">Jamie ahıra doğru ara ara bağırarak yürüyordu. Etrafıma bakındım ama avluda bizimkiler dışında yeni bir ayak izi yoktu. Yarısı yontulmuş kütüğün yanında hayvan dışkısı vardı ama belli ki üzerinden birkaç gün geçmişti; çiyden nemlenmişlerdi ve yeni değillerdi. Birçoğu erimişti.</span></p>
				<p class="paragraf para-style-override-8"><span class="char-style-override-6">Yayan olarak kimse ne gelmiş, ne de gitmişti. Beardsleyler, her kimdilerse ve kaç kişiydilerse, belli ki hâlâ içerideydiler.</span></p>
				<p class="paragraf para-style-override-8"><span class="char-style-override-6">Erkendi ama çiftlik sakinlerinin işe koyulmaları için o kadar da erken değildi; daha erken saatlerde de uyananlar görmüştüm. Geriye doğru bir adım atıp doğan güneşten gözlerimi korumaya çalıştım. Herhangi bir yaşam belirtisi arıyordum. Şu Breadsleyler’i ve kaç tane erkeğinin bizimle gelip gelmeyeceğini çok merak etmiştim. </span></p>
				<p class="paragraf para-style-override-8"><span class="char-style-override-6">Kapıya döndüğümde kapının pervazına bir sürü tuhaf çentik atıldığını gördüm. Hepsi küçüktü ama bir çerçevesinin tamamında, diğerinin de yarısında vardı. Yakından baktım; yedişerli gruplara ayrılmışlardı ve her grubun arasında belli bir boşluk bırakılmıştı. Sanki bir tutsak haftaları sayıyor gibiydi.</span></p>
				<p class="paragraf para-style-override-8"><span class="char-style-override-6">Jamie ahırdan çıktığında arkasından meleme sesleri duyuldu. Keçilerden bahsetmişti zaten; sağma işi Keziah’nın mı -eğer öyleyse yokluğu hemen anlaşılırdı- yoksa başkasının işi miydi, merak etmiştim.</span></p>
				<p class="paragraf para-style-override-8"><span class="char-style-override-6">Jamie eve doğru birkaç adım attıktan sonra ellerini ağzına götürerek seslendi. Cevap gelmedi. Birkaç dakika bekledi, sonra omuzlarını silkip verandaya çıktı. Kapıya kamasının kabzasıyla vurdu. Öyle çok ses çıkmıştı ki yakınlarda bir ölü olsaydı, eminim ki dirilirdi. Tavuklar korkuyla gıdaklayarak etrafa yayıldılar ama gürültülü davetlere cevap veren olmadı.</span></p>
				<p class="paragraf para-style-override-8"><span class="char-style-override-6">Jamie şaşırarak bana baktı. İnsanlar normalde, eğer hayvanları yoksa uzaklara gidip çiftliklerini başıboş bırakırlardı.</span></p>
				<p class="paragraf para-style-override-8"><span class="char-style-override-6">“Biri var,” dedi sessiz düşünceme cevaben. “Keçiler henüz yeni sağılmış; memelerinde hâlâ damlalar var.”</span></p>
				<p class="paragraf para-style-override-8"><span class="char-style-override-6">“Sence hepsi etrafta aramaya çıkmış... eee... yani kimi arayacaklarını biliyorsun sen, değil mi?” diye fısıldadım yanına yaklaşıp.</span></p>
				<p class="paragraf para-style-override-8"><span class="char-style-override-6">“Belki de.” Eve iyice yaklaştı, eğilip pencereden içeriye baktı. Bir zamanlar pencerede cam varmış ama şimdi çoğu çerçeve kırıktı. Açık kalan yerlere de yırtık pırtık muslin kumaşlar uydurulmuştu. Jamie’nin bu üstünkörü onarıma bir esnaf alaycılığıyla suratını buruşturarak baktığını gördüm.</span></p>
				<p class="paragraf para-style-override-8"><span class="char-style-override-6">Aniden kafasını çevirip bana baktı.</span></p>
				<p class="paragraf para-style-override-8"><span class="char-style-override-6">“Sen de duydun mu Sassenach?”</span></p>
				<p class="paragraf para-style-override-8"><span class="char-style-override-6">“Evet. Sanırım keçilerden geldi ama...”</span></p>
				<p class="paragraf para-style-override-8"><span class="char-style-override-6">Meleme sesi yeniden duyuldu, bu kez kesinlikle evden geliyordu. Jamie elini kapıya koydu ama kapı kıpırdamadı.</span></p>
				<p class="paragraf para-style-override-8"><span class="char-style-override-6">“Cıvata ile tutturulmuş,” dedi. Pencereye geri gidip muslin kumaşı bir köşesinden tutup çekti.</span></p>
				<p class="paragraf para-style-override-8"><span class="char-style-override-6">“Of,” dedim. Kumaştan kalkan tozu görüp burnumu kırıştırdım. Kışın mühürlediği barakalardaki ter, kirli giysi, ıslak ayak, yağlı saç, lazımlık, pişen ekmek ve et, mantar ve küf kokusuna alışkındım ama Beardsleyler’in evinden gelen koku alışılagelmişin de ötesindeydi.</span></p>
				<p class="paragraf para-style-override-8"><span class="char-style-override-6">“Ya domuzlara evde bakıyorlar,” dedim ahıra bakarak, “ya da içeride geçen bahardan beri dışarı çıkmamış on kişi yaşıyor.”</span></p>
				<p class="paragraf para-style-override-8"><span class="char-style-override-6">Jamie kafasını pencereden içeriye sokup burnuna gelen kokuyla yüzünü buruşturdu. “</span><span class="italik char-style-override-6">Thig a mach</span><span class="char-style-override-6">! Dışarı çık Beardsley, yoksa ben içeri girerim!”</span></p>
				<p class="paragraf para-style-override-8"><span class="char-style-override-6">Omzunun üzerinden içeri bakıp davetinin herhangi bir sonuca ulaşıp ulaşmadığını anlamaya çalıştım. İçerideki oda büyüktü ama o kadar tıklım tıkıştı ki moloz yığınları yüzünden yerdeki ahşap kaplamalar neredeyse hiç görünmüyordu. Dikkatli bir şekilde burnumu çekerek içinde tuzlama balık, katran, elma, bira ve turşu olan varillere baktım. Kırmızıya ve çivit mavisine boyanmış yün battaniyeler, siyah barut fıçıları ve köpek dışkısı kokan yarısı tabaklanmış postlar kendi tuhaf kokulu gazlarını yayıyorlardı. Bunların Beardsley’in ticaretini yaptığı mallar olduğunu düşündüm.</span></p>
				<p class="paragraf para-style-override-8"><span class="char-style-override-6">Diğer pencere de lime lime olmuş bir kurt postuyla kaplanmış, bu yüzden içerisi loş ve gölgeli görünüyordu; yerde yığın halinde duran kutular, bohçalar, variller ve eşyalar Ali Baba’nın mağarasının fakir halini andırıyordu. </span></p>
				<p class="paragraf para-style-override-8"><span class="char-style-override-6">Ses evin arka taraflarından bu kez daha gürültülü bir şekilde duyuldu; ciyaklama ile homurtu arası bir sesti. Bir adım geri attım, birbirine karışan ses ve kekremsi koku karanlık bir kürk ve ani bir vahşetin görüntüsünü çağrıştırıyordu.</span></p>
				<p class="paragraf para-style-override-8"><span class="char-style-override-6">“Ayılar,” dedim, yarı ciddi bir şekilde. “İnsanlar gitmiş ve içeride bir ayı var.”</span></p>
				<p class="paragraf para-style-override-8"><span class="char-style-override-6">“Evet, Goldilocks</span><span class="Character-Style-1 char-style-override-7"><a class="footnote-link" href="#footnote-225-42" id="footnote-225-42-backlink">42</a></span><span class="char-style-override-6">,” dedi Jamie soğuk bir sesle. “Hiç şüphe yok. Ayılar olsun ya da olmasın, sıkıntılı bir durum var. Tüfekleri ve eyer çantamdan fişek kutusunu al.”</span></p>
				<p class="dip-not"/>
				<p class="dip-not"/>
				<p class="paragraf para-style-override-8"><span class="char-style-override-6">Başımı sallayıp arkama döndüm ama verandadan adımımı atmama zaman kalmadan içeriden ayak sesleri duyup hemen arkama döndüm. Jamie kamasını tutmuştu ama içeridekini gördüğünde kamasının kabzasını bıraktı. Kaşlarını şaşkınlıkla kaldırmıştı. Olup biteni görmek için öne uzandım.</span></p>
				<p class="paragraf para-style-override-8"><span class="char-style-override-6">İki eşya yığınının arasından bir kadın, çöplere bakan bir sıçan gibi şüpheli gözlerle bakıyordu. Görünüş itibariyle sıçana benzediği pek söylenemezdi; dalgalı saçlı ve oldukça tombuldu, ama tehdidi algılayıp tıpkı hesap yapan bir haşarat gibi gözlerini kırparak bize baktı. </span></p>
				<p class="paragraf para-style-override-8"><span class="char-style-override-6">“Gidin buradan,” dedi. Belli ki istilacı bir ordunun öncü kolu olmadığımıza ikna olmuştu.</span></p>
				<p class="paragraf para-style-override-8"><span class="char-style-override-6">“Günaydın hanımefendi,” diye söze girişti Jamie,” ben James Fraser- ”</span></p>
				<p class="paragraf para-style-override-8"><span class="char-style-override-6">“Kim olduğun umurumda değil,” diye cevapladı kadın. “Gidin buradan.”</span></p>
				<p class="paragraf para-style-override-8"><span class="char-style-override-6">“Aslında ben,” dedi Jamie. “Ben evin erkeğiyle konuşmak zorundayım.”</span></p>
				<p class="paragraf para-style-override-8"><span class="char-style-override-6">Kadının tombul yüzünde olağandışı bir ifade belirdi; telaş, hesap ve komik sayılabilecek her şey.</span></p>
				<p class="paragraf para-style-override-8"><span class="char-style-override-6">“Zorunda mısın?” dedi. Hafif peltek bir konuşması vardı. “Kim demiş zorunda olduğunu?”</span></p>
				<p class="paragraf para-style-override-8"><span class="char-style-override-6">Jamie’nin kulakları gitgide kızarmaya başlamıştı ama oldukça sakin bir şekilde cevapladı.</span></p>
				<p class="paragraf para-style-override-8"><span class="char-style-override-6">“Vali, madam. Ben Albay James Fraser,” dedi vurgulayarak, “milis kuvvetlerinden sorumluyum. On altı ile altmış yaş arası savaşabilecek tüm erkekler göreve çağırılıyorlar. Lütfen Bay Beardsley’i çağırır mısınız?”</span></p>
				<p class="paragraf para-style-override-8"><span class="char-style-override-6">“Milis mi?” dedi, sözcüğe dikkatle yaklaşarak. “Savaşa mı gideceksiniz yani?”</span></p>
				<p class="paragraf para-style-override-8"><span class="char-style-override-6">“Umarım öyle bir şey olmaz. Ama içtima çağrısı verildi; ben ve bölgedeki bütün sağlam erkekler çağrıya cevap vermek zorundalar.” Jamie çerçeveyi sıkıca kavrayıp inceledi. Çam ağacının ince parçalarından yapılmıştı. Tahta daralmış ve hava şartlarından kötü etkilenmişti. Kadının gözlerini üzerinde hissedince kibarca gülümsedi.</span></p>
				<p class="paragraf para-style-override-8"><span class="char-style-override-6">Kadın gözlerini kıstı, düşünceli bir şekilde dudaklarını ısırdı.</span></p>
				<p class="paragraf para-style-override-8"><span class="char-style-override-6">“Sağlam erkekler,” dedi sonunda. “Hmm. Burada yok. Hizmetkâr çocuk yine kaçtı ama burada olsaydı da olmazdı; küp gibi sağır ve bir aptal kadar sessiz.” Kapıyı işaret etti. “Eğer onu yakalamak isterseniz, sizde kalsın.”</span></p>
				<p class="paragraf para-style-override-8"><span class="char-style-override-6">Keziah’nın ardından ağlayıp sızlayacak gibi durmuyordu. Rahatlayıp derin bir nefes aldım, yavaşça verdim.</span></p>
				<p class="paragraf para-style-override-8"><span class="char-style-override-6">Jamie hemen pes etmeyecekti.</span></p>
				<p class="paragraf para-style-override-8"><span class="char-style-override-6">“Bay Beardsley evde mi?” diye sordu. “Onu görmek istiyorum.” Çerçeveye şöyle bir vurdu, kurumuş tahta tüfeği andıran bir sesle çıtırdadı.</span></p>
				<p class="paragraf para-style-override-8"><span class="char-style-override-6">“Bölüğe uygun değil,” dedi. Sesindeki tuhaf ton geri gelmişti; tedbirli davranıyordu ama aynı zamanda heyecanlıydı da.</span></p>
				<p class="paragraf para-style-override-8"><span class="char-style-override-6">“Hasta mı?” diye sordum, Jamie’nin omzunun üzerinden uzanarak. “Ben yardım edebilirim, doktorum.”</span></p>
				<p class="paragraf para-style-override-8"><span class="char-style-override-6">Bir iki adım atıp bana baktı. Kahverengi dalgalı gür saçlarının altından kaşlarını çattı. Düşündüğümden daha gençti; daha iyi bir ışıkta bakıldığında yüzünde herhangi bir yaşlılık kırışıklığı ya da sarkma yoktu.</span></p>
				<p class="paragraf para-style-override-8"><span class="char-style-override-6">“Doktor mu?”</span></p>
				<p class="paragraf para-style-override-8"><span class="char-style-override-6">“Karım çok tanınmış bir şifacıdır,” dedi Jamie. “Kızılderililer ona Beyaz Kuzgun derler.”</span></p>
				<p class="paragraf para-style-override-8"><span class="char-style-override-6">“Büyücü mü?” Gözleri dehşetle kocaman açıldı, bir adım geri gitti.</span></p>
				<p class="paragraf para-style-override-8"><span class="char-style-override-6">Kadında tuhaf bir şey vardı. Ona bakarken ne olduğunu anladım. Evdeki kötü kokuya rağmen hem kadın, hem de elbisesi temizdi. Saçları yumuşak ve kabarıktı -inanların soğuk hava yüzünden aylarca banyo yapmadığı yılın bu zamanında bu pek normal bir durum değildi.</span></p>
				<p class="paragraf para-style-override-8"><span class="char-style-override-6">“Siz kimsiniz?” diye sordum. “Bayan Beardsley siz misiniz? Yoksa kızları mısınız?”</span></p>
				<p class="paragraf para-style-override-8"><span class="char-style-override-6">Kabarık giysilerine rağmen yirmi beşten daha büyük olmadığını düşünmüştüm. Şalının altındaki omuzları şişkindi, kalçaları arasında durduğu varillere değiyordu. Belli ki Cherokeeler’le ticaret Breadsley ailesine, hizmetçileri için olmasa da, kendileri için yemek alacak kadar kazandırıyordu. Hoşnutsuz gözlerle kadına baktım. Bakışlarıma yeterince soğuk bir karşılık verdi.</span></p>
				<p class="paragraf para-style-override-8"><span class="char-style-override-6">“Ben Bayan Beardley’im.”</span></p>
				<p class="paragraf para-style-override-8"><span class="char-style-override-6">Telaşı dinmişti; dudaklarını büküp tahmin yürütmeye çalışır gibi yüzüme baktı. Jamie kolunu sıktı, pencerenin pervazı gürültülü bir şekilde çıtırdadı.</span></p>
				<p class="paragraf para-style-override-8"><span class="char-style-override-6">“İçeri girin o halde.”</span></p>
				<p class="paragraf para-style-override-8"><span class="char-style-override-6">Sesinde hâlâ tuhaf bir ton vardı; hem karşı çıkıyor hem de sabırsızlanıyor gibiydi. Jamie kadının bakışlarını fark edince yüzünü astı, pervazdaki elini gevşetti.</span></p>
				<p class="paragraf para-style-override-8"><span class="char-style-override-6">Kadın kutuların arasından çıkıp kapıya doğru ilerledi. Hareket ederken onu kısacık görmüş olmama rağmen sakat olduğunu anladım; tek bacağı aksıyor, ayakkabısını tahta zemine sürüyordu.</span></p>
				<p class="paragraf para-style-override-8"><span class="char-style-override-6">Cıvatayı yere düşürdüğünde homurdanmaya başladı; kulak tırmalayıcı bir sesten sonra çat diye bir ses duyuldu. Kapı çarpıktı ve çerçevesinin içine sıkışıp kalmıştı; Jamie omzunu dayayıp kapıyı araladı. Açılmasının üzerinden ne kadar zaman geçmişti acaba?</span></p>
				<p class="paragraf para-style-override-8"><span class="char-style-override-6">Belli ki bir hayli olmuştu. Jamie’nin söylendiğini ve öksürdüğünü duydum. Arkasından giderken ağzımdan nefes almak için elimden geleni yaptım. Buna rağmen koku bir kokarcayı bile bayıltacak kadar keskindi. Eşyaların kokusu arasında bir yerden tuvalet kokusu geliyordu; çiş ve dışkı kokuyordu. Çürük yemek kokusu da vardı ama sanki başka bir şey daha vardı. Kokuyu analiz etmek için burun deliklerim dikkatle açıldı.</span></p>
				<p class="paragraf para-style-override-8"><span class="char-style-override-6">“Bay Beardsley ne kadar zamandır hasta?” diye sordum.</span></p>
				<p class="paragraf para-style-override-8"><span class="char-style-override-6">Evin geneline hakim olan kokunun arasında hastalık kokusu da almıştım. Bu koku yalnızca uzun zaman önce kuruyan kusmuktan değil, iltihaptan da geliyordu. Bu tarifsiz küflü koku hastalık kokusunun ta kendisiydi.</span></p>
				<p class="paragraf para-style-override-8"><span class="char-style-override-6">Kadın kapıyı arkamızdan kapattı. Oda üstüme üstüme gelir gibi oldu. İçerideki hava, kötü koku ve karanlık yüzünden oldukça ağırdı. Her iki penceredeki örtüleri de yırtıp içeri ışık girsin istedim. Kendimi engellemek için pelerinimi sıkı sıkıya tuttum.</span></p>
				<p class="paragraf para-style-override-8"><span class="char-style-override-6">Bayan Beardsley yan tarafına doğru döndü, eşya yığınlarının arasında kalan daracık bir alandan yengeç gibi yan yan geçti. Jamie bana baktı, kadının arkasından ilerlerken Galce bir şeyler geveleyerek tiksindiğini belli etti. Ben de temkinli bir şekilde arkasından yürürken, ayağımın arada bir ezilmiş pis şeylere değdiğini görmezden gelmeye çalıştım. Çürük elma? Ölü fare? Burnumu sıkıp yere bakmadım.</span></p>
				<p class="paragraf para-style-override-8"><span class="char-style-override-6">Çiftlik evi basit bir şekilde inşa edilmişti; önde büyük bir oda, bir de arkada oda vardı.</span></p>
				<p class="paragraf para-style-override-8"><span class="char-style-override-6">Arkadaki oda öndeki pis odayla büyük bir tezat içindeydi. Herhangi bir süs ya da dekorasyon yoktu; oda oldukça sade ve bir Quaker toplantı salonu kadar düzenliydi. Her şey çıplak ve lekesizdi. Ahşap masa ve taş ocak titizlikle ovalanmıştı. Birkaç kalaylı kap kacak rafın üzerinde parıldıyordu. Odadaki tek pencere örtülmemişti, cama dokunulmamıştı ve sabah güneşi bembeyaz ışıltısıyla odanın ortasına düşmüştü. Oda sessizdi. Ön odanın bizi soktuğu kaos hissi azalmıştı.</span></p>
				<p class="paragraf para-style-override-8"><span class="char-style-override-6">Huzurlu anlarımız yukarıdan gelen bir gürültüyle dağılıverdi. Daha önceden duyduğumuz sesin aynısıydı ama daha yakından geliyordu. Sanki işkence gören bir domuzun kulak yırtan çığlığı gibiydi. Sesi duyan Jamie bir anda odanın dibindeki çatı katına çıkan merdivene doğru koştu. </span></p>
				<p class="paragraf para-style-override-8"><span class="char-style-override-6">“Yukarıda,” dedi Bayan Beardsley -Jamie çoktan merdivenin yarısına geldiği için açıklaması oldukça gereksizdi. Feryat sesleri yeniden duyuldu. Bu kez daha ısrarlıydı. Ne olduğunu anlamadan önce ilaç kutumu almamaya karar verdim.</span></p>
				<p class="paragraf para-style-override-8"><span class="char-style-override-6">Jamie başını merdivenin en üstünden uzattı.</span></p>
				<p class="paragraf para-style-override-8"><span class="char-style-override-6">“Sassenach, ışık getir,” diyip ortadan kayboldu.</span></p>
				<p class="paragraf para-style-override-8"><span class="char-style-override-6">Bayan Beardsley hareketsiz durdu, ellerini şalının içine çekti, ışık bulmaya yeltenmedi bile. Dudaklarını sıkmıştı, elmacık kemikleri kıpkırmızıydı. Yanından geçtim, raftaki mumu aldım, yukarı çıkmadan önce eğilip ocağı yaktım.</span></p>
				<p class="paragraf para-style-override-8"><span class="char-style-override-6">“Jamie?” Mumu başımın üzerinde tutarak çatının kenarından belirdim.</span></p>
				<p class="paragraf para-style-override-8"><span class="char-style-override-6">“Buradayım Sassenach.” Çatının, gölgelerin en kalın olduğu en uzak köşesinde duruyordu. Merdivenin en üst basamağından inip Jamie’ye doğru dikkatli adımlar atarak yaklaştım.</span></p>
				<p class="paragraf para-style-override-8"><span class="char-style-override-6">Koku burada daha da ağırlaşmıştı. Karanlığın içinde bir ışıltı görüp ne olduğunu görmek için mumu yakınlaştırdım.</span></p>
				<p class="paragraf para-style-override-8"><span class="char-style-override-6">En az benim kadar hayretler içinde kalan Jamie, nefesini tuttu ama hemencecik kendine geldi.</span></p>
				<p class="paragraf para-style-override-8"><span class="char-style-override-6">“Sanırım bu Bay Beardsley,” dedi.</span></p>
				<p class="paragraf para-style-override-8"><span class="char-style-override-6">İri yarı bir adamdı -ya da bir zamanlar öyleymiş. Karnının kocaman kıvrımları gölgelerin içinden tıpkı bir balina gibi yükseliyordu. Ayağımın hemen dibinde yerde duran eli, bir gülleyi rahatlıkla kavrayabilirdi. Ama üst kolu beyaz ve güçsüzdü. Büyük gövdesi sönmüştü. Önceleri bir boğanınki kadar kalın olan boynu iğne ipliğe dönmüştü. Tek gözü, keçeleşmiş saçlarının telleri arkasından parlıyordu.</span></p>
				<p class="paragraf para-style-override-8"><span class="char-style-override-6">Gözünü kocaman açıp aynı sesleri yeniden çıkardı. Kafasını hızla kaldırmaya çabaladı. Jamie’nin ürperdiğini hissettim. Adamın hali ensemdeki tüyleri diken diken etmeye yeterdi ama görmezden gelip mumu Jamie’nin ellerine tutuşturdum.</span></p>
				<p class="paragraf para-style-override-8"><span class="char-style-override-6">“Şunu tutsana.”</span></p>
				<p class="paragraf para-style-override-8"><span class="char-style-override-6">Diz çöktüm, sıvının gömleğimin kumaşına sızdığını çok geç fark ettim. Adam kendi pisliği içinde yatıyordu ve belli ki epey bir zamandır da bu haldeydi; yerin üstünde pislikten bir katman oluşmuştu. Çıplaktı ve üzerinde keten bir battaniyeden başka bir şey yoktu. Battaniyeyi kıvırdığımda pisliklerin arasında yaralarını gördüm.</span></p>
				<p class="paragraf para-style-override-8"><span class="char-style-override-6">Bay Bearsley’i hasta edenin ne olduğu apaçık ortadaydı; yüzünün bir tarafı tuhaf bir şekilde sarkmıştı. Göz kapağı düşmüştü ve hem kolu, hem de bacağı aksak ve hareketsizdi. Eklem yerleri yumru yumru olmuştu ve eciş bücüştü. Hırıltılı bir şekilde nefes alıp veriyordu. Boşa konuşmaya çabalarken dili ağzının kenarından salyalar akıtarak çıkıyordu.</span></p>
				<p class="paragraf para-style-override-8"><span class="char-style-override-6">“Susun,” dedim. “Konuşmayın, artık her şey yolunda.”</span></p>
				<p class="paragraf para-style-override-8"><span class="char-style-override-6">Nabzını ölçmek için bileğini tuttum; eti kemiklerinden bağımsız gibiydi. Dokunduğumda en ufak bir tepki dahi vermedi.</span></p>
				<p class="paragraf para-style-override-8"><span class="char-style-override-6">“Felç,” dedim Jamie’ye sessizce. Güvende hissetmesi için elimi Beardsley’in göğsüne koydum.</span></p>
				<p class="paragraf para-style-override-8"><span class="char-style-override-6">“Endişelenmeyin,” dedim. “Size yardım etmeye geldik.” Sözler daha ağzımdan çıkarken nasıl yardım edeceğimizi kestiremesem de onu rahatlatmaya çalışıyordum. En azından onu temiz ve sıcak tutabilirdik; çatı dışarısı kadar soğuktu ve göğsündeki gür kılları soğuktan diken diken olmuştu.</span></p>
				<p class="paragraf para-style-override-8"><span class="char-style-override-6">Merdiven ağır ağır çıtırdadı. Arkama döndüğümde mutfaktan gelen ışıkta Bayan Beardsley’in kabarık saçlarını ve tombul omuzlarını gördüm.</span></p>
				<p class="paragraf para-style-override-8"><span class="char-style-override-6">“Ne kadar süredir bu halde?” diye sordum sert bir sesle.</span></p>
				<p class="paragraf para-style-override-8"><span class="char-style-override-6">“Bir ay... bir ay olmuştur,” dedi biraz düşünüp. “Onu hareket ettiremedim,” dedi kendini korumaya çalışarak. “Çok ağır.”</span></p>
				<p class="paragraf para-style-override-8"><span class="char-style-override-6">Bu gerçekten doğruydu. Yine de...</span></p>
				<p class="paragraf para-style-override-8"><span class="char-style-override-6">“Neden çatı katında?” diye sordu Jamie. “Madem onu hareket ettiremediniz, buraya nasıl geldi?” Mumun ışığını odaya yayarak arkasına döndü. Çatıda çok az eşya vardı; eski bir saman döşek, birkaç savrulmuş alet ve çerçöp. Işık Bayan Beardsley’in yüzüne vurduğunda mavi gözleri buz kesti.</span></p>
				<p class="paragraf para-style-override-8"><span class="char-style-override-6">“Beni... kovalıyordu,” dedi.</span></p>
				<p class="paragraf para-style-override-8"><span class="char-style-override-6">“Ne?” Jamie merdivene doğru yürüdü, eğilip kadını kolundan tutup -kadın istemese de- merdivenin kalan basamaklarını çıkmasına yardım etti.</span></p>
				<p class="paragraf para-style-override-8"><span class="char-style-override-6">“Ne demek beni kovalıyordu?” diye sordu. Kadın omuzlarını dikleştirip etrafına bakındı. </span></p>
				<p class="paragraf para-style-override-8"><span class="char-style-override-6">Şalının içinde kurabiye kavanozunu andırıyordu.</span></p>
				<p class="paragraf para-style-override-8"><span class="char-style-override-6">“Bana saldırdı,” dedi kadın. “Ondan kaçmak için merdivenleri çıktım ama peşimi bırakmadı. Burada gölgelerin arasına saklanmak istedim ama o geldi. Sonra... düştü. Ve... bir daha kalkamadı.” Omuzlarını silkti.</span></p>
				<p class="paragraf para-style-override-8"><span class="char-style-override-6">Jamie mumu yüzüne yaklaştırdı. Kadın gergin bir şekilde gülümsedi. Gözlerini benden Jamie’ye doğru çevirdi. Peltek konuşmasının nedeninin ön dişinin kırık olmasından kaynaklandığını gördüm. Üst dudağında küçük bir yara vardı; kaşının beyaz tüyleri arasında da bir yara daha vardı.</span></p>
				<p class="paragraf para-style-override-8"><span class="char-style-override-6">Yerde yatan adamdan korkunç bir ses duyuldu. İtiraz eder gibi öfkeli bir çığlıktı bu. Kadın refleks olarak gözlerini kapayıp geri çekildi.</span></p>
				<p class="paragraf para-style-override-8"><span class="char-style-override-6">“Hmm,” dedi Jamie. Bir kadına, bir kocasına baktı. “Evet. Pekâlâ. Ona biraz su getirin hanımefendi. Ve bir mum ile yeni elbiseler de getirin,” diye arkasından seslendi. Kadın merdivene doğru aceleyle ilerlerken oradan gitmesi için bir nedeni olduğuna sevinmiş görünüyordu.</span></p>
				<p class="paragraf para-style-override-8"><span class="char-style-override-6">“Jamie, ışığı geri verir misin?”</span></p>
				<p class="paragraf para-style-override-8"><span class="char-style-override-6">Jamie yanıma gelip durdu, ışık adamın mahvolmuş vücudunu aydınlatsın diye mumu tuttu. Beardsley’e acıma ve hoşnutsuzlukla karışık karanlık bir bakış atıp, yavaş yavaş kafasını salladı.</span></p>
				<p class="paragraf para-style-override-8"><span class="char-style-override-6">“Tanrı’nın takdiri, değil mi Sassenach?”</span></p>
				<p class="paragraf para-style-override-8"><span class="char-style-override-6">“Tam olarak Tanrı’nın değil bence,” dedim. Sesim aşağı kattaki mutfaktan duyulmasın diye kısık sesle konuşuyordum. Uzanıp mumu Jamie’nin elinden aldım. “Baksana.”</span></p>
				<p class="paragraf para-style-override-8"><span class="char-style-override-6">Beardsley’in başucundaki gölgelerin içine bir su matarası, küflenmiş ve taş kesilmiş bir tabak ekmek vardı; hemen yanında, yerde ise yarısı çiğnenmiş yapış yapış bir ekmek vardı. Kadın onu yalnızca hayatta kalabilecek kadar yedirmişti. Oysa ön odadan geçerken çok miktarda tavana asılmış domuz jambonu, fıçılar dolusu kurutulmuş meyve, tuzlanmış balık ve lahana turşusu görmüştüm.</span></p>
				<p class="paragraf para-style-override-8"><span class="char-style-override-6">Bir yığın post, yağ çömlekleri, yün battaniyeler vardı. Şimdi ise tüm o eşyaların sahibi karanlık bir odada, açlıktan ölmek üzere ve keten bir çarşafın altında titreyerek yatıyordu.</span></p>
				<p class="paragraf para-style-override-8"><span class="char-style-override-6">“Neden öylece ölüme terk etmemiş ki?” diye sordu Jamie gözlerini küflenmiş ekmekten ayırmadan. Bunu duyan Beardsley gırtlağından bir takım sesler çıkardı; açık olan gözünü öfkeyle devirdi, gözyaşları hızla aktı ve burnunda sümük baloncukları oluştu. Sağa sola sallanıp homurtular çıkardı, vücudunu hayal kırıklığıyla kamburlaştırdı, çatı katının kirişlerini sallayan bir gürültüyle debelendi.</span></p>
				<p class="paragraf para-style-override-8"><span class="char-style-override-6">“Galiba seni anlayabiliyor.” Hasta adama bakarak konuştum. Adam en azından kendisiyle konuşulduğunu anladığından emin olmamızı sağlayan hareketler yaptı. </span></p>
				<p class="paragraf para-style-override-8"><span class="char-style-override-6">“Neden...”</span></p>
				<p class="paragraf para-style-override-8"><span class="char-style-override-6">Mumu yavaşça yaklaştırarak Beardsley’in bacaklarını işaret ettim. Yaralardan bazıları uzun süre çaresizce yatmaktan oluşmuştu. Bazıları ise daha farklıydı. Uyluk kemiğinin üzerindeki bıçakla yapıldığı kesin gibi görünen uzun kesikler kararmış ve pıhtılaşmıştı. Kaval kemiğinin üzerinde ülserli yaraları vardı. İltihabın yanında yanıklar vardı.</span></p>
				<p class="paragraf para-style-override-8"><span class="char-style-override-6">Jamie bu görüntü karşısında homurdanıp omzunun üzerinden merdivene doğru baktı. Aşağıdan açılan bir kapı sesi duyuldu. Çatıya dolan soğuk esinti mum ışığını çılgınca dans ettirdi. Kapı kapanınca mumun alevi de duruldu.</span></p>
				<p class="paragraf para-style-override-8"><span class="char-style-override-6">“Onu indirmeyi deneyebilirim galiba.” Jamie mumu kaldırıp adamı nasıl aşağı indirebileceğini kestirmeye çalıştı. “Şuradaki kirişe bir ip bağlayabilirim belki. Onu hareket ettirmemde bir sakınca var mı?”</span></p>
				<p class="paragraf para-style-override-8"><span class="char-style-override-6">“Evet,” dedim, ama dikkatim orada değildi. Hasta adamın bacaklarına eğildiğimde çok çok uzun zamandır duymadığım bir koku aldım. Çok kötü ve keskin bir kokuydu bu.</span></p>
				<p class="paragraf para-style-override-8"><span class="char-style-override-6">Böyle bir kokuyla pek fazla karşılaşmamıştım ama bir keresi bile yetmişti; gazlı kangren kokusu oldukça akılda kalıcı bir kokuydu. Beardsley’i telaşa sürükleyecek -tabii eğer bizi anlayabiliyorsa- herhangi bir şey söylemek istemiyordum. Bu yüzden onu rahatlatmak için okşayıp ayağa kalktım, adamı daha iyi görebilmek için Jamie’nin elindeki mumu aldım.</span></p>
				<p class="paragraf para-style-override-8"><span class="char-style-override-6">Jamie mumu verirken kulağıma bir şeyler fısıldadı.</span></p>
				<p class="paragraf para-style-override-8"><span class="char-style-override-6">“Onun için bir şeyler yapabilir misin Sassenach?”</span></p>
				<p class="paragraf para-style-override-8"><span class="char-style-override-6">“Hayır,” dedim tıpkı Jamie gibi kısık bir sesle. “Felç için hiçbir şey yapamam. Yaralarını tedavi edip ateşinin düşmesi için ot karışımları verebilirim, hepsi bu.”</span></p>
				<p class="paragraf para-style-override-8"><span class="char-style-override-6">Gölgelerin içindeki artık sakinleşen kambur bedene baktı. Başını iki yana salladı, istavroz çıkardıktan sonra merdivenlerden inip ip bulmaya gitti.</span></p>
				<p class="paragraf para-style-override-8"><span class="char-style-override-6">Yavaşça yaşlı adama doğru ilerledim. Adam kalın bir sesle, “Aahh,” dedi. Adamın ayaklarına doğru eğildim, ayak parmaklarını incelemek için ışığı yaklaştırdım. Felçli ayaklarındaki bütün parmakları yanmıştı. Bazılarında yalnızca kabarcıklar oluşmuşken, bazılarının da yanmaktan kemikleri ortaya çıkmıştı. İlk iki parmağı simsiyahtı, diğer ayağının üst kısmı ise yeşile dönmüştü.</span></p>
				<p class="paragraf para-style-override-8"><span class="char-style-override-6">Adamın başına gelenler kadar, başına gelenlerin nedeninin ne olabileceği düşüncesiyle dehşete kapılmıştım. Mum titredi; ellerim de öyle. Ve sadece soğuktan değildi bu. Burada olanlardan dolayı yalnızca şaşkına dönmemiştim; ihtimaller de beni karanlığa sürüklemişti. Bu zavallı insanlar için ne yapmalıydık?</span></p>
				<p class="paragraf para-style-override-8"><span class="char-style-override-6">Beardsley’i yanımıza götüremeyeceğimiz apaçık ortadaydı. Ama onu burada, karısının ellerine de bırakamazdık. Ne yakınlarda ona bakacak komşular, ne de çiftlikte onu koruyabilecek birileri vardı. Onu Brownsville’e götürmemiz gerektiğini düşündüm; ahırda bir yük arabası olmalıydı. Ama olsa bile, sonrasında ne yapacaktık?</span></p>
				<p class="paragraf para-style-override-8"><span class="char-style-override-6">Onu tedavi edebilecek bir hastane yoktu. Brownsville’deki evlerden biri sırf hayrına onu kabul etse... ama Beardsley’in durumunun düzelmeyeceğini anladım. Hayatı boyunca sabah akşam büyük bir ihtimamla bakılması gerekirken onu bu haliyle kim kabul ederdi?</span></p>
				<p class="paragraf para-style-override-8"><span class="char-style-override-6">Elbette hayatının geri kalan kısmı kısa bir süreden ibaret olabilirdi. Bu benim kangren tedavisinde göstereceğim başarıya bağlıydı. Asıl soruna odaklandığımda hissettiğim telaş geri döndü. Ampütasyon yapmam gerekecekti; tek seçenek buydu. Ayak parmakları kolaydı -ama yeterli olmayabilirdi. Ayaklarını ya da ayaklarının bir kısmını da kesmem gerekirse, şok ve enfeksiyonun yol açacağı risk epey büyüktü.</span></p>
				<p class="paragraf para-style-override-8"><span class="char-style-override-6">Hissedebilir miydi? Bazen felç kurbanları zarar gören kol ya da bacaklarını hissedemezlerdi ama bazen hissetmeseler de hareket ettirebilirlerdi. Temkinli bir şekilde gözlerimi yüzünden ayırmadan kangrenli parmağına dokundum.</span></p>
				<p class="paragraf para-style-override-8"><span class="char-style-override-6">Sağlam gözünü başının üzerindeki kirişlere odaklamıştı. Soruma cevap vermek için ne bana baktı, ne de herhangi bir ses çıkardı. Hayır, ayaklarını hissedemiyordu. Bu bir bakıma rahatlatıcıydı -en azından ayaklarını keserken hissetmeyeceği için acı da çekmeyecekti. Bu kesikleri de hissetmemiş olduğu anlamına geliyordu. Kadın bunun farkında mıydı? Ya da hissiz bacağını seçmesinin nedeni, diğer bacağını az çok kullanabildiği için kendini koruyabilecek olması mıydı?</span></p>
				<p class="paragraf para-style-override-8"><span class="char-style-override-6">Arkamdan yumuşak bir hışırtı duydum. Bayan Beardsley geri gelmişti. Elinde bir kova su ile paçavraları yere bırakıp arkamda durdu. Pisliği temizlemeye koyulduğumda sessizce beni seyretti.</span></p>
				<p class="paragraf para-style-override-8"><span class="char-style-override-6">“Onu iyileştirebilir misin?” diye sordu. Sesi sanki bir yabancıdan bahseder gibi sessiz ve uzaktı.</span></p>
				<p class="paragraf para-style-override-8"><span class="char-style-override-6">Hastanın başı birden geriye düşünce açık gözünü gözlerime dikmiş oldu.</span></p>
				<p class="paragraf para-style-override-8"><span class="char-style-override-6">“Sanırım biraz yardımım dokunabilir,” dedim dikkatlice. Jamie’nin geri dönmüş olmasını çok isterdim. Tıbbi malzeme kutuma ihtiyaç duymamın dışında, Bayan Beardsley’in yanımda olmasını sinir bozucu buluyordum.</span></p>
				<p class="paragraf para-style-override-8"><span class="char-style-override-6">Bay Beardsley ufak bir miktar altına kaçırdığında bu gerginliğim artmıştı. Bayan Beardsley güldü. Bay Beardsley buna cevap olarak kollarımdaki tüyleri diken diken eden bir ses çıkardı. Uyluk kemiklerinden akan sıvıyı temizledim.</span></p>
				<p class="paragraf para-style-override-8"><span class="char-style-override-6">“Sizin ya da Bay Beardsley’in yakınlarda herhangi bir akrabanız var mı?” diye sordum elimden geldiğince hoş sohbet bir tavırla. “Size yardıma gelebilecek biri yani?”</span></p>
				<p class="paragraf para-style-override-8"><span class="char-style-override-6">“Kimsemiz yok,” dedi. “Beni Maryland’deki baba ocağımdan alıp buralara getirdi. Bu eve.” Bu eve derken, sanki burası onun için cehennemi ifade ediyor gibiydi.</span></p>
				<p class="paragraf para-style-override-8"><span class="char-style-override-6">Aşağı kattaki kapı açıldı ve soğuk bir esinti Jamie’nin dönüşünü müjdeledi. Kutumu masaya koyduğunda bir şıkırtı duyuldu. Breadsleyler’den bir anlık dahi olsa kaçmaya can attığım için hızla yerimden kalktım.</span></p>
				<p class="paragraf para-style-override-8"><span class="char-style-override-6">“İşte kocam da ilaçları getirdi. Gidip... eee...” Bayan Beardsley’in tombul vücudunun yanından geçip merdivenden indim. Ev soğuk olmasına rağmen boncuk boncuk terliyordum.</span></p>
				<p class="paragraf para-style-override-8"><span class="char-style-override-6">Jamie masanın yanında duruyordu. Ellerinde tuttuğu iple bana doğru dönerken suratı asıktı. Sesimi duyunca yukarı baktı, içi biraz olsun rahatlamıştı.</span></p>
				<p class="paragraf para-style-override-8"><span class="char-style-override-6">“Nasıl gidiyor Sassenach?” diye sordu kısık bir sesle. Çenesini kaldırıp çatıyı işaret etti.</span></p>
				<p class="paragraf para-style-override-8"><span class="char-style-override-6">“Çok kötü,” diye fısıldadım yaklaşarak. “Ayak parmaklarından ikisi kangren olmuş; kesmem gerek. Kadının söylediğine göre yakınlarda yardım edecek herhangi bir akrabaları yokmuş.”</span></p>
				<p class="paragraf para-style-override-8"><span class="char-style-override-6">“Hmm.” Dudaklarını sıktı, dikkatini Bay Beardsley’in ayakları için yapmaya çalıştığı askıya verdi.</span></p>
				<p class="paragraf para-style-override-8"><span class="char-style-override-6">Tıbbi aletlerimin durduğu kutuya uzanıp içindekileri kontrol edecektim ki, kutunun hemen yanında Jamie’nin tüfeklerinin, barut mahfazasının ve mermilerin olduğunu fark edip durdum. Koluna dokunup onların neden orada olduklarını sordum.</span></p>
				<p class="paragraf para-style-override-8"><span class="char-style-override-6">Kaşlarının arasındaki çizgi belirginleşti ama cevap vermesine fırsat kalmadan çatı katında dehşet verici bir gürültü koptu. Gümbürtülerin ardından bataklıkta boğulan fil sesi gibi tuhaf bir ses duyuldu.</span></p>
				<p class="paragraf para-style-override-8"><span class="char-style-override-6">Jamie ipi bırakıp merdivene koştu. Son basamağı da çıktıktan sonra birden durup bağırdı. Hemen arkasından hızla çatıya çıktığımda karanlığın içinde Bayan Beardsley’le boğuştuğunu gördüm.</span></p>
				<p class="paragraf para-style-override-8"><span class="char-style-override-6">Kadın Jamie’nin burnuna dirseğiyle vurdu. Bu hareketle Jamie kadına karşı kaba kuvvet kullanmama fikrinden vazgeçip kadının yüzünü kendisine doğru çevirdi, çenesine keskin bir yumruk indirdi, kadın gözlerini kocaman açıp yalpalayarak geri geri gitti. Mumu kurtarmak için öne atıldığım sırada, kadın eteklerinin içinde kıç üstü yere düştü.</span></p>
				<p class="paragraf para-style-override-8"><span class="char-style-override-6">“Lanet... olası... kadın.” Jamie’nin sesi boğuktu, burnundan akan kanı durdurmak için koluyla bastırdı.</span></p>
				<p class="paragraf para-style-override-8"><span class="char-style-override-6">Bay Beardsley karaya vurmuş bir balık gibi çırpınıyor, hırıltılar çıkartıyordu. Mumu kaldırdığımda taraklı eliyle ensesine vurduğunu gördüm. Keten bir mendil ip gibi burulup boynuna geçirilmişti. Yüzü siyahtı ve gözü yuvasından çıkacak gibiydi. Aceleyle mendili çıkardığımda nefes alış verişleri rahatladı. </span></p>
				<p class="paragraf para-style-override-8"><span class="char-style-override-6">“Eğer kadın daha hızlı davransaydı başaracaktı.” Jamie kan lekeli kolunu indirip nazik bir şekilde burnuna dokundu. “İsa aşkına, galiba burnumu kırdı.”</span></p>
				<p class="paragraf para-style-override-8"><span class="char-style-override-6">“Neden? Neden beni durdurdun?” Bayan Beardsley’nin yalpalamasına ve donuk gözlerine rağmen bilinci hâlâ açıktı. “Ölebilirdi, ölmesini istiyorum, ölmeli.”</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">A nighean na galladh</span><span class="Character-Style-1 char-style-override-7"><a class="footnote-link" href="#footnote-225-43" id="footnote-225-43-backlink">43</a></span><span class="char-style-override-6">, eğer ölmesini isteseydin geçen ay istediğin zaman onu öldürürdün,” dedi Jamie sabırlı bir şekilde. “Neden şahitlerin olana kadar beklemiş olasın ki?”</span></p>
				<p class="dip-not"/>
				<p class="paragraf para-style-override-8"><span class="char-style-override-6">Kadın aniden keskinleşen bakışlarını Jamie’ye çevirdi.</span></p>
				<p class="paragraf para-style-override-8"><span class="char-style-override-6">“Ölmesini istedim.” Gülümseyince kırık dişi ortaya çıktı. “Ama yavaş yavaş ölmesini.”</span></p>
				<p class="paragraf para-style-override-8"><span class="char-style-override-6">“Ah, Tanrım,” dedim. Elimi yüzüme götürdüm. Henüz kuşluk vaktiydi ama sanki aradan haftalar geçmiş gibi hissettim. “Benim hatam. Ona yardım edebileceğimi düşündüğümü söyledim; onu kurtaracağımı, tedavi edebileceğimi sandı.” Büyülü tedavinin lanetli şöhreti! Eğer ironi yapabilecek bir ruh halinde olsaydım gülecektim.</span></p>
				<p class="paragraf para-style-override-8"><span class="char-style-override-6">Havada keskin bir koku vardı. Bayan Beardsley öfkeden çığlık atarak kocasına döndü.</span></p>
				<p class="paragraf para-style-override-8"><span class="char-style-override-6">“Pis yaratık!” Dizlerinin üzerinde ilerledi, tabaktan sert bir cisim alıp adama fırlattı. Cisim adamın kafasından sekti. “Pis, kokuşmuş, kirli, pasaklı...” Jamie, yüzükoyun yatan adama tam saldıracakken kadını saçlarından kavradı, kolundan tutup çekti.</span></p>
				<p class="paragraf para-style-override-8"><span class="char-style-override-6">“Lanet olsun,” dedi bağırarak. “Şu ipi bana ver Sassenach, yoksa ikisini de kendi ellerimle öldüreceğim.”</span></p>
				<p class="paragraf para-style-override-8"><span class="char-style-override-6">Bay Beardsley’i çatıdan aşağı indirme işi Jamie’yi de, beni de ter ve pislik içinde bırakmıştı. Bayan Beardsley köşedeki bir tabureye ilişti. Tıpkı bir kara kurbağasını andıran kem gözleriyle sessizce oturdu, yardım etmeye tenezzül bile etmedi.</span></p>
				<p class="paragraf para-style-override-8"><span class="char-style-override-6">Koca bedeni temiz masanın üzerine yatırdığımızda, karısının öfkeden nefesi kesildi. Jamie kadına bir bakış fırlatınca kadın ağzını kapayıp taburesine geri oturdu.</span></p>
				<p class="paragraf para-style-override-8"><span class="char-style-override-6">Jamie kan lekeli kolunu alnına sürüp Beardsley’e bakarak kafasını salladı. Onu suçlamadım; temizlenip sıcacık sarıldığında ve sıcak yulaf lapası yedirdiğimizde bile adamın korkunç durumunda en ufak bir iyileşme olmadı. Pencereden sızan gün ışığında adamı yeniden dikkatle inceledim. Parmakların durumu kesindi; kangrenin kokusu hemen duyuluyordu. Ayağının arka kısmı yeşile dönmüştü.</span></p>
				<p class="paragraf para-style-override-8"><span class="char-style-override-6">Parmaklardan daha fazlasını almam gerekecekti. Kangrenli alana doğru kaşlarımı çatarak yaklaştım. Yalnızca metakarpallar arasında bölgesel bir ampütasyon mu yapsam, yoksa ayaklarını bilekten mi kessem, emin olamadım. Bilekten kesmek daha hızlı olurdu ve daha bölgesel bir ampitasyon denesem de nasıl olsa Beardsley artık bir daha yürüyemeyecekti.</span></p>
				<p class="paragraf para-style-override-8"><span class="char-style-override-6">Kuşkulu bir biçimde alt dudağımı kemirdim. Bütün bu durum oldukça tartışmalıydı; sıtma dolayısıyla ateşler içinde yanmıştı, bacağındaki ve kalçalarındaki yaralardan iltihap akmıştı. Enfeksiyondan ölmeden, ampütasyon operasyonunun sonrası iyileşebilme şansı ne kadardı?</span></p>
				<p class="paragraf para-style-override-8"><span class="char-style-override-6">Bayan Beardsley’in arkadan yaklaştığını duymamıştım; cüsseli bir kadına göre bir hayli sessiz hareket etmişti.</span></p>
				<p class="paragraf para-style-override-8"><span class="char-style-override-6">“Ne yapacaksın?” diye sordu. Sesi sakin ve soğuktu.</span></p>
				<p class="paragraf para-style-override-8"><span class="char-style-override-6">“Kocanın ayak parmakları kangren olmuş,” dedim. Beardsley’in telaşlanmamasına çalışmanın bir anlamı yoktu. “Ayağını kesmek gerekecek.” Her ne kadar önümüzdeki birkaç günü -ya da haftayı- burada Beardsley’i besleyerek geçirme fikri içimi ezse de yapacak başka bir şey yoktu. Onu karısının şefkatli kollarına bırakamazdım!</span></p>
				<p class="paragraf para-style-override-8"><span class="char-style-override-6">Masanın etrafında yavaşça dönerek kocasının ayaklarının yanında durdu. Yüzü ifadesizdi ama ağzının kenarında ufak bir gülümseme oluştu, istemeden de olsa gözlerini kırpıştırdı. Uzun bir süre kocasının kararan ayaklarına baktıktan sonra kafasını salladı.</span></p>
				<p class="paragraf para-style-override-8"><span class="char-style-override-6">“Hayır,” dedi usulca. “Bırak çürüsün.”</span></p>
				<p class="paragraf para-style-override-8"><span class="char-style-override-6">Beardsley’in konuşulanları anlayıp anlamadığı sorusu cevap bulmuştu sonunda; açık gözü kocaman oldu, öfkeden bağırdı, karısına ulaşabilmek için debelendi. Neredeyse yere düşecekti. Jamie adamı tutup ağır bedenini masanın üzerinde tuttu. Beardsley sonunda inleyerek durulduğunda, Jamie doğrulup Bayan Beardsley’e oldukça hoşnutsuz bakışlar fırlattı.</span></p>
				<p class="paragraf para-style-override-8"><span class="char-style-override-6">Omuzlarını dikleştirip şalına sıkı sıkı sarıldı ama ne geri çekildi, ne de bakışlarını kaçırdı. Çenesini küstahça yukarı kaldırdı.</span></p>
				<p class="paragraf para-style-override-8"><span class="char-style-override-6">“Ben onun karısıyım,” dedi. “Onu kesmene izin vermeyeceğim. Bu hayatı için oldukça riskli.”</span></p>
				<p class="paragraf para-style-override-8"><span class="char-style-override-6">“Eğer kesmezsem ölüm kaçınılmaz,” dedim kısaca. “Ve kötü bir ölüm üstelik. Sen- ” Sözümü bitiremedim, Jamie elini omzuma koyup sıktı.</span></p>
				<p class="paragraf para-style-override-8"><span class="char-style-override-6">“Onu dışarı çıkar Claire,” dedi sessizce.</span></p>
				<p class="paragraf para-style-override-8"><span class="char-style-override-6">“Ama- ”</span></p>
				<p class="paragraf para-style-override-8"><span class="char-style-override-6">“Dışarı.” Eliyle omzumu öyle sıktı ki canım acıdı. “Seni çağırana kadar da geri gelme.”</span></p>
				<p class="paragraf para-style-override-8"><span class="char-style-override-6">Yüzü acımasızdı ama gözlerinde içimi acıtan bir şey vardı. Tüfeklerinin ve alet edevatımın durduğu kutuya baktım, sonra yeniden bakışlarımı yüzüne çevirdim.</span></p>
				<p class="paragraf para-style-override-8"><span class="char-style-override-6">“Bunu yapamazsın,” dedim.</span></p>
				<p class="paragraf para-style-override-8"><span class="char-style-override-6">Kasvetli bakışlarını Beardsley’e çevirdi.</span></p>
				<p class="paragraf para-style-override-8"><span class="char-style-override-6">“Bir köpek için bile hiç tereddüt etmeden aynı şeyi yapardım,” dedi sakince. “Onun için daha azını yapabilir miyim?”</span></p>
				<p class="paragraf para-style-override-8"><span class="char-style-override-6">“O bir köpek değil!”</span></p>
				<p class="paragraf para-style-override-8"><span class="char-style-override-6">“Hayır, değil.” Eli omzumdan düştü, Beardsley’in yanında durana kadar masanın etrafında döndü.</span></p>
				<p class="paragraf para-style-override-8"><span class="char-style-override-6">“Dostum, eğer beni anlıyorsun gözünü kapat,” dedi sakince. Bir süre sessizlik olduktan sonra Beardsley kan çanağına dönen gözünü Jamie’ye dikti -inkâr edilemez bir zekâyla. Göz kapağı yavaşça kapandı, sonra yeniden açıldı.</span></p>
				<p class="paragraf para-style-override-8"><span class="char-style-override-6">Jamie bana döndü.</span></p>
				<p class="paragraf para-style-override-8"><span class="char-style-override-6">“Git,” dedi. “Bu onun seçimi olsun. Eğer olursa -ya da olmazsa- seni çağıracağım.”</span></p>
				<p class="paragraf para-style-override-8"><span class="char-style-override-6">Dizlerim titriyordu. Ellerimi gömleğimin kıvrımlarına soktum.</span></p>
				<p class="paragraf para-style-override-8"><span class="char-style-override-6">“Hayır,” dedim. Beardsley’e baktım, sonra zar zor yutkunup kafamı bir sağa, bir sola salladım. “Hayır,” dedim yeniden. “Ben… Eğer sen... şahidin olması gerek.”</span></p>
				<p class="paragraf para-style-override-8"><span class="char-style-override-6">Bir anlık tereddütten sonra başını sallayarak söylediğimi onayladı.</span></p>
				<p class="paragraf para-style-override-8"><span class="char-style-override-6">“Evet, haklısın.” Bayan Beardsley’e baktı. Kadın ellerini önlüğünün altında kavuşturmuş, bir bana, bir Jamie’ye, bir kocasına bakıp hareketsizce duruyordu. Jamie başını salladıktan sonra omuzlarını dikleştirip hasta adama döndü.</span></p>
				<p class="paragraf para-style-override-8"><span class="char-style-override-6">“Evet için bir kez, hayır için iki kez gözünü kırp,” dedi. “Anladın mı?”</span></p>
				<p class="paragraf para-style-override-8"><span class="char-style-override-6">Göz kapağı hiç tereddütsüz kapandı.</span></p>
				<p class="paragraf para-style-override-8"><span class="char-style-override-6">“Dinle o halde.” Jamie derin bir nefes alıp dümdüz, hissiz bir sesle konuşmaya başladı. Gözleri adamın çökmüş yüzünde ve açık gözündeki acımasız bakışındaydı.</span></p>
				<p class="paragraf para-style-override-8"><span class="char-style-override-6">“Sana ne olduğunu biliyor musun?”</span></p>
				<p class="paragraf para-style-override-8"><span class="char-style-override-6">Göz kırptı.</span></p>
				<p class="paragraf para-style-override-8"><span class="char-style-override-6">“Karımın bir doktor, bir şifacı olduğunu biliyor musun?”</span></p>
				<p class="paragraf para-style-override-8"><span class="char-style-override-6">Adam gözünü bana doğru dikip tekrar Jamie’ye baktı. Göz kırptı.</span></p>
				<p class="paragraf para-style-override-8"><span class="char-style-override-6">“Felç olduğunu ve zararın telafi edilemeyeceğini söyledi. Anlıyor musun?”</span></p>
				<p class="paragraf para-style-override-8"><span class="char-style-override-6">Yamuk ağzından bir oflama duyuldu. Göz kırptı.</span></p>
				<p class="paragraf para-style-override-8"><span class="char-style-override-6">“Ayağın çürümüş. Eğer kesilmezse çürüyüp öleceksin. Anlıyor musun?”</span></p>
				<p class="paragraf para-style-override-8"><span class="char-style-override-6">Cevap gelmedi. Burun delikleri aniden genişledi, nemlendi; sonra hava bir homurtuyla bozuldu. Çürüğün kokusunu almıştı; şüphelenmişti belki, ama kendi etinden mi geldiğine emin olamamıştı. Şimdiye dek. Yavaşça gözünü kırptı.</span></p>
				<p class="paragraf para-style-override-8"><span class="char-style-override-6">Aynı terane devam etti, açıklamalar, sorular, her biri kazılan bir mezardan çıkarılan kürek dolusu toprak gibiydi. Her son o amansız sözcükle bitiyordu: “Anlıyor musun?”</span></p>
				<p class="paragraf para-style-override-8"><span class="char-style-override-6">Ellerim, ayaklarım ve yüzüm hissizleşmişti. Odadaki tuhaf tapınak hissi değişmişti; kiliseyi andırıyordu ama artık bir sığınak değildi. Artık içinde kaderde yazılı olan sona doğru götüren bir ayin yapılıyordu.</span></p>
				<p class="paragraf para-style-override-8"><span class="char-style-override-6">Ve kaderde vardı, anlamıştım. Beardsley uzun zaman önce, hatta belki biz gelmeden önce seçimini yapmıştı. Arafta bir ay geçirmiş, cennet ile cehennem arasındaki soğuk karanlıkta kalıp uzun uzun düşünmüş, umutlarıyla savaşmış ve huzura ölümle kavuşacağına karar vermişti.</span></p>
				<p class="paragraf para-style-override-8"><span class="char-style-override-6">Anlamış mıydı?</span></p>
				<p class="paragraf para-style-override-8"><span class="char-style-override-6">Ah, evet, hem de çok iyi.</span></p>
				<p class="paragraf para-style-override-8"><span class="char-style-override-6">Jamie tek elini Beardsley’in omzuna koyup masaya eğildi. Günahlarından aklanma ve kurtulma sunan kirli giysileri olan bir rahip gibiydi. Pencereden sızan sonbaharın ışığında donup kalan Bayan Beardsley oldukça duyarsız görünüyordu.</span></p>
				<p class="paragraf para-style-override-8"><span class="char-style-override-6">Sorular artık bir son buldu.</span></p>
				<p class="paragraf para-style-override-8"><span class="char-style-override-6">“Karım ayağınızı kesip yaralarınızı iyileştirsin mi?”</span></p>
				<p class="paragraf para-style-override-8"><span class="char-style-override-6">Bir kez, sonra iki kez, sonra abartılı ve kasti bir şekilde gözünü kırptı.</span></p>
				<p class="paragraf para-style-override-8"><span class="char-style-override-6">Jamie duyulacak şekilde nefes alıp veriyordu. Göğsündeki ağırlık her sözcükte iç çekiş olarak çıkıyordu.</span></p>
				<p class="paragraf para-style-override-8"><span class="char-style-override-6">“Hayatına son vermemi mi istiyorsun?”</span></p>
				<p class="paragraf para-style-override-8"><span class="char-style-override-6">Yüzünün yarısında hayat belirtisi olmamasına ve diğer yarısının da asık ve bezgin olmasına rağmen, Beardsley hâlâ düşündüklerini ifade edebiliyordu. Ağzının hareket ettirebildiği köşesi alaycı bir edayla yukarı kıvrıldı. </span><span class="italik char-style-override-6">Zaten geriye ne kaldı ki</span><span class="char-style-override-6">, dedi sessizliği. Gözkapağı düştü ve açılmadı. </span></p>
				<p class="paragraf para-style-override-8"><span class="char-style-override-6">Jamie de gözlerini kapadı. Hafifçe ürpermişti. Sonra üzerine soğuk su dökülmüş bir adam gibi hızla silkinip tüfeklerinin durduğu büfeye doğru ilerledi.</span></p>
				<p class="paragraf para-style-override-8"><span class="char-style-override-6">Yavaşça Jamie’ye yaklaşıp koluna dokundum. Bana bakmadı, gözlerini tüfeğinden ayırmadı. Yüzü kireç gibiydi ama elleri kararlıydı.</span></p>
				<p class="paragraf para-style-override-8"><span class="char-style-override-6">“Haydi,” dedi. “Onu dışarı çıkar.”</span></p>
				<p class="paragraf para-style-override-8"><span class="char-style-override-6">Beardsley’e baktım ama o artık benim hastam değildi; artık onu ne tedavi edebilir, ne de rahat ettirebilirdim. Kadının yanına gidip kolundan tuttum. Kapıya doğru ilerledik. Duygusuz bir şekilde benimle yürüdü ve arkasına hiç bakmadı.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Açık hava gerçekten uzak gibiydi. Güneş ışığının aydınlattığı avlunun sıradanlığı hiç ikna edici değildi. Bayan Beardsley elimden kurtulup ahıra doğru hızlı adımlarla yürümeye başladı. Başını çevirip eve baktı, sonra sanki peşinde zebaniler varmış gibi büyük bir hızla koşup ahırın açık kapısından içeri girerek gözden kayboldu. </span></p>
				<p class="paragraf para-style-override-8"><span class="char-style-override-6">Telaşı gözümden kaçmamıştı, hemen arkasından koşmak istedim. Ama koşmadım, avlunun köşesinde durup bekledim. Yavaş yavaş atan kalbimin sesi kulaklarımda çınlıyordu. Bu da gerçeklerden uzak gibiydi.</span></p>
				<p class="paragraf para-style-override-8"><span class="char-style-override-6">Sonunda silah sesi duyuldu. Ahırdan gelen keçi seslerinin ve hemen yakınlardaki çamurun içinde debelenen tavuk gıdaklamalarının arasında kulak tırmalayıcıydı. Acaba başından mı kalbinden mi vurdu, diye düşündüm, ürperdim.</span></p>
				<p class="paragraf para-style-override-8"><span class="char-style-override-6">Öğleni epey geçmişti; sabahın soğuk ve esintisiz hava yerini, avludan içeri sızıp samanların tozunu kaldıran buz gibi bir rüzgâra bırakmıştı. Durup bekledim. Beardsley’in ruhuna dua okumak için duracağını düşündüm. Bir iki dakika geçtikten sonra arka kapı açıldı. Jamie birkaç adım attıktan sonra eğilip kustu.</span></p>
				<p class="paragraf para-style-override-8"><span class="char-style-override-6">Bana ihtiyacı olduğunu düşünerek Jamie’ye doğru ilerledim ama hayır. Doğrulup ağzını sildi, sonra dönüp benden uzaklaşarak avludan çıkıp ormana doğru ilerledi.</span></p>
				<p class="paragraf para-style-override-8"><span class="char-style-override-6">Kendimi birden gereksiz ve hakarete uğramış hissettim. Yalnızca kısa bir süre önce işimin başında ve tıbbın gerektirdiklerini yapmak için odaklanmış bir haldeydim. Ete, akla ve vücuda bağlı; belirtilere karşı dikkatli, nabızdan, nefesten ve tüm yaşamsal işaretlerden haberdardım. Beardsley’den hiç hoşlanmamıştım ama hayatını sürdürmesi ve acısının dinmesi için canla başla çalışacaktım. Hâlâ sıcak tenini ellerimde hissedebiliyordum.</span></p>
				<p class="paragraf para-style-override-8"><span class="char-style-override-6">Şimdi ise hastam aniden ölmüştü. Sanki vücudumdan küçük bir parça kopmuş gibi hissediyordum. Küçük bir şok geçirdiğimi düşündüm.</span></p>
				<p class="paragraf para-style-override-8"><span class="char-style-override-6">Eve baktığımda temkinli tavırlarım yerini mide bulantısına ve daha da derin bir şeye bıraktı. Vücudun kesinlikle yıkanması ve gömülmesi gerekiyordu. Daha önceden de böyle şeyler yapmıştım -midem çok da bulanmamıştı- ve şimdi de yeniden eve girmeyi kesinlikle istemiyordum.</span></p>
				<p class="paragraf para-style-override-8"><span class="char-style-override-6">Şiddet sonucu gerçekleşen ölümler görmüştüm -ve bundan çok daha mide bulandırıcı şekilde ölenleri de. Ölüm ölümdü. Geçerken, giderken ya da bazı durumlarda isteyerek oluyordu... Jamie, Beardsley’i hasta vücudunun hapsinden birden kurtarıvermişti; ruhu özgür kaldığını henüz fark etmeyip hâlâ evin içinde dolanıyor olabilir miydi?</span></p>
				<p class="paragraf para-style-override-8"><span class="char-style-override-6">“Batıl inançlara kendini kaptırıyorsun,” dedim katı bir şekilde kendi kendime. “Kes şunu artık.” Eve girmeyip sinekkuşu gibi avluda dolanmaya başladım.</span></p>
				<p class="paragraf para-style-override-8"><span class="char-style-override-6">Artık ne Beardsley’in ne de Jamie’nin bana ihtiyacı olsa da, yardım edebileceğim biri hâlâ vardı. Sırtımı eve dönüp ahıra doğru yürüdüm.</span></p>
				<p class="paragraf para-style-override-8"><span class="char-style-override-6">Burası çatısı olan, karanlık, saman ve hareket eden suretlerle dolu büyük bir barakadan ibaretti. Gözlerim karanlığa uyum sağlayana kadar kapıda dikildim. Bir köşesinde atlar için bir bölme yapılmışsa da hiç at yoktu. Başka bir köşesinde, süt sağma kısmını da içine alan külüstür bir çitten keçi ağılı yapılmıştı; kadın çitin içindeki taze ekin yığınının üstüne çökmüştü. Etrafında altı kadar keçi toplanmış, şalının püsküllerini çekiştiriyordu. Kambur bir gölgeden daha fazlası görünmese de gölgelerin içinde parlayan ürkek bakışlarını görmeyi başardım.</span></p>
				<p class="paragraf para-style-override-8"><span class="char-style-override-6">“Bitti mi?” Öyle yumuşak bir ses tonuyla sormuştu ki melemelerin arasından duymak neredeyse imkânsızdı.</span></p>
				<p class="paragraf para-style-override-8"><span class="char-style-override-6">“Evet.” Tereddüt ettim ama desteğime ihtiyacı varmış gibi görünmüyordu; şimdi daha iyi görebilmiştim -kucağında kıvrılmış küçük bir oğlak vardı ve onun küçük, ipeksi başını okşuyordu. “İyi misiniz Bayan Beardsley?”</span></p>
				<p class="paragraf para-style-override-8"><span class="char-style-override-6">Kısa sessizlikten sonra iri vücudu omuzlarını silkip bıraktı. Üzerindeki gerginlik biraz hafiflemiş gibiydi.</span></p>
				<p class="paragraf para-style-override-8"><span class="char-style-override-6">“Bilmiyorum,” dedi sessizce. Bekledim fakat ne konuştu, ne de kıpırdadı. Keçilerin huzur veren arkadaşlıkları, onu tıpkı benim varlığım kadar rahat hissettiriyordu. Kadını ahırın sıcak sığınağında, neşeli arkadaşlarıyla baş başa bırakmak için arkamı dönüp yürüdüm.</span></p>
				<p class="paragraf para-style-override-8"><span class="char-style-override-6">Atları avluda bırakmıştık. Eyerleri hâlâ üzerlerindeydi ve bir fidana bağlıydılar. Jamie ilaç kutumu almaya gittiğinde semerlerini açmış ve eyer çantalarını çıkartmıştı ancak eyerlerini çıkarmakla uğraşmamıştı. Eyerleri ben çıkardım; gitmemize daha zaman olduğu çok belliydi. Dizginleri de çıkartıp atları çamların altına, hâlâ gür bir şekilde çıkan otlara götürdüm. </span></p>
				<p class="paragraf para-style-override-8"><span class="char-style-override-6">Evin batıya bakan tarafında oyulmuş yarım bir kütük vardı. Muhtemelen yalak olarak kullanılmak için yapılmıştı ama içi boştu. Pınardan kova kova su taşıyıp yalağı doldurdum.</span></p>
				<p class="paragraf para-style-override-8"><span class="char-style-override-6">Islak ellerimi gömleğime sildikten sonra yapmam gereken herhangi başka bir yararlı iş olup olmadığına bakındım ama hiçbir şey yoktu. O halde seçeneğim yoktu. Kendimi hazırladım, kovaya daha fazla su doldurdum, etrafa saçmamaya gayret ederek eve doğru yürüdüm.</span></p>
				<p class="paragraf para-style-override-8"><span class="char-style-override-6">Kafamı kaldırıp baktığımda arka kapının açık olduğunu görüp şaşkına döndüm. Daha önceden kapalı olduğuna emindim. Jamie içeride miydi? Yoksa Bayan Beardsley mi gelmişti?</span></p>
				<p class="paragraf para-style-override-8"><span class="char-style-override-6">Temkinli bir mesafede durdum, boynumu uzatıp mutfağa baktım. Cama yaklaştığımda birinin kürekle toprağı kazdığını duydum. Uzaktaki köşeye doğru ilerlediğimde Jamie’nin avludaki, evin hemen yakınlarında bulunan bir üvez ağacının dibini kazdığını gördüm. Rüzgâr estikçe gömleğinin beyaz keten kumaşı vücuduna yapışıyor, kırmızı saçları yüzüne düşüyordu.</span></p>
				<p class="paragraf para-style-override-8"><span class="char-style-override-6">Dirseğiyle yüzündeki saçları geriye attığında ağladığını fark edip şaşırdım. Sessizce ve vahşice ağlıyordu, toprağa sanki düşmanmışçasına saldırıyordu. Göz ucuyla orada durmuş onu izlediğimi fark edip durdu, sanki alnındaki terleri siliyormuş gibi kan lekeli gömlek koluyla yüzünü sildi.</span></p>
				<p class="paragraf para-style-override-8"><span class="char-style-override-6">Öyle gürültülü nefes alıp veriyordu ki uzaktan bile duyuluyordu. Sessizce yaklaşıp temiz bir mendille suyu uzattım. Gözlerime bakmadan suyu içti, öksürdü, yeniden içti, sonra geri verip burnuna doğru üfledi. Burnu şişmişti ama artık kanamıyordu.</span></p>
				<p class="paragraf para-style-override-8"><span class="char-style-override-6">“Bu gece burada uyumayacağız, değil mi?” diye sordum, ağacın dibinde duran kütüğe yerleşirken.</span></p>
				<p class="paragraf para-style-override-8"><span class="char-style-override-6">Başını olumsuz anlamda salladı.</span></p>
				<p class="paragraf para-style-override-8"><span class="char-style-override-6">“Tanrı aşkına, hayır,” dedi boğuk bir sesle. Yüzü pisti ve gözleri kan çanağı gibiydi. Ama güçlü görünmeye çalışıyordu. “Onu düzgün bir şekilde gömüp buradan gideceğiz. Ormanda buz gibi soğukta uyumak umrumda değil, yeter ki burada kalmayalım.” Tüm kalbimle ona katılıyordum fakat düşünülmesi gereken bir konu daha vardı.</span></p>
				<p class="paragraf para-style-override-8"><span class="char-style-override-6">“Peki ya... karısı?” diye sordum hassas bir tavırla. “Evde mi? Arka kapı açık.”</span></p>
				<p class="paragraf para-style-override-8"><span class="char-style-override-6">Homurdanıp küreğine abandı.</span></p>
				<p class="paragraf para-style-override-8"><span class="char-style-override-6">“Hayır, kapıyı ben açtım. Önceden ruhu dışarı çıksın diye açık bırakmayı unutmuştum,” diye açıkladı şaşkınlıkla kalkan kaşlarımı görünce.</span></p>
				<p class="paragraf para-style-override-8"><span class="char-style-override-6">Açıklamasını oldukça sıradan bir şekilde yapmıştı. Daha önceden benim söylediğim ve tüylerimi diken diken eden bir tavrı yoktu.</span></p>
				<p class="paragraf para-style-override-8"><span class="char-style-override-6">“Anladım,” dedim belli belirsiz.</span></p>
				<p class="paragraf para-style-override-8"><span class="char-style-override-6">Jamie olanca gücüyle küreği toprağın derinliklerine sapladı. Toprak balçıktı ve yapraklar küflenmişti; kazma işlemi kolaydı. Sonunda küreği hiç kıpırdatmadan, “Brianna bana okuduğu bir hikâyeden bahsetmişti. Her ayrıntısını hatırlamıyorum ama bir cinayet işlenmiş. Öldürülen adam birini bu işe zorlayan pislik herifin tekiymiş. Sonunda hikâyeyi anlatan adama ne yapılması gerektiğini sorduklarında, adam ‘Tanrı’nın adaletine boş ver’ demiş,” dedi.</span></p>
				<p class="paragraf para-style-override-8"><span class="char-style-override-6">Başımı salladım. Böylesi bir adalet, maşa olması istenen kişi için zor bir durum gibi görünse de ona katılıyordum.</span></p>
				<p class="paragraf para-style-override-8"><span class="char-style-override-6">“Bizim durumumuzda da olan bu muydu sence? Adalet miydi?”</span></p>
				<p class="paragraf para-style-override-8"><span class="char-style-override-6">Başını olumsuz anlamda salladı; karşı çıkmıyordu ama şaşkındı ve kazmaya devam etti. Bir süre onu izledim. Yakınlığı ve hareketlerinin ritmi beni rahatlatmıştı. Bir süre sonra kendime gelip beni bekleyen işlerle yüzleşmeye karar verdim.</span></p>
				<p class="paragraf para-style-override-8"><span class="char-style-override-6">“Ben iyisi mi gidip cesedi çıkartıp çatı katını temizleyeyim,” dedim gönülsüz bir şekilde. Ayağa kalkmak için hazırlandım. “Zavallı kadını bu kadar dağınıklığın içinde tek başına bırakamayız. Ne yaptıysa yaptı, önemli değil.”</span></p>
				<p class="paragraf para-style-override-8"><span class="char-style-override-6">“Hayır, dur Sassenach,” dedi Jamie, kazma işlemini bir kenara bırakarak. Dikkatle eve baktı. “Ben de birazdan seninle geleceğim. Şimdilik kurgan</span><span class="Character-Style-1 char-style-override-7"><a class="footnote-link" href="#footnote-225-44" id="footnote-225-44-backlink">44</a></span><span class="char-style-override-6"> yapmak için birkaç taş getirebilir misin?”</span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Kurgan mı? Bunu duyduğuma epey bir şaşırmıştım; Bay Beardsley için gereksiz bir işmiş gibi gelmişti. Yine de ormanda kurtların olduğu kesindi; iki gün önce yolda hayvan dışkıları görmüştüm. Aynı zamanda Jamie eve girişimi ertelemek için onurlu bir bahane de bulmuş olabilirdi -bu durumda ormandan taş toplamak gayet isteyebileceğim bir seçenekti.</span></p>
				<p class="paragraf para-style-override-8"><span class="char-style-override-6">Ne var ki uygun taş bulmakta zorlanmadım. Eyer çantasından ameliyatlarımda giydiğim muşamba önlüğümü alıp orada burada gezinerek, tıpkı kırıntı toplayan bir karınca gibi taşları yuvarlamaya başladım. Yaklaşık yarım saat sonra, eve girme fikri o kadar da itiraz edilecek bir durum değilmiş gibi görünmeye başlamıştı. Gerçi Jamie hâlâ meşgul olduğu için ben de kendi işime devam ettim.</span></p>
				<p class="paragraf para-style-override-8"><span class="char-style-override-6">Sonunda durdum. Önlüğüme doldurduğum son taşı da gittikçe derinleşen mezarın yanına bıraktım. Avludaki gölgeler uzamaya başlamıştı ve hava parmaklarımı hissetmeyeceğim kadar soğuktu. Aslında parmaklarım çizik ve sıyrık içinde kaldıkları için bu iyi bir şey sayılabilirdi.</span></p>
				<p class="paragraf para-style-override-8"><span class="char-style-override-6">“Dağılmış görünüyorsun,” dedim, yüzüme düşen saçlarımı geriye atarken. “Bayan Beardsley henüz gelmedi mi?”</span></p>
				<p class="paragraf para-style-override-8"><span class="char-style-override-6">Jamie başını olumsuz anlamda salladı, cevap vermeden nefes alış verişlerinin düzelmesi için bir süre bekledi.</span></p>
				<p class="paragraf para-style-override-8"><span class="char-style-override-6">“Hayır,” dedi. Öyle boğuk bir sesle cevap vermişti ki neredeyse duyamayacaktım. “Hâlâ keçilerle. Herhalde orası çok sıcak.”</span></p>
				<p class="paragraf para-style-override-8"><span class="char-style-override-6">Huzursuz bir şekilde Jamie’ye baktım. Mezar kazma zor bir işti; gömleği vücuduna yapışmış, soğuğa rağmen ter içinde kalmıştı. Yüzünün kıpkırmızı olmasının nedeninin ateşlendiği için değil, çalışmaktan yorulduğu için olmasını umdum. Parmakları beyazlaşmıştı ve tıpkı benimkiler gibi sertti; küreğin sapından ayrılmaları zor olacak gibi görünüyordu.</span></p>
				<p class="paragraf para-style-override-8"><span class="char-style-override-6">“Yeteri kadar derin olduğu kesin,” dedim, yaptığı işi inceleyerek. Yumuşak toprakta sığ bir mezar kazabilirdim ama baştan savma işler asla Jamie’nin tarzı değildi. “Dur artık Jamie. Gömleğini değiştir. Sırılsıklam oldun, üşüteceksin.”</span></p>
				<p class="paragraf para-style-override-8"><span class="char-style-override-6">Tartışmaya tenezzül bile etmedi, mezarın içine toprak dökülmesin diye kürekle çukurun kenarlarını dikkatli bir şekilde düzeltti.</span></p>
				<p class="paragraf para-style-override-8"><span class="char-style-override-6">Çam ağaçlarının altındaki gölgeler gittikçe koyulaşıyordu. Tavyklar tüylü vücutlarıyla kahverengi ökse otları gibi ağaçlara tünemişti. Orman kuşları da sessizliğe gömülmüşlerdi. Evin upuzun gölgesi yeni kazılan mezara düşmüştü. Dirseklerimi kavrayıp titredim.</span></p>
				<p class="paragraf para-style-override-8"><span class="char-style-override-6">Jamie beni şaşırtarak elindeki küreği yere attı. Çukurdan yukarı tırmandı, bir süre hareketsiz, gözleri kapalı, yorgunluktan bitmiş bir şekilde kaldı. Sonra gözlerini açıp yorgun bir şekilde bana bakarak gülümsedi.</span></p>
				<p class="paragraf para-style-override-8"><span class="char-style-override-6">“Bitirelim şu işi,” dedi.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Ya açık kapı ruhun evden uçup gitmesini sağladığı ya da yalnızca Jamie’nin yanımda olması nedeniyle, artık eve girerken tereddüt etmeme gerek kalmamıştı. Ateş sönmüştü ve mutfak soğuk ve loştu. İçeride herhangi kötü bir şey yoktu. Yalnızca... boştu.</span></p>
				<p class="paragraf para-style-override-8"><span class="char-style-override-6">Bay Breadsley’in ölü bedeninden kalanlar, huzurlu bir şekilde ticaretini yaptığı battaniyelerinden birinin altında sessiz ve hareketsiz duruyordu. Boştu da.</span></p>
				<p class="paragraf para-style-override-8"><span class="char-style-override-6">Bayan Breadsley işlemlere katılmayı reddetmişti -hatta kocası içeride olduğu sürece eve girmeyi de reddetmişti. Jamie çatıdaki dağınıklıkla uğraşırken ben de ocağı süpürüp yeni bir ateş yaktım. Jamie yeniden aşağıya indiğinde esas işime geri dönmem gerekti.</span></p>
				<p class="paragraf para-style-override-8"><span class="char-style-override-6">Ölüyken Breadsley hayattaki halinden çok daha az korkunç görünüyordu; çarpık bacakları rahatlamış, öfkeli mücadele sona ermişti. Jamie başının üzerine keten bir havlu koysa da aslında havluyu kaldırıp baktığımda korkunç bir manzarayla karşılaşmamıştım; Jamie onu kör olan gözünden vurmuştu ve mermi kafatasını parçalamamıştı. Sağlam olan gözü artık kapanmıştı. Havluyu yeniden yüzüne örttüm ve havlu ölümün şeklini aldı.</span></p>
				<p class="paragraf para-style-override-8"><span class="char-style-override-6">Jamie merdivenden inip sessizce arkamda durdu, omzuma dokundu.</span></p>
				<p class="paragraf para-style-override-8"><span class="char-style-override-6">“Gidip yıkasana,” dedim, ocağın üzerine ısınsın diye astığım su ısıtıcısını işaret ettim. </span></p>
				<p class="paragraf para-style-override-8"><span class="char-style-override-6">Başını salladı, ıslak ve pis gömleğini çıkarıp ocağa bıraktı. Gömleğini yıkarken çıkardığı küçük sesleri dinledim. Ara sıra öksürüyordu ama nefes alış verileri dışarıdakinden daha düzenliydi.</span></p>
				<p class="paragraf para-style-override-8"><span class="char-style-override-6">“Böyle olacağını bilmiyordum,” dedi arkamdan. “Felç insanı hemen öldürür sanıyordum.”</span></p>
				<p class="paragraf para-style-override-8"><span class="char-style-override-6">“Bazen öyle olur,” dedim. Kaşlarımı çatmış, işime odaklanmıştım. “Aslında genelde hep öyle olur.”</span></p>
				<p class="paragraf para-style-override-8"><span class="char-style-override-6">“Öyle mi? Hiç Dougal’a ya da Rupert’a sormak aklıma gelmedi. Ya da Jenny’ye. Babama da- ” Söyleyeceklerini yutmuş gibi aniden durdu.</span></p>
				<p class="paragraf para-style-override-8"><span class="char-style-override-6">Ah. Karın boşluğumda küçük bir dürtü hissettim. Öyle olmuştu. Hatırlamamıştım ama yıllar önce, evliliğimizden kısa bir süre sonra bundan bahsetmişti. Babası Jamie’yi Fort William’da kırbaçlanırken görmüş, bunun şokuyla felç geçirip ölmüştü. Yaralı ve hasta olan Jamie, Fort’tan kaçırılıp sürgüne yollanmıştı. Babasının öldüğü haftalar boyunca kendisine söylenmemişti -veda etme şansı olmamıştı ve babasını ne gömebilmiş, ne de mezarını onurlandırabilmişti.</span></p>
				<p class="paragraf para-style-override-8"><span class="char-style-override-6">“Jenny bilirdi,” dedim nazikçe. “Ve sana söylerdi, tabii eğer...” Eğer Brian Fraser gittikçe eridiyse, korumak için mücadele ettiği ailesinin gözleri önünde güçsüzleştiyse.</span></p>
				<p class="paragraf para-style-override-8"><span class="char-style-override-6">Jenny söyler miydi? Tüm bu çaresizliğin içinde babasıyla ilgilendiyse, söyler miydi? Eğer günler ya da haftalar boyunca bekleyip de aniden hem kardeşinden hem de babasından mahrum kalıp, an be an yaklaşan ölümle yüzleşmek için yapayalnız kaldıysa... Jenny Fraser kardeşini çok seven çok güçlü bir kadındı. Belki onu hem suçtan, hem de durumu öğrenince yaşayacaklarından korumaya çalışırdı.</span></p>
				<p class="paragraf para-style-override-8"><span class="char-style-override-6">Yüzüne bakmak için arkama döndüm. Yarı çıplaktı ama artık temizdi. Elinde tuttuğu eyer çantasından temiz bir gömlek giymişti. Bana bakıyordu ama bakışları cesede kaydı. Büyülenmiş gibiydi.</span></p>
				<p class="paragraf para-style-override-8"><span class="char-style-override-6">“Sana söylerdi,” diye tekrarladım, sesime bir kesinlik katmaya çalışıyordum.</span></p>
				<p class="paragraf para-style-override-8"><span class="char-style-override-6">Jamie acı dolu ve derin bir nefes aldı.</span></p>
				<p class="paragraf para-style-override-8"><span class="char-style-override-6">“Belki de.”</span></p>
				<p class="paragraf para-style-override-8"><span class="char-style-override-6">“Söylerdi,” dedim daha sert bir şekilde.</span></p>
				<p class="paragraf para-style-override-8"><span class="char-style-override-6">Başını sallayıp derin bir nefes daha aldı. Breadsley’in ölümünden etkilenen tek şeyin ev olmadığını fark ettim. Jamie için açılabilecek tek kapının anahtarı Jenny’deydi.</span></p>
				<p class="paragraf para-style-override-8"><span class="char-style-override-6">Neden ağladığını ve gömme işlemine neden bu kadar titizlikle yaklaştığını şimdi anlamıştım. Ölüye saygı şöyle dursun, titizliğinin nedeni ne şoktan ne de iyiliktendi. Tek neden Brian Fraser’dı; gömemediği ve yasını tutamadığı babası.</span></p>
				<p class="paragraf para-style-override-8"><span class="char-style-override-6">Arkama dönüp battaniyenin kenarlarını havaya kaldırdım, ayak ve baş kısımlarını bağlayıp paket haline getirdim. Jamie kırk dokuz yaşındaydı; babasının öldüğü yaşta. Giyinmesi bitince hızlıca onu süzdüm. Eğer babası da onun gibiydiyse... böylesi bir kayıp bir anda içimi dağlamıştı. Yalnızca oğlunda yansımasını gördüğüm böyle bir gücün ve sevginin yitip gitmesi büyük bir kederdi.</span></p>
				<p class="paragraf para-style-override-8"><span class="char-style-override-6">Jamie artık giyinmişti. Cesedi kaldırmama yardım etmek için masanın etrafında dönüp yanıma geldi. Ellerini cesedin altına koyacağına, ellerimi avuçlarının içine aldı.</span></p>
				<p class="paragraf para-style-override-8"><span class="char-style-override-6">“Bana söz ver Claire,” dedi. Sesi öyle kısılmıştı ki duyabilmek için eğilmem gerekti. “Eğer bir gün babama olanlar bana da olursa... O zaman bu acınası herife burada yaptığım merhametli davranışın aynısını bana yapacağına söz ver.”</span></p>
				<p class="paragraf para-style-override-8"><span class="char-style-override-6">Kürek yüzünden avuçları su toplamıştı; tuhaf yumuşaklıklarını hissettim. İçleri su doluydu.</span></p>
				<p class="paragraf para-style-override-8"><span class="char-style-override-6">“Yapılması gerekeni yapacağım,” diye fısıldadım sonunda. “Tıpkı senin yaptığın gibi.” Ellerini sıkıp bıraktım. “Şimdi gel ve onu gömmeme yardım et. Artık bitti.”</span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-42-backlink" id="footnote-225-42">42</a>	<span class="dip-notlar" style="font-size:1em;">İngiliz yazar Robert Southey’in “Üç Ayı” adlı romanındaki sarı saçlı kız.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-43-backlink" id="footnote-225-43">43</a>	<span class="dip-notlar" style="font-size:1em;">(Gal.) Orospu çocuğu. (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-44-backlink" id="footnote-225-44">44</a>	<span class="dip-notlar" style="font-size:1em;">Tepe biçiminde mezar.</span></p>
					</div>
				</div>
			</div>
		</div>
	</body>
</html>