<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-30.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-30.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-3-4"><span class="bold">29 KEÇİNİN ÜÇTE BİRİ</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Beardsleyler’in çiftliğindeki işimiz bitmiş, temizliği yapmış, çantaları yeniden paketlemiş ve atların eyerlerini takmıştık. Karanlık çökmüştü. Yola çıkmadan önce yemek yemeyi teklif etmek istedim -kahvaltıdan sonra hiçbir şey yememiştik- ama evdeki ortam öyle rahatsız ediciydi ki ikimizin de iştahı kaçmıştı.</span></p>
				<p class="paragraf para-style-override-8"><span class="char-style-override-6">“Bekleyeceğiz,” dedi Jamie. Eyer çantalarını kısrağın sırtına yükledi. Başını hafifçe arkaya çevirip eve baktı. “Kurt gibi açım ama bu ev gözümün önünde olduğu sürece tek lokma yiyemem.”</span></p>
				<p class="paragraf para-style-override-8"><span class="char-style-override-6">“Ne demek istediğini anlıyorum.” Görecek bir şey olmasa da huzursuz bir şekilde arkama baktım; ev sessiz ve boştu. “Buradan uzaklaşmak için sabırsızlanıyorum.”</span></p>
				<p class="paragraf para-style-override-8"><span class="char-style-override-6">Güneş ağaçların ardından batmıştı ve çiftlik evinin bulunduğu vadiyi soğuk ve mavi bir gölge kaplamıştı. Beardsley’in taze mezarı nemden kararmıştı. Üvez ağacının çıplak dallarının altında kambur bir tepe gibi görünüyordu. Mezara bakıldığında insanın aklına ıslak toprağın ağırlığı, hareketsizlik, çürüme ve düşüşün gelmemesi imkânsızdı.</span></p>
				<p class="paragraf para-style-override-8"><span class="char-style-override-6">Çürüyüp öleceksin, demişti Jamie adama. Beardsley’in iyiliği için bu iki durumun da tersinin olmasını dilerdim. Şalımı omuzlarıma sıkıca sarıp güç bela nefes aldım. Sonra çam ağaçlarının temiz ve soğuk kokusunun, cesedin insanın üzerine sinen hayalet kokusunu bastırmasını umarak derin bir nefes aldım. </span></p>
				<p class="paragraf para-style-override-8"><span class="char-style-override-6">Bir an önce yola çıkmaya hevesli olan atlar kımıldanıyor, ayaklarını yere vuruyor, yelelerini sallıyorlardı. Onları suçlamadım. Kendime hâkim olamayıp bir kez daha dönüp arkama baktım. Daha ıssız bir manzarayı hayal bile edemezdim. Burada kalmak ise hayal etmesi çok daha güç bir durum olurdu.</span></p>
				<p class="paragraf para-style-override-8"><span class="char-style-override-6">Görünüşe göre Bayan Beardsley böylesi bir şeyi hayal etmiş ve benzer bir sonuca varmıştı. Tam o anda kollarında bir oğlakla ahırdan fırlayıp bizimle geleceğini söyledi. Belli ki keçiler de bizimle gelecekti. Oğlağı bana verip yeniden ahıra döndü.</span></p>
				<p class="paragraf para-style-override-8"><span class="char-style-override-6">Oğlak ağır ve yarı uyanıktı. Esnek küçük eklemlerini tortop yapmıştı. Elime sıcak hava üflüyor, neyden yapıldığımı görmek için kibarca dişliyordu. Sonra küçük bir memnuniyet sesi çıkarıp kaburgalarımın huzurlu sessizliğine yaslandı. Daha güçlü bir memnuniyet nidası ve uyluk kalçamı dürtüklemesi, bir gözü oğlakta olan annesinin varlığının habercisi oldu. </span></p>
				<p class="paragraf para-style-override-8"><span class="char-style-override-6">“Onları burada bırakamaz herhalde,” dedim arkamda, karanlığın içinde huysuzca söylenen Jamie’ye. “Sağılmaları gerekiyor. Üstelik yol çok da uzun değil, öyle değil mi?”</span></p>
				<p class="paragraf para-style-override-8"><span class="char-style-override-6">“Bir keçinin ne kadar hızlı yürüdüğünü biliyor musun Sassenach?”</span></p>
				<p class="paragraf para-style-override-8"><span class="char-style-override-6">“Zaman tutmak için fırsatım hiç olmadı,” dedim tersleyerek. Kucağımdaki küçük yükü kaldırdım. “Ama karanlıkta atlardan çok yavaş yürüyeceklerini sanmam.”</span></p>
				<p class="paragraf para-style-override-8"><span class="char-style-override-6">Bunu duyunca Galce bir şeyler geveleyip boğazındaki balgamı daha da vurguladı. Öksürdü.</span></p>
				<p class="paragraf para-style-override-8"><span class="char-style-override-6">“Çok kötü görünüyorsun,” dedim. “Gittiğimiz yere vardığımız zaman sana mentollü kaz yağı süreceğim.”</span></p>
				<p class="paragraf para-style-override-8"><span class="char-style-override-6">Bu teklife hiç itiraz etmemesi, ciddi anlamda güçten düşmüş olduğunu düşündürttü bana. Sağlığına dair daha fazla bir yorumda bulunmama fırsat kalmadan Bayan Beardsley, ahırdan birbirlerine neşeli sarhoş mahkûmlar gibi bağlanmış altı tane keçiyle çıktı.</span></p>
				<p class="paragraf para-style-override-8"><span class="char-style-override-6">Jamie olan biteni şüpheli gözlerle izledi, iç çekti, sonra dikkatini ulaşım sorununa verdi. Bayan Beardsley kesinlikle Gideon’a binecekti. Jamie bir bana, bir de Bayan Beardsley’in hiç de ufak tefek olmayan bedenine baktı. Sonra bakışlarını kısrağımın küçük cüssesine çevirdi. Midilliden azıcık daha büyüktü. Jamie öksürdü.</span></p>
				<p class="paragraf para-style-override-8"><span class="char-style-override-6">Biraz düşündükten sonra Bayan Beardsley’i Bayan Domuzcuk’un üzerine, uyuyan ufaklığı da önüne oturttu. Teorik olarak hayvanın beni kalçalarından çalılara fırlatmasını engellemek için ben de onunla birlikte Gideon’un omuzlarında yolculuk yapacaktım. Jamie erkek keçinin boynuna bir ip bağlayıp, ipin ucunu da kısrağın eyerine bağladı. Dişi keçileri ise serbest bırakmıştı.</span></p>
				<p class="paragraf para-style-override-8"><span class="char-style-override-6">“Annesi oğlakla kalacak, diğerleri de bu erkek keçiyi takip edecekler,” dedi. “Keçiler sosyal yaratıklardır, başıboş dolaşmak istemezler. Özellikle de geceleri. Kış kış,” dedi. Eyerin bağlarını kontrol etmek için eğilirken bir yandan da meraklı gözlerle etrafa bakındı. “Domuzlar bence en kötüsü. Kendi başlarına buyruklar.” Kalkıp atın başını okşadı.</span></p>
				<p class="paragraf para-style-override-8"><span class="char-style-override-6">“Eğer bir şey olursa birden kendinize doğru çekin,” dedi Bayan Breadsley’e. Elinin yanındaki eyere bağlı olan ipleri gösterdi.</span></p>
				<p class="paragraf para-style-override-8"><span class="char-style-override-6">Bayan Beardsley başını salladı. Atın üzerinde kambur bir tepeyi andırıyordu. Sonra başını kaldırıp eve doğru baktı.</span></p>
				<p class="paragraf para-style-override-8"><span class="char-style-override-6">“Ay doğmadan gitmeliyiz,” dedi nazikçe. “Ay doğduğunda geliyor.”</span></p>
				<p class="paragraf para-style-override-8"><span class="char-style-override-6">Vücudumdaki bütün tüylerin diken diken olduğunu hissettim. Jamie başını çevirip karanlığın içindeki eve baktı. Ateş sönmüştü ve kimse açık kapıyı kapatmayı akıl edememişti; boş bir göz çukuru gibiydi.</span></p>
				<p class="paragraf para-style-override-8"><span class="char-style-override-6">“O kim?” diye sordu Jamie. Sesinde bariz bir endişe vardı.</span></p>
				<p class="paragraf para-style-override-8"><span class="char-style-override-6">“Mary Ann,” diye cevapladı Bayan Beardsley. “O sonuncuydu.” Sesinde herhangi bir vurgu yoktu, uyurgezer gibi konuşuyordu.</span></p>
				<p class="paragraf para-style-override-8"><span class="char-style-override-6">“Neyin sonuncusu?” diye sordum.</span></p>
				<p class="paragraf para-style-override-8"><span class="char-style-override-6">“Son karısı,” diye cevaplayıp dizginleri eline aldı. “Ay doğarken kuş üvezinin dibinde durur.”</span></p>
				<p class="paragraf para-style-override-8"><span class="char-style-override-6">Jamie başını bana doğru çevirdi. Yüzündeki ifadeyi görmek için fazla kalabalıktı ama ihtiyacım da yoktu. Boğazımı temizledim.</span></p>
				<p class="paragraf para-style-override-8"><span class="char-style-override-6">“Acaba kapıyı... kapatsak mı?” diye sordum. Bayan Breadsley evle ve evin içindekilerle ilgilensin ya da ilgilenmesin, evi yağmacı rakunların ve sincapların merhametine bırakmak doğru olmazdı. Bay Beardsley’in kokusunun cazibesine kapılacak daha büyük hayvanlardan bahsetmiyorum bile. Diğer taraftan, boş eve yaklaşmayı hiç mi hiç istemiyordum.</span></p>
				<p class="paragraf para-style-override-8"><span class="char-style-override-6">“Ata bin Sassenach.”</span></p>
				<p class="paragraf para-style-override-8"><span class="char-style-override-6">Jamie avluyu geçti, kapıyı gereğinden daha sert bir şekilde çarpıp -hızlı adımlarla- geri döndü ve arkama oturdu.</span></p>
				<p class="paragraf para-style-override-8"><span class="char-style-override-6">“Deh!” dedi keskin bir sesle. Artık yola çıkmıştık. Yükselen yarımayın ışığı ağaçların üzerlerinden görünüyordu.</span></p>
				<p class="paragraf para-style-override-8"><span class="char-style-override-6">Yolun başına birkaç kilometre kadar vardı. Beardsleyler’in çiftlik evlerinin durduğu vadiden tepeye çıkıyorduk. Keçiler yüzünden yavaş ilerliyorduk. Çimlerin ve çalıların arasından geçerken bu kadar net görülmelerinin nedeninin gözlerimin karanlığa uyum sağlaması mı, yoksa ayın tepemizde olmasının mı olduğunu merak ettim.</span></p>
				<p class="paragraf para-style-override-8"><span class="char-style-override-6">Altımdaki güçlü at, etrafımızdaki keçilerin sesleri ve kolunu belime sarmış Jamie’nin arkamdaki rahatlatıcı varlığı sayesinde kendimi oldukça güvende hissediyordum. Yine de arkama dönüp bakacak kadar rahat değildim. Aynı anda eve bakma isteğim, neredeyse oraya duyduğum dehşet dolu hisleri bastıracak kadar güçlüydü. Neredeyse.</span></p>
				<p class="paragraf para-style-override-8"><span class="char-style-override-6">“O gerçekten kuş üvezi değil, değil mi?” Arkamdan Jamie’nin yumuşak sesini duydum.</span></p>
				<p class="paragraf para-style-override-8"><span class="char-style-override-6">“Hayır,” dedim, belimi saran güçlü koldan cesaret alarak. “O bir üvez ağacı. Gerçi birbirlerine çok benzerler.” Çok üvez ağacı görmüştüm; Dağlılar bu ağaçları genelde barakalarının ve evlerinin yanına ekerler, çünkü meyveleri ve yaprakları İskoçya’nın üvezine benzer -botanik olarak birbirleriyle akrabalardır. Gerçi Jamie’nin bu soruyu sorma nedeni bu ağacın türlerini öğrenmek değildi; ağacın, tıpkı diğer ağaç gibi şeytandan ve büyüden koruma özelliği olup olmadığını merak etmişti. Beardsley’i ağacın dibine gömmeye karar vermesinin nedeninin estetikle bir alakası yoktu. </span></p>
				<p class="paragraf para-style-override-8"><span class="char-style-override-6">Su toplamış olan elini sıktım, o da beni başımın üzerinden öptü.</span></p>
				<p class="paragraf para-style-override-8"><span class="char-style-override-6">Yolun en tepesine çıktığımızda arkama dönüp baktım ama çiftlik evinin yıkık dökük çatısından başka bir şey göremedim. Üvez ağacı ve altındaki her ne ise, karanlığa gömülmüştü.</span></p>
				<p class="paragraf para-style-override-8"><span class="char-style-override-6">Gideon genelde uysal bir hayvan değildi ama bu kez üzerine iki kişinin binmesini yalnızca küçük bir itirazla geçirmişti. Neredeyse onun bile çiftlikten uzaklaşmaktan çok mutlu olduğunu düşünecektim. Bunu söylediğimde Jamie esneyip, bu pis hayvanın yalnızca yeni bir rezalet için planlar yaptığını söyledi.</span></p>
				<p class="paragraf para-style-override-8"><span class="char-style-override-6">Keçiler bu gece gezintisini eğlenceye çevirmişlerdi. Büyük bir merakla yavaş yavaş yürüyor, ağız dolusu kuru ot çiğniyor, atlara ve birbirlerine çarpıyor ve sürekli çıtırdayan çalıların arasındaki bir fil sürüsü gibi sesler çıkarıyorlardı.</span></p>
				<p class="paragraf para-style-override-8"><span class="char-style-override-6">Sonunda Beardsleyler’in evinden uzaklaştığım için büyük bir rahatlık hissediyordum. Çam ağaçları evin son görüntülerini de gizleyince, o gün yaşadığım kötü olayları unutup bizi Brownsville’de nelerin beklediğini düşünmeye başladım.</span></p>
				<p class="paragraf para-style-override-8"><span class="char-style-override-6">“Umarım Roger her şeyi halletmiştir,” dedim, iç çekerek kendimi Jamie’nin göğsüne bıraktım.</span></p>
				<p class="paragraf para-style-override-8"><span class="char-style-override-6">“Hmm.” Uzun yıllar boyu edindiğim deneyimlerime göre bu ses, Jamie’nin benimle aynı fikirde olduğunu belirten bir tepkiydi. Ya telaşlanmak için herhangi bir neden görememişti ya da Roger’ın başının çaresine bakmak zorunda olduğunu düşünmüştü.</span></p>
				<p class="paragraf para-style-override-8"><span class="char-style-override-6">“Umarım kalacak bir yer bulmuştur,” dedim. Bu sözlerimin daha coşkulu karşılanabileceğini düşünüyordum. “Sıcak yemek ve temiz bir yatak harika olacak.”</span></p>
				<p class="paragraf para-style-override-8"><span class="char-style-override-6">“Hmm.” Bu seferkinde ise Carolina’nın taşra bölgelerinde sıcak yemek ve temiz yatak gibi şeyleri bulabilme ihtimaline karşı beslediği şüphe vardı -deneyimlerime dayanarak söylüyordum.</span></p>
				<p class="paragraf para-style-override-8"><span class="char-style-override-6">“Keçiler bize gayet iyi ayak uydurmuş gibiler,” diyip bir şeyler söylemesini bekledim.</span></p>
				<p class="paragraf para-style-override-8"><span class="char-style-override-6">“Hmm.” Keçilerle ilgili görüşüme itirazla karışık derin bir şüphe beslediği belliydi.</span></p>
				<p class="paragraf para-style-override-8"><span class="char-style-override-6">Bu sesi tekrarlamasını umut ederek -üç kez söylemiş olması şimdilik bir rekordu- dikkatle yeni bir gözlemde bulunacaktım ki Gideon aniden kafasını kaldırıp gürültülü bir şekilde kişneyerek Jamie’nin en baştaki güvensizliğini boşa çıkarmadı.</span></p>
				<p class="paragraf para-style-override-8"><span class="char-style-override-6">Jamie’nin göğsüne düşerken kafamı köprücük kemiğine çat diye çarpınca yıldızları görüverdim. Tek eliyle, bağırarak dizginleri çekti.</span></p>
				<p class="paragraf para-style-override-8"><span class="char-style-override-6">Ne söylediğine dair en ufak bir fikrim yoktu. Hatta İngilizce mi yoksa Galce mi konuşuyordu, onu bile anlamamıştım. At bağırıyor, kişniyor, toynaklarını havaya kaldırıyordu. Tutunacak herhangi bir şey arıyordum; yele, eyer, dizgin... birden gözüme giren dal yüzünden hiçbir şey göremez oldum. Sanki kıyamet kopuyordu; çığlıklar, melemeler yükseliyor, yırtılan kumaş sesleri duyuluyordu. Sonrasında ise sert bir şey bana çarptı ve karanlığa gömüldüm.</span></p>
				<p class="paragraf para-style-override-8"><span class="char-style-override-6">Yere düşmemiştim ama bunun düşmekten pek de farkı yoktu. Bir çalının üzerinde nefes almaya çabalıyordum, kıpırdayamıyor, gökyüzündeki birkaç yıldızdan başka hiçbir şey göremiyordum.</span></p>
				<p class="paragraf para-style-override-8"><span class="char-style-override-6">Az ileride büyük bir yaygara kopmuş, telaşlanan keçilerin korosuna kadın çığlıkları da eklenmişti. İki kadının çığlıkları.</span></p>
				<p class="paragraf para-style-override-8"><span class="char-style-override-6">Kafamı bir sağa bir sola salladım. Aklım karışmıştı. Sonra sesi tanıyıp toparlandım, emeklemeyerek ilerlemeye başladım. Panterlerin çığlıklarını -güvenli bir mesafeden- çok duymuştum. Bu kez uzak değildi. Kumaş yırtılırken çıkan sese benzettiğim ses, çok büyük ve çok yakındaki bir kedinin öksürüğüydü.</span></p>
				<p class="paragraf para-style-override-8"><span class="char-style-override-6">Yere düşen büyük bir ağaca çarpıp arkasındaki çukura saklandım. Saklanmak için hayatımda gördüğüm en iyi yer değildi belki ama en azından ağaçtan kafama herhangi bir şey düşmesini engelleyebilirdi. </span></p>
				<p class="paragraf para-style-override-8"><span class="char-style-override-6">Hâlâ Jamie’nin bağırışlarını duyuyordum ama bu kez sesindeki gürlük yerini boğuk bir öfkeye bırakmıştı. Keçiler bağrışmayı bırakmışlardı -kedi elbette hepsini birden öldürmüş olamazdı, değil mi? Bayan Beardsley’in sesini de hiç duymamıştım ama atlar korkunç hırıltılar çıkarıyor, bağrışıp kişniyorlardı.</span></p>
				<p class="paragraf para-style-override-8"><span class="char-style-override-6">Yapraklarla örtünmüş toprakla buluşan kalbim güm güm atıyordu, çenem soğuk terlerle karıncalanıyordu. İlkel bir korku olan yenme korkusundan daha büyük bir dehşet yoktu ve o hayvanları çok iyi anlıyordum. Yakınlardaki bir çalılıktan sesler geliyordu ve Jamie bana sesleniyordu.</span></p>
				<p class="paragraf para-style-override-8"><span class="char-style-override-6">“Buradayım,” diye bağırdım. Panterin nerede olduğunu -ya da en azından yakınlarımda olmadığını- öğrenmeden sığınağımdan çıkmaya niyetim yoktu. Atlar bağırmayı bırakmışlarsa da hâlâ homurdanıp kişniyorlar, ikisinin de ziyaretçimize yem olmadığına ya da kaçmadığına emin olmam için yeterince ses çıkarıyorlardı.</span></p>
				<p class="paragraf para-style-override-8"><span class="char-style-override-6">“Buradayım!” diye seslendim bu kez daha yüksek sesle.</span></p>
				<p class="paragraf para-style-override-8"><span class="char-style-override-6">Yanı başımdaki hışırtılar çoğaldı. Jamie karanlığın içinde yalpalayarak çıktı, eli koluma değinceye dek kütüğün altına eğildi.</span></p>
				<p class="paragraf para-style-override-8"><span class="char-style-override-6">“İyi misin Sassenach?”</span></p>
				<p class="paragraf para-style-override-8"><span class="char-style-override-6">“Pek emin değilim ama iyiyimdir herhalde,” dedim. Kütüğün altından dikkatle sıyrılıp çıktım. Her yerim çizik içinde kalmış, dirseklerim sıyrılmış ve boynuma değen dal yüzünden de kaşınıyordum. Yani temelde iyiydim.</span></p>
				<p class="paragraf para-style-override-8"><span class="char-style-override-6">“Güzel. Çabuk gel, o yaralandı.” Beni ayağa kaldırıp elini sırtıma koyarak atlara doğru yönlendirdi.</span></p>
				<p class="paragraf para-style-override-8"><span class="char-style-override-6">“Kim?”</span></p>
				<p class="paragraf para-style-override-8"><span class="char-style-override-6">“Keçi tabii ki.”</span></p>
				<p class="paragraf para-style-override-8"><span class="char-style-override-6">Artık gözlerim karanlığa tamamen uyum sağlamıştı. Kavak ağacının altında duran Gideon’un ve kısrağın gölgelerini gördüm. Yeleleri ve kuyrukları uçuşuyordu. Yanlarındaki kendilerinden daha küçük olan bir şeyin üzerine çömelip oturanın Bayan Beardsley olduğunu anladım.</span></p>
				<p class="paragraf para-style-override-8"><span class="char-style-override-6">Kan ve güçlü bir keçi kokusu alıyordum. Çömelip öne eğildim, sert ve sıcak tüylerine dokundum. Dokunmamla keçi kafasını çevirip meleyince tuhaf bir şekilde içim rahatladı. Canı yanmış olabilirdi ama ölmüyordu -en azından şimdilik. Ellerimin altındaki beden sert ve canlıydı, kasları gergindi.</span></p>
				<p class="paragraf para-style-override-8"><span class="char-style-override-6">“Kedi nerede?” diye sordum, boynuzların çıkıntılı sertliğinin yerini bulup el yordamıyla omurgasına, kaburgalarına, sonra da böğrüne doğru indim. Keçinin bu duruma itirazı vardı, avuçlarıma vahşice kafa attı.</span></p>
				<p class="paragraf para-style-override-8"><span class="char-style-override-6">“Gitti,” dedi Jamie. Eğilip elini keçinin kafasına koydu. “Tamam </span><span class="italik char-style-override-6">a bhalaich</span><span class="char-style-override-6">. Her şey yolunda. </span><span class="italik char-style-override-6">Seas, mo charaid</span><span class="char-style-override-6">.” </span></p>
				<p class="paragraf para-style-override-8"><span class="char-style-override-6">Keçinin vücudunda açık bir yara hissedemedim ama kan kokusu aldığımdan emindim; ormanın temiz kokusunu bozan sıcak ve metalik bir kokuydu. Atlar da kokuyu almışlardı; hafifçe kişneyip karanlığın içinde huzursuz bir şekilde kıpırdandılar.</span></p>
				<p class="paragraf para-style-override-8"><span class="char-style-override-6">“Gittiğinden gerçekten emin miyiz?” diye sordum, ensemde hissettiğim gözleri umursamamaya çalışarak. “Kan kokusu alıyorum.”</span></p>
				<p class="paragraf para-style-override-8"><span class="char-style-override-6">“Evet. Kedi dişi keçilerden birini aldı,” dedi Jamie. Yanımda diz çöküp, kocaman elini keçinin boynuna koydu.</span></p>
				<p class="paragraf para-style-override-8"><span class="char-style-override-6">“Bayan Beardsley bu cesur adamı serbest bıraktı, o da korkusuzca kedinin peşinden gitti. Her şeyi göremedim ama sanırım yaratık ona vurdu; acı acı bağırdığını duydum. Bacağı kırılmış olabilir.”</span></p>
				<p class="paragraf para-style-override-8"><span class="char-style-override-6">Kırılmıştı. Jamie’nin yol göstermesiyle kırığı kolayca buldum, sağ ön bacağının pazu kemiğindeydi. Derisi yırtılmamıştı ama kemik çatlamıştı; uçlarının hafifçe kaydığını hissettim. Bacağını ellediğimde keçi koluma boynuz attı. Gözleri vahşi bakıyor ve dönüyordu, tuhaf kare göz bebekleri görünüyordu ama ayın soluk ışığında karanlık görünüyordu.</span></p>
				<p class="paragraf para-style-override-8"><span class="char-style-override-6">“Onu tedavi edebilir misin Sassenach?” diye sordu Jamie.</span></p>
				<p class="paragraf para-style-override-8"><span class="char-style-override-6">“Bilmiyorum.” Keçi hâlâ debeleniyordu ama şok yayıldıkça hareketleri bariz derecede zayıflar olmuştu. Dilimi ısırıp nabzını ölçmek için bacak ile vücut arasındaki kıvrıma elimi soktum. Yara tedavi edilebilir görünüyordu ama şok çok daha büyük bir tehlikeydi; travmatik bir kaza sonrası, aslında ölümcül olmayan yaralar yüzünden hızla ölen bir sürü hayvan ve birkaç insan görmüştüm.</span></p>
				<p class="paragraf para-style-override-8"><span class="char-style-override-6">“Bilmiyorum,” diye yineledim. Parmaklarım sonunda nabız alabilmişlerdi; lif gibi incecikti. Tedavi olanaklarını gözden geçiriyordum ama hepsi ilkelceydi. “Bacağını düzeltsem bile ölebilir Jamie. Sence kessek daha mı iyi olur? Et olarak taşınması çok daha kolay olur.”</span></p>
				<p class="paragraf para-style-override-8"><span class="char-style-override-6">Jamie nazikçe boynunu okşadı.</span></p>
				<p class="paragraf para-style-override-8"><span class="char-style-override-6">“Çok yazık olur. O çok cesur bir yaratık.”</span></p>
				<p class="paragraf para-style-override-8"><span class="char-style-override-6">Bayan Beardsley bunu duyunca kahkahayı bastı. Jamie’nin arkasında, karanlığın içinde genç kız gibi gergin bir şekilde gülmüştü.</span></p>
				<p class="paragraf para-style-override-8"><span class="char-style-override-6">“Adı Hiram,” dedi. “İyi bir çocuktur.”</span></p>
				<p class="paragraf para-style-override-8"><span class="char-style-override-6">“Hiram,” diye tekrarladı Jamie okşamaya devam ederek. “Pekâlâ Hiram. Korkma cesur dostum. Başaracaksın. Sen bunu başarabilecek kadar taşaklı bir keçisin.”</span></p>
				<p class="paragraf para-style-override-8"><span class="char-style-override-6">“O kadar da taşaklı değil,” dedim, muayene ederken yanlışlıkla testislerine dokununca. “Yine de saygıyı hak ediyor,” diye ekledim sakin sakin nefes alarak. Hiram’ın üreme bezleri fazla çalışıyordu. Yaydığı koku sebebiyle kanın sert demir kokusu bile ikinci sıradaydı.</span></p>
				<p class="paragraf para-style-override-8"><span class="char-style-override-6">“Mecazi anlamda söylemiştim,” dedi Jamie soğuk bir şekilde. “Neye ihtiyacın olacak Sassenach?”</span></p>
				<p class="paragraf para-style-override-8"><span class="char-style-override-6">Belli ki karar verilmişti; ayağa kalkmıştı bile.</span></p>
				<p class="paragraf para-style-override-8"><span class="char-style-override-6">“Pekâlâ, o zaman,” dedim, bileğimin tersiyle saçlarımı geriye atarak. “Bana yaklaşık otuz santimetre uzunluğunda iki tane dal bul, bir de eyer çantalarından biraz ip getir. Sonra bana burada yardım edebilirsin,” diye ekledim acı çeken hastamı sıkı sıkı yakalamaya çalışarak. “Hiram seni sevdi gibi. Akrabasını hemen tanıdı belli ki.”</span></p>
				<p class="paragraf para-style-override-8"><span class="char-style-override-6">Bunu duyan Jamie kısık bir sesle güldü. Hiram’ın kulaklarını son kez kaşıdıktan sonra ayağa kalkıp gitti. Birkaç dakika içinde elinde istediğim malzemelerle geri döndü.</span></p>
				<p class="paragraf para-style-override-8"><span class="char-style-override-6">“Tamam,” dedim, çubukları koymak için Hiram’ın boynundaki elimi gevşettim. “Bunu bacağına bağlayacağım. Onu taşımamız gerek ama çubuk sayesinde bacak bükülüp daha fazla zarar görmeyecek. Onu yan yatırmama yardım et.” Hiram, erkeklik gururundan mı keçi inadından mı bilinmez -bunların farklı şeyler olduğunu varsayarsam- kırık bacağına rağmen sürekli ayağa kalkmaya çalışıyordu. Boynundaki kaslar zayıfladığı için başı bir aşağı bir yukarı sallanıyor, vücudu yalpalayıp duruyordu. Yerde debelendikten sonra nefes nefese kalıp durdu.</span></p>
				<p class="paragraf para-style-override-8"><span class="char-style-override-6">Bayan Beardsley omzumun üzerinden keçiyi seyrediyordu. Oğlak hâlâ kollarındaydı. Sanki aniden kâbustan uyanmış gibi sesler çıkarınca, Hiram da cevap olarak meledi.</span></p>
				<p class="paragraf para-style-override-8"><span class="char-style-override-6">“Aklıma bir fikir geldi,” dedi Jamie. Aniden ayağa kalktı, oğlağı Bayan Beardsley’dan aldı. Sonra yeniden eğilip küçük yaratığı Hiram’a yaklaştırdı. Keçi birden debelenmeyi bırakıp oğlağı koklamak için başını eğdi. Oğlak burnuyla keçiyi iterek ağlamaya başladı. Keçi oğlağın kafasını ararken uzun ve salyalı dilini çıkarıp elimi yaladı.</span></p>
				<p class="paragraf para-style-override-8"><span class="char-style-override-6">“Hızlı ol Sassenach,” dedi Jamie.</span></p>
				<p class="paragraf para-style-override-8"><span class="char-style-override-6">Gecikmemem gerekiyordu ve dakikalar içinde bacağı düzeltmiştim. Kırığa taktığım çubukları Bayan Beardsley’in sayısız şallarından biriyle bağladım. Hiram düzelmişti, arada bir ses çıkarıyordu ama oğlak hâlâ gürültülü bir şekilde mızıldanıyordu.</span></p>
				<p class="paragraf para-style-override-8"><span class="char-style-override-6">“Annesi nerede?” diye sordum. Aslında cevabı duymam gerekmiyordu. Keçiler hakkında çok bir bilgim olmasa da bir anneyi yaygara koparan bebeğinden yalnızca ölümün ayıracağını biliyordum. Diğer keçiler meraktan, karanlık korkusundan ya da yalnızca yalnız kalmamak için geri gelmişlerdi ama anne henüz ortalıkta görünmüyordu.</span></p>
				<p class="paragraf para-style-override-8"><span class="char-style-override-6">“Zavallı Beckie,” dedi Bayan Beardsley kederli bir şekilde. “Öyle tatlı bir keçiydi ki.”</span></p>
				<p class="paragraf para-style-override-8"><span class="char-style-override-6">Bir takım karanlık şekiller hareket etti; keçilerden biri saçlarımı kemirmeye başladığında kulağımda sıcak nefesini hissettim. Diğeri bacağıma basıp küçük sivri tırnakları derimi çizdi ve acıyla ciyaklamaya başladım. Yine de onları kovmaya gönlüm razı olmadı; hareminin varlığı Hiram’a kendini iyi hissettiriyordu.</span></p>
				<p class="paragraf para-style-override-8"><span class="char-style-override-6">Bacak kemiklerini yerine oturtmuştum ve etrafına da çubuğu sıkıca bandajlamıştım. Kulağının dibinde nabız almak için iyi bir nokta bulmuştum ve nabzı yoklarken Hiram’ın başı kucağımdaydı. Diğer keçiler burunlarıyla onu dürtüp hüzünlü sesler çıkarınca, Hiram aniden başını kaldırıp göğsünün üstüne yuvarlandı, kırık bacağını gelişigüzel bir biçimde öne doğru uzattı. </span></p>
				<p class="paragraf para-style-override-8"><span class="char-style-override-6">Bir süre sarhoş bir adam gibi sağa sola yalpaladıktan sonra gürültülü bir şekilde meleyip üç bacağının üzerine kalktı. Kalkmasıyla yeniden yere yapışması bir oldu. Yine de bu herkesi neşelendirmişti. Bayan Beardsley’in bile keyfi yerine gelmişti.</span></p>
				<p class="paragraf para-style-override-8"><span class="char-style-override-6">“Pekâlâ.” Jamie ayağa kalkıp parmaklarını derin bir iç çekerek keçinin tüyleri arasında gezdirdi. “Zamanı geldi.”</span></p>
				<p class="paragraf para-style-override-8"><span class="char-style-override-6">“Neyin zamanı geldi?” diye sordum.</span></p>
				<p class="paragraf para-style-override-8"><span class="char-style-override-6">“Karar vermemin zamanı geldi,” dedi. Sesinde gergin bir ton vardı.</span></p>
				<p class="paragraf para-style-override-8"><span class="char-style-override-6">“Brownsville’e gitmiyor muyuz?”</span></p>
				<p class="paragraf para-style-override-8"><span class="char-style-override-6">“Gidebiliriz,” dedi. “Eğer Bayan Beardsley yolu yıldızların ışığında bulabilecek kadar iyi biliyorsa?” Umutlu gözlerle Bayan Beardsley’e baktı ama karanlıkta bile Bayan Beardsley’in başını olumsuz bir şekilde salladığını görebiliyordum.</span></p>
				<p class="paragraf para-style-override-8"><span class="char-style-override-6">Artık doğru yolda olmadığımızı anlamıştım, ormana giden dar bir geyik patikasından başka bir şey değildi bu yol.</span></p>
				<p class="paragraf para-style-override-8"><span class="char-style-override-6">“Çok uzakta olamayız, değil mi?” Bir ışığın yolu aydınlatması umuduyla etrafıma bakındım. Aslında hangi yöne gitmemize dair bile en ufak bir fikrim yoktu.</span></p>
				<p class="paragraf para-style-override-8"><span class="char-style-override-6">“Hayır,” dedi Jamie. “Ben şahsen er ya da geç yolu bulabilirim. Ama tüm bu eşyalarla bu karanlıkta ormanın içinde dolanıp durmak istemiyorum.” Etrafına bakıp burunları saydı. İki tane gergin at, iki kadın -biri oldukça tuhaf ve muhtemelen cinayete meyilli- ve altı keçi, ikisi yürüyemiyor. Amacını anlamıştım.</span></p>
				<p class="paragraf para-style-override-8"><span class="char-style-override-6">Sanki dar bir gömlek giymiş gibi omuzlarını geriye çekip hafifçe silkti.</span></p>
				<p class="paragraf para-style-override-8"><span class="char-style-override-6">“Ben gidip etrafı kolaçan edeceğim. Eğer yolu hemen bulursam ne ala. Bulamazsam, geceyi burada geçireceğiz,” dedi. “Gün ışığında yolu bulmak çok daha kolay olur. Dikkatli ol Sassenach.”</span></p>
				<p class="paragraf para-style-override-8"><span class="char-style-override-6">Son kez hapşırdıktan sonra ormana dalıp beni diğerleriyle baş başa bıraktı.</span></p>
				<p class="paragraf para-style-override-8"><span class="char-style-override-6">Öksüz oğlak gittikçe daha gürültülü ve acılı bir hal alıyordu; kulaklarımı da kalbimi de adeta yırtıyordu. Bayan Beardsley, Jamie’nin yokluğunda daha neşeli olmuştu; belki de ondan korkuyordu. Öksüz keçiyi emzirmesi için diğer dişilerden birini getirdi. Oğlak bir an memeyi reddetti ama açlık, sıcak ve güven ihtiyacı ağır bastı. Birkaç dakika içinde küçük kuyruğunu karanlığın içinde sallayarak meme emmeye başlamıştı bile.</span></p>
				<p class="paragraf para-style-override-8"><span class="char-style-override-6">Bunu gördüğüme çok sevinmiştim ama içimdeki ufak kıskançlığın da farkındaydım; bütün gün hiçbir şey yememiştim, çok üşüyordum, çaresizce bitkin düşmüştüm, birçok yerim ağrıyordu. Brownsville’e sağ salim vardığımda Bayan Beardsley ve arkadaşlarından uzakta yemeğimi yiyecek, ısınacak ve ateşin başında kıvrılıp yatacaktım. Elimi oğlağın karnına koydum. Benimle de ilgilenen birinin olmasını çok isterdim. Yine de o sırada kılavuz bendim ve yardıma ihtiyacım yoktu.</span></p>
				<p class="paragraf para-style-override-8"><span class="char-style-override-6">“Sizce geri gelir mi?” Bayan Breadsley yere eğildi, şalını geniş omuzlarına iyice sardı. Birinin duymasından korkarmış gibi kısık bir sesle konuştu.</span></p>
				<p class="paragraf para-style-override-8"><span class="char-style-override-6">“Ne, panter mi? Hayır, sanmam. Niye dönsün ki?” Buna rağmen bütün vücudum, Jamie’yi karanlığın içinde yapayalnız düşündüğümde olduğu gibi ürpermişti. Hiram omzuyla bacağımı ittirdi, homurdandı, sonra uzunca iç çekip başını dizime koydu.</span></p>
				<p class="paragraf para-style-override-8"><span class="char-style-override-6">“Bazıları kedilerin çift olarak avlandıklarını söylüyorlar.”</span></p>
				<p class="paragraf para-style-override-8"><span class="char-style-override-6">“Gerçekten mi?” Esnedim -ama sıkıntıdan değil, yalnızca yorgunluktan. Gözlerimi kırpıştırarak karanlığa baktım. Soğuktan uyuşmuş gibiydim. “Ah, atlar sayesinde farkına varırız.” Yeniden esnedim, çenem açılmaktan çıtırdadı. </span></p>
				<p class="paragraf para-style-override-8"><span class="char-style-override-6">Gideon ve Bayan Domuzcuk kavak ağacının altında koklaşıyorlar, herhangi bir sorun varmış gibi davranmıyorlardı. Bunu görüp rahatlayan Bayan Beardsley aniden yere oturdu, omuzlarını düşürdü.</span></p>
				<p class="paragraf para-style-override-8"><span class="char-style-override-6">“Nasıl hissediyorsunuz?” diye sordum. Bunu sormamın nedeni cevabı gerçekten bilmek istemem değil, sohbet açma isteğimdi.</span></p>
				<p class="paragraf para-style-override-8"><span class="char-style-override-6">“O evden uzaklaştığım için çok mutluyum,” dedi sadece.</span></p>
				<p class="paragraf para-style-override-8"><span class="char-style-override-6">Kesinlikle aynı hisleri paylaşıyordum; şu anki durumumuz en azından Beardsley’in evinden daha iyiydi, hatta etrafımızdaki panter tehlikesine rağmen. Yine de bu, burada uzun süre geçirmek istediğim anlamına gelmezdi.</span></p>
				<p class="paragraf para-style-override-8"><span class="char-style-override-6">“Brownsville’de tanıdığınız biri var mı?” diye sordum. Ne kadar büyük bir yerleşim yeri olduğunu bilmiyordum. Gerçi aldığımız adamlardan birkaçının konuşmalarına şahit olmuştum ve anladığım kadarıyla ortalama büyüklükte bir köydü.</span></p>
				<p class="paragraf para-style-override-8"><span class="char-style-override-6">“Ben... Brownsville’e hiç gitmedim,” diye ekledi, sanki utanır gibi.</span></p>
				<p class="paragraf para-style-override-8"><span class="char-style-override-6">Görünüşe göre başka herhangi bir yere de gitmemişti. Hikâyeyi tereddüt ederek ama bayıla bayıla anlattı. Benim teşvik payım ise çok azdı.</span></p>
				<p class="paragraf para-style-override-8"><span class="char-style-override-6">Beardsley -hikâyenin özünde- onu babasından alıp Baltimore’da edindiği diğer mallarla birlikte aşağıdaki eve getirmiş ve o evde onu tutsak etmiş, ne dışarı çıkmasına ne de kendini eve gelen herhangi birine göstermesine izin vermiş. Beardsley, Cherokee topraklarına ticaret yapmak için gittiğinde, o evde kalıp işlerle meşgul oluyormuş. Hiç arkadaşı yokmuş, yalnızca hizmetkâr çocuk varmış ama o da sağır ve dilsizmiş.</span></p>
				<p class="paragraf para-style-override-8"><span class="char-style-override-6">“Gerçekten,” dedim. O gün yaşadığım olayların arasında Josiah’yı ve ikizini unutmuştum. Acaba ikisini de tanıyor muydu yoksa yalnızca Keziah’yı mı tanıyordu, merak etmiştim.</span></p>
				<p class="paragraf para-style-override-8"><span class="char-style-override-6">“Ne zaman Kuzey Carolina’ya geldiniz?” diye sordum.</span></p>
				<p class="paragraf para-style-override-8"><span class="char-style-override-6">“İki sene önce,” dedi usulca. “İki sene, üç ay, beş gün.” Kapısının önündeki çentikleri hatırladım. Saymaya ne zaman başladığını merak ettim. En başından mı? Sırtımı gerince Hiram rahatsız olup homurdanmaya başladı.</span></p>
				<p class="paragraf para-style-override-8"><span class="char-style-override-6">“Anlıyorum. Bu arada vaftiz isminiz nedir?” diye sordum. Birden vaftiz ismini hiç duymadığımı fark etmiştim.</span></p>
				<p class="paragraf para-style-override-8"><span class="char-style-override-6">“Francess,” dedi. Telaffuzu kırık dişinin yarattığı pelteklik yüzünden anlaşılması biraz güçtü. Peltekliğinden utanıp kahkaha attı. “Fanny,” dedi. “Annem bana Fanny derdi.”</span></p>
				<p class="paragraf para-style-override-8"><span class="char-style-override-6">“Fanny,” dedim cesaretlendirmeye çalışarak. “Çok güzel bir isimmiş. Sana öyle hitap edebilir miyim?”</span></p>
				<p class="paragraf para-style-override-8"><span class="char-style-override-6">“Ben... memnun olurum,” dedi. Yeniden nefes aldı ama sonra konuşmadan duruverdi. Sanırım aklından geçenleri söylemeye utanıyordu. Kocası ölünce artık tamamen uysallaşmış, onu daha önceden canlandıran güçten mahrum kalmıştı.</span></p>
				<p class="paragraf para-style-override-8"><span class="char-style-override-6">“Ah,” dedim, birden aklıma gelmişti. “Claire. Bana Claire de lütfen.”</span></p>
				<p class="paragraf para-style-override-8"><span class="char-style-override-6">“Claire, ne güzel isim.”</span></p>
				<p class="paragraf para-style-override-8"><span class="char-style-override-6">“Yani en azından içinde s harfi yok,” dedim düşünmeden. “Ah, özür dilerim!”</span></p>
				<p class="paragraf para-style-override-8"><span class="char-style-override-6">Alınmadığını belirtmek için küçük bir ses çıkardı. Karanlığın cesaretlendirdiği yakınlık hissi isimlerimizi birbirimize söylememizle kuvvetlenmişti ya da yalnızca o kadar uzun bir süreden sonra konuşmak istiyorduk. Bana on iki yaşındayken ölen annesinden, babasından, pavurya teknesinden ve Baltimore’da sular çekildiğinde istiridye ve midye toplayarak, Patapsco’ya giderken Fort Howard’dan geçen balıkçıları ve savaş gemilerini izleyerek geçen hayatından bahsetti.</span></p>
				<p class="paragraf para-style-override-8"><span class="char-style-override-6">“Çok... huzurluydu,” dedi efkarlı bir şekilde. “Sudan ve gökyüzünden başka bir şey yoktu.” Başının üzerindeki dalların arasından az da olsa gökyüzünü görebilmek ister gibi başını arkaya eğdi. Kuzey Carolina’nın ağaçlarla dolu dağları Jamie gibi bir Dağlı için güzel bir sığınak olsa da Chesapeake kıyılarına alışık olan biri için çok kapalı ve yabancı olabilirdi.</span></p>
				<p class="paragraf para-style-override-8"><span class="char-style-override-6">“Oraya geri dönmeyi düşünüyor musun?” diye sordum.</span></p>
				<p class="paragraf para-style-override-8"><span class="char-style-override-6">“Geri mi?” Şaşırmış gibi bir hali vardı. “Ah... hiç düşünmemiştim.”</span></p>
				<p class="paragraf para-style-override-8"><span class="char-style-override-6">“Düşünmedin mi?” Yaslanmak için bir kütük bulmuştum. Sırtım biraz rahatlasın diye yavaşça yaslandım. “Bay Beardsley’in ölmekte olduğunu görmüş olmalısın. Hiç plan yapmadın mı?” İşkenceyle yavaş yavaş öldürmek dışında elbette. Bu kadının yanında, ormanın içinde keçilerle birlikte kendimi çok rahat hissetmeye başladığımı fark ettim. Gerçekten Beardsley’in kurbanı olmuş olabilirdi ya da yardım edelim diye böyle söylüyor da olabilirdi. Beardsley’in yanık ayak parmaklarını ve çatı katının berbat halini hatırladım. Biraz doğruldum, ne olur ne olmaz diye, belimde taşıdığım küçük bıçağıma dokundum.</span></p>
				<p class="paragraf para-style-override-8"><span class="char-style-override-6">“Hayır.” Sersemlemiş gibiydi ve bu çok doğaldı. Ben de sırf hissettiklerimden ve yorgunluktan sersem gibiydim. Hatta ne söylediğini bile duymadım.</span></p>
				<p class="paragraf para-style-override-8"><span class="char-style-override-6">“Ne söyledin?”</span></p>
				<p class="paragraf para-style-override-8"><span class="char-style-override-6">“Dedim ki... Mary Ann ne yapmam gerektiğini bana söylemedi... sonra.”</span></p>
				<p class="paragraf para-style-override-8"><span class="char-style-override-6">“Mary Ann,” dedim temkinli bir şekilde. “Evet ve o... ilk Bayan Beardsley, değil mi?”</span></p>
				<p class="paragraf para-style-override-8"><span class="char-style-override-6">Güldü. Ensemdeki tüyler soğuk bir şekilde diken diken oldular.</span></p>
				<p class="paragraf para-style-override-8"><span class="char-style-override-6">“Ah, hayır. Mary Ann dördüncüydü.”</span></p>
				<p class="paragraf para-style-override-8"><span class="char-style-override-6">“Dö... dördüncü,” dedim sessizce.</span></p>
				<p class="paragraf para-style-override-8"><span class="char-style-override-6">“O üvez ağacının altına gömdüğü karısı,” dedi. “Bir hataydı. Diğerleri ormanda. Herhalde ormana gitmeye üşendi; o kadar çok yürümek istememiştir.”</span></p>
				<p class="paragraf para-style-override-8"><span class="char-style-override-6">“Ah,” dedim, daha iyi bir cevap ummuştum.</span></p>
				<p class="paragraf para-style-override-8"><span class="char-style-override-6">“Sana söyledim, ay doğarken üvez ağacının altında durur. Onu orada ilk kez gördüğümde yaşıyor sandım. Onu orada yalnız görseydi, Beardsley’in yapabileceklerinden korktum ve kadını uyarmak için evden çıktım.”</span></p>
				<p class="paragraf para-style-override-8"><span class="char-style-override-6">“Anladım.” Sesimden oldukça saf olduğuma inanmış olacak ki yüzünü aniden bana doğru çevirdi. Bıçağı daha sıkı tuttum.</span></p>
				<p class="paragraf para-style-override-8"><span class="char-style-override-6">“Bana inanmıyor musun?”</span></p>
				<p class="paragraf para-style-override-8"><span class="char-style-override-6">“Elbette inanıyorum!” dedim Hiram’ın başını kucağımdan iteklemeye çalışarak. Sol bacağım keçinin ağırlığından uyuşmuştu ve ayağımı hissetmiyordum.</span></p>
				<p class="paragraf para-style-override-8"><span class="char-style-override-6">“Sana gösterebilirim,” dedi, sesi sakin ve kesindi. “Mary Ann nerede olduklarını söyledi, yani diğerlerinin. Ben de onları buldum. Sana mezarlarını gösterebilirim.”</span></p>
				<p class="paragraf para-style-override-8"><span class="char-style-override-6">“Eminim buna hiç gerek yok,” dedim, kan dolaşımım düzelsin diye ayak parmaklarımı uzattım. Eğer bana doğru yaklaşırsa, keçiyi önüne atıp kaçıp Jamie’ye seslenecektim. Peki ya Jamie hangi cehennemdeydi?</span></p>
				<p class="paragraf para-style-override-8"><span class="char-style-override-6">“Yani... eee... Fanny. Bay Beardsley’in…” Onun da adını bilmediğimi fark etmiştim ama bu şartlar altında onu resmi olarak anmaya karar verdim. “Kocanın dört karısını öldürdüğünü mü söylüyorsun? Kimse bunu öğrenmedi mi?” Birinin bunu öğrenmesinin şart olmadığını fark ettim. Beardsley’in evi oldukça tenha bir yerdeydi ve kadınların -kazada, çocuk doğururken ya da yalnızca fazla çalışmaktan- ölmeleri normaldi. Birileri Beardsley’in dört karısını da kaybettiğini öğrenmiş ama nasıl öldüklerini illa da merak etmemiş olabilirlerdi.</span></p>
				<p class="paragraf para-style-override-8"><span class="char-style-override-6">“Evet.” Sakin gibiydi; en azından tehlikeli görünmüyordu. “Beni de öldürecekti ama Mary Ann onu durdurdu.”</span></p>
				<p class="paragraf para-style-override-8"><span class="char-style-override-6">“Bunu nasıl yaptı?”</span></p>
				<p class="paragraf para-style-override-8"><span class="char-style-override-6">Derin bir nefes alıp içini çekti. Kucağından gelen uykulu ve sessiz mızıldamayı duyunca kucağında hâlâ oğlağın uyuduğunu fark ettim. Bıçağı hafifçe bıraktım; bana kucağında bir oğlakla saldıramazdı.</span></p>
				<p class="paragraf para-style-override-8"><span class="char-style-override-6">Ay tepede olduğu zamanlarda gidip Mary Ann’le konuşuyormuş; hayalet kadın üvez ağacının altında yalnızca yarımayın büyüme küçülme evresi sırasında görünüyormuş. Ayın karanlığında ya da hilalde değil.</span></p>
				<p class="paragraf para-style-override-8"><span class="char-style-override-6">“Çok ilginç,” diye mırıldandım. Ama hikâyeye fazlaca dalmış olduğu için bunu fark etmedi.</span></p>
				<p class="paragraf para-style-override-8"><span class="char-style-override-6">Bu böylece birkaç ay devam etmiş. Mary Ann, Fanny Beardsley’e kim olduğunu söylemiş, ondan öncekilerin başına gelenler ve kendi ölümü hakkında onu bilgilendirmiş.</span></p>
				<p class="paragraf para-style-override-8"><span class="char-style-override-6">“Onu boğmuş,” dedi Fanny. “Boğazında ellerinin izini gördüm. Bir gün aynısını bana da yapacağı konusunda beni uyardı.”</span></p>
				<p class="paragraf para-style-override-8"><span class="char-style-override-6">Birkaç hafta sonra bir gece, Fanny zamanın geldiğinden emin olmuş.</span></p>
				<p class="paragraf para-style-override-8"><span class="char-style-override-6">“Çok fazla rom içmişti,” diye anlattı. “Sarhoş olduğunda hep daha kötü olurdu ve bu kez...”</span></p>
				<p class="paragraf para-style-override-8"><span class="char-style-override-6">Sinirden elleri titrediği için yemeği adamın üzerine dökmüş. Adam kükreyerek ayağa kalkıp kadına saldırmış. Kadın kaçmış.</span></p>
				<p class="paragraf para-style-override-8"><span class="char-style-override-6">“Benimle kapı arasındaydı,” dedi. “Çatıya kaçtım. Merdivenlerden çıkamayacak kadar sarhoş olduğunu umuyordum. Öyleydi de.”</span></p>
				<p class="paragraf para-style-override-8"><span class="char-style-override-6">Beardsley yalpalamış, büyük bir gürültüyle düşmüş. Küfür ederek doğrulurken kapı çalmış.</span></p>
				<p class="paragraf para-style-override-8"><span class="char-style-override-6">Beardsley kimin geldiğini öğrenmek için bağırmış ama cevap veren olmamış; kapı yeniden çalmış. Fanny çatının kenarına doğru ilerlediğinde adamın kıpkırmızı bir suratla kendisine baktığını görmüş. Kapı üçüncü kez çalmış. Adam sarhoşluktan konuşamayacak durumdaymış, bir şeyler homurdanıp parmağını kıza sallamış, sonra dönüp kapıya doğru yalpalayarak yürümüş. Kapıyı açıp dışarı bakmış ve çığlık atmış.</span></p>
				<p class="paragraf para-style-override-8"><span class="char-style-override-6">“Böyle bir ses daha önceden hiç duymamıştım,” dedi çok yumuşak bir sesle. “Hiç duymamıştım.”</span></p>
				<p class="paragraf para-style-override-8"><span class="char-style-override-6">Beardsley dönüp kaçmış, tabureye takılıp düşmüş, boylu boyunca yere kapaklanmış, ayağa kalkmaya çalışmış, merdivene kadar sürünmüş, tırmanmış, basamakları üçer beşer çıkmış. Bir yandan da sürekli ağlayıp bağırıyormuş.</span></p>
				<p class="paragraf para-style-override-8"><span class="char-style-override-6">“Ona yardım etmem için bağırıp duruyordu.” Sesinde tuhaf bir ton vardı; belki de öyle bir adamın ondan yardım dilenmesine şaşırmıştı -ama rahatsızlık verici bir şekilde bu hikâyeden derin ve gizli bir zevk aldığını düşündüm.</span></p>
				<p class="paragraf para-style-override-8"><span class="char-style-override-6">Beardsley merdivenin üst kısmına ulaşmış ama en son basamağı çıkamamış. Yüzü birden kırmızıdan beyaza dönmüş, gözlerini devirmiş, sonra yere yüz üstü düşmüş. Bacakları çatının kenarından aşağı sarkıyormuş.</span></p>
				<p class="paragraf para-style-override-8"><span class="char-style-override-6">“Onu aşağı indiremedim, yukarı çekmekten başka yapabileceğim bir şey yoktu.” İçini çekti. “Geri kalanını da... biliyorsun.”</span></p>
				<p class="paragraf para-style-override-8"><span class="char-style-override-6">“Pek değil.” Arkamdan gelen Jamie’nin sesiyle sıçrayıverdim. Şaşıran Hiram domuz gibi homurdandı.</span></p>
				<p class="paragraf para-style-override-8"><span class="char-style-override-6">“Ne kadar zamandır oradasın?” diye sordum.</span></p>
				<p class="paragraf para-style-override-8"><span class="char-style-override-6">“Yeterince uzun zamandır.” Yanıma gelip çömeldi, elini koluma koydu. “Peki kapıdaki neymiş?” diye sordu Bayan Beardsley’e. Sesinde öylesine bir merak vardı ama koluma koyduğu elini sıkmıştı. Ürperdim. </span></p>
				<p class="paragraf para-style-override-8"><span class="char-style-override-6">“Hiçbir şey,” dedi sadece. “Orada kimseyi göremedim. Ama o kapıdan üvez ağacı görünüyor ve yarımay yükseliyordu.”</span></p>
				<p class="paragraf para-style-override-8"><span class="char-style-override-6">Bir an sessizlik oldu. Sonunda Jamie eliyle yüzünü ovuşturup iç çekti, ayağa kalktı.</span></p>
				<p class="paragraf para-style-override-8"><span class="char-style-override-6">“Evet. Pekâlâ. Geceyi geçirebileceğimiz bir yer buldum. Keçileri götürmeme yardım et Sassenach.”</span></p>
				<p class="paragraf para-style-override-8"><span class="char-style-override-6">Tepelerle dolu bir yerdeydik. Topraktan çıkan kayalar ve kadeh çiçeklerinin oluşturduğu küçük kördüğümler yüzünden, karanlıkta ağaçların arasında yürümek o kadar zordu ki iki kez düştüm ve boynumu kırmaktan şans eseri yırttım. Güpegündüz yolculuk etmek zordu; geceleyin ise neredeyse imkânsızdı. Neyse ki Jamie’nin bulduğu yere pek az yolumuz vardı.</span></p>
				<p class="paragraf para-style-override-8"><span class="char-style-override-6">Burası ufalanmış bir toprak yığınının hizasında bulunan bir tür sığ yarıktı, üzerinde asma yaprakları ve donuklaşmış otlar vardı. Bir keresinde burada bir akıntı olmuştu ve sular yığının büyük bir bölümünü önüne katıp götürmüş, geride bir sahanlık bırakmıştı. Birkaç sene önce bir şey suyun akış yönünü değiştirmişti ve akarsu yatağının yuvarlatılmış taşları etrafa saçılmış ve yosunlu toprağın yarısına kadar gömülmüşlerdi; bir tanesi ayağımın altına yuvarlanınca dizimin üzerine düştüm.</span></p>
				<p class="paragraf para-style-override-8"><span class="char-style-override-6">“İyi misin Sassenach?” Jamie bağırışlarımı duyup durmuş, bana doğru dönmüştü. Tam üzerimdeki yamaçta, omuzlarında Hiram’la duruyordu. Aşağıdan, gökyüzünün gölgesinde korkutucu ve dehşet verici görünüyordu; uzun boyluydu, boynuzlu bir suratı ve canavar gibi omuzları vardı. </span></p>
				<p class="paragraf para-style-override-8"><span class="char-style-override-6">“İyiyim,” dedim nefes nefese. “Burası, değil mi?”</span></p>
				<p class="paragraf para-style-override-8"><span class="char-style-override-6">“Evet. Bana yardım... eder misin?” Benden daha çok soluksuz kalmış gibi bir havası vardı. Dikkatlice dizlerinin üzerine çöktü. Hiram’ı yere indirmesine yardım ettim. Jamie tek eli yerde, dizlerinin üzerinde durdu.</span></p>
				<p class="paragraf para-style-override-8"><span class="char-style-override-6">“Umarım sabahleyin yolu bulmak çok zor olmaz,” dedim, telaşlı gözlerle onu izleyerek. Yorgunlukla başını öne eğdi, her nefesinde göğsünden hırıltılar çıkıyordu. Bir an önce onu yemek ve ateş olan bir yere götürmek istiyordum.</span></p>
				<p class="paragraf para-style-override-8"><span class="char-style-override-6">Başını sallayıp öksürdü, boğazını temizledi.</span></p>
				<p class="paragraf para-style-override-8"><span class="char-style-override-6">“Neresi olduğunu biliyordum,” dedi, yeniden öksürdü. Öksürmenin etkisiyle epey sarsılmıştı; omuzlarından anlayabiliyordum. Durduğunda elimi kibarca sırtına koydum. İçindeki titremeyi hissediyordum. Soğuktan değildi bu, gücünün ötesinde hareket etmeye zorlanmış kaslarının titremesiydi.</span></p>
				<p class="paragraf para-style-override-8"><span class="char-style-override-6">“Daha fazla devam edemem Claire,” dedi yavaşça, sanki bunu kabul etmekten utanıyor gibiydi. “Tükendim.”</span></p>
				<p class="paragraf para-style-override-8"><span class="char-style-override-6">“Uzan biraz,” dedim yumuşak bir sesle. “İşlerle ben ilgilenirim.”</span></p>
				<p class="paragraf para-style-override-8"><span class="char-style-override-6">Bir yığın angarya vardı ama yaklaşık yarım saat içinde herkesin yükü az çok azalmıştı. Atlar dinleniyor, küçük bir de ateş yanıyordu.</span></p>
				<p class="paragraf para-style-override-8"><span class="char-style-override-6">Hastamı muayene etmek için eğildim. Yüz üstü yatmış, çubukların arasına sabitlediğim bacağını da öne uzatmıştı. Eşleri Hiram’ın arkasında, toprak yığınının arkasında güvenle toplaşmışlardı. Hiram meleyip boynuzlarıyla beni tehdit etti.</span></p>
				<p class="paragraf para-style-override-8"><span class="char-style-override-6">“Nankör herif,” dedim geri çekilerek.</span></p>
				<p class="paragraf para-style-override-8"><span class="char-style-override-6">Jamie gülerken öksürüğe boğuldu. Omuzları kasılmadan dolayı sallanıyordu. Yığının bir tarafındaki çukura kıvrılmış, başını da yastık haline getirdiği ceketine koymuştu.</span></p>
				<p class="paragraf para-style-override-8"><span class="char-style-override-6">“Sana gelince,” dedim gözlerinin içine bakarak, “o kaz yağı konusunda ciddiydim. Şimdi pelerinini aç, gömleğini kaldır.”</span></p>
				<p class="paragraf para-style-override-8"><span class="char-style-override-6">Gözlerini kısarak baktı, sonra hızlı bir bakışla Bayan Beardsley’i işaret etti. Bu iffetli davranışına gülümseyerek karşılık vermemek için kendimi tutup Bayan Beardsley’e eyer çantasındaki küçük su ısıtıcısını verip su ve odun almaya yolladım. Sonra mentollü merhemi çıkardım.</span></p>
				<p class="paragraf para-style-override-8"><span class="char-style-override-6">Jamie’nin görünüşü beni telaşlandırmıştı. Beti benzi atmıştı, dudakları bembeyaz, burun deliklerinin etrafı kızarmıştı ve gözlerinden de yorgunluk akıyordu. Çok hasta görünüyordu. Her nefes alışında göğsünden çıkan hırıltılar daha vahim bir hal almıştı.</span></p>
				<p class="paragraf para-style-override-8"><span class="char-style-override-6">“Pekâlâ, sanırım Hiram dişilerin önünde ölmeyecek, sen de benim önümde ölmeyeceksin,” dedim kuşkuyla. Kokulu yağdan bir parmak aldım.</span></p>
				<p class="paragraf para-style-override-8"><span class="char-style-override-6">“Öldüğüm falan yok,” dedi sinirli bir şekilde. “Yalnızca biraz hastayım. Sabaha kendime gelmiş olurum. Ah, Tanrım, bundan nefret ediyorum!”</span></p>
				<p class="paragraf para-style-override-8"><span class="char-style-override-6">Göğsü oldukça sıcaktı ama ateşi olduğunu düşünmüyordum; aslında bunu anlamak zordu, çünkü parmaklarım buz kesmişti.</span></p>
				<p class="paragraf para-style-override-8"><span class="char-style-override-6">Tiz bir sesle bağırarak kafasını eğdi, kıvranmaya başladı. Boynundan sıkıca tuttum, dizimi karnına dayadım, tüm itirazlarına karşı gelerek merhemi sürmeye devam ettim. Sonunda mücadele etmeyi bırakıp pes etti. Yalnızca çok gıdıklanan bir noktasına dokunduğumda kıkırdadı, hapşırdı ve mızıldandı. Bütün keçiler bunu çok komik bulmuşlardı.</span></p>
				<p class="paragraf para-style-override-8"><span class="char-style-override-6">Birkaç dakika sonra Jamie’yi güzelce yağlamıştım. Göğsü ve boğazı ovuşturmaktan kızarmıştı ve yağdan parlıyordu. Havada güçlü bir nane ve kâfur kokusu vardı. Kalın bir fanila giydirip gömleğini beline kadar indirdim, pelerinini sırtına sıkıca sarıp battaniyeyi çenesinin altına kadar çektim.</span></p>
				<p class="paragraf para-style-override-8"><span class="char-style-override-6">“Şimdi,” dedim mutlu bir şekilde. Ellerimi beze sildim. “Su ısındığında köpekotu çayı içebileceğiz.”</span></p>
				<p class="paragraf para-style-override-8"><span class="char-style-override-6">“Öyle mi?”</span></p>
				<p class="paragraf para-style-override-8"><span class="char-style-override-6">“Yani daha doğrusu sen içeceksin. Ben şahsen sıcak at çişi içmeyi yeğlerim.”</span></p>
				<p class="paragraf para-style-override-8"><span class="char-style-override-6">“Ben de öyle.”</span></p>
				<p class="paragraf para-style-override-8"><span class="char-style-override-6">“Çok yazık, bildiğim kadarıyla hiçbir tıbbi faydası yok.”</span></p>
				<p class="paragraf para-style-override-8"><span class="char-style-override-6">Homurdanıp gözlerini kapadı. Bir süre ağır ağır nefes aldı. Akciğerlerinde sorun var gibiydi. Sonra gözlerini açarak kafasını birkaç santimetre kaldırdı.</span></p>
				<p class="paragraf para-style-override-8"><span class="char-style-override-6">“Kadın geri döndü mü?”</span></p>
				<p class="paragraf para-style-override-8"><span class="char-style-override-6">“Hayır, bence karanlıkta suyu bulması biraz zaman alır.” Tereddüt ettim. “Sen... bana anlattığı her şeyi duydun mu?”</span></p>
				<p class="paragraf para-style-override-8"><span class="char-style-override-6">Başını hayır anlamında salladı.</span></p>
				<p class="paragraf para-style-override-8"><span class="char-style-override-6">“Hepsini değil ama yeteri kadar duydum. Mary Ann, değil mi?”</span></p>
				<p class="paragraf para-style-override-8"><span class="char-style-override-6">“Evet, o.”</span></p>
				<p class="paragraf para-style-override-8"><span class="char-style-override-6">Homurdanmaya başladı.</span></p>
				<p class="paragraf para-style-override-8"><span class="char-style-override-6">“Ona inandın mı Sassenach?”</span></p>
				<p class="paragraf para-style-override-8"><span class="char-style-override-6">Hemen cevap vermeyip tırnaklarımdaki kaz yağını temizlemeye uğraştım.</span></p>
				<p class="paragraf para-style-override-8"><span class="char-style-override-6">“O sırada inandım,” dedim sonunda. “Ama şimdi emin değilim.”</span></p>
				<p class="paragraf para-style-override-8"><span class="char-style-override-6">Yeniden homurdandı fakat bu kez benimle hemfikirdi.</span></p>
				<p class="paragraf para-style-override-8"><span class="char-style-override-6">“Tehlikeli olduğunu düşünmüyorum,” dedi. “Ama bıçağın hep üzerinde olsun Sassenach-ve ona sırtını dönme. Onu gözlemlemeliyiz, beni bir saat sonra uyandır.”</span></p>
				<p class="paragraf para-style-override-8"><span class="char-style-override-6">Gözlerini kapadı, öksürdü, hiç ses çıkarmadan uyuyakaldı.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Bulutlar ayın etrafında toplanmaya başlamıştı ve soğuk bir rüzgâr toprak yığının üzerindeki otları okşuyordu.</span></p>
				<p class="paragraf para-style-override-8"><span class="char-style-override-6">“Onu bir saat sonra uyandır,” diye mırıldandım, kayalık zeminde rahat bir nokta bulabilmek için debelenerek. Yaslanıp Jamie’nin başını kucağıma aldım. Sessizce bir şeyler geveledi ama kıpırdamadı.</span></p>
				<p class="paragraf para-style-override-8"><span class="char-style-override-6">Sığınağımızın eğimli duvarından destek bulup arkama yaslandım. Jamie’nin uyarısına rağmen gözümü Bayan Beardsley’den ayırmamak bana gereksiz gelmişti; yardımsever bir biçimde ateşi yakıp keçilerin arasına kıvrılıp -günün yorgunluğuyla- yatmış ve hemen uykuya dalmıştı. Arkadaşlarının hırıltıları ve homurtuları arasında huzurla horladığını ateşin en uzaktaki köşesinden bile duyabiliyordum. </span></p>
				<p class="paragraf para-style-override-8"><span class="char-style-override-6">“Sen kim olduğunu sanıyorsun peki?” diye sordum bacağımın üzerinde uyuyan ağır kafaya bakarak. “Bir süper kahraman mı?” Parmaklarımla başını okşayıp kibarca saçlarını düzelttim. Dudaklarının kenarı şaşırtıcı derecede şirin bir gülümsemeyle kıvrıldı.</span></p>
				<p class="paragraf para-style-override-8"><span class="char-style-override-6">Gülümsemesi geldiği gibi gitmişti, şaşkınlıkla Jamie’ye baktım. Hayır, hâlâ uyuyor gibiydi; nefesi boğuktu ama sakindi ve uzun siyah kirpikleri yanaklarının üzerinde duruyordu. Çok yumuşak bir şekilde başını okşadım yeniden.</span></p>
				<p class="paragraf para-style-override-8"><span class="char-style-override-6">Yüzündeki gülümseme bir kıvılcım gibi çakıp kayboluvermişti. Derin bir iç çekti, burnunu yanaştırıp tamamen rahatladı, vücudu gevşedi.</span></p>
				<p class="paragraf para-style-override-8"><span class="char-style-override-6">“Ah, Tanrım, Jamie,” dedim sakince. Gözlerim yaşla dolmuştu.</span></p>
				<p class="paragraf para-style-override-8"><span class="char-style-override-6">Uykusunda gülümsediğini son görüşümün üzerinden yıllar geçmişti. Aslında Lallybroch’ta evlendiğimizden beri bu gülümsemeyi hiç görmemiştim.</span></p>
				<p class="paragraf para-style-override-8"><span class="italik char-style-override-6">Çocukken hep böyle yapardı</span><span class="char-style-override-6">, demişti kız kardeşi Jenny. </span><span class="italik char-style-override-6">Sanırım mutlu olduğu anlamına geliyor.</span></p>
				<p class="paragraf para-style-override-8"><span class="char-style-override-6">Kafatasının sert kıvrımını hissederek parmaklarımı ensesindeki yumuşak ve gür saçlarında gezdirdim. Kafa derisi sıcaktı ve eski bir yaranın izi hâlâ duruyordu.</span></p>
				<p class="paragraf para-style-override-8"><span class="char-style-override-6">“Ben de,” diye fısıldadım.</span></p>
			</div>
		</div>
	</body>
</html>