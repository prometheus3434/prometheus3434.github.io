<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-13.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-13.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-1-13"><span class="bold">13 FASULYE VE BARBEKÜ</span></p>
				<p class="paragraf"/>
				<p class="paragraf para-style-override-8"><span class="char-style-override-6">Çaydanlığı kampımıza geri götürdüğümde her yerin bomboş olduğunu gördüm. Uzaktan gelen kahkahalar ve sesler Lizzie, Marsali ve Bayan Bug’ın -büyük ihtimalle yanında çocuklarla- kamp alanından biraz uzaktaki ardıç ağacının arkasına kazılmış kadınlar tuvaletine doğru ilerlediklerini gösteriyordu. Dolu çaydanlığı kaynaması için ateşin üzerine astıktan sonra, bir süre sessizce durup gücümü en iyi hangi yönde kullanabileceğimi düşündüm.</span></p>
				<p class="paragraf para-style-override-8"><span class="char-style-override-6">Uzun vadede en ciddi olan durum Peder Kenneth’inki olduğu halde, benim varlığım bu konuda pek işe yaramazdı. Ama ben bir doktordum ve Rosamund Lindsay’in bir baltası vardı. Nemli saçımı ve giysilerime çekidüzen verdikten sonra şapkamı kendi haline bırakarak dereye doğru inmeye başladım.</span></p>
				<p class="paragraf para-style-override-8"><span class="char-style-override-6">Acil durumların önem sırasına bakarsak, Jamie de benimle aynı fikirde olmalıydı. Dere kenarındaki söğüt fidanlarına ulaştığımda, Jamie’yi barbekü çukurunun kenarında, nasıl olmuşsa baltayı bir şekilde ele geçirip ona yaslanmış duran Ronnie Sinclair’le sakince sohbet ederken buldum.</span></p>
				<p class="paragraf para-style-override-8"><span class="char-style-override-6">Bunu gördüğüme biraz rahatlayıp onlara katılmaya karar verdim. Rosamund çıplak elleriyle Ronnie’yi boğmaya ya da jambonla öldüresiye dövmeye -bu iki ihtimal de hiç imkânsız değildi- karar vermediği sürece, tıbbi hizmetlerime pek ihtiyaç duyulmayacaktı.</span></p>
				<p class="paragraf para-style-override-8"><span class="char-style-override-6">Çukur oldukça genişti. Sel yüzünden derenin içinden taşan çamurların oluşturduğu doğal eğim, yıllar içinde akıllı çalışmalarla derinleştirilmişti. Kararmış kayalara ve dağınık kömürlere bakılırsa bir süredir kullanımdaydı. Aslında birçok farklı insan artık bu çukuru kullanıyordu; hindi, domuz, koyun ve sıçanın kokusu, elma ve ceviz ağaçlarının dumanıyla karışıp bulut oluşturmuş ve ağzımı sulandırmıştı.</span></p>
				<p class="paragraf para-style-override-8"><span class="char-style-override-6">Çukurun görüntüsü pek iştah açıcı değildi. Nemli odunlardan beyaz duman bulutları yükseliyor, için için yanan odunların üzerindeki şekilleri karartıyordu. Sisin içinden bakıldığında bu şekiller insanı andırıyordu ve bu tüyler ürpertici bir şeydi. Bu bana, Jamaika’da kölelerin vücutlarının yakıldığı ceset çukurlarını hatırlattı. O cenaze ateşlerinin, kızarmış etin korkunç kokusunu hatırlamamaya çalışarak zar zor yutkundum.</span></p>
				<p class="paragraf para-style-override-8"><span class="char-style-override-6">Rosamund o sırada çukurun içinde çalışıyordu. Eteğini dizlerinin üzerine kadar çekmiş, kollarını kıvırmıştı. Büyük bir domuzun kaburgalarının üzerine kırmızı bir sos dökerken iri kolları görünüyordu. Etrafında, nemli çuvala sarınmış beş devasa şekil daha, bu şekillerin etrafında ise çiseleyen yağmurun içinde kaybolan kokulu dumanlar vardı. </span></p>
				<p class="paragraf para-style-override-8"><span class="char-style-override-6">“Bu zehir!” diyordu Ronnie Sinclaire hararetli bir şekilde. ona doğru yaklaştım. “Mahvedecek, işi bittiğinde domuz ziyan olacak!”</span></p>
				<p class="paragraf para-style-override-8"><span class="char-style-override-6"> “Bunlar domuz Ronnie,” dedi Jamie sabırlı bir şekilde. Gözlerini devirerek önce bana, sonra alttaki ceviz ağacı kömürlerine yağ damlatılan çukura baktı. “Ben şahsen senin domuz pişirme konusunda bir şey yapabileceğini sanmıyorum. Yenecek gibi olmaz.”</span></p>
				<p class="paragraf para-style-override-8"><span class="char-style-override-6">“Çok doğru,” dedim Ronnie’ye gülümseyerek. “Tütsülenmiş domuz pastırması, kızarmış pirzolalar, kavrulmuş fileto, pişmiş jambon, et, sosis, sakatat, domuz kanından yapılmış sosis... birisi bir keresinde domuzun ciyaklaması haricinde her şeyinden bir şey yapılabileceğini söylemişti.”</span></p>
				<p class="paragraf para-style-override-8"><span class="char-style-override-6">“Evet, bu barbekü değil mi?” Ronnie benim işi şakaya vurma girişimimi hiçe sayarak inatla devam etti. “Herkes ızgara edilmiş bir domuza sirke sosu konduğunu bilir. Bu iş böyle yapılır! Sonuçta sosisine çakıl koymazsın, değil mi? Ya da domuz pastırmanı kümesten aldığın çerçöple kaynatmazsın? Hah!” Çenesini Rosamund’ın kolunun altındaki çorba kâsesine çevirdi, içindekilerin yenmez katkı maddeleri olduğuna kendi kendini inandırmıştı.</span></p>
				<p class="paragraf para-style-override-8"><span class="char-style-override-6">Rüzgârın yönü değiştiğinde burnuma lezzetli bir koku geldi. Kokudan anladığım kadarıyla Rosamund’ın sosunda domates, soğan, kırmızıbiber ve etin üzerinde siyahımsı bir kabuk oluşturacak kadar şeker ile baştan çıkarıcı bir karamel aroması vardı.</span></p>
				<p class="paragraf para-style-override-8"><span class="char-style-override-6">“Umarım et çok sulu olur,” dedim, korsemin altındaki midemin guruldamaya başladığını hissediyordum.</span></p>
				<p class="paragraf para-style-override-8"><span class="char-style-override-6">Rosamund öfkeli bir şekilde yukarı baktığında Jamie, “Şu muhteşem yağlı domuzlara bir bak,” dedi Jamie sokulgan bir şekilde. Rosamund dizlerine kadar kararmıştı içinde. Kare suratında yağmur, ter ve is lekeleri vardı. “Onlar yaban domuzu muydu, yoksa nazikçe mi büyütülmüşlerdi hanımefendi?”</span></p>
				<p class="paragraf para-style-override-8"><span class="char-style-override-6">“Yaban domuzuydular,” dedi Rosamund gururla. Doğrulup kaşlarına düşen ıslak saçını arkaya attı. “Kestane ağacının üzerinde yağlandılar, başka hiçbir şey ete bu denli güzel bir tat veremez!”</span></p>
				<p class="paragraf para-style-override-8"><span class="char-style-override-6">Ronnie Sinclair, Galce alaycı ve aşağılayan sözler söyledi.</span></p>
				<p class="paragraf para-style-override-8"><span class="char-style-override-6">“Evet, tadı öyle güzel ki onu korkunç bir yağlı sosun altına saklamak zorunda kaldın. Böylece etin henüz pişmemiş ve hâlâ kanlıymış gibi görünmesine neden oluyor!”</span></p>
				<p class="paragraf para-style-override-8"><span class="char-style-override-6">Rosamund, kan görünce midesi bulanan sözde erkeklere dair kaba bir yorumda bulununca Ronnie bunu üstüne alındı. Jamie usta bir şekilde araya girip baltayı göz önünden kaldırdı.</span></p>
				<p class="paragraf para-style-override-8"><span class="char-style-override-6">“Ah, eminim çok iyi pişmiştir,” diye cevap verdi teselli edercesine. “Baksanıza, Bayan Lindsay şafak vaktinden beri çok sıkı çalıştı.”</span></p>
				<p class="paragraf para-style-override-8"><span class="char-style-override-6">“Ondan da önce, Bay Fraser,” diye cevapladı kadın, gaddar bir memnuniyetle. “Düzgün bir barbekü istiyorsanız, en azından bir gün öncesinden işe başlamalı ve bütün gece uğraşmalısınız. Bu domuzlarla dün öğleden sonradan beri uğraşıyorum.” Yüzünde oldukça mutlu bir ifadeyle yükselen dumanı içine çekti.</span></p>
				<p class="paragraf para-style-override-8"><span class="char-style-override-6">“Bu tam bir saçmalık! Böyle lezzetli bir sosu sizin gibi beyinsiz İskoçlar için harcadım,” dedi Rosamund, çuvalı şefkatle yerine koyarak. “Şapırdata şapırdata yediğiniz o sirke dillerinizi uyuşturmuş. Kenny’nin mısır ekmeğine ve sabah yulaf lapasına sirke koymasını engellemek için yapabileceğim tek şey bu.”</span></p>
				<p class="paragraf para-style-override-8"><span class="char-style-override-6">Ronnie’nin bu suçlama karşısında verdiği öfkeli cevabı bastırmak isteyen Jamie yüksek sesle araya girdi.</span></p>
				<p class="paragraf para-style-override-8"><span class="char-style-override-6">“Domuzları avlayan Kenny miydi hanımefendi? Yaban domuzları risklidir; eminim bu boyuttaki hayvanların peşine düşmek çok tehlikeli bir iştir. Tıpkı İskoçya’da avladığımız domuzlar gibi, değil mi?”</span></p>
				<p class="paragraf para-style-override-8"><span class="char-style-override-6">“Ha.” Rosamund, tahminen kocasının -kendisinin yarısı kadardı- daha az yorucu bir takipte olduğu yukarıdaki yokuşa küçümseyerek baktı. “Hayır Bay Fraser, kendim avladım. Bu baltayla,” diyerek başıyla söz konusu aleti işaret etti. Gözlerini kısarak Ronnie’ye baktı. “Tek vuruşla kafataslarını göçerttim.”</span></p>
				<p class="paragraf para-style-override-8"><span class="char-style-override-6">Dünyanın en zeki erkeği sayılmayan Ronnie, Rosamund’un imalı sözlerini savuşturmaya çalıştı.</span></p>
				<p class="paragraf para-style-override-8"><span class="char-style-override-6">“Kullandığı şey domates, Mac Dubh,” dedi alaycı bir şekilde. Jamie’nin üstünü başını çekiştirip kırmızı kabuklu kâseyi gösterdi. “Şeytanın elmaları! Hepimizi zehirleyecek!”</span></p>
				<p class="paragraf para-style-override-8"><span class="char-style-override-6">“Ah, ben olsam öyle düşünmezdim Ronnie.” Jamie, Ronnie’yi kolundan sıkıca tuttu, sevimli bir şekilde Rosamund’a gülümsedi. “Galiba eti satmak istiyorsunuz, değil mi Bayan Lindsay? Hangi tüccar müşterilerini öldürmek ister ki?”</span></p>
				<p class="paragraf para-style-override-8"><span class="char-style-override-6">“Henüz hiçbiri ölmedi Bay Fraser,” diye onayladı Rosamund. Başka bir çuval bezini çevirdi, tahta kepçeyle buharlı bir but parçasının üzerine sos döktü. “Tadı hakkında da tek kötü söz söylemediler,” dedi, “Boston’da da hep böyledir. Ben oralıyım.”</span></p>
				<p class="paragraf para-style-override-8"><span class="char-style-override-6">Orada insanlar bilinçlidir, der gibi bir hali vardı.</span></p>
				<p class="paragraf para-style-override-8"><span class="char-style-override-6">“Geçen sefer Charlottesville’e gittiğimde Boston’lı bir adamla tanıştım,” dedi Ronnie, kızıl kahve kaşlarını söylenenlere karşı çıkar gibi kaldırdı. Kolunu Jamie’den kurtarmaya çalıştı ama işe yaramadı. “Kahvaltıda fasulye yeme alışkanlığı olduğunu söyledi, akşam yemeğinde de istiridye yermiş. Çocukluğundan beri bu böyle devam etmiş. Tıpkı bunlar gibi berbat şeylerle doldurulmuş domuz mesanesi gibi patlamadığına şaşırmıştım!”</span></p>
				<p class="paragraf para-style-override-8"><span class="char-style-override-6">Çocukken söylediğimiz ‘Fasulye, fasulye, iyi gelir kalbine’ şarkısını söyledim neşeyle. “Pırtlar insan, onu her yediğinde. Pırtladıkça kendini iyi hissedersin, bu yüzden her öğünde fasulye yersin!”</span></p>
				<p class="paragraf para-style-override-8"><span class="char-style-override-6">Ronnie’nin ağzı şaşkınlıktan açık kaldı, tıpkı Bayan Lindsay’inki gibi. Jamie arkasından bir kahkaha patlatınca, Bayan Lindsay’in şaşkın bakışları da yüksek sesli bir kahkahaya dönüştü. Bir süre sonra Ronnie de zoraki olarak sırıtarak onlara katıldı.</span></p>
				<p class="paragraf para-style-override-8"><span class="char-style-override-6">Gülüşmeler azaldığında, “Bir süre Boston’da yaşadım,” dedim kibarca. “Bayan Lindsay, bu harika kokuyor!”</span></p>
				<p class="paragraf para-style-override-8"><span class="char-style-override-6">Rosamund hoşnut bir şekilde başını salladı.</span></p>
				<p class="paragraf para-style-override-8"><span class="char-style-override-6">“Gerçekten öyle.” Rosamund bana doğru eğildi, her zamanki gürültülü sesini biraz daha kısarak konuştu. “Bunun nedeni benim özel tarifim,” dedi, çorba kâsesine hafifçe vurarak. “Tadı ortaya çıkartıyor, değil mi?”</span></p>
				<p class="paragraf para-style-override-8"><span class="char-style-override-6">Ronnie’nin ağzı açıldı ama Jamie’nin güçlü tutuşu sonucu olarak yalnızca küçük bir feryat duyuldu. Rosamund onu duymazlıktan geldi. Jamie’yle tatlı bir sohbete dalmıştı ve bu sohbet düğün şöleni için bir bütün domuz vermeyi kabul etmesiyle tamamlandı.</span></p>
				<p class="paragraf para-style-override-8"><span class="char-style-override-6">Bunu duyunca Jamie’ye baktım. Peder Kenneth’in an itibariyle Baltimore yolunda ya da Edenton’daki hapishanede olduğunu göz önünde bulundurduğumda, bu gece düğün olup olmayacağı konusunda emin olamıyordum.</span></p>
				<p class="paragraf para-style-override-8"><span class="char-style-override-6">Öte yandan Jamie’yi asla azımsamamam gerektiğini de öğrenmiştim. Bayan Lindsay’e son bir iltifat ettikten sonra Ronnie’yi çekip çukurdan uzaklaştırdı. Baltayı bana uzatabileceği bir mesafede durdu.</span></p>
				<p class="paragraf para-style-override-8"><span class="char-style-override-6">“Şunu güvenli bir yere koyar mısın Sassenach?” diyip beni öptü. Sırıtarak bana baktı. “Fasulyelerin doğal tarihiyle ilgili bu kadar bilgiyi nereden topladın?”</span></p>
				<p class="paragraf para-style-override-8"><span class="char-style-override-6">“Brianna altı yaşlarındayken okulda öğrenmişti,” dedim gülümseyerek. “Gerçekten güzel bir şarkı.”</span></p>
				<p class="paragraf para-style-override-8"><span class="char-style-override-6">“Söyle ona, bunu kocasına da söylesin,” diye tavsiyede bulundu Jamie. Sırıtmaya devam etti. “Roger da bunu defterine yazar.”</span></p>
				<p class="paragraf para-style-override-8"><span class="char-style-override-6">Arkasına dönüp kolunu, barbekü çukuruna doğru kaçma belirtileri gösteren Ronnie Sinclair’in omuzlarına dostane bir şekilde koydu.</span></p>
				<p class="paragraf para-style-override-8"><span class="char-style-override-6">“Benimle gelin Ronnie,” dedi. “Teğmenle konuşmam gereken bir konu var. Sanırım Bayan Lindsay’den jambon satın almak istiyor,” diye ekledi. Bana bakıp, baykuş gibi gözünü kırptı. Ronnie’ye döndü. “Ama sizin de babası hakkında söyleyeceklerinizi duymak istediğini biliyorum. Gavin Hayes’in iyi bir arkadaşıydınız, değil mi?”</span></p>
				<p class="paragraf para-style-override-8"><span class="char-style-override-6">“Ah,” dedi Ronnie, yüzündeki ifade yumuşadı. “Evet. Evet, Gavin iyi bir adamdı. Çok yazık oldu.” Gavin’in birkaç yıl önceki ölümünü kastederek başını salladı. Dudaklarını bükerek Jamie’ye baktı. “Oğlu neler olduğunu biliyor mu?”</span></p>
				<p class="paragraf para-style-override-8"><span class="char-style-override-6">Hassas bir soruydu bu. Gavin aslında Charleston’da hırsızlık suçuyla asılmıştı, herhangi birine göre utanç verici bir ölümdü.</span></p>
				<p class="paragraf para-style-override-8"><span class="char-style-override-6">“Evet,” diye cevapladı Jamie sessizce. “Onu söylemem gerekti. Ama eğer siz de biraz anlatırsanız çok yardımcı olmuş olursunuz. Ardsmuir’deki bizler için nasıl bir şey olduğundan bahsedin.” Ronnie’ye baktığında, yüzünde hiç gülümseme sayılmayacak türden bir ifade oluştu. Sinclair’in yüzünde cevap niteliğinde bir yumuşama gördüm.</span></p>
				<p class="paragraf para-style-override-8"><span class="char-style-override-6">Jamie, Ronnie’nin omzundaki elini gevşetip serbest bıraktı. Barbeküyü unutup yan yana tepeden yukarı doğru çıkmaya başladılar.</span></p>
				<p class="paragraf para-style-override-8"><span class="char-style-override-6">Bizler için nasıl bir şey olduğundan... bu basit cümlenin büyüsüne kapılıp arkalarından baktım. Altı sözcük, günlerce, aylarca, yıllarca paylaşılan zorlukla oluşan yakınlığı hatırlatmıştı; aynı olayları yaşamayanlara kapalı bir akrabalık. Jamie, Ardsmuir’den nadiren bahsederdi; tıpkı oradan çıkıp Yeni Dünya’yı gören diğerleri gibi.</span></p>
				<p class="paragraf para-style-override-8"><span class="char-style-override-6">Dağdaki çukurlardan sis yükseliyordu; Jamie ve Ronnie dakikalar içine gözden kaybolmuşlardı. İskoç erkeklerinin neşeli şarkısı, yukarıdaki puslu ormandan dumanı tüten barbekü çukuruna yayılıyordu.</span></p>
				<p class="paragraf para-style-override-8"><span class="char-style-override-6">“Fasulye, fasulye, iyi gelir kalbine...”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Kamp alanına geri döndüğünde Roger’ın işini bitirip döndüğünü gördüm. Ateşin yanında durmuş, Brianna’yla konuşuyordu. Yüzünde şaşkın bir ifade vardı.</span></p>
				<p class="paragraf para-style-override-8"><span class="char-style-override-6">“Endişelenme,” dedim, fokurdayan çaydanlığı almak için arkasına doğru uzandım. “Eminim Jamie bunu bir şekilde halledecektir. Oraya bu sebeple gitti.”</span></p>
				<p class="paragraf para-style-override-8"><span class="char-style-override-6">“Gitti mi?” Şaşırmış görünüyordu. “Biliyor mu?”</span></p>
				<p class="paragraf para-style-override-8"><span class="char-style-override-6">“Evet, şerifi bulur bulmaz her şeyin yoluna gireceğinden eminim.” Kampta kullandığım demliği tek elimle tersine çevirip içindeki kalmış çay yapraklarını yere döktüm, sonra masanın üstüne koyup sıcak suyla doldurdum. Yorucu bir gün olmuştu ve akşam da öyle geçecek gibiydi. İyi demlenmiş bir çayın, yanında da sabah muayenem sırasında bir hastamın verdiği meyveli kekin desteğine ihtiyacım vardı. </span></p>
				<p class="paragraf para-style-override-8"><span class="char-style-override-6">“Şerif mi?” Roger şaşkın bir şekilde Brianna’ya baktı. Alarma geçmiş gibi bir hali vardı. “Peşime şerif takmadı, değil mi?”</span></p>
				<p class="paragraf para-style-override-8"><span class="char-style-override-6">“Peşine şerif takmak mı? Kim?” dedim, şaşkınlar korosuna katılarak. Demliği ateşin üzerine geri asıp çay yapraklarının durduğu teneke kutuyu aldım. “Sen ne yapıyordun Roger?”</span></p>
				<p class="paragraf para-style-override-8"><span class="char-style-override-6">Elmacıkkemiklerinde hafif bir kırmızılık belirdi. Cevap vermeden önce Brianna homurdanmaya başladı.</span></p>
				<p class="paragraf para-style-override-8"><span class="char-style-override-6">“Jocasta Hala’ya lanet okuyordu.” Roger’a baktı, sahneyi gözünde canlandırdığında yüzünde alaycı bir ifade oluşmuş, gözlerini kısmıştı. “Keşke orada olsaydım!”</span></p>
				<p class="paragraf para-style-override-8"><span class="char-style-override-6">“Ona ne söyledin Roger?” diye sordum meraklı bir şekilde.</span></p>
				<p class="paragraf para-style-override-8"><span class="char-style-override-6">Yüzü daha da kızardı, gözlerini kaçırdı.</span></p>
				<p class="paragraf para-style-override-8"><span class="char-style-override-6">“Tekrarlamak istemiyorum,” diye kestirip attı. “Bir kadına, yaşlı bir kadına, özellikle de evlendiğimde akrabam olacak bir kadına söylenecek türden şeyler değildi. Evlenmeden önce Bayan Cameron’dan nasıl özür dilesem diye Bree’ye soruyordum.”</span></p>
				<p class="paragraf para-style-override-8"><span class="char-style-override-6">“Hayır,” dedi Bree aniden. “Onun terbiyesizliği! Söylediklerinde sonuna kadar haklısın.”</span></p>
				<p class="paragraf para-style-override-8"><span class="char-style-override-6">“Söylediklerimden pişman değilim,” dedi Roger gülümseyerek. “Yalnızca söyleme şeklim yanlıştı.”</span></p>
				<p class="paragraf para-style-override-8"><span class="char-style-override-6">“Bak,” dedi bana dönerek, “bu gece zorluk çıkmasın diye özür dilemeyi düşündüm. Bree’nin düğününün mahvolmasını istemiyorum.”</span></p>
				<p class="paragraf para-style-override-8"><span class="char-style-override-6">“Bree’nin düğünü mü? Kendi kendime mi evleniyorum sence?” diye sordu Brianna, gür kızıl kaşlarını çatarak.</span></p>
				<p class="paragraf para-style-override-8"><span class="char-style-override-6">“Ah, hayır,” dedi Roger hafifçe gülümseyerek. Kibarca yanağına dokundu. “Tabii ki yanında olacağım. Ama sonunda evleniyor olmasak, tören kısmını pek umursamam. Törenin güzel olmasını istiyorsun, değil mi? Eğer törene gölge düşerse, halan daha ‘Evet’ dememe fırsat bırakmadan beni odunla taçlandırır.”</span></p>
				<p class="paragraf para-style-override-8"><span class="char-style-override-6">Jocasta’ya ne söylediğini merak etmekten çıldıracak gibi olmuştum ama daha acil bir sorunla ilgilenmem daha mantıklı olacaktı: Ortada mahvolacak bir düğün bile olmayabilirdi.</span></p>
				<p class="paragraf para-style-override-8"><span class="char-style-override-6">“Yani Jamie, Peder Kenneth’i arıyor,” diye bitirdim. “Marsali onu götüren şerifi tanımıyormuş. Bu da işi zorlaştırıyor.”</span></p>
				<p class="paragraf para-style-override-8"><span class="char-style-override-6">Roger koyu kaşlarını kaldırdı, sonra endişeli bir biçimde çattı.</span></p>
				<p class="paragraf para-style-override-8"><span class="char-style-override-6">“Merak ettim de...” diyerek bana döndü. “Biliyor musun, aslında ben onu birkaç dakika önce görmüş olabilirim.”</span></p>
				<p class="paragraf para-style-override-8"><span class="char-style-override-6">“Peder Kenneth’i mi?” diye sordum. Bıçağı meyveli kekin üstüne bıraktım.</span></p>
				<p class="paragraf para-style-override-8"><span class="char-style-override-6">“Hayır, şerifi.”</span></p>
				<p class="paragraf para-style-override-8"><span class="char-style-override-6">“Ne? Nerede?” Bree tek ayağının üstünde hafifçe arkasına dönüp etrafa bakındı. Elini yumruk yaptı, şerifin yakınlarda olmamasına sevindim. Brianna’nın birine saldırdığı için tutuklanması düğün umutlarını suya düşürürdü.</span></p>
				<p class="paragraf para-style-override-8"><span class="char-style-override-6">“Şu tarafa gitti.” Roger tepenin aşağısını, dereyi işaret etti. Teğmen Hayes’in çadırı oradaydı. O sırada çamurun içine bata çıka yürüyen ayak sesleri duyduk. Kısa bir süre sonra Jamie çıkageldi. Yorgun, endişeli ve canı oldukça sıkkın görünüyordu. Belli ki henüz pederi bulamamıştı.</span></p>
				<p class="paragraf para-style-override-8"><span class="char-style-override-6">“Baba!” Bree, Jamie’yi heyecanla karşıladı. “Roger, Peder Kenneth’i götüren şerifi görmüş olabileceğini düşünüyor.”</span></p>
				<p class="paragraf para-style-override-8"><span class="char-style-override-6">“Ah, öyle mi?” dedi Jamie. “Nerede?” Sol elini telaşla kaldırınca gülmeme engel olamadım. Bunu görünce, “Komik olan nedir?” diye sordu.</span></p>
				<p class="paragraf para-style-override-8"><span class="char-style-override-6">“Hiçbir şey,” diye cevapladım. “İşte, biraz meyveli kek al.” Verdiğim dilimi ağzına tıkıp dikkatini yeniden Roger’a verdi.</span></p>
				<p class="paragraf para-style-override-8"><span class="char-style-override-6">“Nerede?” diye sordu boğuk bir sesle.</span></p>
				<p class="paragraf para-style-override-8"><span class="char-style-override-6">“Aradığın adam o mu, bilmiyorum,” dedi Roger. “Pejmürde kılıklı bir adamdı. Ama yanında bir mahkûm vardı; Drunkard Creek’teki adamlardan birini kelepçelemiş götürüyordu. Sanırım MacLennan’dı.”</span></p>
				<p class="paragraf para-style-override-8"><span class="char-style-override-6">Kek Jamie’nin boğazına kaçmıştı, öksürdü. Ağzından çıkan kek parçaları ateşe doğru fırladı.</span></p>
				<p class="paragraf para-style-override-8"><span class="char-style-override-6">“Bay MacLennan’ı mı tutukladı? Sen de buna izin mi verdin?” Bree dehşet içinde Roger’a bakıyordu. Ne o, ne de Roger Abel MacLennan kahvaltıda hikâyesini anlatırken oradaydı. Ama ikisi de onu tanıyordu.</span></p>
				<p class="paragraf para-style-override-8"><span class="char-style-override-6">“Onu engelleyemedim,” dedi Roger kibarca. “MacLennan’a seslenip yardım isteyip istemediğini sordum. Eğer isteseydi babanı ya da Farquard Campbell’ı çağırırdım diye düşündüm. Ama bana sanki hayaletmişim gibi bakınca ben de bir kez daha seslendim. Gülümseyip başını iki yana salladı. Gidip şerifi dövmek istemedim. Ama eğer sen- ”</span></p>
				<p class="paragraf para-style-override-8"><span class="char-style-override-6">“Şerifi değil,” dedi Jamie boğuk bir sesle. Gözleri yaşarmıştı, durup bir kez daha şiddetli bir şekilde öksürdü.</span></p>
				<p class="paragraf para-style-override-8"><span class="char-style-override-6">“Kelle avcısı,” dedim Roger’a. Çay henüz demlenmemişti; yarıya kadar dolu taştan bir bira şişesi bulup Jamie’ye uzattım.</span></p>
				<p class="paragraf para-style-override-8"><span class="char-style-override-6">“Abel’ı nereye götürecek?” diye sordum. “Hayes’in mahkûmları istemediğini söylemiştin.”</span></p>
				<p class="paragraf para-style-override-8"><span class="char-style-override-6">Jamie başını iki yana salladı, yutkundu, şişeyi indirdi. Nefesi biraz olsun açılmıştı.</span></p>
				<p class="paragraf para-style-override-8"><span class="char-style-override-6">“İstemiyor. Hayır, Bay Boble. O olmalı, değil mi? Abel’ı en yakın hakime götürecektir. Eğer Roger onu daha yeni gördüyse...” Düşünceli bir şekilde döndü, kaşlarını çatarak etrafımızdaki dağ yamaçlarına baktı.</span></p>
				<p class="paragraf para-style-override-8"><span class="char-style-override-6">“Büyük ihtimalle Farquard’dır,” dedi, omuzlarını serbest bıraktı. “Toplantıda olan dört sulh hakimi, üç hakimi de tanıyorum. Aralarından bir tek Campbell bu tarafta kamp kurdu.”</span></p>
				<p class="paragraf para-style-override-8"><span class="char-style-override-6">“Ah, bu iyi.” Rahatlayarak içimi çektim. Farquard Campbell adil bir adamdı; yasalar konusunda titizdi ama acımasızdı -ve belki daha da önemlisi, Jocasta Cameron’ın çok eski bir arkadaşıydı.</span></p>
				<p class="paragraf para-style-override-8"><span class="char-style-override-6">“Evet, halamdan onunla konuşmasını isteyeceğim, belki bunu düğünlerden önce yapsak daha iyi olur.” Roger’a döndü. “Gidecek misin MacKenzie? Eğer düğünlerin olmasını istiyorsak, benim Peder Kenneth’i bulmam lazım.”</span></p>
				<p class="paragraf para-style-override-8"><span class="char-style-override-6">Roger’ın da boğazına meyveli kek kaçmış gibi bir hali vardı.</span></p>
				<p class="paragraf para-style-override-8"><span class="char-style-override-6">“Eee...” dedi tuhaf bir şekilde. “Belki de bunu Bayan Cameron’a söyleyecek en uygun kişi ben değilimdir şu anda.”</span></p>
				<p class="paragraf para-style-override-8"><span class="char-style-override-6">Jamie, Roger’ı hem öfkeli, hem meraklı gözlerle izliyordu.</span></p>
				<p class="paragraf para-style-override-8"><span class="char-style-override-6">“Neden olmasın?”</span></p>
				<p class="paragraf para-style-override-8"><span class="char-style-override-6">Sinirden kıpkırmızı olan Roger, Jocasta’yla arasında geçen konuşmayı, neredeyse duyulamayacak kadar kısık bir sesle anlattı. </span></p>
				<p class="paragraf para-style-override-8"><span class="char-style-override-6">Buna rağmen gayet güzel duymuştuk. Jamie bana baktı. Ağzı seğiriyordu. Omuzları titremeye başladı. Kaburgalarımın altındaki kahkaha titremesini hissettim oldukça sessiz bir şekilde gülmesine rağmen gözleri yaşarmıştı.</span></p>
				<p class="paragraf para-style-override-8"><span class="char-style-override-6">“Ah, Tanrım!” diye patladı en sonunda. Karnını tutarak kıkır kıkır güldü. “Tanrım, sanırım kaburgalarım genişledi.” Elini uzatıp çalının üzerinde duran nemli bezlerden birini aldı, umursamaz bir şekilde yüzünü sildi.</span></p>
				<p class="paragraf para-style-override-8"><span class="char-style-override-6">“Pekâlâ,” dedi, bir şekilde kendini toparlamayı başarmıştı. “Gidip Farquard’ı bul o zaman. Eğer Abel oradaysa, Campbell’a kefil olacağımı söyle. Onu da buraya getir.” Eliyle gitmesini işaret etti. Roger -aşağılandığı için mosmor olmuş, yine de ağırbaşlı bir şekilde- hemen oradan ayrıldı. Bree de babasına sitemkâr bir bakış atıp Roger’ın peşinden gitti. Bunu gören Jamie daha da gülmeye başladı.</span></p>
				<p class="paragraf para-style-override-8"><span class="char-style-override-6">Muhteşem kokan ve buharı tüten çayımdan bir yudum alarak gülmemi engelledim. Bardağı Jamie’ye verdim ama birasının artakalanıyla mutlu olan Jamie, çayı istemedi. </span></p>
				<p class="paragraf para-style-override-8"><span class="char-style-override-6">“Halam,” dedi, sonunda şişeyi ağzından uzaklaştırarak, “paranın neyi satın alıp, neyi alamayacağını çok iyi bilir.”</span></p>
				<p class="paragraf para-style-override-8"><span class="char-style-override-6">“Ve kendine zavallı Roger hakkında çok iyi bir fikir satın aldı, değil mi?” diye cevapladım soğuk bir şekilde.</span></p>
				<p class="paragraf para-style-override-8"><span class="char-style-override-6">Jocasta Cameron, Leoch’lu MacKenzieler’dendi; bu aileyi Jamie bir keresinde ‘çayırkuşu kadar çekici’ ve tilki kadar kurnaz’ olarak betimlemişti. Jocasta ister Roger’ın Bree’yle evlenme gerekçelerini şüpheli bulmuş olsun, ister Cape Fear’da dolanan dedikoduları engellemeye çalışmış olsun, yöntemleri inkâr edilemez derecede başarılı olmuştu. Muhtemelen şu anda çadırında akıllılığına gülüp, teklifini ve Roger’ın bu teklife verdiği cevabı yaymak için sabırsızlanıyordu.</span></p>
				<p class="paragraf para-style-override-8"><span class="char-style-override-6">“Zavallı Roger,” dedi Jamie, ağzı hâlâ titriyordu. “Zavallı ama dürüst.” Bira şişesini çevirip boşalttı, rahatlayarak içini çekip şişeyi yere koydu. “Dahası,” diye ekledi bana bakarak, “Bree ona pahalı bir şey de aldı, değil mi?”</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Oğlum</span><span class="char-style-override-6">,” dedim Roger gibi. “Sence Roger bunu söylemeden önce bunu idrak etmiş midir? Jemmy’yi gerçekten oğlu gibi hissediyor mudur?”</span></p>
				<p class="paragraf para-style-override-8"><span class="char-style-override-6">Jamie omuzlarını silker gibi belirsiz bir hareket yaptı.</span></p>
				<p class="paragraf para-style-override-8"><span class="char-style-override-6">“Bilemiyorum. Ama kendisinden olduğuna emin olduğu bir çocuğu olmadan önce bunu zihninde iyice oturtması gerek.”</span></p>
				<p class="paragraf para-style-override-8"><span class="char-style-override-6">Bu sabah Brianna’yla konuşmamızı düşündüm ama hiçbir şey söylememenin daha akıllıca olduğuna karar verdim -en azından şimdilik. Sonuçta bu Bree ve Roger arasındaki bir konuydu. Yalnızca başımı sallayıp çay bardaklarını temizlemeye gittim.</span></p>
				<p class="paragraf para-style-override-8"><span class="char-style-override-6">Çay yüzünden midem yanmaya başlamıştı. Roger, çocuğun gerçek babası kim olursa olsun, Jemmy’yi kendi oğlu gibi kabul edeceğine yemin etmişti. Roger onurlu bir adamdı, bunu göstermek istemişti. Ama kalbin sesi, dudaklardan dökülen herhangi bir yeminden çok daha gürültülüdür.</span></p>
				<p class="paragraf para-style-override-8"><span class="char-style-override-6">Hamile bir şekilde taşlara geri döndüğüm zaman, Frank benden ayrılmayacağına, doğacak çocuğa kendisindenmiş gibi davranacağına ve beni eskisi gibi seveceğine söz vermişti. Dudaklarının ve aklının ettiği bu üç yemini tutmak için elinden geleni yapmıştı ama en nihayetinde kalbi yalnızca bir söz vermişti. Brianna’yı kollarına aldığı andan itibaren, Brianna onun kızı olmuştu.</span></p>
				<p class="paragraf para-style-override-8"><span class="char-style-override-6">Peki ya başka bir çocuğumuz daha olsaydı? Birden meraklanmıştım. Bu imkanlar dahilinde değildi ama ya olsaydı? O hayali çocuğu düşünerek yavaşça çaydanlığı kurulayıp havluya sardım; Frank’la benim sahip olmuş olabileceğimiz ama hiç olmadığımız ve hiçbir zaman da olmayacağımız çocuğu. Çaydanlığı, sanki uyuyan bir bebekmiş gibi nazik bir şekilde sandığa koydum.</span></p>
				<p class="paragraf para-style-override-8"><span class="char-style-override-6">Arkama döndüğümde Jamie hâlâ orada duruyor, tuhaf bir yüz ifadesiyle -şefkatli ve hatta kederli- bana bakıyordu.</span></p>
				<p class="paragraf para-style-override-8"><span class="char-style-override-6">“Sana teşekkür etmek hiç aklıma geldi mi Sassenach?” dedi, sesi bir parça alçaktı.</span></p>
				<p class="paragraf para-style-override-8"><span class="char-style-override-6">“Neden?” dedim, şaşırmıştım. Elimi tuttu, beni nazikçe kendine doğru çekti. Üzerinde bira, nemli yün ve biraz da meyveli kekin şekerli kokusu vardı.</span></p>
				<p class="paragraf para-style-override-8"><span class="char-style-override-6">“Çocuklarım için,” dedi yavaşça. “Bana getirdiğin çocuklar için.”</span></p>
				<p class="paragraf para-style-override-8"><span class="char-style-override-6">“Ah,” dedim. Yavaşça öne eğildim, alnımı göğsünün sert sıcaklığına dayadım. Ellerimi sırtına götürüp içimi çektim. “O zevk... bana ait.”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">“Bay Fraser, Bay Fraser!” Kafamı kaldırıp baktığımda küçük bir erkek çocuğunun arkamızdaki yokuştan, dengesini sağlamak için kollarını iki yana açarak, soğuktan ve koşturmaktan kıpkırmızı olmuş suratıyla indiğini gördüm.</span></p>
				<p class="paragraf para-style-override-8"><span class="char-style-override-6">“Ah!” Jamie, çocuk tam kontrolden çıkıp aşağı düşecekken kollarını kaldırıp onu yakaladı. Jamie’nin kollarına aldığı bu gülümseyen çocuk, Farquard Campbell’ın en küçük çocuğuydu. “Evet, Rabbie, sorun nedir? Baban Bay MacLennan için gelmemi mi istiyor?”</span></p>
				<p class="paragraf para-style-override-8"><span class="char-style-override-6">Rabbie, çoban köpeği tüyleri gibi uçuşan saçlarını salladı. </span></p>
				<p class="paragraf para-style-override-8"><span class="char-style-override-6">“Hayır efendim,” dedi nefes nefese. Derin bir nefes aldı, küçücük boğazı aynı anda hem nefes alma, hem de konuşma çabasıyla kurbağa gibi şişti. “Hayır efendim. Babam pederin nerede olduğunu duymuş ve benim size yolu göstermem gerek efendim. Gelir misiniz?”</span></p>
				<p class="paragraf para-style-override-8"><span class="char-style-override-6">Jamie şaşkınlıkla kaşlarını kaldırdı. Bana baktı, sonra Rabbie’ye gülümseyip eğilerek çocuğu yere bıraktı.</span></p>
				<p class="paragraf para-style-override-8"><span class="char-style-override-6">“Tamam evlat, geleceğim. Göster bakalım yolu!”</span></p>
				<p class="paragraf para-style-override-8"><span class="char-style-override-6">“Farquard nezaketi,” diye fısıldadım Jamie’ye. Arada bir arkasına dönüp gelip gelmediğimizden emin olmaya çalışan Rabbie’ye bakarak başını salladı. Dağdaki çocuk sürüsünün arasında kimse küçük bir çocuğu fark etmezdi. Eğer Farquard Campbell kendi gelseydi ya da büyük oğullarından birini yollasaydı, herkes anlardı.</span></p>
				<p class="paragraf para-style-override-8"><span class="char-style-override-6">Jamie burnundan soludu, nefesinin buğusu havadaki neme karıştı.</span></p>
				<p class="paragraf para-style-override-8"><span class="char-style-override-6">“Teyzemle çok ilgilense de bu Farquard’ın işi değil. Eğer çocuğu bana haber vermesi için yolladıysa, sorumlu olan adamı tanıyor ve benimle onun arasında bir taraf seçmek gerekmiyor demektir.” Batan güneşe dönüp, kederli gözlerle bana baktı.</span></p>
				<p class="paragraf para-style-override-8"><span class="char-style-override-6">“Peder Kenneth’i güneş batmadan bulmam gerekiyor ama hâlâ bu akşam düğün görmemiz gerektiğini düşünmüyorum Sassenach.”</span></p>
				<p class="paragraf para-style-override-8"><span class="char-style-override-6">Rabbie zikzaklar çizerek ve yere düşen yaprakları tereddüt etmeden ayaklarının altında ezerek bizi yukarı doğru çıkardı. Güneş sonunda bulutların arasına gizlenmişti; dağların ardından batıyordu ama hâlâ, soğuğa rağmen yokuşu sıcak ve kırmızı bir ışıkla yıkayacak kadar yüksekteydi. Karınları acıkan insanlar, akşam yemeği için aileleriyle ateş başında toplanmaya başlamışlardı. O keşmekeşin içinde kimse bizi görmedi bile.</span></p>
				<p class="paragraf para-style-override-8"><span class="char-style-override-6">Sonunda Rabbie, yukarı ve sağa doğru kıvrılan bir patikanın başında durdu. Toplantı haftası boyunca birçok kez dağı arşınlamıştı ama bu kadar yükseğe hiç çıkmamıştı. Peder Kenneth’i kim koruyordu ve Jamie bu konuda ne yapmayı teklif etmişti? Merak ediyordum.</span></p>
				<p class="paragraf para-style-override-8"><span class="char-style-override-6">“Şurası,” dedi Rabbie gereksiz bir şekilde, çıralı çamın ardından görünen kocaman bir çadırın tepesini işaret etti.</span></p>
				<p class="paragraf para-style-override-8"><span class="char-style-override-6">Jamie çadırı görünce Galce bir şeyler homurdandı.</span></p>
				<p class="paragraf para-style-override-8"><span class="char-style-override-6">“Ah,” dedi sakince, “bu nasıl yapılmış?”</span></p>
				<p class="paragraf para-style-override-8"><span class="char-style-override-6">“Onu boşver, sahibinin kimin olduğu önemli.” Şüpheyle çadıra baktım. Çadır cilalı ve kahverengiydi, akşamın karanlığının içinde belli belirsizdi. Belli ki oldukça zengin birinindi ama bana tanıdık gelmiyordu.</span></p>
				<p class="paragraf para-style-override-8"><span class="char-style-override-6">“Hillsborough’tan Bay Lillywhite,” dedi Jamie. Kafası karışmıştı. Rabbie Campbell’ın başını okşadı, kürk çantasından demir bir para çıkarıp verdi. “Sağ ol evlat. Şimdi annene koş, akşam yemeği vakti geldi.” Rabbie parayı alıp hiçbir şey demeden ortadan kayboldu. İşini bitirmiş olmaktan dolayı mutluydu.</span></p>
				<p class="paragraf para-style-override-8"><span class="char-style-override-6">“Ah, yapma.” Dikkatle çadırı süzdüm. Her şeyi olmasa da bu bazı şeyleri açıklıyordu. Bay Lillywhite Hillsborough’lu bir hakimdi. Tipinden başka hakkında hiçbir şey bilmiyordum. Onu Toplantı sırasında bir ya da iki kez görmüştüm. Uzun boylu, bitkin görünümlü bir adamdı. Üzerine giydiği gümüş düğmeli koyu yeşil ceketiyle göze çarpıyordu. Yine de onunla birebir tanışmamıştım.</span></p>
				<p class="paragraf para-style-override-8"><span class="char-style-override-6">Adliye yüksek memurlarının görevi şerifleri atamaktı, bu da Marsali’nin tanımladığı ‘çirkin şişman adam’la olan bağlantıyı ve Peder Kenneth’in neden buraya hapsedildiğini açıklıyordu. Buna rağmen, ilk olarak pederin buraya getirilmesini isteyenin şerif mi, yoksa Bay Lillywhite mı olduğu sorusu hâlâ cevapsızdı.</span></p>
				<p class="paragraf para-style-override-8"><span class="char-style-override-6">Jamie elini koluma koydu, beni patikadan küçük bir çam ağacının sığınağına doğru çekti.</span></p>
				<p class="paragraf para-style-override-8"><span class="char-style-override-6">“Sen Bay Lillywhite’ı tanımıyorsun, değil mi Sassenach?”</span></p>
				<p class="paragraf para-style-override-8"><span class="char-style-override-6">“Sadece sima olarak tanıyorum. Ne yapmamı istiyorsun?”</span></p>
				<p class="paragraf para-style-override-8"><span class="char-style-override-6">Peder Kenneth için endişelenmesine rağmen, gözlerinde muzır bir ifadeyle gülümsedi.</span></p>
				<p class="paragraf para-style-override-8"><span class="char-style-override-6">“Bir oyun oynayacağız. Var mısın?”</span></p>
				<p class="paragraf para-style-override-8"><span class="char-style-override-6">“Bay Lillywhite’ın kafasına vurup Peder Kenneth’i özgürlüğüne kavuşturmamı istemediğin sürece, sanırım varım. Bu tür şeyler benim değil de daha çok senin ülkenin tarzında.”</span></p>
				<p class="paragraf para-style-override-8"><span class="char-style-override-6">Gülüp çadıra baktı. Oldukça hevesli görünüyordu.</span></p>
				<p class="paragraf para-style-override-8"><span class="char-style-override-6">“İstediğim buydu,” dedi bende bıraktığı intibayı doğrularcasına. “Hiç zor olmayacak,” diye devam etti. Çadırın rüzgârda uçuşan taba rengi brandalarına baktı. “Şunun boyutuna baksana; içinde peder dışında iki ya da üçten fazla adam olamaz. Karanlık tamamen çökene kadar bekleyip bir iki adam alarak- ”</span></p>
				<p class="paragraf para-style-override-8"><span class="char-style-override-6">“Tamam da benim ne yapmamı istiyorsun?” diyerek sözünü kestim. Bu suç planına bir nokta koymak istemiştim.</span></p>
				<p class="paragraf para-style-override-8"><span class="char-style-override-6">“Ah.” Entrikalarını bir süreliğine bırakıp, neler olduğunu anlamak için gözlerini kısarak bana baktı. Ameliyatlarda giydiğim kan lekeli önlüğümü çıkarmış ve saçlarımı sıkıca toplamıştım, eteğimin uçlarındaki çamurlara rağmen görünüş olarak oldukça saygındım.</span></p>
				<p class="paragraf para-style-override-8"><span class="char-style-override-6">“Yanında muayene aletlerinden hiç yok mu?” diye sordu, kuşkuyla kaşlarını çatarak. “İlaç şişesi, minicik bir bıçak falan?”</span></p>
				<p class="paragraf para-style-override-8"><span class="char-style-override-6">“Şişe var aslında. Dur bir dakika. Evet, bunlar var, olur mu?” Belimdeki cebin içini karıştırıp, içinde altın başlı akupunktur iğneleri olan küçük fildişi kutuyu çıkarttım.</span></p>
				<p class="paragraf para-style-override-8"><span class="char-style-override-6">Buna sevinen Jamie başıyla onaylayıp gümüş viski matarasını kürk torbasından çıkarttı.</span></p>
				<p class="paragraf para-style-override-8"><span class="char-style-override-6">“Evet, olur,” dedi matarayı bana uzatırken. “Bunu da al. Çadıra çık ve pederin yanındaki muhafızla konuş.”</span></p>
				<p class="paragraf para-style-override-8"><span class="char-style-override-6">“Muhafız mı?</span></p>
				<p class="paragraf para-style-override-8"><span class="char-style-override-6">Çileden çıkmış gibi bana baktı. “Herkes senin şifacı olarak biliyor ve tanıyor. Peder Kenneth’in senin tedavi ettiğin bir hastalığı olduğunu ve eğer hastalanıp ölmesini istemiyorlarsa, hemen ilacından bir doz alması gerektiğini söyle. Ölmesini istediklerini sanmıyorum, senden de korkmazlar.”</span></p>
				<p class="paragraf para-style-override-8"><span class="char-style-override-6">“Korkmaları gerektiğini sanmıyorum,” dedim ben de, biraz sert bir tavırla. “İğnelerimi şerifin kalbine saplamamı istemiyorsun yani, değil mi?”</span></p>
				<p class="paragraf para-style-override-8"><span class="char-style-override-6">Jamie gülüp başını iki yana salladı.</span></p>
				<p class="paragraf para-style-override-8"><span class="char-style-override-6">“Hayır, sadece pederi neden götürdüklerini ve onunla ne yapmak istediklerini öğrenmeni istiyorum. Eğer gidip soruları kendim sorarsam, bu onları harekete geçirir.”</span></p>
				<p class="paragraf para-style-override-8"><span class="char-style-override-6">Bay Lillywhite’ın kalesine bir baskın yapma fikrinden tamamen vazgeçmediği için, cevaplar onu hiç tatmin etmeyecekti. Çadıra bakıp derin bir nefes aldım, şalımı omuzlarıma sardım.</span></p>
				<p class="paragraf para-style-override-8"><span class="char-style-override-6">“Pekâlâ,” dedim. “Peki ben oradayken sen ne yapacaksın?”</span></p>
				<p class="paragraf para-style-override-8"><span class="char-style-override-6">“Gidip çocukları alacağım,” dedi. Şans dilemek için elimi hızla sıkıp yola koyuldu.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Çadırın açık kapısına geldiğimde, hâlâ o esrarengiz sözle -‘çocuklar’- ne demek istediğini merak ediyordum. Çadırın içinde Marsali’nin ‘çirkin şişman adam’ tanımına tastamam uyan bir centilmen gördüğümde, aklımdaki bütün düşünceler uçup gitmişti. Kısa boyluydu ve kurbağaya benziyordu. Alın bölgesi kelleşmişti, göbeği yemek lekeleriyle dolu keten yeleğinin düğmelerini zorluyordu. Küçük ve yuvarlak gözleriyle sanki bir yemekmişim gibi bana bakıyordu.</span></p>
				<p class="paragraf para-style-override-8"><span class="char-style-override-6">“İyi günler hanımefendi,” dedi. Oldukça sakin karşılamıştı. Beni pek çekici bulmadığı belliydi ama yine de saygıyla başını eğdi.</span></p>
				<p class="paragraf para-style-override-8"><span class="char-style-override-6">“İyi günler,” diye cevapladım, sevimli bir tavır takınarak. En azından başlangıçta kibarlığı elden bırakmamakta fayda vardı. “Siz şerif olmalısınız, değil mi? Maalesef daha önceden sizinle tanışma şerefine nail olamamıştım. Ben Bayan Fraser, Fraser Tepesi’nden Bayan Fraser.”</span></p>
				<p class="paragraf para-style-override-8"><span class="char-style-override-6">“Orange County şerifi David Anstruther, hizmetinizdeyim,” diyerek yeniden eğildi. Pek memnun bir hali yoktu. Jamie’nin soyadını duyduğuna da hiç şaşırmamıştı. Ya bu ismi hatırlamamıştı -ki bu düşük bir ihtimal- ya da daha görkemli bir giriş bekliyordu.</span></p>
				<p class="paragraf para-style-override-8"><span class="char-style-override-6">Bu yüzden lafı dolandırmaya gerek görmedim.</span></p>
				<p class="paragraf para-style-override-8"><span class="char-style-override-6">“Anladığım kadarıyla Peder Donahue’yu misafir etmişsiniz,” dedim nazikçe. “Onu görmeye geldim, doktoruyum.”</span></p>
				<p class="paragraf para-style-override-8"><span class="char-style-override-6">Beklediği şey bu değildi; hafifçe ağzını açtığında ortaya oldukça ilerlemiş dişeti iltihabı ve eksik bir azıdişi çıktı. Ağzını kapamadan önce, koyu yeşil ceketli, uzun boylu bir adam şerifin arkasında belirdi.</span></p>
				<p class="paragraf para-style-override-8"><span class="char-style-override-6">“Bayan Fraser?” dedi şaşkınlıktan gözlerini kocaman açarak. Eğilerek selam verdi. “Tutuklu pederle konuşmak istediğinizi mi söylüyorsunuz?”</span></p>
				<p class="paragraf para-style-override-8"><span class="char-style-override-6">“Tutuklu mu?” dedim çok şaşırmış gibi görünerek. “Peder mi? Neden, ne yapmış olabilir ki?”</span></p>
				<p class="paragraf para-style-override-8"><span class="char-style-override-6">Şerif ve asliye yüksek memuru birbirlerine baktılar. Sonra memur öksürdü.</span></p>
				<p class="paragraf para-style-override-8"><span class="char-style-override-6">“Belki haberiniz yoktur madam, resmen tanınmış kilise -İngiltere Kilisesi- pederleri dışında kimsenin Kuzey Carolina kolonisinde görev alması yasal değil.”</span></p>
				<p class="paragraf para-style-override-8"><span class="char-style-override-6">Bunu bilmiyordum ama yasaların nadiren uygulandığını, kolonide din adamı sınıfının az olduğunu ve kimsenin ara sıra görünen gezgin vaizlerle -birçoğu serbest çalışıyordu- resmi olarak ilgilenmekle uğraşmadığını biliyordum. </span></p>
				<p class="paragraf para-style-override-8"><span class="char-style-override-6">“Tanrım!” dedim, elimden geldiğinde şaşırmış görünmeye çalışarak. “Hiç bilmiyorum. Tanrı aşkına! Ne tuhaf!” Bay Lillywhite gözünü kırpıştırdığında, şaşırmış taklidimin işe yaradığını anladım. Boğazımı temizledim, gümüş mataramı ve iğne kutumu çıkardım.</span></p>
				<p class="paragraf para-style-override-8"><span class="char-style-override-6">“Umarım sorunlar hemen çözülür. Yine de Peder Donahue’yu görmem gerek. Söylediğim gibi, ben doktoruyum. Biraz... hastaydı” Kutunun kapağını açtım, nazikçe iğneleri gösterdim ki öldürücü bir şey hayal etsinler. “Düzenli tedaviye ihtiyacı var. İlacını vermek için onu görebilir miyim? Ben... ah... benim neden olduğum bir tedavi eksikliği yüzünden başına bir şey geldiğini görmek istemem.” Elimden geldiğince çekici bir şekilde gülümsedim.</span></p>
				<p class="paragraf para-style-override-8"><span class="char-style-override-6">Şerif ensesini ceketinin yakasından içeriye iyice çekti. Ama Bay Lillywhite gülümsememden daha çok etkilenmiş gibi görünüyordu. Tereddütle bana baktı.</span></p>
				<p class="paragraf para-style-override-8"><span class="char-style-override-6">“Yani pek emin değilim...” diye başladı. Arkamdaki patikadan ayak sesleri duyuluyordu. Jamie’yi görmeyi umarak arkama döndüm ama onun yerine en son hastam olan Bay Goodwin’i gördüm. Yanağı hâlâ şişti ama bandaja dokunmamıştı.</span></p>
				<p class="paragraf para-style-override-8"><span class="char-style-override-6">Beni gördüğüne çok şaşırmıştı fakat sıcak bir şekilde selam verdi. Etrafında sanki bir alkol bulutu vardı. Görünüşe göre Bay Goodwin dezenfeksiyon için verdiğim tavsiyelere sıkı sıkıya uymuştu.</span></p>
				<p class="paragraf para-style-override-8"><span class="char-style-override-6">“Bayan Fraser! Herhalde arkadaşım Lillywhite’a bakmaya gelmediniz? Bay Anstruther’ın bağırsaklarının boşaltılması iyi olurdu, değil mi David? Haha!” Şerifin sırtına şefkatli bir arkadaşlık hissiyle vurdu; Anstruther yüzünü hafifçe asmakla yetinince, Bay Goodwin’in Orange County’deki sosyal düzendeki önemini anlamıştım.</span></p>
				<p class="paragraf para-style-override-8"><span class="char-style-override-6">“George, dostum,” diyerek karşıladı arkadaşını Bay Lillywhite. “Bu hoş hanımı tanıyor musun yani?”</span></p>
				<p class="paragraf para-style-override-8"><span class="char-style-override-6">“Ah, evet, tanıyorum efendim!” Bay Goodwin sevinçle parlayan yüzünü bana çevirdi. “Bayan Fraser bu sabah bana çok yardımcı oldu! Baksanıza!” Tahta bağlanmış kolunu salladı. Belli ki artık acımıyordu. Gerçi muhtemelen bunun nedeni benim işçiliğim değil, onun kendi kendine uyguladığı anesteziydi. Yine de bunu gördüğüme sevinmiştim.</span></p>
				<p class="paragraf para-style-override-8"><span class="char-style-override-6">“Bir dokunuşla kolumu iyileştirdi. Sonra da hiç hissettirmeden kırık dişimi çekti!” Parmağını ağzına sokup yanağını çekti, diş oyuğundan çıkan kanlı dolguyu ve dişetinin üstündeki siyah dikişi gösterdi.</span></p>
				<p class="paragraf para-style-override-8"><span class="char-style-override-6">“Gerçekten çok etkilendim Bayan Fraser.” Lillywhite, Bay Goodwin’in sarımsak ve viski kokan ağzına burun kıvırdı. Diliyle arkalardaki bir dişine dokunduğunda yanağında oluşan şişi gördüm.</span></p>
				<p class="paragraf para-style-override-8"><span class="char-style-override-6">“Peki sizi buraya getiren şey nedir Bayan Fraser?” Bay Goodwin neşeli bakışlarını bana çevirdi. “Geç oldu, ateşimin başında birlikte akşam yemeği yeme onurunu bana bahşeder misiniz?”</span></p>
				<p class="paragraf para-style-override-8"><span class="char-style-override-6">“Ah, teşekkür ederim ama yapamam, gerçekten,” dedim. Elimden geldiğince alımlı bir şekilde gülümsedim. “Bir hastamı görmeye gelmiştim”</span></p>
				<p class="paragraf para-style-override-8"><span class="char-style-override-6">“Pederi görmek istiyor,” diyerek araya girdi Anstruther.</span></p>
				<p class="paragraf para-style-override-8"><span class="char-style-override-6">Goodwin şaşkınlığını gizleyemedi.</span></p>
				<p class="paragraf para-style-override-8"><span class="char-style-override-6">“Peder. Burada bir peder mi var?”</span></p>
				<p class="paragraf para-style-override-8"><span class="char-style-override-6">“Katolik bir peder,” dedi Bay Lillywhite. Bu pis sözcüğü telaffuz ettiği için dudaklarını ısırdı. “Kurulda saklanmış, bu geceki şenlikte Aşai Rabbani ayinini kutlamayı teklif eden Katolik bir peder olduğu dikkatimden kaçmamıştı. Ben de elbette Bay Anstruther’i yollayıp onu tutuklattım.”</span></p>
				<p class="paragraf para-style-override-8"><span class="char-style-override-6">“Peder Donahue benim arkadaşımdır,” diye atıldım. “Saklanmamıştı, oraya Bayan Cameron’ın davetlisi olarak gelmişti. Aynı zamanda hasta ve tedaviye ihtiyacı var. Ben de buraya bu nedenle geldim.”</span></p>
				<p class="paragraf para-style-override-8"><span class="char-style-override-6">“Arkadaşınız mı? Siz Katolik misiniz Bayan Fraser?” Bay Goodwin şaşkın görünüyordu, belli ki tedavisini Katolik bir diş hekiminin yaptığı aklına hiç gelmemişti. Elini hayretle şişkin yanağına götürdü.</span></p>
				<p class="paragraf para-style-override-8"><span class="char-style-override-6">“Öyleyim,” dedim, Katolik olmanın Bay Lillywhite’ın hukuk anlayışına ters olmamasını umut ederek.</span></p>
				<p class="paragraf para-style-override-8"><span class="char-style-override-6">Görünüşe göre öyle değildi. Bay Goodwin, Bay Lillywhite’ı dirseğiyle dürttü. “Ah, hadi ama Randall. Bırak da Bayan Fraser onunla görüşsün. Bunda ne kötülük olabilir ki? Gerçekten Jocasta Cameron’ın misafiriyse...”</span></p>
				<p class="paragraf para-style-override-8"><span class="char-style-override-6">Bay Lillywhite dudaklarını ısırdı, sonra kenara çekilip içeri girmem için çadırın kapısını tuttu.</span></p>
				<p class="paragraf para-style-override-8"><span class="char-style-override-6">“Sanırım arkadaşınızı görmenizde bir sakınca yoktur,” dedi yavaşça. “İçeri girin hanımefendi.”</span></p>
				<p class="paragraf para-style-override-8"><span class="char-style-override-6">Gün batımı yaklaşmıştı, batmakta olan güneş sayesinde duvarlardan biri aydınlık olsa da çadırın içi yine de karanlıktı. Işık değişimine uyum sağlamak için bir süre gözlerimi kapadım, sonra kırpıştırarak eşyalarımı almak için etrafıma baktım.</span></p>
				<p class="paragraf para-style-override-8"><span class="char-style-override-6">Çadır karışık ama şatafatlıydı, kamp yatağı ve başka eşyalarla donatılmıştı, içeride yalnızca ıslak çadır ve yün değil, Seylan çayı, pahalı şarap ve badem bisküvisi kokusu da vardı.</span></p>
				<p class="paragraf para-style-override-8"><span class="char-style-override-6">Peder Donahue’nun gölgesi çadıra yansıyordu. Üzerinde birkaç sayfa, bir hokka ve bir tüy kalem duran küçük açılır kapanır bir masanın arkasındaki tabureye oturmuştu. Şehit olmayı bekleyen vakur bir adam gibiydi.</span></p>
				<p class="paragraf para-style-override-8"><span class="char-style-override-6">Arkamdan çakmaktaşı ve çakmak kutusu çınlaması geldi, sonra hafif bir ışık belirdi. Siyahî bir çocuk -sanırım Bay Lillywhite’ın hizmetçisi- gelip masaya sessizce küçük bir gaz lambası koydu.</span></p>
				<p class="paragraf para-style-override-8"><span class="char-style-override-6">Artık rahibi net bir şekilde görebiliyordum ve bıraktığı şehitlik intibası daha belirginleşmişti. Çenesindeki yara ve morarmış göz ve elmacık kemikleriyle, ilk taş yağmurundan sonra şehit olan Aziz Stephen’ı andırıyordu.</span></p>
				<p class="paragraf para-style-override-8"><span class="char-style-override-6">Beni gördüğünde kararmamış olan gözünü kocaman açtı, ağzından şaşkınlık nidaları döküldü.</span></p>
				<p class="paragraf para-style-override-8"><span class="char-style-override-6">“Peder Kenneth.” Elini tutup sıktım, kapıdan yansıyan görüntünün iyi olması için gülümsüyordum. “İlacınızı getirdim. Nasıl hissediyorsunuz?” Oynadığım oyuna ayak uydurması için kaş göz işareti yaptım. Bir an merakla baktı ama sonra hemen uyum sağladı. Öksürdü, sonra kafamı sallamamdan cesaret alıp bu kez daha coşkulu bir şekilde öksürdü.</span></p>
				<p class="paragraf para-style-override-8"><span class="char-style-override-6">“Beni düşündüğünüz... için... çok teşekkür... ederim Bayan Fraser,” dedi hırıltılı bir sesle.</span></p>
				<p class="paragraf para-style-override-8"><span class="char-style-override-6">Mataranın kapağını açıp bol miktarda viski boşalttım.</span></p>
				<p class="paragraf para-style-override-8"><span class="char-style-override-6">Viskiyi uzatırken, “Her şey yolunda mı Peder?” diye sordum kısık bir sesle. “Yüzünüz...”</span></p>
				<p class="paragraf para-style-override-8"><span class="char-style-override-6">“Ah, önemli değil. Bayan Fraser, hiç önemli değil,” diyerek beni ikna etmeye çalıştı, hafif İrlanda aksanı bu gergin durumda kendini daha çok belli etmişti. “Şerif beni tutukladığında ona direnmek gibi bir hata yaptığım için oldu. Olayın şaşkınlığında adamın testislerine biraz zarar verdim. Oysa o yalnızca işini yapıyordu. Tanrı beni affetsin.” Peder Kenneth sağlam kalan gözünü gökyüzüne doğru çevirdi ama bu göstermelik dindarlığın altıda günahkâr bir sırıtış gizliydi. </span></p>
				<p class="paragraf para-style-override-8"><span class="char-style-override-6">Peder Kenneth orta boyluydu, görev başında geçirdiği uzun mevsimlerin yorgunluğuyla olduğundan daha yaşlı gösteriyordu. Yine de otuz beşten fazla yoktu. Yıpranmış ceketinin altında sırım gibi sert ve zayıftı. Şerifin saldırganlığını anlamaya başlamıştım.</span></p>
				<p class="paragraf para-style-override-8"><span class="char-style-override-6">“Bunun dışında,” diye ekledi, büyük bir dikkatle moraran gözüne dokunarak, “Bay Lillywhite yaralama için içten bir biçimde özür diledi.” Masayı işaret etti. Yazı malzemelerinin arasında açık bir şişe şarap ve kalaylı bir kap durduğunu gördüm. Kap hâlâ doluydu ve şişenin içindeki şarap seviyesi de pek aşağıda değildi.</span></p>
				<p class="paragraf para-style-override-8"><span class="char-style-override-6">Peder, kendisine koyduğum viskiyi aldı, gözlerini hayali bir kutsamadaymış gibi kapatıp kafasına dikti.</span></p>
				<p class="paragraf para-style-override-8"><span class="char-style-override-6">“Daha iyi bir ilaç olamazdı,” dedi gözlerini açarak. “Teşekkür ederim Bayan Fraser. Öyle kendime geldim ki su üstünde yürüyebilirim.” Öksürmesi gerektiğini hatırladı. Bu kez elini ağzına götürerek kuru kuru öksürdü.</span></p>
				<p class="paragraf para-style-override-8"><span class="char-style-override-6">“Şarabın nesi kötü?” diye sordum, kapıya doğru bakarak.</span></p>
				<p class="paragraf para-style-override-8"><span class="char-style-override-6">“Ah, önemli bir şey değil,” dedi elini çekerek. “Hal böyle olunca hakimin içeceklerini kabul etmemin doğru olmayacağını düşündüm.” Bana bakarak bu kez çarpık bir ağızla gülümsedi.</span></p>
				<p class="paragraf para-style-override-8"><span class="char-style-override-6">“Sizi neden tutukladılar?” diye sordum, kısık sesle. Yeniden çadırın kapısına baktım ama boştu. Dışarıdan fısıltılar geldiğini fark ettim. Görünüşe göre Jamie haklıydı; benden şüphelenmemişlerdi.</span></p>
				<p class="paragraf para-style-override-8"><span class="char-style-override-6">“Kutsal Aşai Rabbani Ayini’nden bahsettiğim içinmiş,” dedi sesini benimkisi gibi kısarak. “Yani öyle olduğunu söylediler. Bu iğrenç bir yalan. En son geçen Pazar Ayin’den bahsetmiştim, o da Virginia’daydı.” Mataraya efkârlı bir şekilde baktı. Matarayı alıp bir bardak daha boşalttım.</span></p>
				<p class="paragraf para-style-override-8"><span class="char-style-override-6">Peder viskiyi -bu kez daha yavaş- içerken, kaşlarımı çatarak düşündüm. Bay Lillywhite ve bölüğü, rahibi ayin sözcüğü yüzünden mahkemeye çıkarmak istemiş olamazlardı. Söylediğine dair yalancı şahitler bulmak zor değildi elbette ama bunun amacı ne olabilirdi?</span></p>
				<p class="paragraf para-style-override-8"><span class="char-style-override-6">Katolik olmak Kuzey Carolina’da tasvip edilmese de, her şekilde sabah buradan ayrılacak olan bir pederi tutuklamakta mantıklı bir sebep bulamıyordum. Peder Kenneth, Baltimore’dan gelmişti ve oraya dönmek istiyordu; Toplantı’ya yalnızca Jocasta Cameron’ın hatrı için gelmişti.</span></p>
				<p class="paragraf para-style-override-8"><span class="char-style-override-6">“Ah!” dedim, Peder Kenneth bardağından meraklı gözlerle bana baktı.</span></p>
				<p class="paragraf para-style-override-8"><span class="char-style-override-6">“Aklıma bir şey geldi sadece,” diyip devam etmesini işaret ettim. “Bay Lillywhite’ın Bayan Cameron’la birebir tanışıp tanışmadığını biliyor musun?” Jocasta Cameron seçkin, varlıklı bir kadındı ve güçlü bir kişiliği vardı, bu yüzden düşmanlara da sahipti. Bay Lillywhite’ın onu böylesi tuhaf bir şekilde gücendirmesinde bir mantık bulamıyorum. Öyle bile olsa, ama...</span></p>
				<p class="paragraf para-style-override-8"><span class="char-style-override-6">“Bayan Cameron’ı tanıyorum,” dedi Bay Lillywhite, arkamdan. “Yazık ki hanımefendiyle özel bir arkadaşlığımın olduğunu söyleyemem.” Arkama döndüğümde Bay Lillywhite’ın çadırın girişinde durduğunu gördüm. Arkasında Şerif Anstruther, Bay Goodwin ve Jamie vardı. Bay Goodwin kaşını kaldırıp bana baktı, öte yandan yüzünde ciddi bir merak ifadesi vardı.</span></p>
				<p class="paragraf para-style-override-8"><span class="char-style-override-6">Bay Lillywhite eğilerek selam verdi.</span></p>
				<p class="paragraf para-style-override-8"><span class="char-style-override-6">“Hanımefendi, kocanıza, Bay Donahue’nun kolonideki pozisyonuna resmiyet kazandırmak için girişimde bulunmama neden olan isteğini açıklıyordum.” Bay Lillywhite soğuk bir şekilde pedere bakarak başını salladı. “Ancak korkarım ki önerim kısa ve öz bir biçimde reddedildi.”</span></p>
				<p class="paragraf para-style-override-8"><span class="char-style-override-6">Peder Kenneth bardağı masaya koyup doğruldu, sağlam gözü lambanın ışığında parlıyordu.</span></p>
				<p class="paragraf para-style-override-8"><span class="char-style-override-6">“Bir yemin imzalamamı istiyorlar efendim,” dedi Jamie’ye. Önündeki masada duran kâğıdı ve tüy kalemi işaret etti. “Dönüşüme inanan bir inanca dahil olmamam için.”</span></p>
				<p class="paragraf para-style-override-8"><span class="char-style-override-6">“Demek öyle.” Jamie’nin sesinde kibar bir meraktan başka bir şey yoktu ama ben rahibin vicdan konusunda yaptığı vurguyu hemen anlamıştım.</span></p>
				<p class="paragraf para-style-override-8"><span class="char-style-override-6">“Bunu yapamaz, yapabilir mi?” dedim, etrafımdaki erkek çemberine bakarak. “Katolikler yani biz…” Bay Goodwin’e bakıp sözcüğü vurgulayarak konuştum. “…dönüşüme inanırız. Öyle değil mi?” diye sordum, cevap olarak gülümseyip başını sallayan pedere baktım.</span></p>
				<p class="paragraf para-style-override-8"><span class="char-style-override-6">Bay Goodwin mutsuz ama kabullenmiş görünüyordu. Alkole bağlı neşesi, sosyal beceriksizlikle büyük oranda azalmıştı.</span></p>
				<p class="paragraf para-style-override-8"><span class="char-style-override-6">“Üzgünüm, Bayan Fraser ama kanun böyle. Resmi olarak tanınmış bir kiliseye bağlı olmayan ruhban sınıfın kolonide kalabilmesi -yasal olarak- böyle bir yemini imzalamasına bağlı. Birçoğu imzalıyor. Papaz Urmstone’u tanıyor musunuz? Tıpkı Wadesboro yakınlarında yaşayan, Yeni Işık Kilisesi’nin papazı Bay Carvert gibi, o da yemini imzalamıştı.”</span></p>
				<p class="paragraf para-style-override-8"><span class="char-style-override-6">Şerif kendinden emin görünüyordu. Ayağına bir tekme savurmamak için Bay Lillywhite’a döndüm.</span></p>
				<p class="paragraf para-style-override-8"><span class="char-style-override-6">“Olsun, yine de Peder Donahue imzalayamaz. Bu durumda onunla ne yapmayı teklif ediyorsunuz? Zavallı adamı hapse mi tıkacaksınız? Bunu yapamazsınız… o hasta!” Tam o sırada Peder Kenneth zoraki bir şekilde öksürdü.</span></p>
				<p class="paragraf para-style-override-8"><span class="char-style-override-6">Bay Lillywhite şüpheyle bana baktı ama Jamie’yle konuşmayı tercih etti.</span></p>
				<p class="paragraf para-style-override-8"><span class="char-style-override-6">“Aslında onu hapse atma hakkım var fakat sizin ve halanızın hatırına bunu yapmayacağım. Öyle ya da böyle, yarın koloniden ayrılmak zorunda. Ona Virginia’ya kadar eşlik edeceğim, orada nezaretten kurtulacak. Yolculuk boyunca onu rahat ettirmek için elimden geleni yapacağıma emin olun.” Soğuk gri gözleriyle şerife baktı. Şerif doğrulmuş, saygın görünmeye çalışıyordu.</span></p>
				<p class="paragraf para-style-override-8"><span class="char-style-override-6">“Anladım.” Jamie bir o adama, bir bu adama baktı, sonunda şerife odaklandı. “Bunun doğru olduğuna inanıyorum efendim, çünkü eğer Peder’e bir zarar geldiğini duyarsam... çok endişelenirim.”</span></p>
				<p class="paragraf para-style-override-8"><span class="char-style-override-6">Şerif, Bay Lillywhite kaşlarını çatıp boğazını temizleyene kadar sert bakışlarını Jamie’den ayırmadı.</span></p>
				<p class="paragraf para-style-override-8"><span class="char-style-override-6">“Size söz veriyorum Bay Fraser.”</span></p>
				<p class="paragraf para-style-override-8"><span class="char-style-override-6">Jamie hafifçe eğilerek selam verdi.</span></p>
				<p class="paragraf para-style-override-8"><span class="char-style-override-6">“Başka bir şey sormayacağım efendim. Haddimi aşmak istemem ama Peder bu geceyi kendisiyle vedalaşmak isteyen arkadaşlarıyla geçirebilir mi? Böylelikle karım da yaralarını tedavi edebilir. Yarın onu size teslim edeceğimden emin olabilirsiniz.”</span></p>
				<p class="paragraf para-style-override-8"><span class="char-style-override-6">Bay Lillywhite dudaklarını büküp bu teklifi düşünüyormuş gibi yaptı ama kötü bir oyuncuydu. Böyle bir teklifin edileceğini öngörüp reddetmeye çoktan kendini hazırlamış olduğunu düşündüm.</span></p>
				<p class="paragraf para-style-override-8"><span class="char-style-override-6">“Hayır bayım,” dedi isteksiz bir şekilde. “Maalesef isteğinizi yerine getiremem. Ama eğer peder arkadaşlarına mektup yazmak isterse…” Kâğıtları işaret etti. “…hızlı bir şekilde yollandıklarını kontrol etmeyi görev edinirim.”</span></p>
				<p class="paragraf para-style-override-8"><span class="char-style-override-6">Jamie boğazını temizleyip duruşunu düzeltti.</span></p>
				<p class="paragraf para-style-override-8"><span class="char-style-override-6">“Peki o halde,” dedi. “Bunu sormakla fazla mı ileri gitmiş oluyorum bilmiyorum ama...” Durdu, sıkılgan görünüyordu.</span></p>
				<p class="paragraf para-style-override-8"><span class="char-style-override-6">“Evet bayım?” Lillywhite merakla ona baktı.</span></p>
				<p class="paragraf para-style-override-8"><span class="char-style-override-6">“Acaba pedere günah çıkarabilir miyim?” Jamie gözlerini çadırın direğine dikmiş, ısrarla benimkini görmezden geliyordu.</span></p>
				<p class="paragraf para-style-override-8"><span class="char-style-override-6">“Günah çıkarmak mı?”</span></p>
				<p class="paragraf para-style-override-8"><span class="char-style-override-6">Lillywhite bunu duyduğuna şaşırmış görünüyordu. Şerif ise kıs kıs güler gibi bir ses çıkardı.</span></p>
				<p class="paragraf para-style-override-8"><span class="char-style-override-6">“Vicdanınızı rahatsız eden bir şey mi var?” diye sordu Anstruther kaba bir şekilde. “Yoksa yakında öleceğiniz hissine mi kapıldınız?” Şeytani bir ifadeyle gülümsedi. Hayretler içinde kalan Bay Goodwin Anstruther’e itiraz etti. Jamie ikisini de görmezden gelip dikkatini Bay Lillywhite’ın üzerine çevirdi.</span></p>
				<p class="paragraf para-style-override-8"><span class="char-style-override-6">“Evet bayım. Son kez günah çıkardığım günden beri çok uzun zaman geçti ve bir daha böyle bir şansı yakalamam için çok beklemek zorunda kalabilirim. Bu durumda…” Tam bu anda benimle göz göze geldi ve hafif ama etkili bir kafa hareketiyle çadırın kapısını işaret etti. “…bize birkaç dakika müsaade edebilir misiniz beyler?”</span></p>
				<p class="paragraf para-style-override-8"><span class="char-style-override-6">Cevap beklemeden dirseğimden tutup hızlı bir şekilde beni dışarı çıkarttı.</span></p>
				<p class="paragraf para-style-override-8"><span class="char-style-override-6">“Brianna ve Marsali çocuklarla patikanın yukarısında,” diye fısıldadı kulağıma, “çadırdan çıkar çıkmaz. Lillywhite’ın ve o piç şerifin uzakta olduklarından emin ol, sonra onları içeri al.”</span></p>
				<p class="paragraf para-style-override-8"><span class="char-style-override-6">Beni patikanın ortasında şaşakalmış bir şekilde bırakıp çadıra geri döndü.</span></p>
				<p class="paragraf para-style-override-8"><span class="char-style-override-6">“Affedersiniz beyler,” dediğini duydum. “Bir erkeğin... karısının yanında söylemek istemeyeceği şeyler vardır... bilirsiniz.”</span></p>
				<p class="paragraf para-style-override-8"><span class="char-style-override-6">Erkeklerin onaylayan fısıltılarının arasında Bay Lillywhite’ın şüpheli bir şekilde yeniden ‘günah çıkarma’dan bahsettiğini duydum. Jamie kısık bir sesle cevap veriyordu ki şerif tarafından gürültülü bir şekilde sözü kesildi. “Siz ne yaptınız?” Bay Goodwin hemen ortamı sakinleştirmeye çalıştı.</span></p>
				<p class="paragraf para-style-override-8"><span class="char-style-override-6">Pek anlaşılmayan konuşmalardan sonra hareket ettikleri duyuldu. Çadırın kapısı açılıp içeriden üç Protestan çıkmadan önce zar zor patikaya çıkıp çam ağaçlarının ardına sığındım. Güneş, bulutlarda kor ışıklar bırakarak çoktan batmıştı. Ama ışınları çok yakın olduğu için aralarındaki belirsiz şaşkınlığı görebiliyordum.</span></p>
				<p class="paragraf para-style-override-8"><span class="char-style-override-6">Patikadan aşağıya doğru birkaç adım atıp saklandığım yerden bir iki metre uzakta durdular. Latince dualar okuyan Peder Kenneth’in sesinin geldiği çadıra dönüp baktılar. Çadırdaki lamba sönmüştü, Jamie ve peder loş gölgelere dönüşmüş, günah çıkarmanın karanlığına bürünmüştü.</span></p>
				<p class="paragraf para-style-override-8"><span class="char-style-override-6">Anstruther’ın vücudu Bay Goodwin’e doğru yaklaştı.</span></p>
				<p class="paragraf para-style-override-8"><span class="char-style-override-6">“Bu dönüşme boku da neyin nesi?” diye söylendi.</span></p>
				<p class="paragraf para-style-override-8"><span class="char-style-override-6">Bay Goodwin’in omuzlarını dikleştiğini gördüm, sonra eğilip kulaklarına fısıldadı.</span></p>
				<p class="paragraf para-style-override-8"><span class="char-style-override-6">“Açık konuşmak gerekirse efendim, bu terimin anlamından tam olarak emin değilim,” dedi, resmi bir şekilde. “Katolik doktrinin habis bir şekli olduğunu düşünüyorum. Belki Bay Lillywhite daha iyi bir açıklamada bulunabilir -Randall?”</span></p>
				<p class="paragraf para-style-override-8"><span class="char-style-override-6">“Doğrusu,” dedi hakim. “Ayin sırasında rahibin söylediği özel kelimelerle ekmek ve şarap, İsa mesihin etine ve kanına dönüşür.”</span></p>
				<p class="paragraf para-style-override-8"><span class="char-style-override-6">“Ne?”Anstruther’in kafası karışmıştı. “Kim böyle bir şey yapabilir?”</span></p>
				<p class="paragraf para-style-override-8"><span class="char-style-override-6">“Ekmeği ve şarabı, et ve kana dönüştürmek mi?” Bay Goodwin hayretler içinde kalmıştı. “Ama bu kesinlikle cadılık!”</span></p>
				<p class="paragraf para-style-override-8"><span class="char-style-override-6">“Eğer olsaydı, evet, cadılık olurdu,” dedi Bay Lillywhite, daha insani bir şekilde. “Kilise böyle bir şeyin olamayacağını söylüyor.”</span></p>
				<p class="paragraf para-style-override-8"><span class="char-style-override-6">“Bundan emin miyiz?” Anstruther şüphelenmişti. “Yaparlarken onları gördün mü?”</span></p>
				<p class="paragraf para-style-override-8"><span class="char-style-override-6">“Ben hiç Katolik ayinine katıldım mı? Tabii ki hayır!” Akşam karanlığında Lillywhite’ın uzun boylu vücudunu dikleştirdiği göründü. “Beni ne zannediyorsunuz bayım!”</span></p>
				<p class="paragraf para-style-override-8"><span class="char-style-override-6">“Randall, eminim şerif öyle bir şey ima etmemiştir.” Goodwin arkadaşının koluna elini koyup onu sakinleştirmeye çalıştı. “Onun görevi daha dünyevi olaylarla ilgili sonuçta.”</span></p>
				<p class="paragraf para-style-override-8"><span class="char-style-override-6">“Hayır, hayır, ima ettiğim bir şey yoktu efendim, hiç alakası yok,” dedi Anstruther aceleyle. “Benim söylemek istediğim daha çok, herhangi biri bu tür olayları gördüyse, şahit olarak konuşabileceğiydi.”</span></p>
				<p class="paragraf para-style-override-8"><span class="char-style-override-6">Bay Lillywhite hâlâ söyleneni üzerine alınmış gibi görünüyordu; cevap verirken sesi soğuktu.</span></p>
				<p class="paragraf para-style-override-8"><span class="char-style-override-6">“Pederler izin vermedikleri sürece sapkın bir düşünceye şahit pek gerekmiyor şerif.”</span></p>
				<p class="paragraf para-style-override-8"><span class="char-style-override-6">“Hayır, hayır. Elbette  gerekmiyor.” Şerifin bodur vücudu yaltaklanır gibi ezilip büzüldü. “Ama ben haklıyım efendim, Katolikler... eee... şu dönüşüm müydü neydi, ona katılıyorlar.”</span></p>
				<p class="paragraf para-style-override-8"><span class="char-style-override-6">“Evet, bana öyle söylendi.”</span></p>
				<p class="paragraf para-style-override-8"><span class="char-style-override-6">“Pekâlâ. Bu lanet olasıca şey yamyamlık değil mi?” Aniden coşan Anstruther’in vücudu tekrar belirdi. “Bunun yasalara karşı olduğunu biliyorum! Neden o pisliğin hokus pokusunu yapmasına izin vermiyoruz? Böylelikle hepsini tutuklarız, ha? Bir vuruşta o piçlerden kurtuluruz bence.”</span></p>
				<p class="paragraf para-style-override-8"><span class="char-style-override-6">Bay Goodwin kısık sesle inledi. Muhtemelen dişi ağrıyordu, bu yüzden de suratına masaj yapmaya başladı. </span></p>
				<p class="paragraf para-style-override-8"><span class="char-style-override-6">Bay Lillywhite burnundan derin bir nefes verdi.</span></p>
				<p class="paragraf para-style-override-8"><span class="char-style-override-6">“Hayır,” dedi tarafsız bir şekilde. “Maalesef olmaz şerif. Benim talimatlarım, rahibin tören yapmasına izin vermiyor ve ziyaretçi de kabul edemez.”</span></p>
				<p class="paragraf para-style-override-8"><span class="char-style-override-6">“Ah, öyle mi? O halde şimdi yaptığı nedir?” diye sordu Anstruther, Jamie’nin tereddütlü ve neredeyse hiç duyulmayan bir şekilde konuşmaya başladığı, kararmış çadırı işaret etti. Latince konuşuyor olabileceğini düşündüm.</span></p>
				<p class="paragraf para-style-override-8"><span class="char-style-override-6">“Bu çok farklı,” dedi Lillywhite ters bir şekilde. “Bay Fraser bir centilmendir. Ziyaretçi yasağı koyulmasının nedeni, rahibin gizli evlilikler gerçekleştirmemesi; şu anda böyle bir sorun yok.”</span></p>
				<p class="paragraf para-style-override-8"><span class="char-style-override-6">“Beni bağışlayın peder, günah işledim.” Jamie aniden yüksek sesle İngilizce konuşmaya başladı. Bay Lillywhite’ın sesi duyuldu. Peder Kenneth meraklı bir şekilde bir şeyler mırıldadı.</span></p>
				<p class="paragraf para-style-override-8"><span class="char-style-override-6">“Şehvetli ve kirli davrandığım için suçluyum, ikisi de aklımda ve etimde,” dedi Jamie -pek sessiz sayılmazdı.</span></p>
				<p class="paragraf para-style-override-8"><span class="char-style-override-6">“A, elbette,” dedi Peder Kenneth, aniden yüksek sesle. Durum oldukça ilgisini çekmiş gibiydi. “Bu kirli günahlar tam olarak ne şekildeydi evlat ve kaç kez oldu?”</span></p>
				<p class="paragraf para-style-override-8"><span class="char-style-override-6">“İlk olarak, kadınlara şehvetle baktığımı söyleyebilirim. Kaç kez oldu… Ah, en azından yüz kez, son günah çıkarmamdan bu yana. Hangi kadınlar olduğunu bilmek istiyor musunuz peder, yoksa yalnızca onlara ne yapmak istediğimi mi söyleyeyim?”</span></p>
				<p class="paragraf para-style-override-8"><span class="char-style-override-6">Bay Lillywhite kaskatı kesilmişti.</span></p>
				<p class="paragraf para-style-override-8"><span class="char-style-override-6">“Sevgili Jamie, sanırım o kadar zamanımız yok,” dedi peder. “Ama eğer yalnızca bir-iki tanesini söylersen, bu suçun... ne kadar ciddi... olduğuna dair kafamda bir şeyler canlandırabilirim...?”</span></p>
				<p class="paragraf para-style-override-8"><span class="char-style-override-6">“Ah, evet. En kötüsü tereyağı güğümüydü.”</span></p>
				<p class="paragraf para-style-override-8"><span class="char-style-override-6">“Tereyağı güğümü mü? Ah... karıştırma kolu olanlardan mı?” Peder Kenneth’ın sesi bu ahlaksız ihtimalle yumuşamıştı.</span></p>
				<p class="paragraf para-style-override-8"><span class="char-style-override-6">“Ah, hayır peder. Fıçı tipi bir güğümdü. Yan duran, çevirmek için bir tutma yeri olanlardan hani? İşte, kadın güğümle cebelleşiyordu ve korsesinin ipleri açılmıştı. Göğüsleri bir ileri, bir geri sallanıyordu. Gömleği terden ıslanmıştı. Güğüm öyle bir yükseklikte ve kıvrımlıydı ki kadını güğüme yaslayıp eteklerini kaldırıp… ”</span></p>
				<p class="paragraf para-style-override-8"><span class="char-style-override-6">Ağzım istemsiz bir şekilde şaşkınlıkla açıldı. Tarif ettiği benim korsem ve benim tereyağı güğümümdü! Eteklerimden bahsetmiyorum bile. O anı çok net hatırlıyorum ve eğer müstehcen bir düşünceye kapıldıysa, kesinlikle orada kalmamıştır.</span></p>
				<p class="paragraf para-style-override-8"><span class="char-style-override-6">Bir hışırtı ve fısıltı dikkatimi yeniden patikadaki adamlara çekti. Bay Lillywhite -hâlâ kulaklarını dört açmış, çadıra yaslanan- şerifi kolundan tutmuştu, patikadan aşağı doğru çekiştiriyordu. Bay Goodwin de gönülsüzce onları takip ediyordu.</span></p>
				<p class="paragraf para-style-override-8"><span class="char-style-override-6">Giderken çıkarttıkları gürültü yüzünden maalesef Jamie’nin günah tasvirinin geri kalanını duyamadım. Buna karşın bu gürültü, Brianna’nın, Marsali’nin ve onların kollarındaki Jemmy ve Joan ile annesinin sırtına maymun gibi tırmanan Germain’in gelişiyle oluşan çalı hışırtısını da gizlemiş oldu.</span></p>
				<p class="paragraf para-style-override-8"><span class="char-style-override-6">“Hiç gitmeyecekler sandım,” diye fısıldadı Brianna, Bay Lillywhite ve arkadaşlarının kaybolmak üzere oldukları noktaya bakarak. “Ortalık yatıştı mı?”</span></p>
				<p class="paragraf para-style-override-8"><span class="char-style-override-6">“Evet, gelin.” Germain’i kollarıma aldım, dünden razıydı.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Où nous allons Grand-mère</span><span class="char-style-override-6">?</span><span class="Character-Style-1 char-style-override-7"><a class="footnote-link" href="#footnote-225-25" id="footnote-225-25-backlink">25</a></span><span class="char-style-override-6">” diye sordu uykulu bir sesle. Sarı saçlarını şefkatle enseme dayadı.</span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">“Şşt. </span><span class="italik char-style-override-6">Grand-père</span><span class="char-style-override-6"> ve Peder Kenneth’i görmeye,” diye fısıldadım. “Çok sessiz olmamız gerek.”</span></p>
				<p class="paragraf para-style-override-8"><span class="char-style-override-6">“Ah. Böyle mi?” diye fısıldadı, yüksek sesle. Sonra alçak sesle çok kaba Fransızca bir şarkı söylemeye başladı.</span></p>
				<p class="paragraf para-style-override-8"><span class="char-style-override-6">“Şişt!” Her ne yediyse ıslak ve yapış yapış olmuş ağzını elimle kapadım. “Şarkı söyleme tatlım, bebekleri uyandırmak istemeyiz.”</span></p>
				<p class="paragraf para-style-override-8"><span class="char-style-override-6">Marsali’den ve Bree’den boğuk bir homurdanma duyduğumda, Jamie’nin hâlâ günah çıkardığını fark ettim. Hızını alamamış, iyice uydurmaya başlamıştı ya da en azından ben öyle umut ediyordum. Kesinlikle hiçbirini benimle yapmamıştı.</span></p>
				<p class="paragraf para-style-override-8"><span class="char-style-override-6">Kafamı kaldırıp yola baktım ama yakınlarda kimse yoktu. Kızlara işaret ettim, patikadan karanlık çadıra doğru indik.</span></p>
				<p class="paragraf para-style-override-8"><span class="char-style-override-6">Jamie biz tam içeri girecekken aniden durdu. Sonra hızlı bir şekilde, “Öfke, gurur ve kıskançlık günahları. Ah, yalan da var tabii peder. Âmin,” dediğini duydum. Diz çöküp Fransızca olarak tövbeler etmeye başladı. Ayağa kalkıp, Peder Kenneth “</span><span class="italik char-style-override-6">Ego te absolvo</span><span class="Character-Style-1 char-style-override-7"><a class="footnote-link" href="#footnote-225-26" id="footnote-225-26-backlink">26</a></span><span class="char-style-override-6">” demesini tamamlamadan Germain’i benden aldı.</span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Gözlerim karanlığa uyum sağlamaya başlamıştı; kızların gölgelerini ve Jamie’nin uzun boylu siluetini seçebiliyordum. Jamie, Germain’i pederin önündeki masaya koyup, “Çabuk peder, çok zamanımız yok,” dedi. </span></p>
				<p class="paragraf para-style-override-8"><span class="char-style-override-6">“Suyumuz da yok,” dedi peder. “Tabii siz hanımlar biraz su getirmezseniz?” Çakmaktaşını ve kutusunu aldı, lambayı yeniden yakmaya çalıştı.</span></p>
				<p class="paragraf para-style-override-8"><span class="char-style-override-6">Bree ve Marsali dehşet dolu gözlerle birbirlerine bakıp aynı anda başlarını iki yana salladılar.</span></p>
				<p class="paragraf para-style-override-8"><span class="char-style-override-6">“Canınızı sıkmayın peder.” Jamie pederi teselli etmeye çalışıyordu. Elini masadaki bir şeye uzattığını gördüm. Bir şişe kapağının açıldığını duydum. Sonrasında sıcak ve tatlı viski kokusu çadırı doldurdu, lamba fitilinden çıkan ışık büyüdü, titreyen alev küçük bir noktada sabitlendi.</span></p>
				<p class="paragraf para-style-override-8"><span class="char-style-override-6">“Bu şartlar altında...” dedi Jamie. Ağzı açık matarayı pedere uzattı.</span></p>
				<p class="paragraf para-style-override-8"><span class="char-style-override-6">Peder Kenneth dudaklarını birbirine kenetledi. Bunu rahatsız olduğu için değil, gülmesini bastırmaya çalıştığı için yaptığını düşündüm. </span></p>
				<p class="paragraf para-style-override-8"><span class="char-style-override-6">“Evet, bu şartlar altında,” diye tekrarladı. “Yaşam suyundan daha uygun ne olabilirdi ki?” Uzandı, atkısını çözdü, ensesinde, ucuna tahta bir haçın ve kapağı kapalı küçük bir cam şişenin bağlı olduğu deri kolyeyi çıkardı.</span></p>
				<p class="paragraf para-style-override-8"><span class="char-style-override-6">“Kutsal su,” diye açıkladı şişeyi açıp masaya koyarken. “Üzerimde olduğu için Meryem Ana’ya şükürler olsun. Şerif ayin eşyalarımla birlikte kutuyu almıştı.” Masadaki malzemeleri parmaklarıyla sayarak hızla gözden geçirdi. “Ateş, kutsal su, su -bir tür su- ve bir çocuk. harika. Siz ve kocanız çocuğun vaftiz annesi ve babası olacaksınız, değil mi hanımefendi?”</span></p>
				<p class="paragraf para-style-override-8"><span class="char-style-override-6">Jamie çadırın kapısında durduğu için peder benimle konuşmuştu.</span></p>
				<p class="paragraf para-style-override-8"><span class="char-style-override-6">“Hepsinin vaftiz anne ve babası olacağız peder,” dedim, masadan atlamaya niyetlenen Germain’i sıkıca tuttum. “Birazcık rahat dur tatlım.”</span></p>
				<p class="paragraf para-style-override-8"><span class="char-style-override-6">Arkamdan gelen bir hışırtı duydum; yağlı deriden metal çekilmişti. Arkama dönüp Jamie’ye baktım. Gölgelerin loşluğu içinde, elindeki kamayla kapı eşiğinde duruyordu. Karnımda huzursuz bir ağrı hissettim, Bree’nin yanımda nefes alış verişlerini duydum.</span></p>
				<p class="paragraf para-style-override-8"><span class="char-style-override-6">“Jamie, oğlum,” dedi Peder Kenneth, sitem edercesine.</span></p>
				<p class="paragraf para-style-override-8"><span class="char-style-override-6"> “Devam edin peder,” diye cevapladı Jamie oldukça sakin bir şekilde. “Bu gece torunlarım vaftiz edilecek ve kimse bunu engelleyemez.”</span></p>
				<p class="paragraf para-style-override-8"><span class="char-style-override-6">Peder derin bir nefes alıp başını olumsuz bir şekilde salladı.</span></p>
				<p class="paragraf para-style-override-8"><span class="char-style-override-6">“Evet. Ve birini öldürdüğün takdirde, umarım ikimizi de asmadan önce günahlarını çıkarmam için zamanım kalır,” diye söylendi, yağa uzanırken. “Eğer bir seçim yapman gerekirse şerifi dene, olur mu?”</span></p>
				<p class="paragraf para-style-override-8"><span class="char-style-override-6">Aniden Latinceye dönüp Germain’in sarı saç yumağını arkaya attı, başparmağıyla alnına, dudaklarına, sonra kalbine -ki giysisinin altından yaptığı için Germain’in çılgın gibi kıkırdamasına neden oldu- dokunup haç işareti çizdi. </span></p>
				<p class="paragraf para-style-override-8"><span class="char-style-override-6">“Bu çocuğun adına şeytanı ve onun bütün eylemlerini reddeder misin?” diye sordu. O kadar hızlı bir şekilde konuşmuştu ki, İngilizce konuştuğunu fark edip, vaftiz yemininde Jamie’ye zar zor yetiştim, “Evet, şeytanı reddediyorum.”</span></p>
				<p class="paragraf para-style-override-8"><span class="char-style-override-6">Bay Lillywhite’ın ve şerifin döndüğünü işaret edecek herhangi bir sesi önceden duymak için dışarıya kulak kabartmıştım. Peder Kenneth’i, yasaya aykırı bir ‘ayin’in ortasında yakalarlarsa nasıl bir yaygara kopacağını tahmin edebiliyordum. </span></p>
				<p class="paragraf para-style-override-8"><span class="char-style-override-6">Jamie’ye baktım; beni seyrediyordu. Muhtemelen beni rahatlatmak için belli belirsiz gülümsedi. Gerçekten beni rahatlatmaya çalıştıysa, maalesef başarısız oldu; onu çok iyi tanıyordum. Torunlarının vaftiz edilmesini istiyordu ve bu uğurda ölse de ruhlarının Tanrı’ya güven içinde teslim edildiğini görecekti. İnsanlar bu şekilde şehit oluyorlardı ve aileleri de buna katlanmak zorundaydı.</span></p>
				<p class="paragraf para-style-override-8"><span class="char-style-override-6">“Baba oğul ve kutsal ruha inanıyor musun?”</span></p>
				<p class="paragraf para-style-override-8"><span class="char-style-override-6">“İnatçı adam,” dedim Jamie’ye. Daha da gülümsedi. Arkama döndüm ve hızla, “İnanıyorum,” deyişine ortak oldum. Dışarıda futbol mu oynuyorlardı, yoksa ağaç dallarını çıtırdatan akşam rüzgârı mıydı?</span></p>
				<p class="paragraf para-style-override-8"><span class="char-style-override-6">Sorular ve cevaplar bitmişti, papaz bana bakarak sırıttı. Titreyen ışığın gölgesinde canavara benziyordu. Sağlam gözünü kırptı.</span></p>
				<p class="paragraf para-style-override-8"><span class="char-style-override-6">“Cevaplarınız diğerleri için de aynı mı olacak hanımefendi? Peki bu küçük tatlı çocuğun vaftiz ismi ne olacak?”</span></p>
				<p class="paragraf para-style-override-8"><span class="char-style-override-6">Papaz ritmini hiç bozmadan viski matarasını aldı, küçük çocuğun kafasına dikkatle damlattı, bir yandan da, “Germain Alexander Claudel MacKenzie Fraser’ı, Baba, Oğul ve Kutsal Ruh adına vaftiz ediyorum. Âmin.”</span></p>
				<p class="paragraf para-style-override-8"><span class="char-style-override-6">Germain olan biteni büyük bir ilgiyle izledi, viskinin damlamasını yuvarlak mavi gözleriyle takip etti. Damlayı yakalamak için dilini çıkardıktan sonra suratını ekşitti.</span></p>
				<p class="paragraf para-style-override-8"><span class="char-style-override-6">“Öğğ,” dedi Germain. “At çişi.”</span></p>
				<p class="paragraf para-style-override-8"><span class="char-style-override-6">Marsali şaşırmıştı, “Şişt!” diye çıkıştı ama peder gülmeye başlayıp Germain’ı masaya koydu, Bree’ye gelmesini işaret etti.</span></p>
				<p class="paragraf para-style-override-8"><span class="char-style-override-6">Bree, Jemmy’yi masanın üzerinde tuttu, kollarını beşik yaparak arasına yatırdı. Bebeğin yüzüne odaklanmıştı ama kafasını birden başka tarafa çevirdiği gözümden kaçmadı. Aşağıdaki patikadan sesler geliyordu; duyabiliyordum. Sanırım bir grup erkek konuşuyorlardı. Neşeli ama sarhoş değillerdi. </span></p>
				<p class="paragraf para-style-override-8"><span class="char-style-override-6">Jamie’ye bakmamaya çalıştım, gergindim. Eğer çadıra girerlerse, Germain’i alıp çadırın uzaktaki bir köşesinden çıkıp koşarak kaçmaya karar verdim. Her ihtimale karşı yakasından tutup kendi kendime hazırlandım. Sonra Bree yanıma gelip nazikçe beni dürttü.</span></p>
				<p class="paragraf para-style-override-8"><span class="char-style-override-6">“Sorun yok anne,” diye fısıldadı. “Gelenler Roger ve Fergus.” Karanlığa doğru başını sallayıp dikkatini Jemmy’ye verdi.</span></p>
				<p class="paragraf para-style-override-8"><span class="char-style-override-6">Gelenler gerçekten onlardı, ürpertim yerini rahatlamaya bıraktı. Burnundan konuşan ve sanki nutuk çeken Fergus’ın otoriter sesini ve Roger’ın olduğunu tahmin ettiğim Galce fısıltıları tanımıştım. Bay Goodwin’e ait olduğunu anladığım tiz bir ses geceye yayıldı, ardından Bay Lillywhite’ın aristokrat konuşma tarzı yankılandı.</span></p>
				<p class="paragraf para-style-override-8"><span class="char-style-override-6">Bu kez Jamie’ye baktım. Hâlâ elinde kama vardı ama eli yana düşmüştü, omuzları daha rahatlamış gibiydi. Yine gülümsedi ve bu kez ben de ona karşılık verdim.</span></p>
				<p class="paragraf para-style-override-8"><span class="char-style-override-6">Jemmy uyanıktı fakat miskin bir hali vardı. Yağa itiraz etmemişti, yine de alnına değdirilen soğuk viskiye şaşırmıştı. Gözleri açık, kolları iki yanına düşmüştü. Tiz bir sesle, “Evet!” diye bağırdı, sonra Bree onu hızla battaniyeye sarıp omzuna yasladı, yüzünü çevirip yeterince ağlayacak kadar rahatsız olup olmadığına karar vermeye çalıştı.</span></p>
				<p class="paragraf para-style-override-8"><span class="char-style-override-6">Bree çocuğun sırtını tamtam çalar gibi okşadı, kulağına değişik sesler fısıldayıp dikkatini dağıtmaya çalıştı. Başparmağıyla ağzının kapatılmasına izin verdi, kuşkuyla etrafına bakınmaya başladı. O sırada Peder Kenneth çoktan viskiyi Marsali’nin kollarında uyuyan Joan’un alnına dökmeye başlamıştı.</span></p>
				<p class="paragraf para-style-override-8"><span class="char-style-override-6">“Joan Laoghaire Claire Fraser’ı,” dedi Marsali’nin ardından. Şaşkın gözlerle Marsali’ye baktım. Marsali’nin kız kardeşinin adının Joan olması nedeniyle, bebeğe de Joan ismini verdiklerini biliyordum ama diğer isimlerini bilmiyordum. Marsali’nin şala sarılmış kafasını bebeğe doğru eğmesini, boğazımda bir yumruyla izledim. Hem kız kardeşi hem de annesi, Laoghaire İskoçya’daydılar; ikisinin de bu ufak adaşlarını görmüş olma şansları oldukça azdı.</span></p>
				<p class="paragraf para-style-override-8"><span class="char-style-override-6">Birden Joan’un yan yan bakan gözleri, tıpkı ağzı gibi kocaman açıldı. Keskin bir çığlık atınca herkes sanki dibimizde bomba patlamış gibi irkildi.</span></p>
				<p class="paragraf para-style-override-8"><span class="char-style-override-6">“Tanrı’ya hizmet etmek için güle güle gidin! Ve hızlı gidin!” dedi Peder Kenneth. Parmakları çoktan mataranın ve şişenin ağzını kapamış, telaş içinde ayinin tüm izlerini yok etmeye çalışıyordu. Patikanın aşağısından gelen şaşkın soruları duyabiliyordum.</span></p>
				<p class="paragraf para-style-override-8"><span class="char-style-override-6">Marsali, Joan’u göğsüne bastırıp hızla çadırdan çıktı, itiraz edip duran Germain’i de elinden tutmuştu. Bree durup elini Peder Kenneth’in başının arkasına koyup alnından öptü.</span></p>
				<p class="paragraf para-style-override-8"><span class="char-style-override-6">“Teşekkür ederim peder,” diye fısıldayıp hızla eteğini ve iç etekliğini savurarak gitti.</span></p>
				<p class="paragraf para-style-override-8"><span class="char-style-override-6">Jamie beni kolumdan tutup çadırdan çıkardı ama bir an kapıda durup arkasına baktı.</span></p>
				<p class="paragraf para-style-override-8"><span class="char-style-override-6">“Peder?” diye seslendi fısıldayarak. “</span><span class="italik char-style-override-6">Pax vobiscum</span><span class="char-style-override-6">!</span><span class="Character-Style-1 char-style-override-7"><a class="footnote-link" href="#footnote-225-27" id="footnote-225-27-backlink">27</a></span><span class="char-style-override-6">” </span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Peder Kenneth çoktan masanın arkasındaki yerini almış, ellerini kavuşturmuştu. Boş suçlama kâğıtları masanın üzerine yeniden yayılmıştı. Hafifçe gülümseyerek yukarı baktı, lamba ışığında yüzü huzurlu görünüyordu.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Et cum spiritu tuo</span><span class="Character-Style-1 char-style-override-7"><a class="footnote-link" href="#footnote-225-28" id="footnote-225-28-backlink">28</a></span><span class="char-style-override-6">,” dedi, üç parmağını kaldırıp dua okudu.</span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">“Bunu neden yaptın?” Brianna’nın fısıltısı bana kadar gelmişti. O ve Marsali yalnızca bizden bir-iki metre öndeydiler. Çocuklar yüzünden yavaş yürüyorlardı ama yakın olmalarına rağmen, kızların şalları ve kabarık vücutları yol boyunca uzanan çalılıklar yüzünden neredeyse hiç görünmüyordu.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">“Neyi? Bırak şunu Germain, gidip babayı bulalım, olur mu? Hayır, onu ağzına sokma!”</span></p>
				<p class="paragraf para-style-override-8"><span class="char-style-override-6">“Joanie’yi çimdikledin, seni gördüm! Hepimiz senin yüzünden yakalanabilirdik!”</span></p>
				<p class="paragraf para-style-override-8"><span class="char-style-override-6">“Ama bunu yapmam lazımdı!” Marsali bu suçlama karşısında şaşkınlığını gizleyemedi. “Zaten önemli olmazdı ki gerçekten, vaftiz o sırada bitmişti. Peder Kenneth’in kutsamasını geri aldırtamazlar, öyle değil mi?” Bu ihtimali düşününce gülmeye başladı, sonra birdenbire durdu. “Germain, bırak şunu dedim!”</span></p>
				<p class="paragraf para-style-override-8"><span class="char-style-override-6">“Bunu yapmam lazımdı derken ne demek istedin? Bırak Jem, o benim saçım! Ah! Bırak dedim!”</span></p>
				<p class="paragraf para-style-override-8"><span class="char-style-override-6">Jemmy’nin uyanık olduğu her halinden belliydi. Olan biten tuhaflıklar ilgisini çekmiş, onları anlamak istiyor, sürekli tekrarladığı “Aaaa!” nidalarına bakılırsa da, etrafını keşfetmek istiyordu. </span></p>
				<p class="paragraf para-style-override-8"><span class="char-style-override-6">“Uyuyordu!” dedi Marsali, çaçaron bir tavırla. “Peder Kenneth suyu -yani viskiyi- kafasına döktüğünde uyanmadı. Germain, buraya gel! Ayrıca senin de bildiğin gibi vaftiz edilen bir çocuğun ağlamaması şanssızlık demektir; çocuk ağlayınca ilk günahın bedeninden çıktığını anlarsın! Şeytanın çocuğumun içinde kalmasına izin veremezdim. Değil mi, </span><span class="italik char-style-override-6">ma mhaorine?</span><span class="char-style-override-6">” Öpücük sesleri duyuldu, sonra Joanie’den belli belirsiz bir mırıltı çıktı. Ama sesi, yeniden şarkı söylemeye başlayan Germain yüzünden duyulmadı.</span></p>
				<p class="paragraf para-style-override-8"><span class="char-style-override-6">Bree’nin öfkesi dinmeye başlamıştı, neşeyle kahkaha attı.</span></p>
				<p class="paragraf para-style-override-8"><span class="char-style-override-6">“Ah, anladım. Pekâlâ, madem iyi bir nedenin var. Gerçi bunun Jemmy’de ve Germain’de işe yarayıp yaramadığından pek emin değilim. Şunlara bir baksana, içlerine şeytan girmiş gibi. Ah! Isırma beni, küçük canavar, hemen emzireceğim!”</span></p>
				<p class="paragraf para-style-override-8"><span class="char-style-override-6">“Yani, sonuçta onlar erkek,” dedi Marsali sabırlı bir şekilde. Tüm bu curcunanın içinde duyulsun diye yüksek sesle konuşuyordu. “Erkek çocuklarının içinde şeytan olduğunu herkes bilir; sanırım o şeytanları boğmak için daha fazla kutsal su gerek, her ne kadar doksan derecelik bir içki de olsa. Germain! Böyle pis bir şarkıyı nereden duydun, seni küçük sıçan?”</span></p>
				<p class="paragraf para-style-override-8"><span class="char-style-override-6">Gülümsedim, kızların konuşmalarını dinleyen Jamie sessizce güldü. Artık suç mahallinden uzaklaştığımız için birilerinin bizi duymasından kaygılanmıyorduk. Şarkılar söylüyorduk, kahkahalarımız kamp ateşlerinin ve ağaçların arasında yankılanıyordu, karanlığın içinde ışıldıyorduk.</span></p>
				<p class="paragraf para-style-override-8"><span class="char-style-override-6">O günün işi büyük ölçüde bitmişti. Çağrıdan, şarkılardan ve son ziyaretler başlamadan önce insanlar akşam yemeği için hazırlanıyorlardı. Duman ve akşam yemeği kokusu soğuğun ve karanlığın içinde insanın içini ısıtıyordu. Midem artık karşı koyamayıp guruldamaya başlamıştı. Lizzie’nin yemek pişirmeye başlayacak kadar kendine gelmiş olmasını umut ettim.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Ma mhaorine</span><span class="char-style-override-6"> ne demek?” diye sordum Jamie’ye. “Bunu daha önceden hiç duymamıştım.”</span></p>
				<p class="paragraf para-style-override-8"><span class="char-style-override-6">“Minik patatesim demek sanırım,” dedi. “Pederden öğrendi.”</span></p>
				<p class="paragraf para-style-override-8"><span class="char-style-override-6">İçini çekti, bu gece çıkardığımız işten çok memnun görünüyordu.</span></p>
				<p class="paragraf para-style-override-8"><span class="char-style-override-6">“Becerikli olduğu için Tanrı pederi kutsasın, bir an başaramayacağımızı sandım. Onlar Roger’la Fergus mı?”</span></p>
				<p class="paragraf para-style-override-8"><span class="char-style-override-6">Ormandan çıkan iki karanlık gölge kızlara katıldı. Bu genç ailelerin mutluluğu, bize boğuk kahkahalar ve fısıldaşmalar -babalarının yanında duran oğlanların bet çığlıklarına karışmıştı- olarak yansıyordu.</span></p>
				<p class="paragraf para-style-override-8"><span class="char-style-override-6">“Evet. Söz açılmışken, küçük tatlı patatesim,” dedim, yavaşlaması için kolundan tutarak, “Peder Kenneth’e benden ve tereyağı güğümünden bahsederek ne yapmaya çalıştın?”</span></p>
				<p class="paragraf para-style-override-8"><span class="char-style-override-6">“Ciddiye almış olamazsın, değil mi Sassenach?” dedi şaşkınlıkla.</span></p>
				<p class="paragraf para-style-override-8"><span class="char-style-override-6">“Tabii ki aldım!” dedim. Yanaklarıma kan nüfuz etmişti. Bunun nedeninin itirafını hatırlamam mıydı yoksa olayın kendisi miydi, bilemiyordum. İç organlarım da yavaşça ısınmıştı. Rahim kasıntılarım rahatladıkça, kramptan son kalanlar da iyice azalmıştı. Şu anda yeri ve zamanı değildi ama gecenin ilerleyen saatlerinde yalnız kalabilirdik. Konuyu o anlık kapattım.</span></p>
				<p class="paragraf para-style-override-8"><span class="char-style-override-6">“Bence hiç günah falan değil,” dedim oldukça resmi bir şekilde. “Tanrı aşkına, biz evliyiz!”</span></p>
				<p class="paragraf para-style-override-8"><span class="char-style-override-6">“Yalan söylediğim için de günah çıkardım zaten Sassenach,” dedi. Yüzündeki gülümsemeyi göremedim ama sesinde gayet net bir şekilde duydum. Onun da benimkini duyduğunu tahmin ediyordum.</span></p>
				<p class="paragraf para-style-override-8"><span class="char-style-override-6">“Lillywhite’ı uzaklaştırmak için korkunç bir günah bulmam gerekiyordu, ben de hırsızlık ya da oğlancılık suçu işlediğimi söyleyemezdim. O adamla bir gün bir iş yapmam gerekebilir.”</span></p>
				<p class="paragraf para-style-override-8"><span class="char-style-override-6">“Yani eşcinsellik yüzünden uzaklaşırdı ama güğümle uğraşan kadınlara karşı tutumun yüzünden kişiliğinin yalnızca biraz bozuk olduğunu mu düşünürdü?” Kolu sıcaktı. Bileğinin içine, o hassas ve çıplak yere dokundum, kalbine doğru uzanan damarını okşadım.</span></p>
				<p class="paragraf para-style-override-8"><span class="char-style-override-6">“Kısık sesle konuş Sassenach,” diye söylendi, elime dokunarak. “Çocukların seni duymasını istemezsin,” diye ekledi. Elimi bırakıp, karanlıkta büyük bir titizlikle sırtımı okşadı.</span></p>
				<p class="paragraf para-style-override-8"><span class="char-style-override-6">“Eğer çırılçıplak ve sırılsıklam olsaydı, sıska bir kadını görmek için o yolu geçmezdim. Lillywhite’a gelince,” diye özetledi durumu normal bir ses tonuyla, ama eteğimin içinden kalçama koyduğu elini hiç kıpırdatmadı, “o Protestan olabilir Sassenach fakat yine de o bir erkek.”</span></p>
				<p class="paragraf para-style-override-8"><span class="char-style-override-6">“İki durumun birbiriyle çeliştiğini bilmiyordum,” dedi Roger karanlıktan çıkagelerek.</span></p>
				<p class="paragraf para-style-override-8"><span class="char-style-override-6">Jamie, sanki kalçam ateş almış gibi aceleyle elini çekti. Ateş almamıştı -pek sayılmazdı- ama çıraların arasındaki çakmak taşının bir iki alev aldığı da inkâr edilemezdi. Ancak yatma zamanına daha çok vardı.</span></p>
				<p class="paragraf para-style-override-8"><span class="char-style-override-6">Gizli bir şekilde Jamie’yi öyle bir dürttüm ki neredeyse soluğu kesilecekti. Roger’a döndüğümde kollarında kocaman, kıpırdayan bir şey olduğunu gördüm. Karanlıktan ne olduğu seçilmiyordu. Gürültülü bir şekilde homurdansa da domuz yavrusu olduğunu sanmıyordum. Daha çok babasının ellerini şiddetle kemiren Jemmy’ye benziyordu. Tesadüfen parlayan bir ışığın içinde küçük pembe bir el belirdi, yumruk şeklini aldı, sonra başparmağı Roger’ın kaburgalarına dokundu.</span></p>
				<p class="paragraf para-style-override-8"><span class="char-style-override-6">Jamie neşeyle güldü, Protestanlıkla ilgili fikrine kulak misafiri olunmasından rahatsızlık duymamıştı.</span></p>
				<p class="paragraf para-style-override-8"><span class="char-style-override-6">“ ‘Hepsi iyi çocuklardır,’ ” diyerek bir alıntı yaptı kaba bir İskoç aksanıyla, “ ‘peki ya hasta kadınlar nereden geliyorlar?’ ”</span></p>
				<p class="paragraf para-style-override-8"><span class="char-style-override-6">“Ha?” dedi Roger, şaşırmış bir hali vardı.</span></p>
				<p class="paragraf para-style-override-8"><span class="char-style-override-6">“Protestanların doğduklarında dikenleri vardır,” diye açıkladı Jamie, “en azından erkeklerin ama bazılarınınki kullanılmadıkları için düşerler. Zamanını... burnunu başkalarının günahkarlığına sokmakla geçiren bir adamın kendi günahlarıyla  ilgilenecek zamanı olmaz.”</span></p>
				<p class="paragraf para-style-override-8"><span class="char-style-override-6">Kahkahamı nazik bir öksürüğe çevirdim.</span></p>
				<p class="paragraf para-style-override-8"><span class="char-style-override-6">“Bazılarının dikenleri ise kullanıldıkça büyür,” dedi Roger umursamaz bir tavırla. “Evet, pekâlâ. Size teşekkür etmeye geldim... yani vaftizi ayarladığınız için.”</span></p>
				<p class="paragraf para-style-override-8"><span class="char-style-override-6">Sesindeki tereddüdü fark etmiştim; Jamie’ye hâlâ nasıl hitap edeceğine karar verememişti. Jamie ona tarafsız bir şekilde ‘Genç Roger’, ‘Roger Mac’ ya da ‘MacKenzie’ -daha nadir olarak da Ronnie Sinclair’in ona sesinin güzelliğine istinaden taktığı Galce isimle, </span><span class="italik char-style-override-6">a</span><span class="char-style-override-6"> </span><span class="italik char-style-override-6">Smeòraich</span><span class="apple-style-span char-style-override-6">- diye hitap ediyordu. Ardıçkuşu anlamına geliyordu.</span></p>
				<p class="paragraf para-style-override-8"><span class="apple-style-span char-style-override-6">“Teşekkür etmesi gereken benim, </span><span class="italik char-style-override-6">a charaid</span><span class="apple-style-span char-style-override-6">. Sen ve Fergus olmasaydı başaramazdık,” dedi Jamie, kahkahası sesini ısıtıyordu.</span></p>
				<p class="paragraf para-style-override-8"><span class="apple-style-span char-style-override-6">Arkasında ateş yanan Roger, şimdi rahatça görünüyordu; uzun ve zayıftı. Tek omzunu silkti, diğer koluna Jemmy’yi aldı, elindeki salyaları pantolonuna sildi.</span></p>
				<p class="paragraf para-style-override-8"><span class="apple-style-span char-style-override-6">“Sorun değil,” dedi kısık bir sesle. “Acaba peder sizce iyi olacak mı? Brianna hırpalandığını söyledi. Umarım gittikten sonra ona kötü davranmazlar.”</span></p>
				<p class="paragraf para-style-override-8"><span class="apple-style-span char-style-override-6">Bunu duyan Jamie bir anda dikkat kesildi. Omuzlarındaki paltoyu düzeltip silkindi.</span></p>
				<p class="paragraf para-style-override-8"><span class="apple-style-span char-style-override-6">“Yeterince güvende olacağını düşünüyorum, şerifle konuştum.” Bu son cümlesinde acımasız bir vurgu vardı. Dolgun bir rüşvet daha etkili olabilirdi ama an itibariyle tam tamına iki şilin, bir kuruş ve dokuz çeyrek penimiz olduğunun gayet farkındaydım. Parayı biriktirip tehdit yöntemini kullanmak daha iyi diye düşündüm. Belli ki Jamie de aynı fikirdeydi.</span></p>
				<p class="paragraf para-style-override-8"><span class="apple-style-span char-style-override-6">“Halamla konuşmam lazım,” dedi, “Bay Lillywhite’a bu gece bir mektup yollasın, konu hakkında kendi düşüncelerini yazsın. Bu, benim yapabileceğim herhangi bir şeyden daha koruyucu olur.”</span></p>
				<p class="paragraf para-style-override-8"><span class="apple-style-span char-style-override-6">“Düğününün ertelendiğini duymaktan hoşlanacağını hiç sanmıyorum,” dedim. Hoşlanmayacaktı. Bir İskoçya lordunun kızı ve çok zengin bir çiftçinin dul eşi olan Jocasta Cameron kendi bildiğini okurdu.</span></p>
				<p class="paragraf para-style-override-8"><span class="apple-style-span char-style-override-6">“Hayır, hoşlanmayacak,” diye onayladı, “ama Duncan’ın biraz rahatlayacağını düşünüyorum.”</span></p>
				<p class="paragraf para-style-override-8"><span class="apple-style-span char-style-override-6">Roger güldü, pek halden anlar gibi değildi. Patikadan aşağı inmeye başladığımızda o da yanımızda geldi. Hâlâ vahşi bir şekilde homurdanan Jemmy’yi koltuğunun altına futbol topu gibi aldı. </span></p>
				<p class="paragraf para-style-override-8"><span class="apple-style-span char-style-override-6">“Evet, öyle olacak. Zavallı Duncan. O zaman düğünler kesinlikle iptal, öyle mi?”</span></p>
				<p class="paragraf para-style-override-8"><span class="apple-style-span char-style-override-6">Jamie suratını asmamıştı ama kafasını kararsız bir şekilde iki yana salladı.</span></p>
				<p class="paragraf para-style-override-8"><span class="apple-style-span char-style-override-6">“Evet, korkarım ki öyle. Sabah onu geri getireceğime söz vermiş olsam da pederi bana vermeyecekler. Belki de onu zorla alabilirdik fakat öyle bile olsa- ”</span></p>
				<p class="paragraf para-style-override-8"><span class="apple-style-span char-style-override-6">“Bunun işe yarayacağından emin değilim,” diyerek lafını kestim. Çadırın dışında beklerken duyduklarımdan bahsettim.</span></p>
				<p class="paragraf para-style-override-8"><span class="apple-style-span char-style-override-6">“Kenara çekilip Peder Kenneth’ın nikâhları kıymasına izin vereceklerini sanmıyorum,” diyerek sözlerimi bitirdim. “Onu kaçırsan bile, bu kez de dağı arayacaklar, çadırları yerle bir edip isyanlara neden olacaklar.”</span></p>
				<p class="paragraf para-style-override-8"><span class="apple-style-span char-style-override-6">Şerif Anstruther yardımsız kalmayacaktı; Jamie ve halası İskoç topluluğu içinde saygı görebilir ama Katoliklerin geneli ve rahiplerin bir kısmı o saygıyı göremeyeceklerdi.</span></p>
				<p class="paragraf para-style-override-8"><span class="apple-style-span char-style-override-6">“Talimatlar mı?” diye tekrarladı Jamie, şaşırmış görünüyordu. “Emin misin Sassenach? ‘Talimatları’ olduğunu söyleyen Lillywhite’tı.”</span></p>
				<p class="paragraf para-style-override-8"><span class="apple-style-span char-style-override-6">“Öyleydi,” dedim, ilk kez bunun ne kadar tuhaf olduğunu fark etmiştim. Şerifin Bay Lillywhite’tan talimatlar aldığı doğruydu, işi buydu. Fakat hakime kim talimat veriyor olabilirdi?</span></p>
				<p class="paragraf para-style-override-8"><span class="apple-style-span char-style-override-6">“Burada başka bir hakim ve birkaç sulh hakimi var ama tabii ki...” dedi Roger yavaşça, başını sallayarak düşündü. Düşüncelerini gürültülü bir ciyaklama kesti. Aşağı bakıp çocuğuyla konuşmaya başladığında, yakınlardaki ateş burnuna yansıdı, yüzündeki gülümsemeyi açığa çıkardı. “Ne? Acıktın mı evlat? Endişelenme, annen birazdan gelecek.”</span></p>
				<p class="paragraf para-style-override-8"><span class="apple-style-span char-style-override-6">“Annesi nerede?” dedim, gölgelere bakarak. Hafif bir rüzgâr esmeye başlamıştı, meşe ve ceviz ağaçlarının çıplak dalları başımızın üzerinde kılıç gibi çınlıyordu. Buna rağmen Jemmy, Brianna’nın duyabileceğinden de daha gürültülüydü. Germain ve Fergus’la akşam yemeğiyle ilgili hoş bir sohbet eden Marsali’nin sesini duydum. Fakat Bree’nin Boston aksanlı boğuk sesini duyamamıştım.</span></p>
				<p class="paragraf para-style-override-8"><span class="apple-style-span char-style-override-6">“Neden?” dedi Jamie, Roger’a. Rüzgâra rağmen sesi duyulsun diye sesini yükseltmişti.</span></p>
				<p class="paragraf para-style-override-8"><span class="apple-style-span char-style-override-6">“Ne neden? Bak Jem, gördün mü? İster misin? Evet, tabii ki öyle. Evet, akıllı çocuk, biraz kemir bakalım.” Roger’ın boş elinde bir şeyin parıltısı gözüme çarptı; sonra nesne kayboldu, Jemmy’nin ağlaması birden azaldı, ardından şapırtılı bir şekilde emmeye başladı.</span></p>
				<p class="paragraf para-style-override-8"><span class="apple-style-span char-style-override-6">“O ne? Sence de yutabileceği kadar küçük değil mi?” diye sordum endişeli bir biçimde. </span></p>
				<p class="paragraf para-style-override-8"><span class="apple-style-span char-style-override-6">“Ah, hayır. Bu bir saat zinciri. Endişelenecek bir şey değil,” diyerek beni rahatlattı Roger. “Zincirin ucunu sıkıca tuttum. Eğer yutarsa, geri çekebilirim.”</span></p>
				<p class="paragraf para-style-override-8"><span class="apple-style-span char-style-override-6">“Neden biri senin evlenmeni istemesin ki?” dedi Jamie sabırla. Torununun sindirim sisteminin her an tehlikeye girebileceğini umursamadı.</span></p>
				<p class="paragraf para-style-override-8"><span class="apple-style-span char-style-override-6">“Ben mi?” Roger şaşırmıştı. “Kimsenin benim evlenmiş olup olmadığımı umursadığını sanmıyorum, kendim dışında tabii -bir de belki senin dışında,” diye ekledi, sesinde şakacı bir ifade vardı. “Sanırım çocuğun bir isminin olmasını isterdin. Konu açılmışken…” Bana döndü, rüzgâr yüzünden saçları uçuşuyor, vahşi siyah bir canavarı andırıyordu. “…sonunda adı ne oldu? Yani vaftizden sonra.”</span></p>
				<p class="paragraf para-style-override-8"><span class="apple-style-span char-style-override-6">“Jeremiah Alexander Ian Fraser MacKenzie,” dedim, doğru hatırladığımı umarak. “İstediğin bu muydu?”</span></p>
				<p class="paragraf para-style-override-8"><span class="apple-style-span char-style-override-6">“Ah, adının ne olduğunu çok önemsemiyorum,” dedi Roger, patikadaki geniş bir su birikintisinin kenarından geçti. Yağmur yine serpiştirmeye başlamıştı; yüzümdeki küçük soğuk damlaları hissedebiliyor, karşısında alev yanan su birikintisine düşen suların oluşturduğu çukurları görebiliyordum.</span></p>
				<p class="paragraf para-style-override-8"><span class="apple-style-span char-style-override-6">“Ben Jeremiah’yı istedim, diğer isimlerin seçimini de Bree’ye bıraktım. John Grey’in ismiyle kuzeninin ismi olan Ian arasında hemen karar veremedi ama elbette benim için ikisi de aynı isim.”</span></p>
				<p class="paragraf para-style-override-8"><span class="apple-style-span char-style-override-6">Yine aynı tereddüdü fark etmiş, Jamie’nin kolunu hafifçe kastığını hissetmiştim. Jamie’nin yeğeni Ian hassas bir konuydu ve geçen gün yolladığı mektup sayesinde bu konu herkesin zihninde henüz tazeydi. Brianna’nın sonunda karar verdiği şey bu olmalıydı.</span></p>
				<p class="paragraf para-style-override-8"><span class="apple-style-span char-style-override-6">“O zaman sen ya da kızım değilse,” diye konuya geri döndü Jamie inatla, “o halde kim? Jocasta mı Duncan mı? Yoksa Bremerton halkı mı?”</span></p>
				<p class="paragraf para-style-override-8"><span class="apple-style-span char-style-override-6">“Bu geceki düğünleri engelleyen birinin mi olduğunu düşünüyorsunuz?” Roger, Ian Murray dışında bir konunun açılmasını fırsat bilmişti. “O halde bunun nedeninin Katoliklere karşı duyulan genel hoşnutsuzluk olduğunu düşünmüyorsunuz, öyle mi?”</span></p>
				<p class="paragraf para-style-override-8"><span class="apple-style-span char-style-override-6">“Olabilir ama değil. Olsaydı, neden pederi tutuklamak için şimdiye kadar beklemiş olsunlar? Bir dakika bekle Sassenach, seni alacağım.”</span></p>
				<p class="paragraf para-style-override-8"><span class="apple-style-span char-style-override-6">Jamie elimi bırakıp su birikintisinin etrafından geçti, sonra beni belimden kavrayıp birikintinin diğer tarafına geçirdi. Beni yere bıraktığında ıslak yapraklar çizmelerimin altında kaydılar. Dengemi korumak için Jamie’nin kolundan destek aldım.</span></p>
				<p class="paragraf para-style-override-8"><span class="apple-style-span char-style-override-6">“Hayır,” diye devam etti Jamie konuşmaya, Roger’a döndü. “Lillywhite ve Anstruther Katoliklerden pek hoşlanmıyorlar sanırım ama peder yarın sabah gidecekse neden şimdi yaygara koparttılar? Onu gözaltında tutmazlarsa, şafak sökmeden Tanrı’dan korkan tüm dağlıları yoldan çıkaracağını mı düşündüler?”</span></p>
				<p class="paragraf para-style-override-8"><span class="apple-style-span char-style-override-6">Roger bunu duyunca kahkaha attı.</span></p>
				<p class="paragraf para-style-override-8"><span class="apple-style-span char-style-override-6">“Hayır, sanmam. Pederin bu gece nikâh kıyma ve vaftiz dışında yapacağı başka bir şey var mıydı?”</span></p>
				<p class="paragraf para-style-override-8"><span class="apple-style-span char-style-override-6">“Belki birkaç günah çıkarma,” dedim Jamie’nin kolunu çimdikleyerek. “Bildiğim kadarıyla başka bir şey yok.” Gizli bölgelerimde endişe verici bir hareketlenme hissedince bacaklarımı birbirine yapıştırdım. Kahretsin, Jamie beni kaldırdığında bacaklarımın arasındaki bezi tutan kopçalardan biri gevşemişti. Acaba düşmüş müydü?</span></p>
				<p class="paragraf para-style-override-8"><span class="apple-style-span char-style-override-6">“Pederin, günah çıkarmak isteyen birini duymasını engellemeye çalıştıklarını sanmıyorum? Yani özel birinin?” Roger oldukça kuşkuluydu ama Jamie fikri yakaladı, aklında evirip çevirdi.</span></p>
				<p class="paragraf para-style-override-8"><span class="apple-style-span char-style-override-6">“Benim itiraf ettiğim günahlara itiraz edeceklerini sanmam. Hem bir Katoliğin ölümcül bir günah içinde olup olmadığını umursadıklarını sanmıyorum, zaten onlara göre hepimiz lanetliyiz. Ama birinin umutsuzca günah çıkarmaya ihtiyacı varsa, bunu kazanca çevirmek istemiş olabilirler...”</span></p>
				<p class="paragraf para-style-override-8"><span class="apple-style-span char-style-override-6">“O her kimse pedere ulaşmak için para mı ödemeli?” diye sordum kuşkuyla. “Gerçekten Jamie, onlar İskoç. Eğer pedere para ödenecekse, bir İskoç Katolik katil ya da zinacı yalnızca tövbe edecek ve bunun en iyi şekilde sonuçlanmasını bekleyecektir.”</span></p>
				<p class="paragraf para-style-override-8"><span class="apple-style-span char-style-override-6">Jamie sessizce homurdandı, nefesinin beyaz buğusunun başının etrafına mum ışığı gibi dolandığını gördüm; hava soğuyordu.</span></p>
				<p class="paragraf para-style-override-8"><span class="apple-style-span char-style-override-6">“Sanırım öyle,” dedi kuru kuru. “Eğer Lillywhite günah çıkarma işine girmeyi düşündüyse, bundan kazanç sağlamak için günün geç bir saatine bırakmış. Ama ya sorun birinin günahlarını itiraf etmesini bölmek değil de, buna kulak misafiri olduklarından emin olmaksa?” </span></p>
				<p class="paragraf para-style-override-8"><span class="apple-style-span char-style-override-6">Roger, bunun umut verici bir varsayım olduğunu düşünüp mutlu bir şekilde mırıldandı.</span></p>
				<p class="paragraf para-style-override-8"><span class="apple-style-span char-style-override-6">“Şantaj mı? Evet, o da bir ihtimal,” dedi onaylayarak. Armut dibine düşer; Oxford’da eğitim almış olsun olmasın, Roger’ın İskoç olduğuna dair küçük bir şüphe vardı. Kolunun altında sert bir yaygara koptu, sonrasında Jemmy acı acı bağırmaya başladı. Roger aşağı baktı.</span></p>
				<p class="paragraf para-style-override-8"><span class="apple-style-span char-style-override-6">“Saatini mi düşürdün? Nereye gitti?” Jemmy’yi, çamaşır yumağı gibi omuzlarına alıp aşağı baktı, Jemmy’nin karanlığın içine savurduğu saat zincirini el yordamıyla aramaya koyuldu.</span></p>
				<p class="paragraf para-style-override-8"><span class="apple-style-span char-style-override-6">“Şantaj mı? Bence bu biraz uzak bir ihtimal,” diyerek karşı çıktım, akmaya başlayan burnumu elimle sildim. “Yani, mesela Farquard Campbell’ın korkunç bir suç işlediğini ve bundan emin oldukları takdirde, onu bu suçtan yakalayabileceklerini mi söylüyorsun? Bu çok dolambaçlı bir fikir değil mi? Roger, orada bir iğne bulursan, o benim.”</span></p>
				<p class="paragraf para-style-override-8"><span class="apple-style-span char-style-override-6">“Lillywhite ve Antsruther İngiliz, değil mi?” dedi Jamie, Roger’ı güldüren hassas bir alaycılıkla. “Dolambaçlı olmak ve ikiyüzlülük bu ırkta doğuştan var, değil mi Sassenach?”</span></p>
				<p class="paragraf para-style-override-8"><span class="apple-style-span char-style-override-6">“Saçma sapan laflar,” dedim sabırla. “Tencere dibin kara seninki benden kara. Üstelik onlar senin itirafını duymaya çalışmadılar.”</span></p>
				<p class="paragraf para-style-override-8"><span class="apple-style-span char-style-override-6">“Benim şantaj yapılacak bir şeyim yok,” dedi Jamie, bunu savunmasının tek nedeni, eğlenmekti.</span></p>
				<p class="paragraf para-style-override-8"><span class="apple-style-span char-style-override-6">“Öyle bile olsa…” diye giriştim söze ama kesik kesik çığlık atarak kendini bir o yana, bir bu yana atan Jemmy yüzünden söyleyeceklerim yarım kaldı. Roger homurdanarak parmaklarının arasına bir şey alıp kalktı.</span></p>
				<p class="paragraf para-style-override-8"><span class="apple-style-span char-style-override-6">“İğneni buldum,” dedi. “Ama zincirden iz yok.”</span></p>
				<p class="paragraf para-style-override-8"><span class="apple-style-span char-style-override-6">“Biri sabah bulur,” dedim, gittikçe artan yaygaranın içinde duyulabilmek için yüksek bir sesle. “İstersen çocuğu ben alayım.” Bebeğe doğru uzandım, Roger rahatlayarak yükünü bana verdi. Rahatlamasının nedenini, Jemmy’nin bezinden gelen koku sayesinde anlamıştım.</span></p>
				<p class="paragraf para-style-override-8"><span class="apple-style-span char-style-override-6">“Yine mi?” dedim. Bunu şahsına yönelik bir azar gibi almış olacak ki gözlerini kapatıp ciyaklamaya başladı.</span></p>
				<p class="paragraf para-style-override-8"><span class="apple-style-span char-style-override-6">“Bree nerede?” diye sordum, aynı anda bebeği rahatlatıp sağlıklı bir mesafede tutmaya çalışarak. “Ah!” Sanki karanlığı fırsat bilip daha fazla tepinebilmek için bebek fazladan el ve ayak geliştirmişti.</span></p>
				<p class="paragraf para-style-override-8"><span class="apple-style-span char-style-override-6">“Bir işini halletmeye gitti,” dedi Roger, Jamie’nin kafasını aniden döndürmesine neden olan bir belirsizlikle. Işık yan tarafına vuruyordu, gür kızıl kaşlarını şüpheyle kaldırdığını gördüm. Kuşkulu gözlerle başını kaldırdığında, ateş uzun ve düz burun kemerine yansıdı. Belli ki içine kurt düşmüştü. Ben de buna dahil miydim?</span></p>
				<p class="paragraf para-style-override-8"><span class="apple-style-span char-style-override-6">“Hiçbir fikrim yok,” dedim. “McAllister’ın ateşine, temiz bez almaya gidiyorum. Birazdan kampa gelirim.”</span></p>
				<p class="paragraf para-style-override-8"><span class="apple-style-span char-style-override-6">Cevap beklemeden bebeği yüklenip, en yakın kamp çadırına gitmek için çalılıkların arasına daldım. Georgiana McAllister’ın ikizleri daha yeni doğmuşlardı -dört gün önce doğurtmuştum- ve bana hem temiz bir bez vermekten, hem de kişisel bakımımı yapmam için bir çalı arkası sunmaktan zevk duydu. İşimi bitirdikten sonra ikizleri sevip, Georgiana’yla Teğmen Hayes ve duyurusu, Lillywhite’ın entrikaları ve bölüğü ve Bree ile Roger’ın nasıl oldukları konusunda sohbet ettim. Bu gece dağ gizli bir ittifak yuvası gibi görünüyordu.</span></p>
				<p class="paragraf para-style-override-8"><span class="apple-style-span char-style-override-6">Vaftizi gerçekleştirdiğimiz için mutluydum, bundan bu kadar hoşnut olmam beni şaşırtmıştı ama Brianna’nın düğününün iptal olmasına üzüldüğümü kabul etmeliydim. Bu konuda pek bir şey söylememişti ama onun ve Roger’ın da birlikteliklerinin kutsanmasını nasıl sabırsızlıkla beklediklerini biliyordum. Ateş göz kırpıyordu, sanki sol elimdeki altın yüzük yüzünden beni suçluyordu. Zihnimde ellerimi Frank’e doğru uzattım.</span></p>
				<p class="paragraf para-style-override-8"><span class="italik char-style-override-6">Bu konuda ne yapmamı bekliyorsun?</span><span class="apple-style-span char-style-override-6"> diye sordum sessizce. Bir yandan da Georgiana’nın kılkurtları hakkındaki fikrini onaylamakla meşguldüm.</span></p>
				<p class="paragraf para-style-override-8"><span class="apple-style-span char-style-override-6">“Hanımefendi?” Jemmy’nin altını değiştirmeye gönüllü olan, McAllister’ın büyük kızlarından biri sohbeti bölüp, iki parmağının arasında tuttuğu uzun ve ince bir cisim gösterdi. “Bunu çocuğun bezinde buldum, kocanızın olabilir mi?”</span></p>
				<p class="paragraf para-style-override-8"><span class="apple-style-span char-style-override-6">“Bu da nesi!” Saat zincirinin geri gelmesiyle şoka girmiştim ama bir an kendime gelip, Jemmy’nin zinciri yutmuş olduğu ihtimalini kafamdan uzaklaştırdım. Böyle bir cismin, en hareketli çocuğun sindirim sistemini geçip dışarı atılması saatler sürerdi. Belli ki oyuncağını giysisinin içine düşürmüş ve o da kayıp bezine girmişti.</span></p>
				<p class="paragraf para-style-override-8"><span class="apple-style-span char-style-override-6">“Bana ver onu kızım.” Saat zincirini gören Bay MacAllister hafifçe yüzünü buruşturarak zinciri aldı. Pantolonunun belinden bir mendil çıkarıp cismi dikkatle sildi, gümüş halkalara ve üzerinde bir tür kadran bulunan kösteğe ateşin ışığında baktı.</span></p>
				<p class="paragraf para-style-override-8"><span class="apple-style-span char-style-override-6">Kösteğe öfkeyle baktım, Roger’ı Jemmy’nin ağzına soktuğu şeyler hakkında içten içe azarladım. Tanrıya şükür yutmamıştı.</span></p>
				<p class="paragraf para-style-override-8"><span class="apple-style-span char-style-override-6">“Bu kesinlikle Bay Caldwell’in!” Georgiana emzirdiği bebeklerin başlarının üzerinden bakarak eğildi.</span></p>
				<p class="paragraf para-style-override-8"><span class="apple-style-span char-style-override-6">“Öyle mi?” Kocası cisme gözlerini kısarak baktı, el yordamıyla gömleğinin içinde gözlüğünü aradı.</span></p>
				<p class="paragraf para-style-override-8"><span class="apple-style-span char-style-override-6">“Evet, onun olduğundan eminim! Pazar günü vaaz verirken görmüştüm. Doğum sancılarım başlıyordu,” diye açıkladı bana dönerek, “vaaz bitmeden gelmek zorunda kalmıştım. Gittiğimi görünce vaazını fazla uzattığını zannedip saate bakmak için cebinden çıkarmıştı. Zincirdeki yuvarlak şeyin parıltısı gözümü almıştı.”</span></p>
				<p class="paragraf para-style-override-8"><span class="apple-style-span char-style-override-6">“Ona kadran deniyor, </span><span class="italik char-style-override-6">a nighean</span><span class="apple-style-span char-style-override-6">,” dedi kocası, yarım camlı gözlüklerini burnunun üstüne taktı. Küçük metal işareti parmaklarının arasında döndürdü. “Haklısın, bu Bay Caldwell’in.” Nasırlı parmağını kadranın üzerindeki işarette gezdirdi; ağzında halka olan bir balığın üzerinde bir gürz, açık bir kitap, bir çan ve bir ağaç vardı.</span></p>
				<p class="paragraf para-style-override-8"><span class="apple-style-span char-style-override-6">“Bu Glasgow Üniversitesi’nden, Bay Caldwell’in okulu,” dedi, mavi gözlerini şaşkınlıkla açarak. “Hatiplik öğrenmek için o okula gitmişti ve bunu meslek edindi.”</span></p>
				<p class="paragraf para-style-override-8"><span class="apple-style-span char-style-override-6">Karısına dönüp, “Güzel bir sonu kaçırdın Georgie,” diye ekledi. “Vaazında dünyanın sonundaki gazaptan bahsederken suratı öyle kızardı ki beyin kanaması geçirecek sandım. Sonra ne yapardık biz? Çünkü Murray MacLeod onun yerini alamaz. Murray, Bay Caldwell’in kâfir yolundan gidiyor. Murray Yeni Işık’çı.”</span></p>
				<p class="paragraf para-style-override-8"><span class="apple-style-span char-style-override-6">Eğilip ikizlerden birinin şapkalı başını nazikçe okşadı, ama bebek hiç umursamadan annesinin memesini emmeye devam etti.</span></p>
				<p class="paragraf para-style-override-8"><span class="apple-style-span char-style-override-6">“Hmm. Bay Caldwell’e zarar gelebilirdi, o sırada tek umursadığım buydu,” dedi karısı dürüstçe. Kucağındaki bebekleri çekip kendini rahat ettirmeye çalıştı. “Bana soracak olursanız, bebeği nasıl yakalayacağını ve kanamayı nasıl durduracağını bildiği sürece, bir ebenin Kızılderili ya da İngiliz olmasını -ah, özür dilerim Bayan Fraser- umursamazdım.”</span></p>
				<p class="paragraf para-style-override-8"><span class="apple-style-span char-style-override-6">Saat zincirinin kökenini bulmak adına alçak gönüllü davranarak Georgiana’nın özrünü savuşturdum.</span></p>
				<p class="paragraf para-style-override-8"><span class="apple-style-span char-style-override-6">“Bay Caldwell. Onun vaiz olduğunu mu söylüyorsunuz?” Aklımın derinliklerine bir kuşku saplanıp kalmıştı.</span></p>
				<p class="paragraf para-style-override-8"><span class="apple-style-span char-style-override-6">“Ah, evet, benim dinlediklerimin en iyisi,” dedi Bay McAllister. “Bütün vaizleri dinledim. Günahlar konusunda Bay Urmstone oldukça iyidir ama yaşlandı ve artık sesi zar zor çıkıyor, o yüzden onu duyabilmek için tam önünde durmanız gerek. Bu da biraz tehlikeli, bilirsiniz ya, önde duran insanların günahlarıyla başlanır. Yeni Işık rahibi de pek de iyi değil.”</span></p>
				<p class="paragraf para-style-override-8"><span class="apple-style-span char-style-override-6">Talihsiz vaizi bir uzman gözüyle hor görmüştü.</span></p>
				<p class="paragraf para-style-override-8"><span class="apple-style-span char-style-override-6">“Bay Woodmason iyidir ama biraz serttir -tam bir İngiliz erkeği, değil mi?- ama çok inançlıdır. O da çok yaşlandı. Genç Bay Campbell ise- ”</span></p>
				<p class="paragraf para-style-override-8"><span class="apple-style-span char-style-override-6">“Bu çocuk çok aç efendim,” dedi kız Jemmy’yi göstererek. Gerçekten öyleydi; yüzü kızarmıştı ve ağlıyordu. “Ona biraz yulaf ezmesi vereyim mi?”</span></p>
				<p class="paragraf para-style-override-8"><span class="apple-style-span char-style-override-6">Ateşin üzerindeki demliğe baktım; kaynamıştı, birçok bakteriyi öldürecek kadar iyi pişirilmişti. Temizliğinden emin olduğum, cebimde taşıdığım kaşığı çıkartıp kıza verdim.</span></p>
				<p class="paragraf para-style-override-8"><span class="apple-style-span char-style-override-6">“Çok teşekkürler. Gelelim Bay Caldwell’e, Presbiteryen falan olmasın?”</span></p>
				<p class="paragraf para-style-override-8"><span class="apple-style-span char-style-override-6">Bay McAllister bunu anladığıma şaşırmıştı.</span></p>
				<p class="paragraf para-style-override-8"><span class="apple-style-span char-style-override-6">“Evet, öyle! O halde bunu duymuşsunuz, değil mi Bayan Fraser?”</span></p>
				<p class="paragraf para-style-override-8"><span class="apple-style-span char-style-override-6">“Damadım onunla akraba olabilir,” dedim kinayeli bir şekilde.</span></p>
				<p class="paragraf para-style-override-8"><span class="apple-style-span char-style-override-6">Georgiana güldü.</span></p>
				<p class="paragraf para-style-override-8"><span class="apple-style-span char-style-override-6">“En azından torununuzun onu tanıdığını söylemeliyim.” Kocasının geniş avucundaki zinciri işaret etti. “Bu boydaki çocuklar saksağan gibidirler, gördükleri her parlak şeyi alırlar.” </span></p>
				<p class="paragraf para-style-override-8"><span class="apple-style-span char-style-override-6"> “Evet, öyle,” dedim yavaşça. Gümüş halkalara ve ucunda asılı duran kösteğe baktım. Bu duruma farklı bir karmaşa getirmişti. Eğer Jemmy Bay Caldwell’in cebini karıştırdıysa, bu Jamie’nin doğaçlama vaftizi ayarlamadan önce olmuş olmalıydı.</span></p>
				<p class="paragraf para-style-override-8"><span class="apple-style-span char-style-override-6">Ama Bree ve Roger, Peder Kenneth’in tutuklanmasını ve düğünlerinin olası iptalini çok önceden biliyorlardı; Jamie ve ben, Rosamund, Ronnie ve diğer krizlerle uğraşırken, onların başka planlar yapmak için çok fazla zamanı olurdu. Aynı şekilde Roger gidip Presbiteryen vaiz Bay Caldwell’le konuşabilirdi.</span></p>
				<p class="paragraf para-style-override-8"><span class="apple-style-span char-style-override-6">Roger pederin bu gece herhangi bir nikâh kıyabilmesinin olanaksız olduğunu doğrular doğrulamaz, Brianna belirsiz bir ‘iş’ için ortadan kaybolmuştu. Bu durumda, eğer Peder Kenneth Presbiteryen damadı evlendirmeden önce onunla konuşmak istediyse, sanırım Bay Caldwell’in de müstakbel Katolik gelinle aynı konuşmayı yapmasına izin verilmiş olabilirdi.</span></p>
				<p class="paragraf para-style-override-8"><span class="apple-style-span char-style-override-6">Jemmy yulaf ezmesini, yalnızca yemek yemeye odaklı bir pirana gibi silip süpürmekle meşguldü; henüz gidememiştik. Bunun iyi olduğunu düşündüm; Brianna’nın babasına her ne olursa olsun -papazla, ya da papazsız- bu düğünün gerçekleşeceği haberini vermesini bekleyebilirdik.</span></p>
				<p class="paragraf para-style-override-8"><span class="apple-style-span char-style-override-6">Nemli kenarlarının kuruması için eteğimi iki yana açtım, iki yüzüğümde de ateşin yansımaları vardı. Jamie’nin haberleri öğrendiğinde ne söyleyeceğini düşününce içimden güçlü bir kahkaha yükseldi ama McAllisterlar’a bu neşemin nedenini açıklamak zorunda kalmamak için kendimi tuttum.</span></p>
				<p class="paragraf para-style-override-8"><span class="apple-style-span char-style-override-6">“Alabilir miyim?” Gülmek yerine Bay McAllister’a saat zincirini işaret ettim. “Sanırım Bay Caldwell’e bir ara uğramalıyım.”</span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-25-backlink" id="footnote-225-25">25</a>	<span class="dip-notlar" style="font-size:1em;">(Fr.) Nereye gidiyoruz büyükanne? (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-26-backlink" id="footnote-225-26">26</a>	<span class="dip-notlar" style="font-size:1em;">(Lat.) Seni günahlarından arındırıyorum. (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-27-backlink" id="footnote-225-27">27</a>	<span class="dip-notlar" style="font-size:1em;">(Lat.) Huzur seninle olsun. (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-28-backlink" id="footnote-225-28">28</a>	<span class="dip-notlar" style="font-size:1em;">(Lat.) Ve aynı zamanda sizinle. (ç.n.)</span></p>
					</div>
				</div>
			</div>
		</div>
	</body>
</html>