<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-6.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-6.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-1-6"><span class="bold">6 ESKİ GÜZEL GÜNLER İÇİN</span></p>
				<p class="paragraf"/>
				<p class="paragraf para-style-override-8"><span class="apple-style-span char-style-override-6">Roger açıklığın kenarında bekleyip, Claire’in yanında durup ot toplayan, sıvıları küçük şişelere dolduran ve bandaj koparan Brianna’yı izledi. Soğuğa rağmen kollarını kıvırmıştı. Sert keteni sökerken harcadığı çaba yüzünden çıplak kollarındaki kaslar çilli teninin altında şişip iniyordu.</span></p>
				<p class="paragraf para-style-override-8"><span class="apple-style-span char-style-override-6">Güçlü bilekleri, Dickens’ın </span><span class="italik char-style-override-6">Büyük Umutlar</span><span class="apple-style-span char-style-override-6"> kitabındaki Estella’yı rahatsız edici bir şekilde hatırlatmıştı. Bütün vücudunun güçlü olduğu fark ediliyordu; rüzgâr eteğini kalçalarının sert eğimine doladı, arkasına döndüğünde tıpkı bir kızılağaç kütüğü gibi yumuşak ve yuvarlak olan uzun uyluk kemiği eteğine değdi.</span></p>
				<p class="paragraf para-style-override-8"><span class="apple-style-span char-style-override-6">Bunu tek fark eden Roger değildi. İki doktoru bekleyen insanların yarısı Brianna’yı seyrediyordu; bazıları -çoğu kadındı- kaşlarını hafifçe şaşkınlıkla çatmışlardı, bazıları ise -çoğu erkekti- içgüdüsel bir zevkle bakıyorlardı. Roger aceleyle açıklığa doğru gidip Brianna’nın kocası olduğunu göstermek istedi. </span></p>
				<p class="paragraf para-style-override-8"><span class="apple-style-span char-style-override-6">Aman canım, baksınlar, diye düşündü içindeki dürtüyle boğuşarak. Önemli olan Bree’nin bakıp bakmaması, değil mi?</span></p>
				<p class="paragraf para-style-override-8"><span class="apple-style-span char-style-override-6">Bree başını çevirdiğinde, ağaçlık alandan açıklığa doğru çıkan kocasını gördü. Yüzündeki asık ifade birden kaybolup gitti, yüzü aydınlandı. Roger gülümsedi, sonra kafasını davetkâr bir biçimde sallayıp beklemeden yolun aşağısına doğru seğirtti.</span></p>
				<p class="paragraf para-style-override-8"><span class="apple-style-span char-style-override-6">Onun her şeyi bırakıp onun peşinden geldiğini herkese göstermek isteyecek kadar aşağılık mıydı? Yani... evet, öyleydi. Bu durumdan duyduğu utanç, Bree’nin patikadaki ayak sesini duymasıyla gururlu bir hisse dönüştü; evet, Bree peşinden gelecekti.</span></p>
				<p class="paragraf para-style-override-8"><span class="apple-style-span char-style-override-6">İşini geride bırakmıştı ama elinde bir şey vardı; kâğıda dolanmış ve iple bağlanmış küçük bir paket. Roger elini uzatıp Bree’nin inişine yardım etti. Yolun aşağısında kırmızı-sarı akçaağaç yapraklarının gizli bir sığınak oluşturduğu küçük bir koruya vardı.</span></p>
				<p class="paragraf para-style-override-8"><span class="apple-style-span char-style-override-6">“Seni işinden alıkoyduğum için üzgünüm,” dedi Roger, ama aslında değildi.</span></p>
				<p class="paragraf para-style-override-8"><span class="apple-style-span char-style-override-6">“Sorun değil. Uzaklaşmaktan memnunum. Maalesef kan ve bağırsaklar konusunda pek iyi değilim.” Kederli bir yüz ifadesi takındı. </span></p>
				<p class="paragraf para-style-override-8"><span class="apple-style-span char-style-override-6">“Önemli değil,” diyerek ikna etmeye çalıştı Bree’yi. “Bu zaten bir kadında aradığım bir özellik değil.”</span></p>
				<p class="paragraf para-style-override-8"><span class="apple-style-span char-style-override-6">“Belki de,” dedi Bree, düşüncelere dalmış bir şekilde. “Burada, ağrıdığında dişini çekecek, ağaç keserken parmaklarını doğradığında onları yerine dikebilecek bir kadına ihtiyaç duyarsın.”</span></p>
				<p class="paragraf para-style-override-8"><span class="apple-style-span char-style-override-6">Gökyüzünün griliği ruhuna etki etmiş görünüyordu -ya da belki nedeni yaptığı işti. Claire’in biçim bozukluğu, sakatlığı, yaraları olan hastalarına kısaca göz atmak bile herhangi birinin -Claire hariç- moralini bozmaya yeterdi.</span></p>
				<p class="paragraf para-style-override-8"><span class="apple-style-span char-style-override-6">Roger’ın söyledikleri, Brianna’yı on sekizinci yüzyıl yaşamının en dehşet verici ayrıntılarından onu biraz uzaklaştırabilirdi. Yanağına dokundu, kırmızı gür kaşını buz gibi olmuş başparmağıyla düzeltti. Yüzü soğuktu ama kulağının arkasında, saçlarının altında kalan kısım sıcaktı -tıpkı diğer saklı yerleri gibi.</span></p>
				<p class="paragraf para-style-override-8"><span class="apple-style-span char-style-override-6">“İstediğimi aldım,” dedi Roger. “Peki ya sen? Silahıyla Kızılderililerin kafasını yüzüp masaya yemek getirebilen bir koca istemediğinden emin misin? Benim de kanla pek işim olmaz.”</span></p>
				<p class="paragraf para-style-override-8"><span class="apple-style-span char-style-override-6">Bree’nin gözlerinde yeniden bir kıvılcım belirdi, dalgın bakışları aydınlandı.</span></p>
				<p class="paragraf para-style-override-8"><span class="apple-style-span char-style-override-6">“Hiç öyle zalim bir adam istediğimi sanmıyorum,” dedi. “Annem babama öyle seslenir ama sadece ona kızdığında.”</span></p>
				<p class="paragraf para-style-override-8"><span class="apple-style-span char-style-override-6">Roger güldü.</span></p>
				<p class="paragraf para-style-override-8"><span class="apple-style-span char-style-override-6">“Peki sen bana sinirlendiğinde bana nasıl sesleneceksin?” diye dalga geçti Roger. Bree Roger’a tehditkar bir bakış fırlattı, gözlerindeki kıvılcım daha da büyümüştü.</span></p>
				<p class="paragraf para-style-override-8"><span class="apple-style-span char-style-override-6">“Ah, endişelenme; babam bana Galce kötü sözler öğretmeyecek ama Marsali bana gerçekten kötü anlama gelen Fransızca sözcükler öğretti. </span><span class="italik char-style-override-6">Un Soulard</span><span class="Character-Style-1 char-style-override-7"><a class="footnote-link" href="#footnote-225-15" id="footnote-225-15-backlink">15</a></span><span class="apple-style-span char-style-override-6"> ne demek biliyor musun?” </span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="italik char-style-override-6">“Oui, ma petite chou</span><span class="Character-Style-1 char-style-override-7"><a class="footnote-link" href="#footnote-225-16" id="footnote-225-16-backlink">16</a></span><span class="apple-style-span char-style-override-6"> -gerçi hiç kırmızı burunlu bir lahana görmemiştim.”</span></p>
				<p class="paragraf para-style-override-8"/>
				<p class="paragraf para-style-override-8"><span class="apple-style-span char-style-override-6">Parmağıyla burnuna dokundu, Bree gülerek başını geriye doğru çekti.</span></p>
				<p class="paragraf para-style-override-8"><span class="italik char-style-override-6">“Maudit chien</span><span class="Character-Style-1 char-style-override-7"><a class="footnote-link" href="#footnote-225-17" id="footnote-225-17-backlink">17</a></span><span class="italik char-style-override-6">!”</span><span class="apple-style-span char-style-override-6"> </span></p>
				<p class="paragraf para-style-override-8"/>
				<p class="paragraf para-style-override-8"><span class="apple-style-span char-style-override-6">“Düğünden sonrası için bir şey sakla,” diye tavsiyede bulundu Roger. “Buna ihtiyacın olabilir.” Bree’nin elini tutup kendine doğru çektiğinde, yine elindeki küçük paketi fark etti.</span></p>
				<p class="paragraf para-style-override-8"><span class="apple-style-span char-style-override-6">“Bu ne?”</span></p>
				<p class="paragraf para-style-override-8"><span class="apple-style-span char-style-override-6">“Düğün hediyesi,” dedi Bree. Sanki elinde ölü bir fare varmış gibi tiksintiyle paketi iki parmağıyla tutarak Roger’a uzattı.</span></p>
				<p class="paragraf para-style-override-8"><span class="apple-style-span char-style-override-6">Roger paketi büyük bir dikkatle tuttu ama kâğıdın içinde kötü bir şey hissetmedi. Elinde salladı; hafifti, hatta neredeyse yok sayılırdı. </span></p>
				<p class="paragraf para-style-override-8"><span class="apple-style-span char-style-override-6">“Çamaşır ipeği,” dedi, Roger’ın sorgulayan bakışlarına cevap olarak. “Bayan Buchanan’dan.” Kaşları yeniden çatıldı, yüzündeki o... endişe? Hayır, bu başka bir şeydi, Roger’ın adlandıramadığı bir şey.</span></p>
				<p class="paragraf para-style-override-8"><span class="apple-style-span char-style-override-6">“Çamaşır ipeğinin nesi kötü?”</span></p>
				<p class="paragraf para-style-override-8"><span class="apple-style-span char-style-override-6">“Hiçbir şeyi. Ne işe yarıyorsa yarıyor işte.” Paketi Roger’ın elinden aldı, iç etekliğinin altındaki cebine koydu. Yere bakarak eteğini düzeltirken kalçalarının sıkılığı Roger’ın gözünden kaçmamıştı. “Kefenimiz için olduğunu söyledi.”</span></p>
				<p class="paragraf para-style-override-8"><span class="apple-style-span char-style-override-6">Roger, duyduklarına anlam verememesinin nedeninin, Brianna’nın İskoç aksanına bağladı.</span></p>
				<p class="paragraf para-style-override-8"><span class="apple-style-span char-style-override-6">“Ke-kefen mi?”</span></p>
				<p class="paragraf para-style-override-8"><span class="apple-style-span char-style-override-6">“Evet. Belli ki, düğün sonrası sabah kalkıp kefenimi dikmek benim karılık görevim.” Dişlerini sıkarak konuşuyordu. “Böylece, çocuğumu doğururken öldüğümde kefenim dokunmuş ve nakışlı olacak. Eğer hızlı çalışırsam, senin için de bir kefen dikmeye zamanım kalır, yoksa kefenini yeni karın bitirmek zorunda kalır!”</span></p>
				<p class="paragraf para-style-override-8"><span class="apple-style-span char-style-override-6">Bree’nin çok üzgün olduğu apaçık belli olmasaydı, Roger bu duruma kahkahalarla gülecekti.</span></p>
				<p class="paragraf para-style-override-8"><span class="apple-style-span char-style-override-6">“Bayan Buchanan tam bir geri zekâlı,” dedi, Bree’nin ellerini tutarak. “Bu saçma sapan davranışlarıyla seni üzmesine izin vermemelisin.” Brianna çatık kaşlarının arasından Roger’a baktı.</span></p>
				<p class="paragraf para-style-override-8"><span class="apple-style-span char-style-override-6">“Bayan Buchanan,” dedi Bree, “cahil, aptal ve densiz.”</span></p>
				<p class="paragraf para-style-override-8"><span class="apple-style-span char-style-override-6">“Aynen öyle,” dedi Roger kesin bir dille. Birden içine bir şüphe bıçak gibi saplandı.</span></p>
				<p class="paragraf para-style-override-8"><span class="apple-style-span char-style-override-6">“Farquard Campbell kaç karısını gömdü?” diye sordu Bree. “Gideon Oliver? Andrew MacNeill?”</span></p>
				<p class="paragraf para-style-override-8"><span class="apple-style-span char-style-override-6">Üçü toplam dokuz kez karılarını toprağa vermişlerdi. MacNeill bu akşam dördüncü karısıyla -Weaver’s Gorge’lu on sekiz yaşında bir kız- evleniyordu. İçine yine bir şeyler saplanmıştı. Bu kez daha derine ama umursamadı.</span></p>
				<p class="paragraf para-style-override-8"><span class="apple-style-span char-style-override-6">“Jenny, Campbell’ın sekiz çocuğunu istememiş, iki koca gömmüştü,” dedi. “Bu yüzden Bayan Buchanan’ın beş çocuğu var ve eminim onları istemiyordur. Ben gördüm, hepsi turp kafalı ama sağlıklılar.”</span></p>
				<p class="paragraf para-style-override-8"><span class="apple-style-span char-style-override-6">Ağzını isteksizce ekşitip konuşmasına devam etti.</span></p>
				<p class="paragraf para-style-override-8"><span class="apple-style-span char-style-override-6">“Korkmana gerek yok. Jemmy’yle bir sorun yaşamadın, değil mi?</span></p>
				<p class="paragraf para-style-override-8"><span class="apple-style-span char-style-override-6">“Eğer sana göre yaşanmadıysa, bir sonrakinde de yapabilirsin demek!” diye çıkıştı Bree ama ağzını kenarı hafifçe yukarı doğru kıvrılmıştı. Roger’ın elini tutmaya çalıştı ama Roger devam etti.</span></p>
				<p class="paragraf para-style-override-8"><span class="apple-style-span char-style-override-6">“Yani bir tane daha mı olsun istiyorsun? Bayan Buchanan’a rağmen?” Sesindeki sakinliğe rağmen Bree’yi tutup kendine doğru çekti. Bu sorunun ona ne anlam ifade ettiğini görmemesi için yüzünü saçlarına gömdü.</span></p>
				<p class="paragraf para-style-override-8"><span class="apple-style-span char-style-override-6">Bree buna kanmamıştı. Biraz geri çekildi, su gibi mavi gözleri Roger’ınkileri aradı.</span></p>
				<p class="paragraf para-style-override-8"><span class="apple-style-span char-style-override-6">“Benimle evlenecektin ama yatağa girmeyecek miydin?” diye sordu Bree. “Tek kesin yolu bu. Solucanotu yağı her zaman işe yaramıyor, Marsali’ye baksana!” Bebek Joan’un varlığı, bu doğum kontrol yönteminin etkisizliğinin en güzel kanıtı. Yine de...</span></p>
				<p class="paragraf para-style-override-8"><span class="apple-style-span char-style-override-6">“Başka yöntemler de vardır sanırım,” dedi Roger. “Ama eğer sen benimle olmak istemiyorsan, pekâlâ.”</span></p>
				<p class="paragraf para-style-override-8"><span class="apple-style-span char-style-override-6">Bree güldü, çünkü bunları söylerken bile Roger’ın eli hâlâ kalçalarındaydı. Kahkahası sessizleştiğinde mavi gözleri parladı.</span></p>
				<p class="paragraf para-style-override-8"><span class="apple-style-span char-style-override-6">“Bunu demek istiyorsun, değil mi?”</span></p>
				<p class="paragraf para-style-override-8"><span class="apple-style-span char-style-override-6">“Evet,” dedi Roger, düşüncesi bile göğsüne bir taş gibi oturduğu halde.</span></p>
				<p class="paragraf para-style-override-8"><span class="apple-style-span char-style-override-6">Bree derin bir iç çekti, elini kocasının yüzünde gezdirdi. Sonra ensesine, oradan da boynuna doğru indi. Başparmağını hızla inip kalkan nabzına dokundurduğunda Roger da kanının nasıl hızlı aktığını hissetmişti.</span></p>
				<p class="paragraf para-style-override-8"><span class="apple-style-span char-style-override-6">Söylemek istediği buydu, yine de başını Bree’ye doğru eğdi, dudaklarını dudaklarına değdirdi. Bir nefeste ona sahip olmalıydı, bedenini bedeniyle buluşturmaya öyle acil bir ihtiyaç duyuyordu ki bacağını bacaklarının arasına sokarak araladı. Bree’nin eli, sanki itmek ister gibi Roger’ın göğsündeydi, sonra ellerini sıktı, gömleğini ve etini sıkıca kavradı. Parmaklarını, Roger’ın göğüs kaslarının derinlerine bastırdı. Ağızları açık, ön dişleri acıyla istediklerini almanın coşkusuyla birbirlerinin içine geçmişti.</span></p>
				<p class="paragraf para-style-override-8"><span class="apple-style-span char-style-override-6">“Ben... biz şey değiliz...” Bir an Bree’den uzaklaştı, doğru sözcükleri seçmeye çalışıyordu. Bree elini Roger’ın eteğinin altına soktu, yanan tenine soğuk elleriyle dokunduğunda Roger’ın artık konuşmaya gücü kalmamıştı.</span></p>
				<p class="paragraf para-style-override-8"><span class="apple-style-span char-style-override-6">“Gitmeden önce bir kez daha,” dedi, nefesi Roger’ı sis içinde bırakmıştı. “Eski günlerin hatırına.” Eğilip ıslak sarı yaprakların üzerine çökerken, Roger’ı da aşağıya çekti.</span></p>
				<p class="paragraf para-style-override-8"/>
				<p class="paragraf para-style-override-8"><span class="apple-style-span char-style-override-6">Yine yağmur yağmaya başlamıştı; Bree’nin nemden tel tel olmuş saçları omuzlarına dökülmüştü. Gözleri kapalı, yüzü yağmur yüklü bulutlara çevriliydi. Yağmur damlaları yüzüne düşüyor, gözyaşı gibi süzülüyordu. Ağlasa mı, gülse mi, bilmiyordu.</span></p>
				<p class="paragraf para-style-override-8"><span class="apple-style-span char-style-override-6">Roger, Bree’nin yanında yatıyordu. Vücudunun bir kısmı Bree’ninkinin üzerindeydi. İç içe geçmiş bacaklarını yağmurdan korumak için eteğini örtmüşlerdi. Bree’nin bir eli, Roger’ın başının arkasındaydı. Yağmurdan tiftiklenmiş saçlarıyla oynuyordu.</span></p>
				<p class="paragraf para-style-override-8"><span class="apple-style-span char-style-override-6">Sonra Roger, yaralı bir ayı gibi homurdanarak kalktı. Soğuk hava, çıplak vücudunun ıslak ve sıcak yerlerine işledi.</span></p>
				<p class="paragraf para-style-override-8"><span class="apple-style-span char-style-override-6">“Özür dilerim,” diye mırıldandı Roger. “Tanrım, özür dilerim. Bunu yapmamam gerekirdi.” Bree gözlerini araladı; Roger onun üzerine eğilmiş, buruşmuş eteğini namusunu korurcasına üstüne örtüyordu. Çenesinin altındaki kesik yeniden açılmıştı. Bree, Roger’ın gömleğini yırtmıştı, yeleği ise açıktı ve düğmelerin yarısı kopmuştu. Üstü başı çamur ve kan olmuştu. Dağınık siyah saçlarına kuru yapraklar ve meşe palamutları yapışmıştı.</span></p>
				<p class="paragraf para-style-override-8"><span class="apple-style-span char-style-override-6">“Sorun yok,” dedi Bree. Doğrulup oturdu. Onun da durumu pek iyi sayılmazdı; göğüsleri sütle doluydu, iç gömleğinde ve yeleğinde oluşan kocaman ıslak noktalar üşümesine neden oluyordu. Roger, Bree’nin yere düşen paltosunu alıp kibarca omuzlarına sardı.</span></p>
				<p class="paragraf para-style-override-8"><span class="apple-style-span char-style-override-6">“Özür dilerim,” dedi bir kez daha, yüzüne düşen saçlarını düzeltmek için uzandı; buz kesen eliyle yanağına dokundu.</span></p>
				<p class="paragraf para-style-override-8"><span class="apple-style-span char-style-override-6">“Önemli değil,” dedi Bree, bir yandan da cıva tanecikleri gibi yerlere saçılan eşyalarını toplamaya çalışıyordu. “Daha altı aylık ve hâlâ Jemmy’yi emziriyorum. Yani, bence henüz sorun yok.” Ama bu daha ne kadar sürecekti? Merak etmişti. Korkuyla karışık bir tutku aklını hâlâ meşgul ediyordu.</span></p>
				<p class="paragraf para-style-override-8"><span class="apple-style-span char-style-override-6">Ona dokunması gerekiyordu. Paltosunun bir kenarını kaldırıp çenesinin altındaki kanayan yaraya bastırdı. Cinsellikten uzak durmak mi? Onu hissederken, kokusunu duyarken, son beş dakikanın anısı zihnine kazınmışken, onu yere yatırıp yeniden aynı şeyleri yapmak isterken bu mümkün müydü? Göğüslerine, davetsizce hücum eden süt gibi dolan yumuşaklığına rağmen mi?</span></p>
				<p class="paragraf para-style-override-8"><span class="apple-style-span char-style-override-6">Göğüsleri tatmin olmamış bir tutkuyla acıyordu. Giysisinin altında, göğüslerinden damlayan sütü hissetti. Göğüslerinden birine dokundu, ağır ve şişkindi, güvende oluşunun garantisiydi -en azından bir süreliğine.</span></p>
				<p class="paragraf para-style-override-8"><span class="apple-style-span char-style-override-6">Roger, Bree’nin elini itip kesiğe dokundu.</span></p>
				<p class="paragraf para-style-override-8"><span class="apple-style-span char-style-override-6">“Tamam, oldu,” dedi. “Kanaması durdu.” Yüzünde oldukça tuhaf bir ifade belirmişti. Oysa genelde içe kapanık, hatta sert bir hali vardı. Şimdiyse yüz hatları oldukça huzursuzdu. Zaman zaman inkar edilemez bir memnuniyetle memnuniyetsizlik arasına gidip geliyordu.</span></p>
				<p class="paragraf para-style-override-8"><span class="apple-style-span char-style-override-6">“Sorun ne Roger?”</span></p>
				<p class="paragraf para-style-override-8"><span class="apple-style-span char-style-override-6">Bree’ye bir bakış attıktan sonra gözlerini uzaklara çevirdi, yanakları hafifçe kızarmıştı.</span></p>
				<p class="paragraf para-style-override-8"><span class="apple-style-span char-style-override-6">“Ah,” dedi. “Biz... şu anda evli sayılmayız.”</span></p>
				<p class="paragraf para-style-override-8"><span class="apple-style-span char-style-override-6">“Evet, değiliz. Düğün bu gece. Ha, bu arada...” Roger’a baktı, içinden bir kahkaha yükseldi. “Ah, tanrım,” dedi, gülmesine engel olmaya çalışıyordu. “Sanki ormanda birileri sana sahip olmuş gibi bakıyorsun, MacKenzie.”</span></p>
				<p class="paragraf para-style-override-8"><span class="apple-style-span char-style-override-6">“Çok komik, Bayan Mac,” dedi, Bree’nin çamur içindeki haline bakarak. “Görünüşe göre sen de zorlu bir kavgadan çıkmışsın. Ama benim demek istediğim, bir senedir sözlüyüz ve bu yasal olarak bağlayıcı bir durum, en azından İskoçya’da. Artık bir sene bitti ve biz hâlâ resmi olarak evli değiliz. Yani bu akşama kadar.”</span></p>
				<p class="paragraf para-style-override-8"><span class="apple-style-span char-style-override-6">Bree gözlerini kıstı, eliyle gözlerine gelen yağmur damlalarını sildi, sonra yeniden gülmeye başladı.</span></p>
				<p class="paragraf para-style-override-8"><span class="apple-style-span char-style-override-6">“Tanrım, sence bu önemli mi?”</span></p>
				<p class="paragraf para-style-override-8"><span class="apple-style-span char-style-override-6">Roger biraz isteksiz bir biçimde güldü.</span></p>
				<p class="paragraf para-style-override-8"><span class="apple-style-span char-style-override-6">“Aslında hayır. Ama sonuçta ben bir papazın oğluyum; sorun olmadığını biliyorum fakat içimde bir yerlerde, bir kadın henüz karım olmadan onunla bir şeyler yaşamanın kirli bir durum olduğunu söyleyip duran eski kafalı bir İskoç var.”</span></p>
				<p class="paragraf para-style-override-8"><span class="apple-style-span char-style-override-6">“Hah,” dedi Bree, kollarını göğsüne kadar çektiği dizlerinin üstüne koydu. Sonra uzanıp Roger’ı nazikçe dürttü.</span></p>
				<p class="paragraf para-style-override-8"><span class="apple-style-span char-style-override-6">“Eski kafalı bir İskoçmuş, kıçımın kenarı. Sorun nedir gerçekten?”</span></p>
				<p class="paragraf para-style-override-8"><span class="apple-style-span char-style-override-6">Bree’nin gözlerine bakmadı, başı öne eğilmişti. Siyah kaşlarında ve kirpiklerinde damlalar parıldıyor, elmacık kemikleri gümüş gibi ışıldıyordu. Derin bir nefes alıp, yavaşça verdi.</span></p>
				<p class="paragraf para-style-override-8"><span class="apple-style-span char-style-override-6">“Korkmakta haksızsın diyemem,” dedi sakince. “Bugüne kadar evliliğin bir kadın için ne kadar tehlikeli olduğunu anlamamıştım.” Başını kaldırıp gülümseyerek Bree’ye baktı. Yosun yeşili gözlerindeki endişeli bakışlar henüz kaybolmamıştı.</span></p>
				<p class="paragraf para-style-override-8"><span class="apple-style-span char-style-override-6">“Seni istiyorum Bree, anlatamayacağım kadar çok istiyorum. Az önce yaptığımızın ne kadar harika olduğunu düşünüyorum da, eğer bunu yapmaya devam edersem, belki de... Hayır belki değil, kesinlikle senin hayatını tehlikeye sokmuş olurum. Ama lanet olsun, yapmak istiyorum!”</span></p>
				<p class="paragraf para-style-override-8"><span class="apple-style-span char-style-override-6">Korku, omurgasından aşağı doğru süzülüp karnının derinliklerine süzülen, rahminin etrafına dolanan soğuk bir yılan gibiydi. Roger’ın ne istediğini biliyordu ve paylaştıkları tek şey bu değildi. Onun ne istediğini bildiği halde, neden ve nasıl istediğini vermekte tereddüt edebilirdi?</span></p>
				<p class="paragraf para-style-override-8"><span class="apple-style-span char-style-override-6">“Evet.” Bree onunla uyumlu olarak derin bir nefes alıp, beyaz bir tüy yumuşaklığında verdi. “Artık endişelenmek için çok geç sanırım.” Roger’a bakıp koluna dokundu. “Seni istiyorum, Roger.” Kafasını kendine doğru çekip öptü. Onun güçlü kollarında, vücudunun sıcaklığında bütün korkularından arınıvermişti.</span></p>
				<p class="paragraf para-style-override-8"><span class="apple-style-span char-style-override-6">“Ah, Tanrım, Bree,” diye mırıldandı saçlarının arasından. “Benim yanımda güvende olacağını, seni ve Jemmy’yi herhangi bir tehditten koruyacağımı bilmeni istiyorum. Bu tehdidin ben olacağımı, seni aşkımla öldüreceğimi düşünmek korkunç bir şey ama gerçek bu.”</span></p>
				<p class="paragraf para-style-override-8"><span class="apple-style-span char-style-override-6">Kalbi, Bree’nin kulağının altında atıyordu, güçlü ve sağlamdı. Sırt kemiklerine sıkı sıkıya tutunmuş ellerinin yeniden ısındığını hissetti. Buzları gittikçe eriyor, içinde donup kalan korku iyiden iyiye çözünüyordu.</span></p>
				<p class="paragraf para-style-override-8"><span class="apple-style-span char-style-override-6">“Sorun yok,” dedi sonunda Bree, Roger’ın veremediği huzuru kendisi vermek istiyordu. “Eminim yoluna girecektir. Kalçalarım yeterince geniş, herkes öyle söylüyor. Tıpkı çanak gibi.” Elini kederli bir biçimde kalçasına doğru kaydırdı. Roger da gülümseyerek aynısını yaptı.</span></p>
				<p class="paragraf para-style-override-8"><span class="apple-style-span char-style-override-6">“Geçen gece Ronnie Sinclair’in bana ne söylediğini biliyor musun? Ateşi yakmak için eğilip yerden odun aldığında seni izlemiş. İçini çekip dedi ki, ‘İyi bir erkeği nasıl seçeceğini biliyor musun MacKenzie? Kıçından başla ve yukarı doğru çık!’Vay be!” Bree poposuna vurunca Roger gülerek kendini geri çekti.</span></p>
				<p class="paragraf para-style-override-8"><span class="apple-style-span char-style-override-6">Sonra eğilip Bree’yi nazikçe öptü. Yağmur hâlâ yağıyor, pıtırdayarak kuru yaprakların üzerine düşüyordu. Bree’nin parmakları Roger’ın yarasından sızan kanla yapıp yapış olmuştu.</span></p>
				<p class="paragraf para-style-override-8"><span class="apple-style-span char-style-override-6">“Bebeğin olsun istiyorsun, değil mi?” diye sordu Bree usulca. “Senin olduğunu bildiğin bir bebek.”</span></p>
				<p class="paragraf para-style-override-8"><span class="apple-style-span char-style-override-6">Roger bir süre başı eğik bir şekilde durduktan sonra gözlerini ona çevirdi, yüzündeki cevabı Bree’nin kendi kendine okumasını bekledi; kaygıyla karışık büyük bir arzuydu bu.</span></p>
				<p class="paragraf para-style-override-8"><span class="apple-style-span char-style-override-6">“Demek istediğim- ” diye başladı sözlerine ama Bree elini ağzına koyarak onu susturdu.</span></p>
				<p class="paragraf para-style-override-8"><span class="apple-style-span char-style-override-6">“Biliyorum,” dedi. “Anlıyorum.” Anlıyordu, yani hemen hemen. O da Roger gibi henüz bir çocuktu; ilişki kurmak ve yakın olmak arzusunu biliyordu ancak onunki tatmin olmuştu. Bir değil, iki sevgi dolu babası olmuştu. Annesi onu zamanın ve uzayın sınırlarının ötesinde sevmişti. Ve her şeyden de çok, oğlu, etinden, kanından bir parça, onu evrene demirleyen o küçük ve muhtaç varlık.</span></p>
				<p class="paragraf para-style-override-8"><span class="apple-style-span char-style-override-6">Fakat Roger yetimdi, çok uzun süredir dünyada bir başınaydı. Annesi ve babası, o daha onları tanıyamadan gitmişlerdi, yaşlı amcası ölmüştü. Kimsesi yoktu, onu sevecek kimsesi yoktu, Bree dışında. </span></p>
				<p class="paragraf para-style-override-8"><span class="apple-style-span char-style-override-6">Roger birden boğazını temizledi.</span></p>
				<p class="paragraf para-style-override-8"><span class="apple-style-span char-style-override-6">“Bunu... bunu sana bu gece verecektim aslında. Ama belki...” Ceketinin iç cebine elini uzatıp kumaşa sarılı yumuşak bir paket çıkardı.</span></p>
				<p class="paragraf para-style-override-8"><span class="apple-style-span char-style-override-6">“Bir nevi düğün hediyesi.” Gülümsüyordu ama Bree gözlerindeki kuşkuyu görebiliyordu.</span></p>
				<p class="paragraf para-style-override-8"><span class="apple-style-span char-style-override-6">Kumaş ambalajı açınca kendisine bakan iki siyah düğme gözle karşılaştı. Bez bebeğin üstünde şekilsiz bir yeşil basma gecelik vardı, saçları ise kırmızı iplikten yapılmıştı. Kalbinin göğsünden fırlayacak gibi çarptığını hissetti, boğulacak gibi oldu.</span></p>
				<p class="paragraf para-style-override-8"><span class="apple-style-span char-style-override-6">“Bebeğin hoşuna gider diye düşündüm.”</span></p>
				<p class="paragraf para-style-override-8"><span class="apple-style-span char-style-override-6">Bree ilerledi, göğüsleri, üstlerine yapışan giysinin ıslaklığıyla ürperdi. Korkmuştu ama korkudan daha güçlü şeyler de vardı.</span></p>
				<p class="paragraf para-style-override-8"><span class="apple-style-span char-style-override-6">“Bir daha olacak,” dedi, elini Roger’ın koluna koydu. “Ne zaman bilmiyorum fakat olacak.”</span></p>
				<p class="paragraf para-style-override-8"><span class="apple-style-span char-style-override-6">Roger, Bree’nin yüzüne bakmadan, ellerini avuçlarına alıp sıktı.</span></p>
				<p class="paragraf para-style-override-8"><span class="apple-style-span char-style-override-6">“Teşekkürler, çanak kalçalım,” dedi Roger, yumuşak bir sesle.</span></p>
				<p class="paragraf para-style-override-8"/>
				<p class="paragraf para-style-override-8"><span class="apple-style-span char-style-override-6">Yağmur artmıştı artık bardaktan boşanırcasına yağıyordu. Roger ıslak saçını gözünden çekip tıpkı bir köpek gibi silkelenerek, sıkı dokunmuş yün ceketindeki ve eteğindeki yağmur damlalarından kurtulmaya çalıştı. Gri yün ceketin alt kısımlarına doğru bir çamur lekesi oluşmuştu; silmeye çalışsa da bir işe yaramadı.</span></p>
				<p class="paragraf para-style-override-8"><span class="apple-style-span char-style-override-6">“İsa aşkına, bu şekilde evlenemem,” dedi, bir yandan da ortamı yumuşatmaya çalışıyordu. “Dilenci gibi görünüyorum.”</span></p>
				<p class="paragraf para-style-override-8"><span class="apple-style-span char-style-override-6">“Biliyorsun, henüz çok geç değil,” dedi Bree. Ürkekçe dalga geçip gülümsedi. “Hâlâ sözünden cayabilirsin.”</span></p>
				<p class="paragraf para-style-override-8"><span class="apple-style-span char-style-override-6">“Seni gördüğüm gün, artık her şey için çok geç olmuştu bile,” dedi Roger, sert bir tavırla. “Üstelik,” diye ekledi, tek kaşını kaldırarak, “evlenmekle ilgili kuşkularım olduğunu söylersem, baban yaban domuzu gibi bağırsaklarımı deşer.”</span></p>
				<p class="paragraf para-style-override-8"><span class="apple-style-span char-style-override-6">“Hah,” dedi Bree ama gizlemeye çalıştığı gülümsemesi, yanağında bir gamze olarak belirdi.</span></p>
				<p class="paragraf para-style-override-8"><span class="apple-style-span char-style-override-6">“Lanet olası kadın! Ne kadar da hoşuna gitti!”</span></p>
				<p class="paragraf para-style-override-8"><span class="apple-style-span char-style-override-6">“Evet. Hayır, yani.” Yine gülmeye başlamıştı; Roger’ın istediği de buydu. “Bağırsaklarını deşmesini istemiyorum. Sadece bunu yapabileceğini bilmek güzel. Bir baba koruyucu olmalı.”</span></p>
				<p class="paragraf para-style-override-8"><span class="apple-style-span char-style-override-6">Bree gülümseyip Roger’a hafifçe dokundu. “Tıpkı senin gibi, Bay MacKenzie.”</span></p>
				<p class="paragraf para-style-override-8"><span class="apple-style-span char-style-override-6">Sanki yeleği çekmiş gibi, göğsünün daraldığını hissetti. Sonra Bree’ye söylemesi gerekenleri hatırlayınca ürperdi. Babalar ve onların koruma anlayışları değişirdi ve Bree’nin bunu nasıl değerlendireceğinden emin değildi.</span></p>
				<p class="paragraf para-style-override-8"><span class="apple-style-span char-style-override-6">Bree’yi kolundan tutup, yağmurdan korunmak için baldıran otu kümesinin sığınağına götürdü. Ayaklarının altında otların kokulu ve kurumuş iğneleri, tepelerinde ise genişçe yayılmış dalların korunağı vardı.</span></p>
				<p class="paragraf para-style-override-8"><span class="apple-style-span char-style-override-6">“Gel, biraz benimle otur, Bayan Mac. Pek önemli sayılmasa da düğünden önce seninle konuşmak istediğim ufak bir konu var.” Bree’yi kolundan çekip, yanında duran yosun tutmuş kütüğe oturttu. Hikâyeyi aklında toparlamaya çalışırken boğazını temizledi.</span></p>
				<p class="paragraf para-style-override-8"><span class="apple-style-span char-style-override-6">“Ben Inverness’teyken, seni taşların arasından takip etmeden önce, Papazla biraz zaman geçirdim ve o sırada babanın yazdığı bir mektup buldum. Yani Frank Randall tarafından yazılmış bir mektup. Önemli bir şey değil -şu an değil- ama düşündüm ki... yani evlenmeden önce aramızda hiçbir sır kalmasın istedim. Geçen gece babana bu konuyu açtım. O yüzden sana da söylemeliyim.”</span></p>
				<p class="paragraf para-style-override-8"><span class="apple-style-span char-style-override-6">Bree’nin elleri Roger’ın avuçlarında sıcacık olmuştu fakat parmaklarını sıkmaya başlamış, kaşlarını da çatmıştı.</span></p>
				<p class="paragraf para-style-override-8"><span class="apple-style-span char-style-override-6">“Bir daha,” dedi, Roger konuşmasını bitirince. “Bir daha söyle.”</span></p>
				<p class="paragraf para-style-override-8"><span class="apple-style-span char-style-override-6">Roger mecburen mektubu bir kez daha hatırladığı kadarıyla tekrarladı, harfiyen. Tıpkı geçen gece Jamie Fraser’a söylediği gibi.</span></p>
				<p class="paragraf para-style-override-8"><span class="apple-style-span char-style-override-6">“İskoçya’da, üzerinde babamın adı olan mezar taşı sahte mi?” Yükselen sesinde şaşkınlık vardı. “Babam -Frank- Papaz’a yaptırmıştı ve St. Kilda’daki kilise bahçesine koydurmuştu, ama babam, yani -babam onun altında değil mi?”</span></p>
				<p class="paragraf para-style-override-8"><span class="apple-style-span char-style-override-6">“Değil,” dedi Roger, kelimelerini özenle seçiyordu. “Sanırım bu babana... Diğer babana, Jamie’ye karşı duyulan bir borçtu.”</span></p>
				<p class="paragraf para-style-override-8"><span class="apple-style-span char-style-override-6">Brianna’nın yüzü soğuktan kızarmıştı, burun ve kulak uçlarındaki sevişmenin sıcaklığı kaybolup gitmişti.</span></p>
				<p class="paragraf para-style-override-8"><span class="apple-style-span char-style-override-6">“Annemin ve benim, onu bulabileceğimizi bilemezdi ki!”</span></p>
				<p class="paragraf para-style-override-8"><span class="apple-style-span char-style-override-6">“Onu bulmanızı isteyip istemediğini bilemem,” dedi Roger. “Belki o da bilmiyordu. Ama belki böyle yapması gerektiğini hissetmiştir. Üstelik,” diye ekledi, “Claire, Frank’in öldürülmeden önce seni İngiltere’ye götürmek istediğini sana söylemedi mi? Belki seni oraya götürecek ve onu bulmanı sağlayacaktı, sonra gerisini sana ve Claire’e bırakacaktı.”</span></p>
				<p class="paragraf para-style-override-8"><span class="apple-style-span char-style-override-6">Bree düşüncelere daldı.</span></p>
				<p class="paragraf para-style-override-8"><span class="apple-style-span char-style-override-6">“O halde biliyordu,” dedi yavaşça. “Jamie Fraser’ın Culloden’dan sağ çıktığını biliyordu. Biliyordu... ama söylemedi mi?”</span></p>
				<p class="paragraf para-style-override-8"><span class="apple-style-span char-style-override-6">“Söylemediği için onu suçlayamazsın bence,” dedi Roger nazikçe. “Bu bencilce değildi, biliyorsun.”</span></p>
				<p class="paragraf para-style-override-8"><span class="apple-style-span char-style-override-6">“Değil miydi?” Hâlâ şoktaydı ama henüz öfkelenmemişti. Roger, Bree’nin ne hissedeceğine, ne düşüneceğine karar vermeden önce, her şeyi kafasında evirip çevirdiğinin farkındaydı.</span></p>
				<p class="paragraf para-style-override-8"><span class="apple-style-span char-style-override-6">“Hayır, bir düşünsene,” dedi Roger. Arkasındaki alaçam da, elinin altındaki kütüğün kabuğu da soğuk ve nemliydi. “Anneni sevmişti ve onu yeniden kaybetmeyi göze alamazdı. Buna bencillik diyebilirsin ama Claire önce onun karısıydı; kimse onu, karısından başka bir erkek yüzünden vazgeçmek istemediği için suçlayamaz. Ama hepsi bu da değil.”</span></p>
				<p class="paragraf para-style-override-8"><span class="apple-style-span char-style-override-6">“Ne peki?” Sesi sakindi, mavi gözlerini Roger’a dikmişti.</span></p>
				<p class="paragraf para-style-override-8"><span class="apple-style-span char-style-override-6">“Claire’e söyleseydi ne olurdu? Claire’in bir çocuğu vardı, sen vardın.”</span></p>
				<p class="paragraf para-style-override-8"><span class="apple-style-span char-style-override-6">Bree’nin gözleri bu kez karanlıktı.</span></p>
				<p class="paragraf para-style-override-8"><span class="apple-style-span char-style-override-6">“Bir seçim yapması gerekecekti,” dedi sakince, gözlerini Roger’dan ayırmıyordu. “Ya bizimle kalacaktı ya da onunla gidecekti. Jamie’yle.”</span></p>
				<p class="paragraf para-style-override-8"><span class="apple-style-span char-style-override-6">“Ya seni ardında bırakacaktı,” dedi Roger başıyla onaylayarak, “ya da kalıp hayatına devam edecekti. Jamie’nin hayatta olduğunu, belki ulaşılabilir ama ulaşılamaz olduğunu bilerek. Sözünden cayacaktı, bu kez kasti olarak ve çocuğunu terk edecekti... ya da özlem içinde yaşayacaktı. Bunun ailenin yaşamını güzelleştireceğini hiç sanmam.”</span></p>
				<p class="paragraf para-style-override-8"><span class="apple-style-span char-style-override-6">“Anlıyorum.” İç çekti, nefesindeki buhar soğuk havada bir hayalet gibi kaybolup gitti.</span></p>
				<p class="paragraf para-style-override-8"><span class="apple-style-span char-style-override-6">“Belki de Frank seçimi ona bırakmaktan korkmuştur,” dedi Roger, “ama anneni -ve seni- seçim yapmanın acısından kurtarmış oldu. En azından o sırada.”</span></p>
				<p class="paragraf para-style-override-8"><span class="apple-style-span char-style-override-6">Derin bir nefes alıp verdi, rahatlamıştı.</span></p>
				<p class="paragraf para-style-override-8"><span class="apple-style-span char-style-override-6"> “Eğer anneme söylemiş olsaydı, annemin seçiminin ne olacağını merak ettim,” dedi Bree, karamsar bir biçimde. Roger, Bree’nin ellerini avuçlarına alıp hafifçe sıktı.</span></p>
				<p class="paragraf para-style-override-8"><span class="apple-style-span char-style-override-6">“Kalırdı,” dedi kesin bir dille. “Bir kez seçimini yaptı, değil mi? Jamie, ona ihtiyacın olduğu sürece güvende olman için onu geri yolladı. Sen ısrar bile etsen geri dönmezdi. Bunu gayet iyi biliyorsun, değil mi?”</span></p>
				<p class="paragraf para-style-override-8"><span class="apple-style-span char-style-override-6">Bree bunu inkar edemezdi, yüzünde biraz olsun rahatladığının belirtisi vardı.</span></p>
				<p class="paragraf para-style-override-8"><span class="apple-style-span char-style-override-6">“Galiba haklısın. Ama yine de... onun hayatta olduğunu bilmek ve ona ulaşmaya çalışmamak...”</span></p>
				<p class="paragraf para-style-override-8"><span class="apple-style-span char-style-override-6">Roger, o soruyu sormamak için yanağını ısırdı. </span><span class="italik char-style-override-6">Peki ya senin seçim yapman gerekseydi Brianna? Ya çocuğunu, ya beni seçmek zorunda kalsaydın?</span><span class="apple-style-span char-style-override-6"> Bir adam, sevdiği kadını, varsayımsal bile olsa, nasıl böyle bir seçim yapmak zorunda bırakabilirdi? Hangisinin iyiliği için olursa olsun... böyle bir şey istememeliydi.</span></p>
				<p class="paragraf para-style-override-8"><span class="apple-style-span char-style-override-6">“Ama mezar taşını oraya koymuş. Bunu neden yaptı?” İki kaşının arasındaki çizgi hâlâ derindi ama artık düz değildi; gittikçe büyüyen bir tedirginlikle bükülmüşlerdi.</span></p>
				<p class="paragraf para-style-override-8"><span class="apple-style-span char-style-override-6">Frank Randall’ı tanımıyordu ama onu anlıyordu ve bu, </span><span class="apple-style-span char-style-override-6">umursamazca bir his de değildi. Ona neden mektuptan şimdi, düğünden önce bahsettiğini tam olarak anlayamamıştı ama o andan itibaren kendi istekleri ortaya çıkmaya -ve daha çok rahatsızlık vermeye- başlamıştı.</span></p>
				<p class="paragraf para-style-override-8"><span class="apple-style-span char-style-override-6">“Söylediğim gibi, bence tamamen zorunluluktan. Sadece Jamie’ye ya da annene karşı duyduğu bir zorunluluk değil, sana da borçlu hissediyordu. Eğer...” Tam devam edecekken birden susup Bree’nin elini sıkıca tuttu. “Bak. Jemmy’yi düşün. O senin olduğu kadar, benim de çocuğum ve hep de öyle olacak.” Derin bir nefes aldı. “Ama eğer ben diğer adam olsaydım...”</span></p>
				<p class="paragraf para-style-override-8"><span class="apple-style-span char-style-override-6">“Sen Stephen Bonnet olsaydın...” dedi Bree, dudakları soğuktan bembeyaz kesilmişti.</span></p>
				<p class="paragraf para-style-override-8"><span class="apple-style-span char-style-override-6">“Eğer ben Bonnet olsaydım,” diye onayladı, yüzünde bir iğrenme ifadesiyle, “çocuğun benim olduğunu ve bir başkası tarafından yetiştirildiğini bilseydim çocuğun bir gün gerçeği bilmesini istemez miydim?”</span></p>
				<p class="paragraf para-style-override-8"><span class="apple-style-span char-style-override-6">Bree, Roger’ın avuçlarındaki parmaklarını kıpırdattı, gözlerine karanlık bir ifade yerleşmişti.</span></p>
				<p class="paragraf para-style-override-8"><span class="apple-style-span char-style-override-6">“Ona sakın söyleme! Roger, Tanrı aşkına, ona asla söylemeyeceğine söz ver!”</span></p>
				<p class="paragraf para-style-override-8"><span class="apple-style-span char-style-override-6">Roger şaşkınlıkla baktı. Tırnaklarını acıyla onun avuçlarına geçirmişti ama Roger kurtulmak için kımıldamadı bile.</span></p>
				<p class="paragraf para-style-override-8"><span class="apple-style-span char-style-override-6">“Bonnet mi? Tanrı aşkına, hayır! Eğer o adamı bir daha görecek olursam, konuşarak zaman kaybetmem!”</span></p>
				<p class="paragraf para-style-override-8"><span class="apple-style-span char-style-override-6">“Bonnet değil.” Bree’nin ürpermesinin soğuktan mı, hissettiklerinden mi olduğuna karar veremedi. “Tanrım, o adamdan uzak dur! Hayır, ben Jemmy’yi kastetmiştim.” Zar zor yutkundu, Roger’ın iki elini tuttu. “Bana söz ver Roger. Eğer beni seviyorsan, Jemmy’ye Bonnet’den asla bahsetmeyeceğine söz ver. Bana bir şey olsa bile- ”</span></p>
				<p class="paragraf para-style-override-8"><span class="apple-style-span char-style-override-6">“Sana hiçbir şey olmayacak!”</span></p>
				<p class="paragraf para-style-override-8"><span class="apple-style-span char-style-override-6">Bree, Roger’a baktı, dudaklarında buruk bir gülümseme oluştu.</span></p>
				<p class="paragraf para-style-override-8"><span class="apple-style-span char-style-override-6">“Cinsellikten kaçınmak da bana göre değil. O yüzden bana bir şey olabilir.” Yutkundu. “Ve eğer olursa... söz ver Roger.”</span></p>
				<p class="paragraf para-style-override-8"><span class="apple-style-span char-style-override-6">“Tamam, söz veriyorum,” dedi isteksiz bir biçimde. “Eğer kararlıysan.”</span></p>
				<p class="paragraf para-style-override-8"><span class="apple-style-span char-style-override-6">“Kararlıyım!”</span></p>
				<p class="paragraf para-style-override-8"><span class="apple-style-span char-style-override-6">“O halde Jamie’nin durumunu da bilmemek mi isterdin?”</span></p>
				<p class="paragraf para-style-override-8"><span class="apple-style-span char-style-override-6">Bree dudağını ısırdı, dişleri öyle derine geçti ki yumuşak pembe dudaklarında mosmor bir iz kalmak üzereydi.</span></p>
				<p class="paragraf para-style-override-8"><span class="apple-style-span char-style-override-6">“Jamie Fraser, Stephen Bonnet değil!”</span></p>
				<p class="paragraf para-style-override-8"><span class="apple-style-span char-style-override-6">“Kabul ediyorum,” diye kestirip attı Roger. “Ama ben Jemmy’den bahsetmiyordum. Tek söylemek istediğim, Bonnet’nin yerinde olsaydım, bilmek isterdim ve- ”</span></p>
				<p class="paragraf para-style-override-8"><span class="apple-style-span char-style-override-6">“Biliyor.” Elini Roger’ın avuçlarının arasından aniden çekti, arkasını döndü.</span></p>
				<p class="paragraf para-style-override-8"><span class="apple-style-span char-style-override-6">“Ne?” Roger iki adım atarak Bree’yi omuzlarından yakalayıp yüzünü kendisine doğru çevirdi. Bree hafifçe geri çekilip Roger’ın ellerinden kurtuldu. Roger sakinliğini korumak için derin bir nefes aldı. “Bonnet, Jemmy’yi biliyor mu?”</span></p>
				<p class="paragraf para-style-override-8"><span class="apple-style-span char-style-override-6">“Daha da kötüsü.” Dudakları titriyordu. Durdurmak için dudaklarını birbirlerine kenetledi, sonra gerçeğin dökülüvermesi için ağzını hafifçe açtı. “Jemmy’nin kendisinden olduğunu düşünüyor.”</span></p>
				<p class="paragraf para-style-override-8"><span class="apple-style-span char-style-override-6">Bree öylece durup onunla oturmayacaktı. Roger sıkıca Bree’nin koluna girip bir süre yağan yağmurun ve yuvarlanmış taşların arasında yürüdü. Akıp giden dereden, salınan ağaçlardan geçtiler, ta ki Bree konuşacak gücü toplayıp, River Run’da, gebeliğinin tutsağı olarak geçirdiği yapayalnız günlerden bahsetmeye başlayıncaya dek. Konuşmasına, hem kendisinin, hem de babasının bir arkadaşı olan Lord John Grey’e korkularını ve verdiği mücadeleleri anlattığından söz ederek başladı.</span></p>
				<p class="paragraf para-style-override-8"><span class="apple-style-span char-style-override-6">“Ölmüş olmanızdan korkuyordum. Hepinizin. Annemin, babamın, senin.” Geriye düşen şapkasını düzeltmedi. Kırmızı saçları omuzlarında sıçan kuyruğu gibi titriyor, yağmur damlaları kırmızı gür kaşlarına düşüyordu.</span></p>
				<p class="paragraf para-style-override-8"><span class="apple-style-span char-style-override-6">“Babamın söylediği son şey -hatta söylemedi, yazdı- yazması gerekti, onunla konuşmayacaktım...” Yutkunup eliyle burnunun ucundaki damlayı sildi. “Dedi ki benim... onu affetmenin bir yolunu bulmam lazımmış. B-Bonnet’yi.”</span></p>
				<p class="paragraf para-style-override-8"><span class="apple-style-span char-style-override-6">“Neymiş?” Bree kolunu hafifçe çektiğinde Roger parmaklarını Bree’nin etine nasıl sert bir biçimde geçirdiğini fark etti. Ellerini gevşetip özür dilercesine bir şeyler geveledi. Bree başını hafifçe ona çevirdi.</span></p>
				<p class="paragraf para-style-override-8"><span class="apple-style-span char-style-override-6">“Biliyordu,” deyip sustu. Roger’la yüzleşmek için arkasına döndü, duyguları dilinin ucundaydı. “Ona ne olduğunu biliyorsun, Wentworth’teyken.”</span></p>
				<p class="paragraf para-style-override-8"><span class="apple-style-span char-style-override-6">Roger yüzünde tuhaf bir ifadeyle başını salladı. Jamie Fraser’a ne olduğunu aslında tam olarak bilmiyordu ve bildiğinden daha fazlasını öğrenmek de istemiyordu. Fraser’ın sırtındaki yaralardan haberi vardı ve Claire’in bu yaraların silik birkaç izden başka bir şey olmadığını söylediğini hatırlıyordu.</span></p>
				<p class="paragraf para-style-override-8"><span class="apple-style-span char-style-override-6">“Biliyordu,” diye yineledi Bree. “Ve ne yapılması gerektiğini de biliyordu. Bana dedi ki eğer istersem... yeniden kendimi bir bütün olmak istersem, Stephen Bonnet’yi affetmenin bir yolunu bulmalıymışım. Ben de dediğini yaptım.”</span></p>
				<p class="paragraf para-style-override-8"><span class="apple-style-span char-style-override-6">Roger, Brianna’nın elini avuçlarında tutuyordu. Öyle sıkıyordu ki kemiklerinin en ufak parçasını bile hissedebiliyordu. Bree ona söylememiş, Roger da sormamıştı. Stephen Bonnet ismi hiçbir zaman aralarında konuşulmamıştı. Tabii şimdiye kadar.</span></p>
				<p class="paragraf para-style-override-8"><span class="apple-style-span char-style-override-6">“Yaptın.” Kısık bir sesle konuştu, durup boğazını temizledi. “Onu buldun yani? Onunla konuştun mu?”</span></p>
				<p class="paragraf para-style-override-8"><span class="apple-style-span char-style-override-6">Bree, başını sallayarak yüzündeki ıslak saçlardan kurtuldu. Grey gelip, Bonnet’nin mahkûm edildiğini söylemişti. Wilmington’a götürülüp cezasının infaz edilmesini beklerken, Cross Creek’teki Kraliyet ambarının altındaki kilerde tutulmuş. Bree onu orada görmüş, Bonnet’yi ve kendini affetmek için gerekeni yapmıştı.</span></p>
				<p class="paragraf para-style-override-8"><span class="apple-style-span char-style-override-6">“Kocamandım.” Eliyle ilerlemiş bir hamileliğin şişkinliğini gösterdi. “Bebeğin ondan olduğunu söyledim; ölecekti, belki bu onu biraz rahat hissettirebilirdi, yani ölürken arkasında... bir şey bırakacağını düşünmesi.”</span></p>
				<p class="paragraf para-style-override-8"><span class="apple-style-span char-style-override-6">Roger kıskançlığın kalbini sıkıştırdığını hissetti. Öyle ani saldırmıştı ki bu acının bir an fiziksel olduğunu sandı. Arkasında bir şey bırakacağını, dedi içinden. Ondan kalan bir şey. Peki ya benden ne kalacak? Eğer yarın ölürsem, üstelik ölebilirim de! Burada hayat senin için olduğu kadar benim için de tehlikeli, benden geriye ne kalacak, söylesene ne? </span></p>
				<p class="paragraf para-style-override-8"><span class="apple-style-span char-style-override-6">Bunu ona sormayacaktı, zaten biliyordu. Jemmy’nin onun öz oğlu olmadığını hiçbir zaman kendisine hatırlatmamaya söz vermişti. Eğer aralarındaki evlilik gerçekse Jem de, hangi şartlarda doğmuş olursa olsun, onun çocuğu olurdu. Adeta zehir gibi yakan sözcükler ağzından bir anda dökülüverdi.</span></p>
				<p class="paragraf para-style-override-8"><span class="apple-style-span char-style-override-6">“Yani çocuğun ondan olduğundan emin miydin?”</span></p>
				<p class="paragraf para-style-override-8"><span class="apple-style-span char-style-override-6">Aniden durup Roger’a döndü. Gözleri şaşkınlıktan kocaman açılmıştı.</span></p>
				<p class="paragraf para-style-override-8"><span class="apple-style-span char-style-override-6">“Hayır. Hayır, elbette değil! Eğer bunu bilseydim, sana söylerdim!”</span></p>
				<p class="paragraf para-style-override-8"><span class="apple-style-span char-style-override-6">Göğsünde yanan ateş, biraz da olsa hafifledi.</span></p>
				<p class="paragraf para-style-override-8"><span class="apple-style-span char-style-override-6">“Ah. Ama ona çocuğun kendisinden olduğunu söyledin. Durumun şüpheli olduğundan bahsetmedin, değil mi?”</span></p>
				<p class="paragraf para-style-override-8"><span class="apple-style-span char-style-override-6">“Ölecekti! Onun rahat etmesini istedim, hayat hikâyemi anlatmak değil! Senin varlığın ya da düğün gecemiz onu ilgilendirmez. Lanet olsun, Roger!” Roger’ın bacağına tekme attı.</span></p>
				<p class="paragraf para-style-override-8"><span class="apple-style-span char-style-override-6">Roger sendelediyse de Bree’yi kolundan tutarak kaçmasını engellemeyi başardı.</span></p>
				<p class="paragraf para-style-override-8"><span class="apple-style-span char-style-override-6">“Üzgünüm!” dedi Roger, Bree’nin bir tekme daha atmasına ya da onu ısırmasına fırsat vermeden. “Üzgünüm. Haklısın, bu onu ilgilendirmezdi, bütün bunları sana yeniden hatırlatmak da bana düşmez.”</span></p>
				<p class="paragraf para-style-override-8"><span class="apple-style-span char-style-override-6">Düşmanını küle döndürmeye hazırlanan bir ejderha gibi burnundan derin bir nefes aldı. Gözlerindeki öfke kıvılcımı yavaşça azalsa da yanakları hâlâ yanıyordu. Elini çekip Roger’dan kurtuldu ama kaçmadı.</span></p>
				<p class="paragraf para-style-override-8"><span class="apple-style-span char-style-override-6">“Evet, öyle,” dedi. Roger’a karanlık bir bakış fırlattı. “Aramızda sır olmaması gerektiğini söyledin ve haklıydın. Ama bazen bir sırrını söylediğinde, onun arkasına gizlenmiş bir sır daha vardır, değil mi?”</span></p>
				<p class="paragraf para-style-override-8"><span class="apple-style-span char-style-override-6">“Evet. Ama bu, yani benim demek istediğim...”</span></p>
				<p class="paragraf para-style-override-8"><span class="apple-style-span char-style-override-6">Daha fazla konuşamadan, bir takım sesler lafını kesti. Sisin ardından Galce konuşan dört adam belirdi. Ellerinde sivri sopalar vardı, ayakları çıplak ve dizlerine kadar ıslaklardı. Yeni avlanmış balıklar, yağmurun ışığıyla parıldıyordu.</span></p>
				<p class="paragraf para-style-override-8"><span class="apple-style-span char-style-override-6">“</span><span class="italik char-style-override-6">A Smeòraich!</span><span class="apple-style-span char-style-override-6">” Geniş kenarlı fötr şapkasının altından bakan biri, saçı başı dağılmış Bree’yi ve Roger’ı gördüğünde yüzünde kocaman bir gülümseme oluştu. “Bu sensin, Ardıçkuşu! Kızıl’ın kızı da mı orada? Ne yani, karanlık çökene kadar kendinizi tutamadınız mı?”</span></p>
				<p class="paragraf para-style-override-8"><span class="apple-style-span char-style-override-6">“Çalınmış meyveyi tatmanın, buruşmuş bir rahibin duasını beklemekten daha tatlı olduğu su götürmez bir gerçek.” Başka bir adam bonesini çıkarıp ‘buruşmuş’la neyi kastettiğini gösterdi.</span></p>
				<p class="paragraf para-style-override-8"><span class="apple-style-span char-style-override-6">“Ah, hayır,” dedi üçüncüsü. Paltosuna sarılan Brianna’ya bakarken, bir yandan da burnunun ucundaki damlaları sildi. “Herhalde ona bir düğün şarkısı söylüyordu, değil mi?”</span></p>
				<p class="paragraf para-style-override-8"><span class="apple-style-span char-style-override-6">“Ben de o şarkının sözlerini biliyorum,” dedi arkadaşı, öyle kocaman sırıttı ki azı dişinden kalan boşluk ortaya çıktı. “Ama artık o şarkıyı daha tatlı söylüyorum!”</span></p>
				<p class="paragraf para-style-override-8"><span class="apple-style-span char-style-override-6">Brianna’nın yanakları yeniden yanmaya başlamıştı; Galcesi Roger’ınki kadar akıcı değildi, ama bu çiğ alayların anlamını yine de anlayabiliyordu. Roger, Bree’yi korumak için önüne atıldı. Adamlar zarar vermek niyetinde değillerdi; göz kırpıp sırıttılar ama başka bir şey söylemediler. İlk adam şapkasını çıkarıp bacağına çarparak suyunu sıktıktan sonra işe koyuldu.</span></p>
				<p class="paragraf para-style-override-8"><span class="apple-style-span char-style-override-6">“Sizinle karşılaştığıma sevindim. Geçen gece annem ateşin başında yaptığınız müziği duymuş. Teyzelerime ve kuzenlerime müziğinizin insanı nasıl coşturduğundan bahsetti. Gelip Spring Creek’teki toplantıda şarkı söylemelisiniz. En küçük kuzenimin düğününde ve o un değirmeni olan amcamın tek çocuğu.”</span></p>
				<p class="paragraf para-style-override-8"><span class="apple-style-span char-style-override-6">“Eminim harika bir iş olur!” dedi en gençlerinden biri. İlk konuşan adama o kadar benziyordu ki muhtemelen onun oğluydu.</span></p>
				<p class="paragraf para-style-override-8"><span class="apple-style-span char-style-override-6">“Ah, düğün mü var?” dedi Roger, yavaş ve resmi bir Galceyle. “O halde fazladan ringa balığımız olacak!”</span></p>
				<p class="paragraf para-style-override-8"><span class="apple-style-span char-style-override-6">Roger’ın şakası, iki yaşlı adamı kahkahalara boğsa da oğulları afallamış görünüyordu.</span></p>
				<p class="paragraf para-style-override-8"><span class="apple-style-span char-style-override-6">“Ah, sen demeseydin çocuklar ringa balığının ne olduğunu bilmeyeceklerdi,” dedi boneli adam, başını sallayarak. “İkisi de burada doğdu.”</span></p>
				<p class="paragraf para-style-override-8"><span class="apple-style-span char-style-override-6">“İskoçya’daki eviniz neredeydi bayım?” Adam bu soru karşısında çok şaşırmıştı. Temiz bir Galceyle konuşmaya çalıştı. Bir an Brianna’ya baktıktan sonra yüz ifadesini değiştirerek cevaplamaya koyuldu.</span></p>
				<p class="paragraf para-style-override-8"><span class="apple-style-span char-style-override-6">“Skye’da,” dedi yumuşak bir ses tonuyla. “Skeabost’ta, Cuillins’in eteklerine yakın. Ben Angus MacLeod, Skye benim atalarımın toprağı. Ama oğullarım burada doğdular.”</span></p>
				<p class="paragraf para-style-override-8"><span class="apple-style-span char-style-override-6">Sakin bir şekilde konuşuyordu ama ses tonunda genç adamların eğlencelerini, sanki üstlerine ıslak battaniye atılmış gibi bozan bir hal vardı. fötr şapkalı adam ilgiyle Brianna’ya baktı.</span></p>
				<p class="paragraf para-style-override-8"><span class="apple-style-span char-style-override-6">“Sen İskoçya’nın neresinde doğdun, </span><span class="italik char-style-override-6">a nighean</span><span class="Character-Style-1 char-style-override-7"><a class="footnote-link" href="#footnote-225-18" id="footnote-225-18-backlink">18</a></span><span class="apple-style-span char-style-override-6">?”</span></p>
				<p class="dip-not"/>
				<p class="paragraf para-style-override-8"/>
				<p class="paragraf para-style-override-8"><span class="apple-style-span char-style-override-6">Bree, omuzlarındaki paltoyu yukarı çekerek sessizce kafasını salladı.</span></p>
				<p class="paragraf para-style-override-8"><span class="apple-style-span char-style-override-6">“Ben de,” dedi Roger, kuşkulu bakışlara cevaben. “Kyle of Lochalsh’ta doğdum.”</span></p>
				<p class="paragraf para-style-override-8"><span class="apple-style-span char-style-override-6">“Ah,” dedi MacLeod, memnuniyet bütün yüz hatlarına yayılmıştı. “Demek bütün İskoç ve adaların şarkılarını bilmenin nedeni bu?”</span></p>
				<p class="paragraf para-style-override-8"><span class="apple-style-span char-style-override-6">“Hepsini bilmiyorum,” dedi Roger gülümseyerek. “Ama bir çoğunu biliyorum ve dahasını da öğreneceğim.”</span></p>
				<p class="paragraf para-style-override-8"><span class="apple-style-span char-style-override-6">“Öğren,” dedi MacLeod, yavaşça başını sallayarak. “Öğren, Şarkıcı ve oğullarına da öğret.” Bakışlarını Brianna’ya çevirdi, dudaklarında belli belirsiz bir gülümseme oluştu. “Onlar da oğullarıma söylesinler. Böylelikle geldikleri yeri, hiç görmeseler de, tanırlar.”</span></p>
				<p class="paragraf para-style-override-8"><span class="apple-style-span char-style-override-6">En genç adamlardan biri öne atıldı, mahcup bir şekilde bir olta balığı Brianna’ya uzattı.</span></p>
				<p class="paragraf para-style-override-8"><span class="apple-style-span char-style-override-6">“Sizin için,” dedi. “Düğününüz için bir hediye.”</span></p>
				<p class="paragraf para-style-override-8"><span class="apple-style-span char-style-override-6">Roger, Bree’nin ağzının hafifçe kıvrıldığını gördü. Neşeyle mi yoksa histeriyle mi, bilmiyordu. Bree elini uzatıp büyük bir asaletle balıkları aldı. Paltosunun kenarını tek eliyle tutup nazik bir şekilde selam verdi.</span></p>
				<p class="paragraf para-style-override-8"><span class="apple-style-span char-style-override-6">“</span><span class="italik char-style-override-6">Chaneil facal agam dhuibh ach taing,</span><span class="apple-style-span char-style-override-6">” dedi, yavaş ve tuhaf şivesiyle. Teşekkürden başka söyleyecek sözüm yok.</span></p>
				<p class="paragraf para-style-override-8"><span class="apple-style-span char-style-override-6">Genç adam kızardı, yaşlı adam ise durumdan oldukça memnun görünüyordu.</span></p>
				<p class="paragraf para-style-override-8"><span class="apple-style-span char-style-override-6">“Güzel, </span><span class="italik char-style-override-6">a nighean</span><span class="apple-style-span char-style-override-6">,” dedi MacLeod. “Kocan sana öğretsin, sonra da oğullarına Galce öğretir. Umarım bir sürü oğlun olur!” Şapkasını çıkarıp başıyla selam verdi, dengesini koruyabilmek için çıplak ayak parmaklarını çamura batırdı.</span></p>
				<p class="paragraf para-style-override-8"><span class="apple-style-span char-style-override-6">“Bir sürü oğul, güçlü ve sağlıklı!” diyerek araya girdi diğeri. İki çocuk gülümseyip başlarını sallayarak, utangaç bir şekilde bir şeyler mırıldandılar. “Umarım bir sürü oğlunuz olur hanımefendi!”</span></p>
				<p class="paragraf para-style-override-8"><span class="apple-style-span char-style-override-6">Adamlar uzaklaşırken, arkalarından sessizce baktılar. Brianna kollarını önünde birleştirip, üzerinde durdukları çamura ve çimene baktı. Roger’ın göğsünde hâlâ yanma hissi vardı ama şimdi daha farklıydı. Ona dokunmak, yine özür dilemek istiyordu fakat bu her şeyi daha kötü bir hale getirmekten başka bir işe yaramazdı.</span></p>
				<p class="paragraf para-style-override-8"><span class="apple-style-span char-style-override-6">Sonunda ilk hareket eden Bree oldu. Roger’a yaklaşıp başını göğsüne koydu, ıslak saçlarının soğukluğu onun boğazındaki yaraya dokundu. Göğüsleri büyük ve kaya gibi sertti. Roger’ın göğsüne değiyor, onu itiyordu.</span></p>
				<p class="paragraf para-style-override-8"><span class="apple-style-span char-style-override-6">“Jemmy’ye ihtiyacım var,” dedi Bree sakince. “Bebeğime ihtiyacım var.”</span></p>
				<p class="paragraf para-style-override-8"><span class="apple-style-span char-style-override-6">Sözcükler Roger’ın boğazında, özürle öfke arasında sıkışıp kaldı. Jemmy’nin kendisine değil, Bonnet’ye ait olduğunu düşünmenin onu nasıl yaralayacağını daha önceden hiç fark etmemişti.</span></p>
				<p class="paragraf para-style-override-8"><span class="apple-style-span char-style-override-6">“Benim de ona ihtiyacım var,” dedi sonunda. Çayırlık alanda yol almak için elini tutmadan önce alnına küçük bir öpücük kondurdu. Dağlar sislerin arasında kaybolmuş, görünmez olmuşlardı. Bağırışlar, fısıltılar, sohbetin ve müziğin sesi aşağılara kadar, Olimpos’un yankıları gibi iniyordu.</span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-15-backlink" id="footnote-225-15">15</a>	<span class="dip-notlar" style="font-size:1em;">(Fr.) Sarhoş. (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-16-backlink" id="footnote-225-16">16</a>	<span class="dip-notlar" style="font-size:1em;">(Fr.) Evet, benim küçük lahanam.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-17-backlink" id="footnote-225-17">17</a>	<span class="dip-notlar" style="font-size:1em;">(Fr.) Lanet köpek! (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-18-backlink" id="footnote-225-18">18</a>	<span class="dip-notlar" style="font-size:1em;">(Gal.) Kız. (ç.n.)</span></p>
					</div>
				</div>
			</div>
		</div>
	</body>
</html>