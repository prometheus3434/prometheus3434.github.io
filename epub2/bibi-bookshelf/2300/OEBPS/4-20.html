<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-20.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-20.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-2-3"><span class="bold">20 ATIŞ TALİMİ</span></p>
				<p class="paragraf"/>
				<p class="paragraf para-style-override-8"><span class="char-style-override-6">Brianna başını hafifçe çevirerek arkaya baktı. Suçlu hissediyordu. Aşağıdaki ev ceviz ağacı yapraklarının sarı denizinde kaybolmuştu ama kızının ağlaması hâlâ kulaklarında çınlıyordu.</span></p>
				<p class="paragraf para-style-override-8"><span class="char-style-override-6">Roger, Brianna’nın yamaca doğru baktığını görüp hafifçe kaşlarını çattı. Yine de yumuşak bir ses tonuyla konuştu.</span></p>
				<p class="paragraf para-style-override-8"><span class="char-style-override-6">“İyi olacak. Annenin ve Lizzie’nin ona iyi baktıklarını biliyorsun.”</span></p>
				<p class="paragraf para-style-override-8"><span class="char-style-override-6">“Lizzie onu çok şımartacaktır,” dedi kocasına katılarak. Ancak içi sızlamıştı. Bütün gün Lizzie’nin onu kollarında bir aşağı bir yukarı taşıdığını, pirinç lapasıyla beslediğini görebiliyordu... Annesinin gidişinin mutsuzluğunu üzerinden attıktan sonra, bu ilgiden hoşlanacaktı. Jemmy’nin küçük pembe ayak parmaklarını düşününce birden tuhaf bir sahiplenme hissetti; Lizzie’nin onunla On Küçük Domuzcuk oyununu oynaması fikrinden nefret etmişti.</span></p>
				<p class="paragraf para-style-override-8"><span class="char-style-override-6">Onu bırakıp gitmekten nefret etmişti. Ellerini sıkı sıkı gömleğine geçiren Jemmy’nin parmaklarını açıp onu annesine uzatırken, Jemmy’nin panikle avaz avaz ağlaması zihninde sürekli yankılanıyor, hayal gücüyle daha da büyüyor, öfkeli gözyaşlarının izi gözlerinin önünden gitmiyordu. </span></p>
				<p class="paragraf para-style-override-8"><span class="char-style-override-6">Diğer taraftan, kaçıp gitmeye acilen ihtiyacı vardı. Jem’in yapış yapış ellerini teninden koparıp sabahın köründe dağ geçitlerinden güneye doğru giden bir kaz kadar özgür bir şekilde hızla uzaklaşmayı bekleyememişti.</span></p>
				<p class="paragraf para-style-override-8"><span class="char-style-override-6">Gönülsüz bir şekilde, Jemmy’yi terk etmeye içten içe bu kadar istekli olmasaydı, daha az vicdan azabı çekeceğini düşündü.</span></p>
				<p class="paragraf para-style-override-8"><span class="char-style-override-6">“Eminim iyi olacak,” diyerek kendini rahatlatmaya çalıştı. “Sadece... daha önceden onu hiç bu kadar uzun süreliğine bırakmamıştım.”</span></p>
				<p class="paragraf para-style-override-8"><span class="char-style-override-6">“Hmm.” Roger öyle bir ses çıkarmıştı ki bu ses, Bree’ye hak verdiği şeklinde yorumlanabilirdi. Fakat aslında daha önceden de bebeği uzun süre bıraktığını düşünüyordu.</span></p>
				<p class="paragraf para-style-override-8"><span class="char-style-override-6">Son bir öfke kriziyle Bree’nin yüzü kızardı ama dilini ısırdı. Roger hiçbir şey söylememişti, söylememeye gayret etmişti. Bree de gayret edebilirdi ve ne düşündüğünü tahmin ettiğin biriyle bu yüzden tartışmanın hiç adil olmayabileceğini düşündü.</span></p>
				<p class="paragraf para-style-override-8"><span class="char-style-override-6">Aklındaki düşünceleri uzaklaştırıp gülümsedi.</span></p>
				<p class="paragraf para-style-override-8"><span class="char-style-override-6">“Güzel bir gün, değil mi?”</span></p>
				<p class="paragraf para-style-override-8"><span class="char-style-override-6">Roger’ın yüzündeki yorgun ifade kayboldu, o da gülümsedi. Gözleri, yol boyunca geçtikleri ağaçların diplerindeki kalın yosun tabakası kadar yeşil ve derindi.</span></p>
				<p class="paragraf para-style-override-8"><span class="char-style-override-6">“Harika bir gün,” dedi Roger. “Evden uzak olmak çok güzel, değil mi?”</span></p>
				<p class="paragraf para-style-override-8"><span class="char-style-override-6">Roger’a bir bakış fırlattı ama bu sözlerinde herhangi bir kötü niyet yoktu.</span></p>
				<p class="paragraf para-style-override-8"><span class="char-style-override-6">Bree cevap vermedi, yüzünü etraflarında akıp giden rüzgâra çevirerek başını sallamakla yetindi. Paslı titrek kavak yaprakları, dallara ve çoraplarının hafif yününe değerek yere düştü.</span></p>
				<p class="paragraf para-style-override-8"><span class="char-style-override-6">“Bir dakika bekle.”</span></p>
				<p class="paragraf para-style-override-8"><span class="char-style-override-6">Bree hiç düşünmeden durup deri çizmelerini ve çoraplarını çıkarıp gelişigüzel bir şekilde omzundaki çantaya attı. Heyecanla gözlerini kapayıp sessizce bekledi, uzun çıplak ayaklarını ıslak yosunların üzerinde kıpırdattı.</span></p>
				<p class="paragraf para-style-override-8"><span class="char-style-override-6">“Ah, Roger, şunu denesene! Harika!”</span></p>
				<p class="paragraf para-style-override-8"><span class="char-style-override-6">Roger gözleri şaşkınlıktan fal taşı gibi açıldı, mecburen silahını bıraktı -silahı evden çıkarlarken almıştı, Bree kendi taşımak istese de Roger’ın taşımasına ses etmemişti- çizmelerini ve çorabını çıkardı, dikkatle uzun kemikli ayağını yosunun içine soktu. Gözleri kapandı, ağzı sessiz bir ‘oh’ nidasına dönüştü.</span></p>
				<p class="paragraf para-style-override-8"><span class="char-style-override-6">Bree birden eğilip onu öpünce, Roger’ın gözleri şaşkınlıkla açıldı. Refleksleri çok güçlüydü. Elini beline dolayıp Bree’yi dolu dolu öptü. Sonbaharın son günlerine rağmen hava alışılmadık bir şekilde sıcaktı. Roger’ın üzerinde ceket yerine yalnızca bir av gömleği vardı. Gömleğinin yün kumaşı altında şaşırtıcı bir şekilde ürpermişti; Bree avucunun içinde Roger’ın göğüs ucunu hissedebiliyordu.</span></p>
				<p class="paragraf para-style-override-8"><span class="char-style-override-6">Az sonra neler olacağını Tanrı bilirdi ama rüzgâr birden yön değiştirdi. Yer yer sarı görünen aşağıdaki deniz, silik bir ağlama sesini yukarıya kadar getirmişti. Bu ya bir bebek ağlamasıydı ya da yalnızca uzaktaki bir kargaydı. Bree’nin kafası tıpkı kuzeyi gösteren bir pusula iğnesi gibi sesin geldiği yöne döndü.</span></p>
				<p class="paragraf para-style-override-8"><span class="char-style-override-6">Birden büyü bozulmuştu, Roger geriye doğru çekildi.</span></p>
				<p class="paragraf para-style-override-8"><span class="char-style-override-6">“Geri mi dönmek istiyorsun?” diye sordu, pes ederek.</span></p>
				<p class="paragraf para-style-override-8"><span class="char-style-override-6">Bree dudaklarını sıkıp başını olumsuz anlamda salladı.</span></p>
				<p class="paragraf para-style-override-8"><span class="char-style-override-6">“Hayır. Evden biraz uzaklaşalım hatta. Gürültüyle diğerlerini rahatsız etmek istemeyiz. Yani, silah gürültüsüyle demek istedim.”</span></p>
				<p class="paragraf para-style-override-8"><span class="char-style-override-6">Roger sırıtmaya başladı, Bree kanın yüzüne hücum ettiğini hissetmişti. Hayır, bu gizli yolculuk için birden fazla gerekçesi olduğunun farkına varmamış gibi davranamazdı.</span></p>
				<p class="paragraf para-style-override-8"><span class="char-style-override-6">“Hayır, o da değil,” dedi Roger. Ayakkabılarını ve çoraplarını aldı. “Hadi gidelim.”</span></p>
				<p class="paragraf para-style-override-8"><span class="char-style-override-6">Ayakkabılarını ve çoraplarını giymek için eğildiğinde, fırsat bu fırsat diyerek silahı da aldı. Her ne kadar Roger daha önceden hiç silah kullanmadığını kabul etse de Bree onun tabancayı kullanabileceğine inanıyordu. Yalnızca tabancanın hissettirdiklerini seviyor, omzundaki ağırlığı ona kendini güvende hissettiriyordu. Bu en az bir buçuk metre uzunluğunda, beş kilo ağırlığındaydı ama cilalı ceviz kabzası eline tam oturuyordu ve omzuna asılı çelik gövdesi ise gökyüzüne bakıyordu.</span></p>
				<p class="paragraf para-style-override-8"><span class="char-style-override-6">“Çıplak ayak mı gideceksin?” Roger meraklı gözlerle Bree’nin ayaklarına baktı, sonra gözlerini dağın yamacına çevirdi. Yamaçta böğürtlen çalılarının ve yere düşen yaprakların arasından uzanan bir patika vardı.</span></p>
				<p class="paragraf para-style-override-8"><span class="char-style-override-6">“Sadece bir süreliğine,” dedi Bree. “Küçükken çıplak ayak yürümeye çok alışmıştım. Babam -Frank- her yaz bizi dağlara, White Dağları’na ya da Adirondacks’a götürürdü. Bir hafta sonra tabanlarım çelik gibi olurdu; sıcak kömürlerin üzerinde yürüsem hiçbir şey hissetmezdim.</span></p>
				<p class="paragraf para-style-override-8"><span class="char-style-override-6">“Evet, ben de öyle,” dedi gülümseyerek. Ayakkabılarını giymedi. “Kabul,” dedi, çalılıklara ve yarısı toprağa gömülü granitlerin arasındaki yolu işaret etti. “Taşlara rağmen, Ness kıyısında yürümek ya da Firth’te gezinmek bundan çok daha kolaydı.</span></p>
				<p class="paragraf para-style-override-8"><span class="char-style-override-6">“Bu arada,” dedi kaşlarını çatıp Roger’ın ayaklarına bakarak. “Kısa bir zaman önce tetanos aşısı olmuş muydun? Sivri bir şeye basma ihtimaline karşı?”</span></p>
				<p class="paragraf para-style-override-8"><span class="char-style-override-6">Roger çoktan Bree’nin önüne geçmiş, basacağı yeri dikkatle seçiyordu.</span></p>
				<p class="paragraf para-style-override-8"><span class="char-style-override-6">“Taşlara gelmeden önce birinin olabileceği tüm aşıları oldum,” dedi hafifçe başını arkaya çevirerek. “Tifo, kolera, kızıl ve birçoğu. Eminim tetanos da olmuşumdur.”</span></p>
				<p class="paragraf para-style-override-8"><span class="char-style-override-6">“Kızıl mı? Ben de sanırım hepsi için aşı oldum ama bu son dediğini olmadım.” Ayak parmaklarını dökülen yaprakların soğuk örtüsüne sokup Roger’a yetişmek için hızlı adımlarla yürüdü.</span></p>
				<p class="paragraf para-style-override-8"><span class="char-style-override-6">“Burada ihtiyacın yok.” Patika, sarı kavun ağacı meyvesiyle giyinmiş sarp bir yığının etrafına dolanıyor, yeşil-siyah baldıran otu kümesinin altında kaybolup gidiyordu. Roger, Bree’nin rahat geçebilmesi için yol üstündeki ağır dalları tuttu, Bree dalların altından kafasını eğerek karanlığın içine daldı. Silahını çaprazlama tutuyordu.</span></p>
				<p class="paragraf para-style-override-8"><span class="char-style-override-6">“Nereye gitmem gerektiğinden emin değildim.” Roger’ın sesi Bree’nin arkasından geliyordu. Sakin ve ağaçların altındaki karartılarla gölgelenmişti. “Eğer kıyı kasabalarına, ya da Batı Hint Adaları’na gitseydim... oralarda köle gemileriyle getirilmiş birçok Afrika hastalığı var. Her ne kadar hazırlıklı bile olsam.”</span></p>
				<p class="paragraf para-style-override-8"><span class="char-style-override-6">Zorlu zemini cevap vermemek için fırsat bilen Bree, onu takip edip bulmak için Roger’ın ne kadar çok mesafeyi göze almış olması karşısında dehşete düşmüştü ama aynı zamanda utanarak bundan hoşlanmıştı.</span></p>
				<p class="paragraf para-style-override-8"><span class="char-style-override-6">Zemin yere düşen kahverengi beneklerle kaplanmış ve öyle ıslaktı ki üzerinde yürüdükçe kesinlikle çıt çıkmıyordu. Tabanlarının altındaki süngerimsi, soğuk ve hoş his, ona yere düşen iğne kütlesinin en az otuz santim kalınlığında olduğunu düşündürttü. </span></p>
				<p class="paragraf para-style-override-8"><span class="char-style-override-6">“Ah!” Bu sırada şansı yaver gitmeyen Roger, çürümüş bir hurmaya basıp kaydı. Son anda tuttuğu çobanpüskülü düşmesini engellese de dikenli yaprakları eline battı.</span></p>
				<p class="paragraf para-style-override-8"><span class="char-style-override-6">“Siktir!” dedi, yaralı başparmağını emerek. “Tam tetanosluk, değil mi?”</span></p>
				<p class="paragraf para-style-override-8"><span class="char-style-override-6">Bree gülerek Roger’ı onayladı ama yine de kendini endişelenmekten alamadı. Jemmy yürümeye başlayıp dağlarda çıplak ayak dolaşmaya başladığında ne olacaktı? Küçük MacLeodlar ve Chisholmlarla -Germain’den bahsetmeye bile gerek yok- birçok şeye şahit olmuş ve erkek çocuklarının en az haftada bir kez bir yerlerinin delindiğini, sıyrıldığını, yırtıldığını ve kırıldığını görmüştü. O ve Roger difteri ve tifo gibi hastalıklara karşı korunuyordu ama Jemmy’nin böyle bir şansı olmayacaktı.</span></p>
				<p class="paragraf para-style-override-8"><span class="char-style-override-6">Bir gece öncesini hatırlayıp yutkundu. Babasının katil ruhlu atı onun kolunu ısırmıştı. Claire, Jamie’nin gömleğini çıkartmış, ateşin önüne oturtmuş, yarayı temizleyip bandajlamıştı. Jemmy beşiğinden merakla başını çıkartıp bakmış, büyükbabası gülümseyip onu beşiğinden alarak dizlerine oturtmuştu.</span></p>
				<p class="paragraf para-style-override-8"><span class="char-style-override-6">“Dörtnala giden at, dörtnala giden at,” diye şarkı söylemiş, Jemmy’yi bir aşağı bir yukarı sallamıştı. “Benim atım çok kötü bir at! Dörtnala giden at, dörtnala giden at. Onu cehenneme gönderelim de etsin rahat!”</span></p>
				<p class="paragraf para-style-override-8"><span class="char-style-override-6">Aklını kurcalayan, iki kızıl kafalının karşılıklı birbirlerine gülümsedikleri sıcacık sahne değildi; oğlunun saydam, kusursuz, dokunulmamış teninde parlayan ateşin ışığı ve babasının sırtındaki kabuk tutmuş parlayan gümüş ile kolundaki kurdeşenin kırmızı-siyah lekeleriydi. Bu erkekler için tehlikeli bir zamandı.</span></p>
				<p class="paragraf para-style-override-8"><span class="char-style-override-6">Jem’in zarar görmemesini sağlayamamıştı; bunu biliyordu. Ama onun -veya Roger’ın- yaralandığını ya da hastalandığını düşününce, midesi düğümleniyor, yüzünden soğuk terler boşanıyordu.</span></p>
				<p class="paragraf para-style-override-8"><span class="char-style-override-6">“Başparmağın iyi mi?” Arkasını dönüp, parmağını çoktan unutmuş olan Roger’a baktı.</span></p>
				<p class="paragraf para-style-override-8"><span class="char-style-override-6">“Ne?” Şaşırmış görünüyordu. “Ah, evet.”</span></p>
				<p class="paragraf para-style-override-8"><span class="char-style-override-6">Buna rağmen Bree, elini tutup yaralı parmağını öptü.</span></p>
				<p class="paragraf para-style-override-8"><span class="char-style-override-6">“Dikkatli ol,” dedi.</span></p>
				<p class="paragraf para-style-override-8"><span class="char-style-override-6">Roger gülünce Bree arkasına dönüp baktı.</span></p>
				<p class="paragraf para-style-override-8"><span class="char-style-override-6">“Tamam, olacağım,” dedi Roger, ciddileşerek. Bree’nin taşıdığı silahı işaret etti. “Endişelenme, belki hiç ateş etmedim ama silahlar hakkında biraz bilgim var. Parmaklarımı havaya uçurmam. Biraz ateş edelim mi?”</span></p>
				<p class="paragraf para-style-override-8"><span class="char-style-override-6">Gür otlarla ve ormangülüyle dolu fundalık bir alana geldiler. Uzakta titrek kavak ağaçlarının dallarındaki sarı ve kırmızı yapraklar, gökyüzünün derin maviliğine karşı çok canlı görünüyordu. Görünmeyen bir yerlerde bir akarsu tepeden aşağı iniyor, başlarının üzerinde kırmızı kuyruklu bir atmaca dönüp dolaşıyordu. Güneş şimdi tam tepedeydi, omuzlarını ısıtıyordu. Yanlarında otlarla örtülü güzel bir tepe vardı.</span></p>
				<p class="paragraf para-style-override-8"><span class="char-style-override-6">“İşte burası,” dedi Bree, silahı omzundan indirdi.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Bir buçuk metreden uzun, güzel bir silahtı. Fakat öyle güzel dengelenmişti ki kolunuza alıp hedefe doğrulttuğunuzda hiç titreme yapmıyordu -ve Brianna şu an tam da bu pozisyonda duruyordu.</span></p>
				<p class="paragraf para-style-override-8"><span class="char-style-override-6">“Gördün mü?” dedi, kolunu çekip atik bir hareketle silahı omzuna geri koyarak. “İşte bu denge noktası; sol elini şuraya koy, sağ elinle tetiğe dokun, dipçiği de omzuna daya. Sıkı sıkı tut. Geri tepiyor.” Göstermek için ceviz kundağı omzuna kibarca dayadı, sonra silahı aşağı çevirip, çocuğunu verirken davrandığından daha şefkatli bir şekilde Roger’a verdi. </span></p>
				<p class="paragraf para-style-override-8"><span class="char-style-override-6">Bree önce tereddüt etse de ona nasıl tutacağını gösterdi. Roger dilini ısırıp yaptıklarının aynısını dikkatle yapmaya çalıştı. Adımları birer birer uyguluyordu; dişleriyle kovanı açtı, içini doldurdu, vurarak kapattı, kontrol etti. Kendi acemiliğinden sıkılmıştı ama gizliden gizliye Bree’nin hareketlerindeki vahşilik hoşuna da gitmişti.</span></p>
				<p class="paragraf para-style-override-8"><span class="char-style-override-6">Bree’nin elleri ince kemikli de olsa neredeyse Roger’ınkilerle aynı boydaydı; diğer kadınların iğne iğliğe karşı gösterdiği ustalıkla uzun namlulu silahı aldı. Üzerinde alelade bir giysi vardı. Roger’ın yanına çömeldi, uyluk kemiklerindeki uzun kaslar gerildi, başını eğip deri çantasından bir şeyler arandı.</span></p>
				<p class="paragraf para-style-override-8"><span class="char-style-override-6">“Ne oldu, yemek mi koymuştun içine?” diye takıldı Roger. “Ben de bir şeyler vurup yiyeceğimizi sanmıştım.”</span></p>
				<p class="paragraf para-style-override-8"><span class="char-style-override-6">Bree kocasını umursamadı. Hedef olarak kullanmak için eski püskü beyaz bir mendil çıkardı, kaşlarını çatarak salladı. Roger, Bree’nin yasemin ve ot koktuğunu düşünmüştü; şimdiyse barut, deri ve ter kokuyordu. Roger kokuyu içine çekti, parmakları tetiğe gitti.</span></p>
				<p class="paragraf para-style-override-8"><span class="char-style-override-6">“Hazır mısın?” dedi Bree, gülümseyerek bakarak.</span></p>
				<p class="paragraf para-style-override-8"><span class="char-style-override-6">“Ah, evet,” dedi Roger.</span></p>
				<p class="paragraf para-style-override-8"><span class="char-style-override-6">“Çakmaktaşını ve ağızotunu kontrol et,” dedi Bree ayağa kalkarak. “Ben hedefi koyacağım.”</span></p>
				<p class="paragraf para-style-override-8"><span class="char-style-override-6">Kızıl saçlarını sıkı sıkı arkasında toplamıştı. Geyik derisi avcı gömleği omuzlarından uyluk kemiklerine kadar uzanıyordu. Babasına olan benzerliği şaşırtıcı bir noktaya gelmişti. Pantolon olsun olmasın, Jamie Fraser’ın hiçbir zaman böyle bir poposu olmamıştı. Roger Bree’yi seyrederken, eğitimci seçme konusunda kendini tebrik etti.</span></p>
				<p class="paragraf para-style-override-8"><span class="char-style-override-6">Kayınpederi ona seve seve ders verirdi. Jamie iyi silah kullanırdı ve sabırlı bir öğretmendi; Roger, Jamie’nin akşam yemeğinden sonra Chisholm’un oğullarını alıp boş mısır tarlasındaki kayalara ve ağaçlara atış talimi yaptırdığını görmüştü. Jamie’nin Roger’ın silahlar konusunda deneyimsiz olduğunu bilmesi bir sorundu; diğer bir sorun ise, o serinkanlı mavi bakışlarında deneyimsizliğinden ötürü aşağılanmasıydı.</span></p>
				<p class="paragraf para-style-override-8"><span class="char-style-override-6">Gururu dışında, Brianna’nın onunla atış yapmaya gelmesini istemesinin bir başka nedeni vardı. Bu nedenin gizli olmadığını biliyordu; Claire bu teklif karşısında önce Roger’a, sonra Brianna’ya bakmıştı. Alaycı bakışları Brianna’nın yüzünü asmasına neden olmuştu, “Anne!” diye suçlayıcı bir ses tonuyla çıkışmıştı.</span></p>
				<p class="paragraf para-style-override-8"><span class="char-style-override-6">Toplantı’daki ilk düğün geceleri, Brianna’yla baş başa, çocuğunun doymak bilmeyen isteklerinden uzak bir şekilde geçirdikleri ilk -ve tek- geceydi.</span></p>
				<p class="paragraf para-style-override-8"><span class="char-style-override-6">Bree kolunu kaldırdığında, Roger metale yansıyan güneş ışığını gördü. Bree’nin onun bilekliğini takıyor oluşu, Roger’ı mutlu etmişti. Bu bileziği Bree’ye evlenme teklif ettiğinde-sanki yüzyıl önceydi - Inverness’te bir kış gecesinin dondurucu sislerinin içinde vermişti. Üzerine Fransızca cümlelerin kazındığı basit görünen bir bileklikti</span><span class="italik char-style-override-6">. Un peu, beaucoup, passionnément, pas du tout</span><span class="char-style-override-6">: Biraz, çok, tutkuyla, hiç.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Passionnément</span><span class="char-style-override-6">,” diye mırıldandı Roger, Bree’nin yalnızca o bileziği ve evlilik yüzüğünü taktığını fark edip.</span></p>
				<p class="paragraf para-style-override-8"><span class="char-style-override-6">Ama önce yapması gereken bir iş vardı. Yeni bir kovan aldı. Henüz zamanları vardı.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Her ne kadar henüz hızlı olmasa da tüfeği doldurmayı öğrendiğine ikna olan Brianna, sonunda hedef almasına ve ateş etmesine izin verdi.</span></p>
				<p class="paragraf para-style-override-8"><span class="char-style-override-6">Beyaz kare mendili tutturabilmesi için on kez deneme yapması gerekti. Ama mendilde siyah bir nokta oluştuğunda hissettiği sevinç, dumanın kaybolmasını beklemeden kovanı yeniden doldurmasına neden oldu. Heyecanlı başarı hissi onu başka kovanlara yöneltmişti. Silahtan çıkan patlama sesi, barutun ışığı ve atışının hedefi vurduğunu gördüğü anda nefesinin kesilmesi muhteşem hissettirmişti.</span></p>
				<p class="paragraf para-style-override-8"><span class="char-style-override-6">Mendil artık lime lime olmuştu, çayırın üstüne beyazımsı bir duman bulutu kaplamıştı. </span></p>
				<p class="paragraf para-style-override-8"><span class="char-style-override-6">Tüfeği indirip sırıtarak Brianna’ya baktı, Brianna kahkahalara boğuldu.</span></p>
				<p class="paragraf para-style-override-8"><span class="char-style-override-6">“Sirk gösterilerinin sonlarında çıkan adamlara benziyorsun,” dedi, burnunun ucu gülmekten pembeleşmişti. “Al bakalım, biraz temizlen, sonra biraz daha uzaktan ateş etmeyi deneyeceğiz.”</span></p>
				<p class="paragraf para-style-override-8"><span class="char-style-override-6">Bree silahı alıp Roger’a temiz bir mendil uzattı. Roger yüzündeki is lekesini temizlerken kovana yeni fişekler koyan Bree’yi seyretti. Doğruldu, sonra bir ses duydu; kafasını aniden kaldırdı, gözlerini çayırın karşısındaki meşe ağacına kilitledi.</span></p>
				<p class="paragraf para-style-override-8"><span class="char-style-override-6">Kulakları hâlâ silahın gürültüsüyle uğuldayan Roger hiçbir şey duymamıştı. Etrafına bakındığında hareket eden bir şey gördü. En az elli metre uzaktaki çam ağacının dalında koyu gri bir sincap vardı.</span></p>
				<p class="paragraf para-style-override-8"><span class="char-style-override-6">Brianna hiç tereddüt etmeden tüfeği omzuna yaslayıp harekete doğru nişan aldı. Sincabın altındaki dal odun kırıntıları saçarak havaya uçtu. Sincap ağacın dallarına çarpa çarpa yere düştü. </span></p>
				<p class="paragraf para-style-override-8"><span class="char-style-override-6">Roger hemen ağacın dibine koştu ama acele etmesine gerek yoktu; sincabın yumuşak ölü bedeni boylu boyunca yerdeydi. </span></p>
				<p class="paragraf para-style-override-8"><span class="char-style-override-6">“İyi atıştı,” dedi Roger karısını kutlayarak. Bakmaya gelen Brianna’ya sincabı gösterdi. “Ama üzerinde bir işaret yok, onu korkudan öldürmüş de olabilirsin.”</span></p>
				<p class="paragraf para-style-override-8"><span class="char-style-override-6">Brianna kaşlarının altından bir bakış attı.</span></p>
				<p class="paragraf para-style-override-8"><span class="char-style-override-6">“Roger, eğer onu vurmak istediysem, vururdum,” dedi azarlar gibi. “Ve eğer onu vursaydım, şu an elinde sincap lapası tutuyor olurdun. Bu boydaki bir şeye nişan almazsın; yalnızca altlarına vurup onları düşürürsün,” diye anlattı, nazik bir anaokulu öğretmeni edasıyla.</span></p>
				<p class="paragraf para-style-override-8"><span class="char-style-override-6">“Ah, öyle mi?” dedi Roger sinirlenerek. “Baban mı öğretti sana bunu?”</span></p>
				<p class="paragraf para-style-override-8"><span class="char-style-override-6">Bree, cevap vermeden önce yadırgayarak baktı.</span></p>
				<p class="paragraf para-style-override-8"><span class="char-style-override-6">“Hayır, Ian öğretti.”</span></p>
				<p class="paragraf para-style-override-8"><span class="char-style-override-6">Roger ne olumlu, ne de olumsuz bir cevap verdi. Ian aile içinde tuhaf bir konuydu. Brianna’nın kuzeni çok sevilmişti ve bütün ailenin onu çok özlediğini biliyordu. Yine de Roger’ın önünde Küçük Ian’dan bahsetmek istemiyorlardı.</span></p>
				<p class="paragraf para-style-override-8"><span class="char-style-override-6">Ian Murray’in Mohawklarla kalması tam olarak Roger’ın hatası değildi ama bunda bir payı olduğu da inkâr edilemezdi. Eğer o Kızılderili’yi öldürmeseydi...</span></p>
				<p class="paragraf para-style-override-8"><span class="char-style-override-6">O gece Snaketown’da geçen o olayları bir kez daha aklından silmeye çalıştıysa da yine de izleri duyuyordu; kırık ahşap bir kazığın kırık ucunu, karanlığın içinden fırlayıp önüne atılan bir gölgeye doğru bütün gücüyle çekerken karnında hissettiği dehşet ve önkol kaslarındaki baskıyı hâlâ hissediyordu.</span></p>
				<p class="paragraf para-style-override-8"><span class="char-style-override-6">Brianna çayırın öteki ucuna gidip başka bir hedef koydu; üç şekilsiz odun yığını yemek masası boyundaki bir kütüğe konmuştu. Roger hiç yorum yapmadan terleyen ellerini üstüne silip yeni mücadeleye odaklandı. Ama Ian Murray aklından çıkmak bilmiyordu. Adamı neredeyse hiç görmemişti ama oldukça net hatırlıyordu; gençti, uzun boyluydu, çirkin ama sevimli bir yüzü vardı.</span></p>
				<p class="paragraf para-style-override-8"><span class="char-style-override-6">Murray’in yüzünü düşündüğünde, aklına onu son kez gördüğünde yanaklarına ve burnunun kemerine çizilen noktalarla hatırlıyordu. Yüzü güneşten esmerleşmişti ama yeni yolunmuş kafa derisi şaşırtıcı bir pembe renkteydi. Bebek poposu kadar çıplaktı ve tahriş yüzünden kıpkırmızı olmuştu.</span></p>
				<p class="paragraf para-style-override-8"><span class="char-style-override-6">“Ne oldu?”</span></p>
				<p class="paragraf para-style-override-8"><span class="char-style-override-6">Brianna’nın sesi onu şaşırtmıştı. Roger ateş etti. On iki atışta da hedefin hiçbirini vurmayı başaramadı.</span></p>
				<p class="paragraf para-style-override-8"><span class="char-style-override-6">Silahını indirip Brianna’ya döndü. Brianna kaşlarını çatmıştı ama öfkeli görünmüyordu. Daha çok şaşkın ve endişeli gibiydi.</span></p>
				<p class="paragraf para-style-override-8"><span class="char-style-override-6">“Sorun nedir?” diye sordu.</span></p>
				<p class="paragraf para-style-override-8"><span class="char-style-override-6">Roger derin bir nefes aldı, siyah is lekelerini umursamadan kollarını yüzüne sildi.</span></p>
				<p class="paragraf para-style-override-8"><span class="char-style-override-6">“Kuzenin,” dedi birden. “Onun için üzgünüm Bree.”</span></p>
				<p class="paragraf para-style-override-8"><span class="char-style-override-6">Brianna’nın yüzündeki ifade yumuşadı, endişeli kaşlarını düzeltti.</span></p>
				<p class="paragraf para-style-override-8"><span class="char-style-override-6">“Ah,” dedi. Elini Roger’ın koluna koyup kendine çekti. Roger, Bree’nin sıcaklığını hissedebiliyordu. Brianna derin bir nefes alıp alnını Roger’ın omzuna dayadı.</span></p>
				<p class="paragraf para-style-override-8"><span class="char-style-override-6">“Evet,” dedi en sonunda, “ben de üzgünüm ama sen benden, babamdan ya da Ian’dan daha çok hatalı değilsin.” Kahkahayı andıran bir homurtu çıkardı. “Eğer bu birinin suçuysa, Lizzie’nindir ve kimse onu suçlamıyor.”</span></p>
				<p class="paragraf para-style-override-8"><span class="char-style-override-6">Bunu duyunca Roger biraz gülümsedi.</span></p>
				<p class="paragraf para-style-override-8"><span class="char-style-override-6">“Evet, anladım,” diye cevapladı. Örgülerinin serin yumuşaklığını avuçlarının arasına aldı. “Haklısın. Ben birini öldürdüm Bree.”</span></p>
				<p class="paragraf para-style-override-8"><span class="char-style-override-6">Bree şaşırmadı ya da başını çevirmedi. Tuhaf bir şekilde sessizliğe gömüldü. Roger da öyle; söylemek istediği son şey buydu.</span></p>
				<p class="paragraf para-style-override-8"><span class="char-style-override-6">“Bunu bana daha önceden hiç söylemedin,” dedi Bree sonunda. Başını kaldırıp Roger’a baktı. Kararsız gibiydi, konuya devam edip etmemekte şüpheliydi. Rüzgârın yüzüne düşürdüğü saçları arkaya atmak için kıpırdamadı.</span></p>
				<p class="paragraf para-style-override-8"><span class="char-style-override-6">“Ben, sana gerçeği, gerçeği söylemeyi pek düşünmedim.” Elini indirdi Bree, toparlanıp geri çekildi.</span></p>
				<p class="paragraf para-style-override-8"><span class="char-style-override-6">“Kulağa korkunç geliyor, değil mi? Ama- ” Doğru sözcükleri bulmakta zorlanıyordu. Aslında bir şey söylemek istemiyordu. Ama artık bir kez konuşmaya başlamıştı ve cümlesini doğru sözcüklerle bitirmesi gerekiyordu.</span></p>
				<p class="paragraf para-style-override-8"><span class="char-style-override-6">“Bir çatışma vardı, geceydi. Ben kaçtım, elimde kırık bir kazık vardı ve karanlıkta birden biri belirince, ben de...”</span></p>
				<p class="paragraf para-style-override-8"><span class="char-style-override-6">Bunu anlatmanın mümkün olmadığını anlayınca omuzlarını indirdi. Hâlâ elinde duran silaha baktı.</span></p>
				<p class="paragraf para-style-override-8"><span class="char-style-override-6">“Onu öldürdüğümü bilmiyordum,” dedi sessizce, gözleri çakmaktaşındaydı. “Yüzünü bile görmemiştim. Hâlâ da kim olduğunu bilmiyorum, gerçi tanıdığım biri olabilir; Snaketown küçük bir yerleşimdi bütün </span><span class="italik char-style-override-6">ne rononkwe</span><span class="char-style-override-6">leri tanıyorum.” Birden fark etti ki, ölenin kim olduğunu sormak aklına hiç gelmemişti. Nedeni belliydi; bilmek istemediği için sormamıştı.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Ne rononkwe</span><span class="char-style-override-6">?” diye tekrarladı Bree.</span></p>
				<p class="paragraf para-style-override-8"><span class="char-style-override-6">“Erkekler... savaşçılar... yiğitler. Onlar kendilerine böyle diyor.” Mohawk dilindeki bu sözcükler dilinde tuhaf durmuştu; yabancı, ama aynı zamanda da tanıdık. Bree’nin yüzündeki sakınan ifadeyi görebiliyordu ve söylediklerinin kulağına tuhaf geldiğini biliyordu; birinin yabancı bir sözcüğü dikkatle kullanması gibi değildi bu, babasının zaman zaman Galce konuşmasını hatırlatmıştı Bree’ye.</span></p>
				<p class="paragraf para-style-override-8"><span class="char-style-override-6">Roger, elindeki tüfeğe sanki daha önce hiç silah görmemiş gibi baktı. Bree’ye bakmasa da yaklaştığını hissetmişti. Hâlâ çekingendi ama artık daha uzlaşmacıydı.</span></p>
				<p class="paragraf para-style-override-8"><span class="char-style-override-6">“Bu konuda... üzgün müsün?”</span></p>
				<p class="paragraf para-style-override-8"><span class="char-style-override-6">“Hayır,” dedi Roger aniden, Bree’ye baktı. “Yani... evet, böyle bir şey olduğu için üzgünüm. Ama yaptığım için hayır, değilim.” Sözcüklerini vurgulamadan konuşuyordu ve sözlerinin doğru -ve rahatlamış- olmasına şaşırmıştı. Bree’ye söylediği gibi pişman olmuştu ama buradaki suçun bir gölgenin ölümüyle, her kimse, hiçbir alakası yoktu. Snaketown’da bir köleydi ve bazılarının akrabası olmasına rağmen Mohawklar’dan kimseye karşı bir sevgi beslemiyordu. Onu öldürmek istememişti, yalnızca kendini korumuştu. Bir daha olsa, yine aynı şeyi yapardı.</span></p>
				<p class="paragraf para-style-override-8"><span class="char-style-override-6">Aslına bakılırsa küçük bir suç etkeni vardı -ölümü nasıl bu kadar kolay umursamaz oluşu. Uzun evlerinin etrafındaki ateşlerin etrafında şarkılar söyleyip ölülerinin hikâyelerini anlatmışlar, hatıralarını canlı tutmuşlar, diğer nesillere aktarmak için isimlendirmişler ve kahramanlıklarını anlatıp durmuşlardı. Tıpkı İskoçların yaptıkları gibi. Birden Toplantı’daki büyük ateşin karşısında oturmuş, yüzü alev alev parlayan, adamlarını isimleriyle ve soylarıyla çağıran James Fraser aklına geldi. </span><span class="italik char-style-override-6">Yanımda dur, şakıyan Roger, Jeremiah MacKenzie’nin oğlu.</span><span class="char-style-override-6"> Belki de Murray, Mohawkları o kadar da ilginç bulmamıştı.</span></p>
				<p class="paragraf para-style-override-8"><span class="char-style-override-6">Yine de ölen kimliği belirsiz adamın isminden ve yaşamından mahrum bırakılmış gibi hissediyor, kendini korumak için olayı unutarak onu yok etmeye çalışıyor, bu ölüm hiç olmamış gibi davranıyordu. Ve bunun yanlış olduğunu düşünüyordu.</span></p>
				<p class="paragraf para-style-override-8"><span class="char-style-override-6">Bree’nin yüzü hareketsizdi ama donuk değildi; gözlerini şefkatle Roger’ınkilere çevirmişti. Roger gözlerini elindeki namluya dikmişti. İs lekeli parmakları metalin üzerinde yağlı yuvarlak izler bırakmıştı; Bree uzanıp tüfeği aldı, gömleğinin kenarıyla lekeleri sildi.</span></p>
				<p class="paragraf para-style-override-8"><span class="char-style-override-6">Roger hiçbir şey yapmadan karısını izledi;  kirli parmaklarını pantolonuna sürerek temizledi.</span></p>
				<p class="paragraf para-style-override-8"><span class="char-style-override-6">“Sence... eğer birini öldürmek zorundaysan, bu kasten olmaz mı?”</span></p>
				<p class="paragraf para-style-override-8"><span class="char-style-override-6">Bree cevap vermedi, dudaklarını hafifçe büküp bıraktı.</span></p>
				<p class="paragraf para-style-override-8"><span class="char-style-override-6">“Eğer birini bununla vuruyorsan Roger, bu kasten yapılmıştır,” dedi sakince. Roger’a baktı. Roger, şefkat zannettiği bu şeyin aslında öfkeli bir sessizlik olduğunu fark etti. Tıpkı yanan bir kütükten çıkan küçük mavi alevler gibi.</span></p>
				<p class="paragraf para-style-override-8"><span class="char-style-override-6">“Eğer birini vurman gerekirse Roger, bunu kasten yapmanı isterim.”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">On iki atıştan sonra, en azından altı denemede bir kez odun parçalarını vurabilmişti. İnat edip bu sayıyı yükseltecekti ama Bree, Roger’ın tüfeği her kaldırışında ön kol kaslarının titremeye başladığını görmüştü. Şimdi yorgunluktan daha da çok ıskalayacaktı ve bu da ona hiç iyi gelmezdi.</span></p>
				<p class="paragraf para-style-override-8"><span class="char-style-override-6">Ya da Bree’ye. Göğüsleri iyice süt dolmuş, acımaya başlamıştı. Bu konuda hemen bir şeyler yapması gerekiyordu.</span></p>
				<p class="paragraf para-style-override-8"><span class="char-style-override-6">“Gidip bir şeyler yiyelim,” dedi Bree, son atıştan sonra kocasının elinden tüfeği alıp gülümseyerek. “Açlıktan ölüyorum.”</span></p>
				<p class="paragraf para-style-override-8"><span class="char-style-override-6">Atış yapma, fişek doldurma, hedef koyma gibi işler ikisini de terletmişti ama kış kapıdaydı ve hava soğuktu; çok soğuktu. Bree eğreltiotlarının üzerinde yattığı için çok pişmandı. Ama güneş sıcaktı. Bree öngörülü davranmış, çantasında iki eski püskü yorgan ve öğle yemeği getirmişti.</span></p>
				<p class="paragraf para-style-override-8"><span class="char-style-override-6">Roger sessizdi fakat bu sessizlik tehlikeli değildi. Bree, koyu kirpiklerini önüne eğmiş, peynirden dilimler kesen kocasının uzun parmaklarını ve işbilir görüntüsünü hayranlıkla seyretti. Parmakları ince ve hızlıydı. İşine odaklanmış, kibar ağzını da hafifçe sıkmıştı. Bir damla ter elmacık kemiklerinin esmer kıvrımından süzülüp, kulağının önüne doğru aktı.</span></p>
				<p class="paragraf para-style-override-8"><span class="char-style-override-6">Bree, Roger’ın söyledikleriyle ne yapacağından emin değildi. Yine de her ne kadar Mohawklarla yaşadıklarını duymaktan hoşlanmamış da olsa, Roger’ın bunları söylemiş olmasının iyi bir şey olduğunu biliyordu. Roger için de Bree için de zor bir zamandı -yalnızdı, hamileydi, Roger’ın ya da anne-babasının geri döneceğinden şüpheliydi. Roger’ın uzattığı peyniri aldı, parmaklarını parmaklarına sürdü, arkasına yaslanıp Roger’ın onu öpmesine izin verdi.</span></p>
				<p class="paragraf para-style-override-8"><span class="char-style-override-6">Roger, Bree’yi öptükten sonra yerine oturdu. Gözlerindeki gölgeler uzaklaşmış, yerlerini yeşil bir ışıltıya bırakmıştı.</span></p>
				<p class="paragraf para-style-override-8"><span class="char-style-override-6">“Pizza,” dedi Roger.</span></p>
				<p class="paragraf para-style-override-8"><span class="char-style-override-6">Bree göz kırpıp güldü. Bu onların arasındaki oyunlardan biriydi; geçen çağdan, bir önceki çağdan -ya da sonraki çağdan, zamanı nasıl gördüğünüze bağlı- özledikleri şeyleri sırayla düşünüyorlardı.</span></p>
				<p class="paragraf para-style-override-8"><span class="char-style-override-6">“Kola,” dedi Bree hızla. “Belki pizza yapabilirim ama kola olmadan pizza neye yarar ki?”</span></p>
				<p class="paragraf para-style-override-8"><span class="char-style-override-6">“Pizzanın yanında bira bence harika,” dedi Roger. “Bira içebiliriz ama Lizzie’nin ev yapımı birasıyla MacEwan’ın Lager birası aynı değil. Gerçekten pizza yapabileceğine inanıyor musun?”</span></p>
				<p class="paragraf para-style-override-8"><span class="char-style-override-6">“Yapamamam için bir neden göremiyorum.” Bree kaşlarını çatarak peynirinden ısırıklar aldı. “Bu olmaz…” Sarımsı peyniri sallayıp ağzına attı. “…fazla baharatlı. Ama bence...” Durup peyniri çiğneyip yuttu, ardından elma şarabından büyük bir yudum aldı.</span></p>
				<p class="paragraf para-style-override-8"><span class="char-style-override-6">“Bu pizzayla çok iyi gider.” Deri şişeyi indirip dudaklarında kalan yarı alkollü son tatlı damlaları yaladı. “Ama belki koyun peyniri daha iyi olur. Babam son Salem’e gidişinde getirmişti. Biraz daha getirmesini söylerim ve nasıl eridiğine bakarım.”</span></p>
				<p class="paragraf para-style-override-8"><span class="char-style-override-6">Kısık gözlerle parlak güneşe bakıp hesaplamalar yaptı.</span></p>
				<p class="paragraf para-style-override-8"><span class="char-style-override-6">“Annemde bir sürü kurutulmuş domates ve tonlarca sarımsak var. Fesleğeni olduğunu da biliyorum. Keklikotu var mı, bilmiyorum. O olmasa da olur. Ekmek kabuğu da lazım. Un, su ve domuz yağı kolay.”</span></p>
				<p class="paragraf para-style-override-8"><span class="char-style-override-6">Roger gülüp, içi jambon ve Bayan Bug’ın turşusuyla dolu olan bir parça ekmek uzattı.</span></p>
				<p class="paragraf para-style-override-8"><span class="char-style-override-6">“Pizza Kolonilere nasıl geldi?” dedi, elma şarabı şişesini kaldırıp selam verdi. “İnsanlar her zaman insanlığın büyük icatlarının kökenini merak etmişlerdir; artık biliyoruz!”</span></p>
				<p class="paragraf para-style-override-8"><span class="char-style-override-6">Konuşması sakindi ama sesinde tuhaf bir şey vardı. Gözlerini Bree’nin gözlerine dikti.</span></p>
				<p class="paragraf para-style-override-8"><span class="char-style-override-6">“Belki de biliyoruzdur,” dedi Bree bir süre sonra yumuşak bir ses tonuyla. “Hiç düşündün mü neden buradayız?”</span></p>
				<p class="paragraf para-style-override-8"><span class="char-style-override-6">“Elbette.” Gözleri şimdi daha da yeşildi ama hâlâ parlaktı. “Sen de mi düşündün?”</span></p>
				<p class="paragraf para-style-override-8"><span class="char-style-override-6">Bree başıyla onaylayıp, ekmekten ve jambondan bir ısırık aldı. Soğanla karışık turşu tadı ağzında tatlı ve keskin bir tat bıraktı. Elbette bunu düşünmüşlerdi. Bree de, Roger da, annesi de. Taşların arasından bu geçişin kesinlikle bir anlamı vardı. Olmalıydı. Artık... anne ve babası savaştan ve çatışmadan çok az konuşuyorlardı. Onların söyledikleri çok az şeyden -ve kendi okuduğu çok şeyden- çıkardığı sonuç, bu tür şeylerin bazen ne kadar tesadüfî ve amaçsız olduğuydu. Bazen bir gölge oluşurdu ve ölüm isimsiz bir şekilde karanlıkta yatardı.</span></p>
				<p class="paragraf para-style-override-8"><span class="char-style-override-6">Roger ekmeğinin son parçasını parmaklarının arasında ufalayıp birkaç metre uzağa fırlattı. Bir kuş alçalıp ekmeği gagalamaya başladı. Saniyeler içinde bir kuş sürüsü ağaçların arasından fırlayıp şakırdama hızında kırıntıları silip süpürdü. Roger gerindi, içini çekti, yorgana geri uzandı.</span></p>
				<p class="paragraf para-style-override-8"><span class="char-style-override-6">“Peki,” dedi, “eğer bir gün anlarsan, bana da anlatırsın, değil mi?”</span></p>
				<p class="paragraf para-style-override-8"><span class="char-style-override-6">Kalp atışlarıyla Bree’nin göğüsleri ürperiyordu; göğüs kafesinin altında artık güvende değildi. Küçük elektriklenmeler göğüs uçlarını büzmüştü. Jem’i düşünmeye cesaret edemiyordu; onun en küçük izi, hemen sütünün akmasına neden olurdu.</span></p>
				<p class="paragraf para-style-override-8"><span class="char-style-override-6">Bu konuda fazla düşünmesine fırsat kalmadan av gömleğini çıkardı.</span></p>
				<p class="paragraf para-style-override-8"><span class="char-style-override-6">Roger’ın gözleri fal taşı gibi açılmıştı. Keten bağcıklarındaki düğümü çözdü, çıplak göğüslerinde soğuk rüzgârın dokunuşunu hissetti. Elleriyle göğüslerini kavrayıp ağırlığın çoğaldığını, sızlamaya başladığını hissetti. </span></p>
				<p class="paragraf para-style-override-8"><span class="char-style-override-6">“Buraya gel,” dedi yumuşak bir ses tonuyla, gözlerini Roger’a dikerek. “Acele et. Sana ihtiyacım var.”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Yarı çıplak vücutları yırtık pırtık yorganın altında birbirine rahatça geçmişti. Uykuluydular ve kurumaya başlayan süt yüzünden üstleri başları yapış yapış olmuştu. Kavuşmalarının sıcaklığı hâlâ etraflarındaydı.</span></p>
				<p class="paragraf para-style-override-8"><span class="char-style-override-6">Başlarının üzerindeki boş dallardan akan güneş ışınları Bree’nin kapalı göz kapaklarının ardında siyah dalgalar oluşturuyor, sanki koyu kırmızı bir denize tepeden bakıyormuş, siyah volkanik kumun değişip ayaklarına dolandığını görerek kan sıcağı suda yürüyormuş hissi yaratıyordu.</span></p>
				<p class="paragraf para-style-override-8"><span class="char-style-override-6">Roger uyanık mıydı? Uyuyup uyumadığına bakmak için başını çevirmemiş ya da gözlerini açmamıştı ama kalbinin yavaş ve miskin atışıyla, kendi kanından kocasının kanına bir mesaj iletmeye çalışmıştı. </span><span class="italik char-style-override-6">Orada mısın?</span><span class="char-style-override-6"> diye sordu sessizce. Sorunun göğsünden yükselip koluna doğru uzandığını hissetti; arzu, kanından geçip kolundan avuçlarına doğru uzanıyor, oradan da parmaklarına ulaşıyormuş ve Roger’ın tenine değdikçe de sanki teninin içinde gizlenen bir başka ten varmış gibi hissediyordu.</span></p>
				<p class="paragraf para-style-override-8"><span class="char-style-override-6">İlkinde hiçbir şey olmadı. Roger’ın nefes alış verişlerini hissedebiliyordu, yavaş ve düzenliydi.</span></p>
				<p class="paragraf para-style-override-8"><span class="char-style-override-6">Kendini ve Roger’ı birer denizanası olarak hayal etti. Açık seçik görebiliyordu; iki saydam vücut, ay kadar parlak, damarlar hipnotik bir ahenkle atıyor, gelgitle birbirlerine yanaşmış, birbirlerine yavaşça dokunuyordu...</span></p>
				<p class="paragraf para-style-override-8"><span class="char-style-override-6">Roger, Bree’nin avucuna öyle hafifçe dokundu ki sanki parmakları birer yüzgeç, birer tüydü.</span></p>
				<p class="paragraf para-style-override-8"><span class="italik char-style-override-6">Buradayım</span><span class="char-style-override-6">, dedi. </span><span class="italik char-style-override-6">Ya sen?</span></p>
				<p class="paragraf para-style-override-8"><span class="char-style-override-6">Bree avcunu kapadı, Roger onun üzerine çıktı.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Yılın sonları olduğu için, hava erkenden kararmıştı. En uzun gecenin yaşanmasına henüz bir ay vardı ama öğleden sonradan itibaren güneş Black Dağı’nın yokuşundan alçalmaya çoktan başlamış, gölgeleri doğuya, eve doğru yol aldıklarında önlerinde uzanmıştı. </span></p>
				<p class="paragraf para-style-override-8"><span class="char-style-override-6">Silahı Bree taşıyordu; bugünlük talim bitmişti. Avlanmadıkları sırada bile önüne bir av çıksaydı, bu fırsatı asla kaçırmazdı. Öldürdüğü sincap çoktan temizlenmiş ve çantasındaki yerini almıştı. Ama sebzeli bir yahni için pek yeterli bir çeşni değildi. Birkaç tane daha olsaydı çok iyi olurdu. Ya da keseli bir sıçan olsaydı, diye hayalini kurdu.</span></p>
				<p class="paragraf para-style-override-8"><span class="char-style-override-6">Keseli sıçanların alışkanlıklarından pek emin değildi; kış uykusuna yatıyor olabilirlerdi ve eğer öyleyse çoktan gitmişlerdi. Ayılar hâlâ hareketlilerdi; yol üzerinde kurumaya yüz tutmuş birkaç iz ve sarı bir sıvının sızdığı bir çam ağacının üzerinde çizikler görmüştü. Ayı iyi bir avdı ama ne ayı peşine düşmek, ne de kendilerine saldırmadığı sürece ayıyı vurma riskine girmek istiyordu. Ayının saldırması da pek olası değildi. Eğer ayıları rahat bırakırsan, onlar da genelde seni rahat bırakırlardı; iki babası da böyle söylemişti ve Bree bunun harika bir öğüt olduğunu düşünmüştü.</span></p>
				<p class="paragraf para-style-override-8"><span class="char-style-override-6">Bir bıldırcın sürüsü, yakınlardaki bir çalılıktan patlayan şarapnel parçaları gibi fırladı. Bree aniden kafasını eğdi, yüreği ağzına gelmişti.</span></p>
				<p class="paragraf para-style-override-8"><span class="char-style-override-6">“Bunlar yenir, değil mi?” Roger, kaybolmaktaki son gri-beyaz kuşu gösterdi. Roger’ın kendisi kadar şaşırmadığını fark edince Bree’nin canı sıkılmıştı.</span></p>
				<p class="paragraf para-style-override-8"><span class="char-style-override-6">“Evet,” dedi gafil avlanmaktan hoşnutsuz bir şekilde. “İstediğin tek şey yastık doldurmak için tüy değilse, onları tüfekle vuramazsın. Kuş vurmak için özel yapılmış bir av tüfeği kullanmalısın. Çifteye benzer.”</span></p>
				<p class="paragraf para-style-override-8"><span class="char-style-override-6">“Biliyorum,” dedi kısaca.</span></p>
				<p class="paragraf para-style-override-8"><span class="char-style-override-6">Huzurlu ruh halleri sona ermişti ve Bree’nin konuşası yoktu. Göğüsleri yeniden şişmeye başlıyordu, eve dönüp Jemmy’yi bulma zamanıydı.</span></p>
				<p class="paragraf para-style-override-8"><span class="char-style-override-6">Aklındaki ezilmiş eğreltiotunun keskin kokusunu, üzerine çıkan Roger’ın çıplak omuzlarına yansıyan güneş ışığını, sütünün Roger’ın göğsüne ince damlalar halinde sıçramasını, vücutları birleştikçe kayganlaşmasını, ısınmasını, soğumasını aklından Jemmy’nin düşüncesiyle istemeye istemeye de olsa uzaklaştırıp, adımlarını hızlandırdı. </span></p>
				<p class="paragraf para-style-override-8"><span class="char-style-override-6">Derin bir nefes aldı. Roger’ın kısık bir sesle güldüğünü duydu.</span></p>
				<p class="paragraf para-style-override-8"><span class="char-style-override-6">“Ha?” Bree kafasını çevirdi, Roger önlerindeki yolu işaret etti. Yürüdükçe beraber hareket etmeye başlamışlardı. Onları bağlayan yer çekimi gücünü fark etmiyorlardı. Gölgeleri tepeye ulaşmıştı. Sanki önlerinde dört bacaklı tuhaf bir örümcek yürüyormuş gibi, kafa kafaya vermiş ilerliyorlardı.</span></p>
				<p class="paragraf para-style-override-8"><span class="char-style-override-6">Roger elini Bree’nin beline doladı. Başını Bree’nin başına yanaştırdı ve gölge tek vücut oldu.</span></p>
				<p class="paragraf para-style-override-8"><span class="char-style-override-6">“Güzel bir gündü, değil mi?” diye sordu sakince.</span></p>
				<p class="paragraf para-style-override-8"><span class="char-style-override-6">“Evet, öyleydi,” dedi Bree, gülümsedi. Daha fazla konuşacaktı ama ağaç dallarının arasından bir ses duyup aniden geri çekildi.</span></p>
				<p class="paragraf para-style-override-8"><span class="char-style-override-6">Roger, “Ne- ” diye konuşmaya başlamıştı ki Bree dudaklarına parmağını koyarak onu susturdu. Kırmızı meşe ağacına doğru sürünürken peşinden gelmesini işaret etti.</span></p>
				<p class="paragraf para-style-override-8"><span class="char-style-override-6">Gördüğü, koca bir meşe ağacının altına dökülen yapraklardan ve meşe palamutlarından oluşan örtüye kışı geçirmek için yuvalanan bir yabani hindi sürüsüydü. Akşam güneşi yabani hindilerin göğsündeki yanardönerli tüyleri aydınlatarak batıyordu. Böylelikle kuşlar, kasvetli siyah tüyleri hareket ettikçe küçük gökkuşaklarına dönüşüyordu.</span></p>
				<p class="paragraf para-style-override-8"><span class="char-style-override-6">Bree silahı çoktan doldurmuştu ama ağızotunu henüz koymamıştı. Gözlerini kuşlardan kaçırdı ve kemerindeki barut matarasını aldı. Roger, Bree’nin yanına çömelip oturdu, koku peşindeki bir av köpeğine benziyordu. Bree, Roger’ı dirseğiyle dürttü, tek kaşını kaldırıp davetkâr bir şekilde silahı ona doğrulttu. Hindiler artık yalnızca yirmi metre kadar uzaklarındaydılar ve en küçükleri bile futbol topu büyüklüğündeydi.</span></p>
				<p class="paragraf para-style-override-8"><span class="char-style-override-6">Roger tereddütlüydü ama Bree, Roger’ın denemek için can attığını gözlerinden okuyabiliyordu. Bree silahı Roger’ın ellerine sıkı sıkı bırakıp çalılıkların arasındaki boşluğu işaret etti.</span></p>
				<p class="paragraf para-style-override-8"><span class="char-style-override-6">Roger dikkatle tüfeği kaldırdı, bir noktaya odaklanmaya çalıştı. Bree henüz çömelmiş bir pozisyonda atış yapmayı ona öğretmemişti ve Roger da akıllı davranıp bunu yapmaya kalkışmadı. Bunun yerine aşağı ateş edecek de olsa ayağa kalktı. Roger en iyi hangisini vurabileceği konusunda tereddüt ettiği için kararını sürekli değiştirip bir kuştan diğerine geçerken, uzun namlu da sallanıp durmaya başlamıştı. Bree parmaklarını sıkıp yumruk yaptı, hangi kuşu vurması gerektiğini söylemek ve tetiği çekmek için yanıp tutuşuyordu.</span></p>
				<p class="paragraf para-style-override-8"><span class="char-style-override-6">Roger’ın derin bir nefes alıp tuttuğunu hissetti. Sonra üç şey öyle çabuk oldu ki sanki hepsi aynı anda meydana gelmiş hissi yarattı. Silah gürültülü bir </span><span class="italik char-style-override-6">çat</span><span class="char-style-override-6"> sesiyle patladı, ağacın altında kümelenen meşe yaprakları uçuştu, korkudan aklı karışan on beş yabani hindi histerik sesler çıkararak tıpkı bir futbol takımı gibi üzerlerine uçmaya başladılar.</span></p>
				<p class="paragraf para-style-override-8"><span class="char-style-override-6">Hindiler çalıya vardıklarında Roger’ı görüp, kanatlarına deli gibi çırparak uçan futbol topları gibi gökyüzüne doğru yükseldiler. Roger üç santim üstünden uçan hindiye çarpmamak için kafasını eğmişti ki göğsüne çarpan başka bir hindiyi fark etti. Geriye doğru sendeledi. Hindi omuzlarından yukarı doğru atik bir şekilde tırmanıp pençeleriyle Roger’ın ensesini tırmalayarak uçup gitti.</span></p>
				<p class="paragraf para-style-override-8"><span class="char-style-override-6">Silah havada uçtu. Brianna yakalayıp kemerindeki kutudan fişek çıkardı. Tam tüfeğini doldururken son hindi de Roger’a doğru koşmaya başlamıştı. Hindi Bree’yi görünce yolunu değiştirdi ama sonunda ikisinin arasında sıkışıp imdat çığlıkları atmaya başladı.</span></p>
				<p class="paragraf para-style-override-8"><span class="char-style-override-6">Bree hindinin etrafında dönerken hayvan birden havalandı. Bree parlak gökyüzünde uçuşmaya başlayan hindiyi gözüne kestirip kuyruk tüylerini havaya uçurdu. Hayvan kömür torbası gibi düşüp gürültüyle kırk metre uzağa düştü.</span></p>
				<p class="paragraf para-style-override-8"><span class="char-style-override-6">Bree bir an hareketsiz kaldı, sonra yavaşça tüfeği indirdi. Roger ağzı açık bir şekilde Bree’ye bakıyor, gömleğini ensesindeki kanlı tırmıklara bastırıyordu. Bree biraz zayıf bir şekilde gülümsedi, tüfeğin ahşap kabzasını tutan ellerinin terlediğini, kalbinin gecikmiş bir tepkiyle attığını hissediyordu.</span></p>
				<p class="paragraf para-style-override-8"><span class="char-style-override-6">“Tanrım,” dedi Roger. Bu durum onu derinden etkilemişti. “Şans olamaz, değil mi?”</span></p>
				<p class="paragraf para-style-override-8"><span class="char-style-override-6">“Yani... belki biraz,” dedi Bree, mütevazı olmaya çalışarak. Ama olamadı. Yüzünde bir gülümsemenin çiçeklendiğini hissetti. “Belki yarısı.”</span></p>
				<p class="paragraf para-style-override-8"><span class="char-style-override-6">Bree yeniden silahını temizlemeye koyulduğunda Roger ona bir ödül vermek için oradan uzaklaştı. Geri döndüğünde elinde yaklaşık beş kiloluk, boynu kıvrılmış ve deli gibi kanayan bir kuş vardı. </span></p>
				<p class="paragraf para-style-override-8"><span class="char-style-override-6">“Şuna baksana,” dedi Roger. Kanının akması için hayvanı kendinden bir kol mesafesi kadar uzaklaştırıp siğilli çıplak kafasındaki canlı renkleri ve gerdanında sallanan kırmızı ibiği hayranlıkla seyretti. “Tabağımdaki ceviz ve kızarmış patatesle servis edilen kızarmış hindileri saymazsak, böylesini daha önceden hiç görmemiştim.”</span></p>
				<p class="paragraf para-style-override-8"><span class="char-style-override-6">Büyük bir saygıyla bakışlarını hindiden Bree’ye çevirdi, başıyla silahı işaret etti.</span></p>
				<p class="paragraf para-style-override-8"><span class="char-style-override-6">“Harika bir atıştı Bree.”</span></p>
				<p class="paragraf para-style-override-8"><span class="char-style-override-6">Bree yanaklarının zevkten kızardığını hissetti. Kendini, “Ah, Tanrım, hiç önemi yok,” dememek için zor tutup, kuru kuru bir “Teşekkürler” ile konuyu geçiştirdi.</span></p>
				<p class="paragraf para-style-override-8"><span class="char-style-override-6">Eve doğru yol almaya başladılar. Roger hâlâ kanayan kuşu vücudundan hafifçe uzaklaştırarak taşıyordu.</span></p>
				<p class="paragraf para-style-override-8"><span class="char-style-override-6">“Üstelik uzun zamandır atış yapmıyordun,” dedi Roger. Hayranlığı hâlâ geçmemişti. “Altı ay olmuş mudur?”</span></p>
				<p class="paragraf para-style-override-8"><span class="char-style-override-6">Bree, Roger’ın hüneriyle ilgili yaptığı tahmini süreyi indirmek istemedi, kahkaha atıp, omuzlarını silkti ve gerçek yine de dudaklarından dökülüverdi.</span></p>
				<p class="paragraf para-style-override-8"><span class="char-style-override-6">“Altı sene falan oldu. Hatta on sene.”</span></p>
				<p class="paragraf para-style-override-8"><span class="char-style-override-6">“Gerçekten mi?”</span></p>
				<p class="paragraf para-style-override-8"><span class="char-style-override-6">“Babam -Frank- bana atış yapmayı on bir ya da on iki yaşımdayken öğretmişti. On üç yaşımdayken yirmi iki kalibrelik bir silah vermişti ve on beş yaşıma geldiğimde de ara ara beni havaya attığı hedefleri vurmam için talime götürüyor ya da sonbaharda hafta sonları güvercin ve bıldırcın avlamaya götürüyordu.”</span></p>
				<p class="paragraf para-style-override-8"><span class="char-style-override-6">Roger ilgiyle Bree’ye baktı.</span></p>
				<p class="paragraf para-style-override-8"><span class="char-style-override-6">“Sana avlanmayı Jamie öğretti sanmıştım; Frank Randall’ın avcı olduğunu hiç bilmiyordum.”</span></p>
				<p class="paragraf para-style-override-8"><span class="char-style-override-6">“Yani,” dedi Bree yavaşça. “Öyle miydi, ben de bilmiyorum.”</span></p>
				<p class="paragraf para-style-override-8"><span class="char-style-override-6">Sorgulayan bir ifadeyle tek kaşını kaldırdı.</span></p>
				<p class="paragraf para-style-override-8"><span class="char-style-override-6">“Ah, yani nasıl ateş edeceğini biliyordu,” dedi Bree. “İkinci Dünya Savaşı boyunca orduda görev almıştı. Ama kendi kendine pek atış yapmazdı; sadece bana göstermiş ve seyretmişti. Aslında bir silahı bile yoktu.”</span></p>
				<p class="paragraf para-style-override-8"><span class="char-style-override-6">“Tuhaf.”</span></p>
				<p class="paragraf para-style-override-8"><span class="char-style-override-6">“Değil mi?” Bree Roger’a yaklaştı, omzunu dürtünce gölgeleri yeniden birleşti; şimdi omzunda bir tüfek ve elinde kanlı bir baş taşıyan iki başlı bir canavarı andırıyorlardı. “Bunu merak ettim,” dedi Bree, kayıtsız bir şekilde. “Bana o -mektuptan ve tüm bunlardan bahsettikten sonra yani, Toplantı’dayken.”</span></p>
				<p class="paragraf para-style-override-8"><span class="char-style-override-6">Roger, Bree’ye sert bir bakış attı.</span></p>
				<p class="paragraf para-style-override-8"><span class="char-style-override-6">“Neyi merak ettin?”</span></p>
				<p class="paragraf para-style-override-8"><span class="char-style-override-6">Bree derin bir nefes aldı, keten iplerin göğüslerine battığını hissetti.</span></p>
				<p class="paragraf para-style-override-8"><span class="char-style-override-6">“At binmeyen ve ateş etmeyen bir adamın kızının tüm bunları yapabildiğini görme zahmetine neden katlandığını merak ettim. Yani, böyle bir şey yapmanın kızlar arasında yaygın olduğunu pek söylenemez.” Bree gülmeye çalıştı. “En azından Boston’da.”</span></p>
				<p class="paragraf para-style-override-8"><span class="char-style-override-6">Bir süre etrafta dökülen yaprakların üzerinde yürüyen ayaklarının çıkardığı hışırtılar haricinde hiçbir ses duyulmadı.</span></p>
				<p class="paragraf para-style-override-8"><span class="char-style-override-6">“Tanrım,” dedi Roger en sonunda, sakin bir ses tonuyla. “Jamie Fraser’ı arıyordu. Mektubunda böyle söylemiş.”</span></p>
				<p class="paragraf para-style-override-8"><span class="char-style-override-6">“Ve bir Jamie Fraser buldu. Bunu da söylemiş. Yalnızca onun doğru Jamie Fraser olup olmadığını bilmiyoruz.” Yılanlara basmamak için gözlerini çizmelerine dikti. Ormanda Kuzey Amerika’ya has zehirli yılanlar ve çıngıraklı yılanlar vardı; kayaların ya da güneşli kütüklerin üzerinde güneşlenirken ara sıra görmüştü.</span></p>
				<p class="paragraf para-style-override-8"><span class="char-style-override-6">Roger başını kaldırıp derin bir nefes aldı.</span></p>
				<p class="paragraf para-style-override-8"><span class="char-style-override-6">“Evet. Yani şimdi Frank’in başka ne bulmuş olabileceğini mi merak ediyorsun?”</span></p>
				<p class="paragraf para-style-override-8"><span class="char-style-override-6">Bree gözlerini ayaklarından ayırmadan başını salladı.</span></p>
				<p class="paragraf para-style-override-8"><span class="char-style-override-6">“Belki beni bulmuştur,” dedi sakince. Boğazı düğüm düğüm olmuştu. “Belki taşlara geri döneceğimi biliyordu. Ama biliyorduysa da, bana söylemedi.”</span></p>
				<p class="paragraf para-style-override-8"><span class="char-style-override-6">Roger durdu, elini Bree’nin omzuna koyup yüzünü kendisine doğru çevirdi.</span></p>
				<p class="paragraf para-style-override-8"><span class="char-style-override-6">“Belki de bunu hiç bilemedi,” dedi Roger sert bir biçimde. “Fraser’ı öğrendiğin takdirde, bunu yalnızca deneyebileceğini düşünmüştür. Ve eğer öğrendiysen ve gittiysen... o halde güvende olmanı istemiştir.” Roger çarpık bir biçimde gülümsedi. “Tıpkı senin benim güvende olmamı istediğin gibi. Değil mi?”</span></p>
				<p class="paragraf para-style-override-8"><span class="char-style-override-6">Bree derin bir iç çekti. Duydukları onu rahatlatmıştı. Frank Randall’ın onu sevdiğinden hiçbir zaman şüphelenmemişti. Şimdi de şüphelenmek istemiyordu.”</span></p>
				<p class="paragraf para-style-override-8"><span class="char-style-override-6">“Evet,” dedi Bree. Roger’ı öpmek için ayak parmaklarının üzerinde birkaç santim yükseldi.</span></p>
				<p class="paragraf para-style-override-8"><span class="char-style-override-6">“İyi o halde,” dedi Roger. Bree’nin göğsüne kibarca dokundu. Gömleğinde küçük bir ıslaklık vardı. “Jem acıkmıştır. Haydi, evde olmanın zamanı geldi.”</span></p>
				<p class="paragraf para-style-override-8"><span class="char-style-override-6">Tekrar yola koyulup dağdan aşağı, ceviz yapraklarının oluşturduğu altından denize doğru, sarmaş dolaş yürürken önlerinde oluşan gölgelerini izleyerek indiler.</span></p>
				<p class="paragraf para-style-override-8"><span class="char-style-override-6">“Sence- ” diye başladı Bree. Bir an tereddüt etti. Bir gölge söylenenleri duymak için diğerine doğru eğildi.</span></p>
				<p class="paragraf para-style-override-8"><span class="char-style-override-6">“Ian sence mutlu mudur?”</span></p>
				<p class="paragraf para-style-override-8"><span class="char-style-override-6">“Umarım öyledir,” diye cevapladı Roger. Kolunu Bree’ye sardı. “Eğer benimki gibi bir karısı varsa eminim mutludur.”</span></p>
			</div>
		</div>
	</body>
</html>