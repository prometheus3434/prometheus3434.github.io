<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-22.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-22.html" xml:lang="tr-TR">
			<div class="Basic-Text-Frame">
				<p class="split"/>
				<p class="basliklar" id="toc_marker-2-5"><span class="bold">22 ATEŞTEN HAÇ</span></p>
				<p class="paragraf"/>
				<p class="paragraf para-style-override-8"><span class="char-style-override-6">Erkekler gitmişlerdi. Jamie, Roger, Bay Chisholm ve oğulları, MacLeod kardeşler... Hepsi arkalarında acele bir kahvaltının artıkları ve kapı eşiğindeki çamurlu çizme izlerinden başka bir iz bırakmadan, gün ağarmadan gitmişlerdi.</span></p>
				<p class="paragraf para-style-override-8"><span class="char-style-override-6">Jamie öyle sessiz hareket ederdi ki şafak sökmeden önceki karanlıkta giyinmek için kalktığında çok nadir uyanırdım. Genelde eğilip bana bir veda öpücüğü kondurur, kulağıma hızlı bir sevgi sözcüğü fısıldadıktan sonra rüyalarımda beni dokunuşu ve kokusuyla baş başa bırakırdı.</span></p>
				<p class="paragraf para-style-override-8"><span class="char-style-override-6">Beni bu sabah uyandırmamıştı.</span></p>
				<p class="paragraf para-style-override-8"><span class="char-style-override-6">Bu iş küçük Chisholmler’in ve MacLeodlar’ın şefkatli sorumluluğuna kalmıştı. Tam penceremin altında, şafak söker sökmez tiz sesleriyle kavgaya tutuşmuşlardı.</span></p>
				<p class="paragraf para-style-override-8"><span class="char-style-override-6">Bağırış çağırışları duyunca birden uyku sersemliğiyle kendimi hastanenin acil servisinde zannedip el yordamıyla sünger, oksijen, şırınga ve alkol aramaya başladım. Sonra nefes aldığımda etanol değil, is kokusu aldım. Sarı-mavi yorganı, mandalla asılmış giysilerin huzurlu sırasını, yarı açık panjurlardan sızan ışığın canlı ve duru banyosunu gördüğümde gözlerimi kırpıştırdım. Ev. Evdeydim, Tepe’de.</span></p>
				<p class="paragraf para-style-override-8"><span class="char-style-override-6">Birden aşağıda bir kapı açıldı ve gürültü aniden kesildi. Ardından boğuk bir kıkırdama duyuldu.</span></p>
				<p class="paragraf para-style-override-8"><span class="char-style-override-6">“Hmm!” dedi Bayan Bug’ın sesi. İsyancıları bozguna uğratmaktan oldukça memnun gibiydi. Kapı kapandığında aşağıdan gelen tahta ve metal sesleri günün koşturmacasının başladığını ilan etti.</span></p>
				<p class="paragraf para-style-override-8"><span class="char-style-override-6">Kısa bir süre sonra aşağıya indiğimde, Bayan Bug’ın aynı anda ekmek kızarttığını, kahve kaynattığını, yulaf lapası yaptığını ve erkeklerin bıraktıklarını temizlerken de söylenip durduğunu gördüm. Şikayetinin nedeni pislik değil -erkeklerden ne bekleyebilirdi ki?- Jamie’nin onu uyandırıp kahvaltı hazırlamasını söylememiş olmasıydı.</span></p>
				<p class="paragraf para-style-override-8"><span class="char-style-override-6">“Bunu nasıl yapabilir?” diye sordu, kızartma çatalını bana doğru uzatarak. “Onun gibi iyi ve büyük bir adam, misafirlere kahvaltı olarak süt ve bayat ekmek nasıl sunar?”</span></p>
				<p class="paragraf para-style-override-8"><span class="char-style-override-6">Kırıntılara ve pis çanaklara uykulu gözlerle baktıktan sonra, Jamie ve arkadaşlarının muhtemelen en az yirmi dört tane mısır ekmeği ve bütün bir somun tuzlu ekmeğin yanında yarım litre kadar taze tereyağı, bir kavanoz bal, bir kâse üzüm ve sağılan ilk sütün tamamını tüketmiş oldukları kanaatine vardım.</span></p>
				<p class="paragraf para-style-override-8"><span class="char-style-override-6">“Açlıktan öleceğini sanmıyorum,” diye mırıldandım, nemli işaret parmağımla kırıntıları toplayarak. “Kahve hazır mı?”</span></p>
				<p class="paragraf para-style-override-8"><span class="char-style-override-6">Chisholmler’in ve MacLeodlar’ın büyük çocukları geceleyin paçavralara ya da battaniyelere sarınıp mutfaktaki ateşin yanında uyumuşlardı. Şimdi uyanmış, örtülerini yığın haline getirip dışarıya çıkmışlardı. Yemek kokusu eve dolmaya başladığında uyanıp giyinmeye ve bebekleriyle ilgilenmeye başlayan kadınların fısıltıları da duvarlardan ve aşağı kattan duyulmaya başladı. Dışarıdaki küçük suratlar aç karınlarıyla kapının köşesinden içeri bakıyorlardı.</span></p>
				<p class="paragraf para-style-override-8"><span class="char-style-override-6">“Pis patilerinizi yıkadınız mı küçük vahşiler?” diye sordu Bayan Bug. Masaya yulaf lapası kaşığı koydu. “Yıkadınızsa gelip oturun. Çamurlu ayaklarınızı silmeyi de unutmayın!”</span></p>
				<p class="paragraf para-style-override-8"><span class="char-style-override-6">Dakikalar içerisinde masanın etrafındaki tabureler dolmuştu. Bayan Chisholm, Bayan MacLeod ve Bayan Aberfeldy çocuklarının arasında esneyip gözlerini kırpıştırdılar, başlarını sallayıp ben ve birbirleriyle günaydınlaştılar. Oğlanların pasaklı saçlarını ya da küçük kızlarının yanağındaki is lekesini temizlemek için tükürükle ıslattıkları peçeteleri ya da başparmaklarını kullandılar.</span></p>
				<p class="paragraf para-style-override-8"><span class="char-style-override-6">Karşısında yemek yemek için açılan on iki ağzı gören Bayan Bug, ocak ile masa arasında adeta mekik dokudu. Bir o yana bir bu yana koşuşturduğunu görünce, önceki hayatında onun bir kuş olduğunu düşündüm.</span></p>
				<p class="paragraf para-style-override-8"><span class="char-style-override-6">Bir elinde kocaman pişmemiş bir salamla kahve fincanlarını doldurmak için bir anlığına durduğunda, “Jamie’yi çıkarken gördün mü?” diye sordum.</span></p>
				<p class="paragraf para-style-override-8"><span class="char-style-override-6">“Hayır, görmedim.” Başını olumsuz bir şekilde salladı. “Şafak sökmeden büyük oğlumun uyandığını duydum. Ama sadece dışarı çıkıp tuvalete gireceğini sandım. Gürültü yapıp beni uyandırmak istemez. Ancak geri gelmedi ve ben uyandığımda hepsi gitmişti.”</span></p>
				<p class="paragraf para-style-override-8"><span class="char-style-override-6">Gözünün ucuyla altı yaşındaki MacLeod’un parmaklarını reçel kavanozuna soktuğunu görüp, sosisle onu durdurmayı başardı.</span></p>
				<p class="paragraf para-style-override-8"><span class="char-style-override-6">“Belki de avlanmaya gitmişlerdir,” dedi Bayan Aberfeldy utangaç bir tavırla. Bir yandan da dizlerine oturttuğu küçük kızına yulaf ezmesi yediriyordu. On dokuz yaşında ya var ya yoktu. Kendisinden daha büyük olan diğer kadınlardan çekindiği için nadiren konuşurdu.</span></p>
				<p class="paragraf para-style-override-8"><span class="char-style-override-6">“Ev inşa etmek için arazi ve odun peşinde olsalar daha iyi olur,” dedi Bayan MacLeod, bebeğini omzuna yaslayıp sırtını sıvazlarken. Yüzüne düşen gri saç telini geriye atıp bana bakarak buruk bir şekilde gülümsedi. “Bayan Fraser, bunun sizin misafirperverliğinizle hiçbir alakası yok. Ama kışı size ayak bağı olarak geçirmek istemem. Geordie! Kız kardeşinin saçlarını bırak yoksa pişman olursun!”</span></p>
				<p class="paragraf para-style-override-8"><span class="char-style-override-6">Sabahın bu saatinde afyonum henüz patlamış sayılmazdı. Gülümseyip kibarca anlaşılmaz bir şeyler geveledim. Ben de evimde fazladan beş on kişi olsun istemiyordum ama bunun mümkün olup olmadığından da emin değildim.</span></p>
				<p class="paragraf para-style-override-8"><span class="char-style-override-6">Vali’nin mektubu oldukça açıktı; taşradaki bütün sağlam erkekler milis birliklerine katılmak ve Aralık ortasında Salisbury’ye gitmek zorundaydılar. Ev kurmak için çok az zaman kalmıştı. Yine de Jamie’nin izdihamı rahatlatmak için bir planı olmasını umdum; kedi Adso muayene odamdaki bir dolabın içinde uzun süre yaşayacak gibiydi ve mutfaktaki manzara Hieronymous Bosch’un tablolarını andırıyordu.</span></p>
				<p class="paragraf para-style-override-8"><span class="char-style-override-6">En azından bu kadar çok vücut olunca mutfaktaki soğuk kırılmıştı, artık sıcak ve gürültülüydü. İçeride üç değil, dört genç anne olduğunu fark etmemin üzerinden epey bir zaman geçmişti.</span></p>
				<p class="paragraf para-style-override-8"><span class="char-style-override-6">“Neredeydiniz?” diye sordum, kızımı koltuğun bir ucunda battaniyenin altında pasaklı bir şekilde oturmuş görmenin şaşkınlığı içinde. </span></p>
				<p class="paragraf para-style-override-8"><span class="char-style-override-6">Bree uykulu gözlerini kırpıştırıp, azimli bir konsantrasyonla annesinin memesini emen Jemmy’yi besliyordu.</span></p>
				<p class="paragraf para-style-override-8"><span class="char-style-override-6">“Gecenin bir yarısı Müllerler geldi ve kapımızı çaldılar,” dedi esneyerek. “Sekiz kişiydiler. Pek İngilizce konuşmuyorlardı ama sanırım onları babamın yolladığını söylediler.”</span></p>
				<p class="paragraf para-style-override-8"><span class="char-style-override-6">“Gerçekten mi?” Küçük Chisholm’u bertaraf ederek uzanıp bir dilim üzümlü kek aldım. “Hâlâ oradalar mı?”</span></p>
				<p class="paragraf para-style-override-8"><span class="char-style-override-6">“Teşekkürler anne.” Uzattığım keki aldı. “Evet. Babam gelip hava daha karanlıkken Roger’ı yatağından çıkarttı. Ama henüz Müllerler’e ihtiyacı olduğunu düşünmüyordu. Roger gittiğinde büyük ve ihtiyar bir Müller ‘</span><span class="italik char-style-override-6">Bitte, Mädel</span><span class="Character-Style-1 char-style-override-7"><a class="footnote-link" href="#footnote-225-37" id="footnote-225-37-backlink">37</a></span><span class="char-style-override-6">’ diyerek yanıma yattı.” Bree’nin yanakları kızardı. “Ben de kalkıp buraya geleyim dedim.”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">“Ah,” dedim, gülümsememi engellemeye çalışarak. “O Gerhard’dır.” Fazlasıyla pratik zekâlı olan ihtiyar çiftçi, yatakta yer varken sert ahşap döşemeye uzanmamak için herhangi bir sebep bulamamıştır.</span></p>
				<p class="paragraf para-style-override-8"><span class="char-style-override-6">“Bence de öyle,” dedi belli belirsiz bir şekilde, ağzında kek vardı. “Herhalde zararsızdır ama öyle bile olsa...”</span></p>
				<p class="paragraf para-style-override-8"><span class="char-style-override-6">“Sana zarar veremez,” dedim, onunla aynı fikirdeydim. Gerhard Müller, Tepe ile Salem’deki Moravia bölgesinde yaşayan geniş bir Alman ailesinin reisiydi. Yetmişlerinin sonundaydı ama kesinlikle zararsızdı.</span></p>
				<p class="paragraf para-style-override-8"><span class="char-style-override-6">Jamie’nin Gerhard’ın ahırındaki kapıya çivilenmiş kafa derilerini tasvir edişini hatırlatıp yavaş yavaş ağzımdakini çiğnedim. Üzerinde rüzgârda uçları uçuşan uzun ipeksi siyah.</span></p>
				<p class="paragraf para-style-override-8"><span class="char-style-override-6">Saçlar olan kadın kafa derileri. Canlı şeyler gibi, demişti, hatırladıkça yüzünü buruşturmuştu, tahtaya çivilenmiş kuşlar gibi. Kan lekeleriyle dolu beyaz olanını Gerhard bir bezin içine sarıp getirmişti. Hayır, zararsız değildi. Yutkundum. Kekin boğazımda kuruduğunu hissettim.</span></p>
				<p class="paragraf para-style-override-8"><span class="char-style-override-6">“Zararlı ya da değil, acıkacaklar,” dedi Bayan Chisholm. Eğilip bir eliyle mısırdan yapılmış oyuncak bebeği, ıslak bebek bezini ve kıpırdanan çocuğunu tutarken, diğer elini kahvesini almak için boş bırakmayı her nasılsa, başardı. “Almanlar yemek kokusunu alıp kapıya dadanmadan şunları toplasak iyi olur.”</span></p>
				<p class="paragraf para-style-override-8"><span class="char-style-override-6">“Onlara yiyecek herhangi bir şey kaldı mı?” dedim, etleri odun dumanıyla tütsülediğimiz ambarda ne kadar jambon kaldığını hatırlamak için hafızamı zorladım. İki haftalık misafirperverlik sonunda stoklarımız alarm seviyesine inmişti.</span></p>
				<p class="paragraf para-style-override-8"><span class="char-style-override-6">“Elbette var,” dedi Bayan Bug alelacele. Bir yandan da sosisleri dilimliyor, dilimleri de cızırdayan tavaya atıyordu. “Önce şunları bitireyim, sonra kahvaltı için yollarsın, </span><span class="italik char-style-override-6">a muirninn</span><span class="char-style-override-6">.</span><span class="Character-Style-1 char-style-override-7"><a class="footnote-link" href="#footnote-225-38" id="footnote-225-38-backlink">38</a></span><span class="char-style-override-6">”</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Spatulasıyla sekiz yaşlarındaki kızın başına dokundu. “Kilere koşup bana bir önlük dolusu patates getir. Almanlar patatesi sever.”</span></p>
				<p class="paragraf para-style-override-8"><span class="char-style-override-6">Yulaf ezmemi bitirip yıkamak için kâseleri toplamaya başladığımda, Bayan Bug elinde süpürgeyle çocukları ve döküntüleri arka kapıdan süpürüyor, bir yandan da yardımcı aşçı olarak kullandığı Lizzie’ye ve Bayan Aberfeldy’ye -adı Ruth’tu- emirler yağdırıyordu. </span></p>
				<p class="paragraf para-style-override-8"><span class="char-style-override-6">“Yardım edeyim...” diye sakince söze başlamıştım ki Bayan Bug başını sallayıp süpürgesiyle beni kovalamak için küçük hareketler yaptı.</span></p>
				<p class="paragraf para-style-override-8"><span class="char-style-override-6">“Aklından bile geçirmeyin Bayan Fraser!” dedi. “Eminim yeterince işin olacak. Şimdi o pis çizmelerinizle benim güzel ve temiz mutfağıma girmeyin! Dışarı, dışarı çıkın ve içeriye adımınızı atmayı düşünmeden önce onları bir güzel temizleyin!”</span></p>
				<p class="paragraf para-style-override-8"><span class="char-style-override-6">Gerhard Müller oğulları ve yeğenleriyle birlikte girişte adeta apışıp kalmıştı. Gerhard’ın ya kendisinden en az otuz santim uzun olmasına ya da İngilizce bilmiyor olmasına ifrit olan Bayan Bug, yüzünü buruşturup süpürgeyle Gerhard’ın çizmelerini şiddetle dürttü.</span></p>
				<p class="paragraf para-style-override-8"><span class="char-style-override-6">Mullerler’i selamlayarak karşıladıktan sonra kaçma şansını değerlendirip oradan uzaklaştım.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Evdeki kalabalıktan sakınmaya çalışarak kendimi dışarı atıp keşif yapmak için barakalara gittim. Durum korktuğum kadar vahim değildi; her ne kadar Bayan Bug’ın müsrifliğine biraz ket vurması gerektiği halde, titiz yönetimimiz sayesinde kışı geçirmek için yeterince erzakımız vardı.</span></p>
				<p class="paragraf para-style-override-8"><span class="char-style-override-6">Etleri tütsülediğimiz ambardaki altı jambon dışında, dört tuzlanmış domuz sırtı, bir tane yarım sırt, kurutulmuş geyik eti ve bir de daha yeni avladığımız hindinin yarısı vardı. Yukarı baktığımda isten kararan, tütsülenmiş, kurutulmuş balıkların büyük ve çirkin çiçeklerin yaprakları gibi istiflenmesiyle dumanaltı olan alçak çatıdan ışık sızdığını gördüm. On varil tuzlanmış balık ve dört varil de tuzlanmış domuz vardı. Bir taş çanak domuz yağı parçası, küçük bir taş kâse ince domuz pastırması dilimi, bir ince dilim de beyin... bu konuda şüphelerim vardı.</span></p>
				<p class="paragraf para-style-override-8"><span class="char-style-override-6">Jamie’nin yorumuna göre bunu Müller kadınlarından birinin talimatlarına göre yapmıştım ama daha önceden hiç beyin görmemiştim ve böyle görünmesi gerektiğinden pek emin değildim. Kapağı kaldırıp dikkatle kokladım. Kokusu gayet yerindeydi; sarımsak ve karabiber tanesiyle hafifçe baharatlandırılmıştı ve hiç bozulmuş gibi kokmuyordu. Gıda zehirlenmesinden ölmeyeceksek de bunu ilk olarak denemesi için Gerhard Müller’i çağırmayı düşünüyordum.</span></p>
				<p class="paragraf para-style-override-8"><span class="char-style-override-6">“O yaşlı canavara evin içindeki varlığına nasıl tahammül edebiliyorsun?” diye sormuştu Marsali, Gerhard ve oğulları birkaç ay önce Tepe’ye geldiklerinde. Kızılderili kadınların hikâyesini Fergus’tan duymuştu ve Almanlardan tiksinmeye başlamıştı.</span></p>
				<p class="paragraf para-style-override-8"><span class="char-style-override-6">“Ne yapmamı istiyorsun peki?” diye sordu Jamie bunun üzerine, kaşığını kâsesinden hafifçe kaldırarak. “Müllerler’in hepsini öldürüp -çünkü eğer Gerhard’ı öldürürsem, diğerlerini de öldürmem gerekir- saçlarını ahırıma mı çivileyeyim?” diyerek beklenmedik bir tepki verdi. </span></p>
				<p class="paragraf para-style-override-8"><span class="char-style-override-6">Marsali alnını kırıştırdı. Bu konuda şaka kaldıracak halde değildi.</span></p>
				<p class="paragraf para-style-override-8"><span class="char-style-override-6">“Öyle değil belki,” dedi. “Fakat onları evine alıyor, onlara dostlarınmış gibi davranıyorsun!” Kaşlarını çatarak bakışlarını Jamie’den bana çevirdi. “Öldürdüğü kadınlar?”</span></p>
				<p class="paragraf para-style-override-8"><span class="char-style-override-6">Jamie’yle bakışıp hafifçe omzumu silktim. Jamie bir an durup aklını toplarken bir yandan da yavaşça çorbasını içmeye devam etti. Sonra kaşığı bırakıp Marsali’ye baktı. </span></p>
				<p class="paragraf para-style-override-8"><span class="char-style-override-6">“Gerhard’ın yaptığı korkunç bir şey,” dedi kısaca. “Ama bu onun için bir intikam meselesi, başka türlü bunu yapamazdı. Ondan intikam alsam her şey düzelecek miydi?”</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Non</span><span class="char-style-override-6">,” diye cevapladı Fergus kesin bir dille. Marsali’nin daha fazla bir şey söylemesini engellemek için elini koluna koydu. Gülümseyerek ona baktı. “Tabii ki Fransızlar intikama inanmazlar.”</span></p>
				<p class="paragraf para-style-override-8"><span class="char-style-override-6">“Belki bazı Fransızlar inanmıyorlardır,” diye mırıldandım St. Germain kontunu düşünerek. </span></p>
				<p class="paragraf para-style-override-8"><span class="char-style-override-6">Marsali bu kadar çabuk pes edecek değildi.</span></p>
				<p class="paragraf para-style-override-8"><span class="char-style-override-6">“Hmm,” dedi. “Yani senin dostların olmadıklarını mı söylüyorsun?” Jamie’nin kaşlarının şaşkınlıkla kalktığını görüp asıl söylemek istediğini vurguladı. “Öldürülen kadınlar. Peki ya onlar senin ailen olsaydı? Ya beni, Lizzie’yi ve Brianna’yı öldürseydi mesela?”</span></p>
				<p class="paragraf para-style-override-8"><span class="char-style-override-6">“Bu,” dedi Jamie, “söylemek istediğim şey. Onlar Gerhard’ın ailesiydi.” Yarım kalan çorbasını bırakıp masadan kalktı. “Bitti mi Fergus?”</span></p>
				<p class="paragraf para-style-override-8"><span class="char-style-override-6">Fergus kaşını kaldırıp kâsesini kafasına dikerken, uzun esmer boynundaki Adem elması bir inip bir kalktı.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Oui</span><span class="char-style-override-6">,” dedi, ağzını koluna silerek. Kalkıp Marsali’nin başını okşadıktan sonra yakasına düşen saçlarını geriye attı. “Meraklanma </span><span class="italik char-style-override-6">chérie, </span><span class="char-style-override-6">intikama inanmasam bile, eğer biri saçının teline zarar verecek olursa, yemin ederim testislerinden tütün kesesi yaparım. Baban da çoraplarıyla bağırsaklarını düğümler.”</span></p>
				<p class="paragraf para-style-override-8"><span class="char-style-override-6">Marsali öfkeli bir şekilde gülümseyip ofladıktan sonra Fergus’ın eline vurdu. Sonrasında Gerhard Müller hakkında daha fazla konuşulmamıştı.</span></p>
				<p class="paragraf para-style-override-8"><span class="char-style-override-6">Ağır beyin çanağını kaldırıp eve döndüğümde unutmamak için tütsüleme ambarının kapısına koydum. Gerhard’ın oğlu Frederick’in babasıyla birlikte gelip gelmediğini merak ettim -muhtemelen öyleydi; çocuk yirmi yaşından küçüktü, heyecan vaat eden bir şeyden geri kalmak isteyeceği bir yaş değildi. Frederick’in genç karısı Petronella ve bebeği kızamıktan öldülerse de Gerhard bunun nedeninin Tuscarora Kızılderilisinin ailesini lanetlemesi olarak görüyordu.</span></p>
				<p class="paragraf para-style-override-8"><span class="char-style-override-6">Frederick kendine yeni bir eş bulmuş muydu? Merak etmiştim. Bu çok muhtemeldi. bulamadıysa da... yeni kiracılar arasında iki genç kız vardı. Belki Jamie’nin planları arasında onlara acilen koca bulmak da vardır? Bir de Lizzie vardı tabii...</span></p>
				<p class="paragraf para-style-override-8"><span class="char-style-override-6">Mısır ambarının dörtte üçünden fazlası doluydu ama dışarıda da insanı endişelendirecek kadar çok fare dışkısı vardı. Adso hızla büyüyordu. Belki de yeterince hızlı değildi; henüz ortalama bir kedi boyundaydı. Un miktarı biraz daha azdı, yalnızca sekiz çuval. Değirmende daha fazla olması lazımdı; bunu Jamie’ye sormalıydım.</span></p>
				<p class="paragraf para-style-override-8"><span class="char-style-override-6">Pirinç ve kuru fasulye çuvalları, cevizler, tereyağları ve karacevizler. Kurutulmuş balkabağı yığınları, yulaf ve iri taneli mısır unu çuvalları ve galon galon elma şırası ile elma sirkesi. Bir çanak tuzlu tereyağı, bir çanak taze tereyağı, bir çuval böğürtlen ve bir çuval kuş üzümü karşılığında aldığım bir sepet keçi peyniri topları. Diğer taneli meyveler üzümlerle birlikte itinayla kurutulmuş ya da saklama kavanozlarına konmuş ve çocukların talan edebilme ihtimallerinden -umarım- uzak bir şekilde kilerdeki yerlerini almışlardı.</span></p>
				<p class="paragraf para-style-override-8"><span class="char-style-override-6">Bal. Dudaklarımı bükerek durdum. Neredeyse yirmi galon arındırılmış balım ve kovanlarımdan topladığım ve saf hale getirilip balmumundan mumlara dönüştürülmeyi bekleyen dört büyük taş kavanoz bal peteğim vardı. Hepsi ayılardan korunmak için ahır olarak kullanılan duvarlarla çevrili mağarada tutuluyordu. Ne var ki ahırdaki inekleri ve domuzları beslemek isteyen çocukların yarattığı tehlike hâlâ devam ediyordu. Henüz yapış yapış bir parmak ya da surat görmemiştim ama yine de önlem almakta fayda vardı.</span></p>
				<p class="paragraf para-style-override-8"><span class="char-style-override-6">Et, hububat ve küçük süt ürünlerine bakarsak, bu kış kimse açlıktan ölmeyeceğe benziyordu. Biraz rahatlamıştım ama vitamin eksikliği yine de önemli bir sorundu. Kestane ağaçlarına baktım, dalları artık tamamen çıplaktı. Toprakta hâlâ bir sürü turp ve kabağım olmasına rağmen, taze yeşillik görmeyeli en azından bir dört ay olmuştu.</span></p>
				<p class="paragraf para-style-override-8"><span class="char-style-override-6">Ana kilerdeki erzak stoku oldukça rahatlatıcıydı. İçerisi patateslerin toprak kokusu, soğan ve sarımsakların acı tadı ve besleyici turpların hafif kokusuyla dolmuştu. Gördüğüm kadarıyla üzerleri çocukların ayak izleriyle dolan iki büyük elma fıçısı arka tarafta duruyordu. </span></p>
				<p class="paragraf para-style-override-8"><span class="char-style-override-6">Yukarı baktım. Devasa yaban üzümü yığınları kirişlere asılarak kurumaya bırakılmıştı. Üzümler hâlâ oradaydılar ama daha alçak, daha ulaşılabilir olan dallar çırılçıplak kalmışlardı. O halde belki de iskorbütün yayılmasından korkmamalıydım.</span></p>
				<p class="paragraf para-style-override-8"><span class="char-style-override-6">Eve doğru yürürken Jamie ve milisleri için ne kadar erzak yollamam gerektiğini, karıları ve çocukları için ise geriye ne kadar erzak kaldığını hesap etmeye çalışıyordum. Bunun Jamie’nin ne kadar adam alacağına ve o adamların yanlarında ne getireceklerine bağlı olduğunu söylemek imkânsızdı. O albay olarak atanmıştı; birliğindeki adamları beslemek öncelikle onun sorumluluğundaydı ve -eğer geri dönerse- Kurul’un onayıyla masraf iadesi yapılmalıydı.</span></p>
				<p class="paragraf para-style-override-8"><span class="char-style-override-6">Daha fazlasını bilmeyi tüm kalbimle istemem ilk değildi. Kurul’un işlevsel bir kuruluş olmasına daha ne kadar vardı?</span></p>
				<p class="paragraf para-style-override-8"><span class="char-style-override-6">Brianna kaşlarını çatıp derin düşüncelere dalmış bir halde, kuyunun orada bir aşağı bir yukarı yürüyüp duruyordu.</span></p>
				<p class="paragraf para-style-override-8"><span class="char-style-override-6">“Boru,” dedi bir şeye hazırlık yapar gibi. “İnsanlar metal borular yapıyorlar mı? Romalılar yapıyorlardı ama- ”</span></p>
				<p class="paragraf para-style-override-8"><span class="char-style-override-6">“Paris’te ve Edinburgh’ta çatıdaki yağmur sularını boşaltmak için kullanıldığını görmüştüm,” dedim. “Demek ki var. Kolonilerde görüp görmediğime emin değilim gerçi. Eğer varsa da kesin çok pahalıdır.” At nalı gibi çok basit şeylerin dışında, bakır, pirinç ve kurşun gibi mallar bütün hırdavatlar gibi Britanya’dan ithal edilmek zorundaydı.</span></p>
				<p class="paragraf para-style-override-8"><span class="char-style-override-6">“Hmm. En azından ne olduğunu biliyorlar.” Gözlerini kısıp kuyu ile ev arasındaki eğimli alanı hesapladı, sonra başını sallayıp iç çekti. “Sanırım bir pompa yapabilirim. Eve su getirmek başka bir şey.” Aniden esneyip gözlerini kırpıştırdı. Güneş ışığına maruz kalan gözleri yaşarmıştı. “Tanrım, çok yorgunum, düşünemiyorum. Jemmy bütün gece mızıldandı ve tam sızmıştı ki Müllerler geldi. Hiç uyuyamadım.”</span></p>
				<p class="paragraf para-style-override-8"><span class="char-style-override-6">“O hissi hatırlıyorum,” dedim anlayışla ve gülümsedim.</span></p>
				<p class="paragraf para-style-override-8"><span class="char-style-override-6">“Çok huysuz bir bebek miydim?” diye sordu Brianna gülümseyerek.</span></p>
				<p class="paragraf para-style-override-8"><span class="char-style-override-6">“Çok,” dedim, eve dönerek. “Seninki nerede?”</span></p>
				<p class="paragraf para-style-override-8"><span class="char-style-override-6">“Şeyle- ”</span></p>
				<p class="paragraf para-style-override-8"><span class="char-style-override-6">Brianna aniden durup kolumu tuttu.</span></p>
				<p class="paragraf para-style-override-8"><span class="char-style-override-6">“Bu- ” dedi. “Bu da nesi?”</span></p>
				<p class="paragraf para-style-override-8"><span class="char-style-override-6"> Bakmak için arkama döndüğümde şaşkınlıktan mideme kramplar girdi.</span></p>
				<p class="paragraf para-style-override-8"><span class="char-style-override-6">“Ne olduğu gün gibi ortada,” dedim, yavaşça ona doğru yürüyerek.</span></p>
				<p class="paragraf para-style-override-8"><span class="char-style-override-6">“Sorulması gereken soru… Neden?”</span></p>
				<p class="paragraf para-style-override-8"><span class="char-style-override-6">Bu bir haçtı. Kurumuş çam dallarının sürgünleri kesilip iple birbirlerine bağlanarak yapılmıştı. Avlunun kenarına, evi koruyan büyük mavi ladinin yanına toprağa sıkıca saplanmıştı.</span></p>
				<p class="paragraf para-style-override-8"><span class="char-style-override-6">İki metre boyundaydı, kolları ince ama sertti. Kocaman ya da çok dikkat çekici değildi, sessiz varlığı avluya, tıpkı bir tapınağın kiliseye hükmetmesi gibi hükmediyordu. Aynı zamandı bu haçın etkisi ne saygın, ne de koruyucu görünüyordu. Aslında daha çok şeytani denebilirdi.</span></p>
				<p class="paragraf para-style-override-8"><span class="char-style-override-6">“Diriliş toplantısı falan mı yapıyoruz?” Espri yapmaya çalışan Brianna’nın dudakları titredi. Haç beni ettiği kadar onu da huzursuz etmişti.</span></p>
				<p class="paragraf para-style-override-8"><span class="char-style-override-6">“Öyle bir şey duymadım.” Yavaşça etrafında yürüyüp hacı tepeden tırnağa inceledim. Bunu Jamie yapmıştı, işçiliğin kalitesinden anlamıştım. Kolları dümdüz ve simetrikti, titizlikle işlenmiş, uçları sivriltilmişti. İstavroz düzgünce dikey olarak iliştirilmiş, ip ise gemici düğümüyle çapraz bir şekilde bağlanmıştı. </span></p>
				<p class="paragraf para-style-override-8"><span class="char-style-override-6">“Belki de babam kendi dinini kuruyordur.” Brianna şaşırmıştı; o da işçiliğin kime ait olduğunu anlamıştı.</span></p>
				<p class="paragraf para-style-override-8"><span class="char-style-override-6">Bayan Bug birden evin köşesinde ellerinde tavuk yemiyle dolu bir kâseyle belirdi. Bizi görünce durdu, ağzı açık kaldı. İçgüdüsel olarak kendimi saldırıya hazırladım, Brianna’nın kıs kıs güldüğünü duydum.</span></p>
				<p class="paragraf para-style-override-8"><span class="char-style-override-6">“Ah, işte buradasınız hanımefendi! Ben de tam Lizzie’ye o canavarların üst ve alt katları birbirine katmalarının ne kadar ayıp olduğundan bahsediyordum. Üstelik pislikleri evin her yanına dağılmış durumda. Sizin odanızda bile var. Lizzie de bana dedi ki- ”</span></p>
				<p class="paragraf para-style-override-8"><span class="char-style-override-6">“Benim muayene odamda mı? Ne? Nerede? Ne yaptılar?” Haçı unutup eve doğru hızla koştum. Bayan Bug konuşmaya hâlâ devam ediyordu.</span></p>
				<p class="paragraf para-style-override-8"><span class="char-style-override-6">“İki tanesini küçük mavi şişelerinizle ve bir elmayla oynarlarken yakaladım. Kulaklarını o kadar sert çektim ki eminim hâlâ çınlıyorlardır. Pis yaratıklar.”</span></p>
				<p class="paragraf para-style-override-8"><span class="char-style-override-6">“Ekmeğim!” Ana koridora ulaşmıştım. Muayene odamın kapısını açtığımda, son penisilin deneylerimi yaptığım tezgâh da dahil olmak üzere her şeyin pırıl pırıl olduğunu gördüm. Tamamen boştu ve meşe ağacından yüzeyi bol suyla yıkanmıştı.</span></p>
				<p class="paragraf para-style-override-8"><span class="char-style-override-6">“Çok pisti,” dedi Bayan Bug arkamdaki koridordan. Büyük bir ciddiyetle dudaklarını sıktı. “Pis! Küflenmiş, masmavi olmuş ve- ”</span></p>
				<p class="paragraf para-style-override-8"><span class="char-style-override-6">Derin bir nefes aldım, onu boğazlamamak için ellerimi göğsümde birleştirdim.</span></p>
				<p class="paragraf para-style-override-8"><span class="char-style-override-6">Boş masayı görmemek için odanın kapısını kapadım, küçük İskoç kadınına döndüm.</span></p>
				<p class="paragraf para-style-override-8"><span class="char-style-override-6">“Bayan Bug,” dedim, sesime büyük bir çabayla hakim olarak, “yardımlarınıza ne kadar teşekkür etsem azdır ama ben sizden- ”</span></p>
				<p class="paragraf para-style-override-8"><span class="char-style-override-6">Ön kapı açıldı ve yanımdaki duvara çarptı.</span></p>
				<p class="paragraf para-style-override-8"><span class="char-style-override-6">“Seni yaşlı sefil! Ne hakla çocuklarıma elini sürersin!”</span></p>
				<p class="paragraf para-style-override-8"><span class="char-style-override-6">Arkama döndüğümde Bayan Chisholm’le burun buruna geldim. Yüzü öfkeden kızarmıştı, elinde bir süpürge vardı. Yanaklarında gözyaşlarının izi duran iki kırmızı suratlı çocuk eteklerine yapışmıştı. Beni tamamen görmezden geldi, diğer tarafımdaki holde durup kirpi gibi küçülüp dikleşen Bayan Bug’a odaklanmıştı.</span></p>
				<p class="paragraf para-style-override-8"><span class="char-style-override-6">“Sen ve senin o değerli çocukların!” Bayan Bug kızgınlıkla haykırdı. “Eğer onları biraz olsun umursasaydın, onları adam gibi yetiştirir, yanlışla doğruyu ayırt etmeyi öğretir, maymunlar gibi şamata yapıp pisliklerini etrafa yaymalarını, tavan arasından kapı önüne kadar her yeri talan etmelerini ve yapış yapış parmaklarını her yere sürmelerini engellerdin!”</span></p>
				<p class="paragraf para-style-override-8"><span class="char-style-override-6">“Bakın Bayan Bug, onların- ” Barışı sağlama girişimim Chisholmler’in üç çocuğunun çığlıkları ve Bayan Chisholm’ün daha da yüksek sesle bağırmasıyla kesildi.</span></p>
				<p class="paragraf para-style-override-8"><span class="char-style-override-6">“Sen kim oluyorsun da benim çocuklarıma hırsız diyorsun, seni yaşlı bunak!” İncinen anne süpürgeyi tehditkâr bir şekilde Bayan Bug’a doğru salladı. Ben de ikisini ayırmak için aralarına girdim.</span></p>
				<p class="paragraf para-style-override-8"><span class="char-style-override-6">“Bayan Chisholm,” dedim, ortamı sakinleştirmek için elimi kaldırarak. “Margaret. Eminim- ”</span></p>
				<p class="paragraf para-style-override-8"><span class="char-style-override-6">“Kimim ben?” Bayan Bug görünür bir şekilde tıpkı bir hamur gibi kabarmıştı. “Kimim ben? Ben Tanrı’dan korkan bir kadın ve Hıristiyan bir ruhum! Sen kimsin de kendinden büyüklerle bu şekilde konuşuyorsun? Sen ve senin kıçında donu olmayan şeytani kabilen!”</span></p>
				<p class="paragraf para-style-override-8"><span class="char-style-override-6">“Bayan Bug!” diye bağırdım, ona doğru dönerek. “Bu şekilde- ”</span></p>
				<p class="paragraf para-style-override-8"><span class="char-style-override-6">Bayan Chisholm verecek bir cevap bulmakla uğraşmaya zahmet etmeyip onun yerine süpürgesiyle saldırıya geçti. Beni geçip arkamdaki Bayan Bug’a ulaşamaması için kollarımı iki yana açtım; Bayan Bug’a vurma girişimi engellenince, omzumun üstünden dürtmeye, süpürgesini vahşi bir şekilde yaşlı kadına batırmaya başladı.</span></p>
				<p class="paragraf para-style-override-8"><span class="char-style-override-6">“Dilenciler!” diye bağırdı olanca gücüyle. “Çapulcular! Çingeneler!”</span></p>
				<p class="paragraf para-style-override-8"><span class="char-style-override-6">“Bayan Chisholm! Bayan Bug!” Adeta yalvarıyordum ama ikisi de oralı olmuyordu.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Kittock! Mislearnit pilsh</span><span class="char-style-override-6">!” diye bağırdı Bayan Chisholm süpürgesiyle deli gibi vurarak. Çocuklar bağırıp çağırıyorlardı ve Bayan Chisholm -balık etli bir kadındı- sert bir şekilde ayak parmaklarıma bastı.</span></p>
				<p class="paragraf para-style-override-8"><span class="char-style-override-6">Bu bardağı taşıran son damla olmuştu. Gözlerimden alev saçarak Bayan Chisholm’ün üstüne yürüdüm. Geri çekilip süpürgeyi bıraktı.</span></p>
				<p class="paragraf para-style-override-8"><span class="char-style-override-6">“Ha! Seni arsız orospu! Sen ve- ”</span></p>
				<p class="paragraf para-style-override-8"><span class="char-style-override-6">Arkamda bağırışan Bayan Bug birden susuvermişti. Arkama döndüğümde eve koşup mutfaktan içeri girip ufak tefek olan Bayan Bug’ın bir eliyle ağzını kapatırken, diğer eliyle de olay yerinden dışarı sürükleyen Brianna’yı gördüm. Bayan Bug küçük ayaklarıyla vahşi tekmeler savuruyor, Bree’nin elinin üzerinden gözlerini kocaman açmış bakıyordu. Bree gözlerini devirerek bana baktı, esirini sürükleyerek mutfak kapısından içeri girdi.</span></p>
				<p class="paragraf para-style-override-8"><span class="char-style-override-6">Bayan Chisholm’le konuşmak için arkama döndüğümde gri eteğinin koridorun köşesini döndüğünü gördüm. Çocuğunun ağlaması ise uzaktan gelen bir siren sesini andırıyordu. Süpürge ayağımın dibindeydi. Elime alıp muayene odama gittim, kapıyı da arkamdan kapattım.</span></p>
				<p class="paragraf para-style-override-8"><span class="char-style-override-6">Gözlerimi kapadım, ellerimi boş tezgâhta gezdirdim. Aniden mantıksız bir şekilde bir şeylere vurma isteği hissetmiştim. Ve bunu yaptım. Yumruğumla tezgâha vurdum. Sonra yeniden ve yeniden avucumla vurup durdum. O kadar sağlam bir şekilde yapılmıştı ki, yumruklarım neredeyse hiç ses çıkarmadı. Nefes nefese durdum.</span></p>
				<p class="paragraf para-style-override-8"><span class="char-style-override-6">Bayan Bug’ın yaptığı hiç hoş değildi. Bayan Chisholm’ın kavgacılığı da öyle. O ve küçük veletleri er ya da geç bu evden gideceklerdi. Bunun bir an önce olmasını umut ediyordum.</span></p>
				<p class="paragraf para-style-override-8"><span class="char-style-override-6">Kalp atışlarım normale dönmeye başlamıştı ama öfkemin dikenleri hâlâ kurdeşen gibi tenime batıyordu. Eşyalarıma ne Bayan Bug’ın, ne de çocukların önemli bir zarar vermediğinden emin olmak için dolabımı açıp içine baktım.</span></p>
				<p class="paragraf para-style-override-8"><span class="char-style-override-6">Her şey yolundaydı. Bütün cam şişeler mücevher gibi parlatılmıştı -güneş ışığında mavi, yeşil kristal parıltıları parlıyordu- her biri yerli yerine konmuş ve yazılı etiketleri öne çevrilmişti. Kurutulmuş otların sisli yüzleri tozdan arındırılmış, çivilerine dikkatle geri asılmıştı.</span></p>
				<p class="paragraf para-style-override-8"><span class="char-style-override-6">Derlenip toparlanan ilaçların görüntüsü beni sakinleştirmişti. Bit önleyici merhemin durduğu kavanoza dokundum. Torbaların, kavanozların ve şişelerin sayısı karşısında oldukça mutlu olmuştum.</span></p>
				<p class="paragraf para-style-override-8"><span class="char-style-override-6">Alkol lambası, alkol şişesi, mikroskop, büyük ampütasyon testeresi, plaster kutusu, dikiş ipliği kavanozu, sargı bezi paketi -her şey askeri bir düzenle dizilmiş, talim yapan bir çavuşun gözetimi altındaki uyumsuz acemi asker sıraları gibi hizaya sokulmuştu. Bayan Bug’ın bazı kusurları olabilirdi, ama ev işlerindeki marifetini kabul etmek zorundaydım.</span></p>
				<p class="paragraf para-style-override-8"><span class="char-style-override-6">Dolapta dokunulmamış olan tek şey, Toscaroralı bir şaman olan Nayawenne’in verdiği küçük deri bir tılsımdı; dolabın bir köşesinde eğri bir şekilde duruyordu. Bayan Bug’ın buna dokunmamış olmasını ilginç bulmuştum; üzerindeki kuzgun ve ağaçkakan tüyleriyle Kızılderili işi olduğu anlaşılsa da ne olduğunu hiç sormamıştı. Kolonilerde bir yıldan az bir süre ve yaban hayatta bir aydan fazla geçiren Bayan Bug, bütün Kızılderili eşyalarına oldukça şüpheli yaklaşıyordu.</span></p>
				<p class="paragraf para-style-override-8"><span class="char-style-override-6">Küllü sabunun kokusu, tıpkı bir kâhyanın hayaleti gibi sitemkâr bir şekilde havada asılıp kalmıştı. Onu suçlayamayacağımı düşündüm; küflü ekmek, çürümüş kavun ve pelteye dönmüş elma dilimleri benim için bir araştırma maddesi olabilirdi ama Bayan Bug için temizlik tanrısına yöneltilmiş hesaplı bir saldırıdan başka bir şey değildi. </span></p>
				<p class="paragraf para-style-override-8"><span class="char-style-override-6">İç çekip dolabı kapamadan önce küllü sabunun ve çürük elmaların hayaletlerine bir de kuru lavanta parfümü ve filiskin kokusu ekledim. Daha önceden de birçok kez deneysel ilaçlarımı kaybettiğim olmuştu. Bu seferki deneyimde ne çok ilerlemiştim, ne de karmaşık bir işti. Yerine yenisini yapmam yarım saatten fazla zamanımı almazdı. Yeni ekmek parçaları ve diğer numuneleri ekleyecektim. Ama yine de yapmayacaktım; yeteri kadar zamanım yoktu. Jamie milislerini toplamaya başlıyordu; birkaç gün içinde Vali Tryon’a katılmak için Salisbury’ye gideceklerdi. Ben de kesinlikle onlara eşlik etmek istiyordum.</span></p>
				<p class="paragraf para-style-override-8"><span class="char-style-override-6">Birden aklıma deneyi bitirmek için yeterince zamanım olmadığı gelmişti. Yakında gideceğimizi biliyordum; hemencecik büyüyecek bile olsa, toplamak, kurutmak ve saflaştırmak için yeterince zamanım olmayacaktı. Bunu biliyordum ve yine de yaptım, planlarıma uydum, rutinime devam ettim. Hayat sanki öngörülebilir bir şeymiş gibi, sanki günlerimin akışını hiçbir şey tehdit edemezmiş gibi. Sanki harekete geçmek gerçekleşmesine yetermiş gibi.</span></p>
				<p class="paragraf para-style-override-8"><span class="char-style-override-6">“Sen gerçekten bir aptalsın </span><span class="italik char-style-override-6">Beauchamp</span><span class="char-style-override-6">,” diye söylendim, bir tutam kıvırcık saçı kulağımın arkasına atarken. Dışarı çıkıp muayene odamın kapısını arkamdan sıkıca kapattım, Bayan Bug ve Bayan Chisholm arasında barışı sağlamaya gittim.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Evdeki barış yüzeysel olarak sağlanmıştı ama huzursuzluk kendini hâlâ hissettiriyordu. Kadınlar ağızlarını sıkı sıkı kapatıp kendilerini işlerine vermişlerdi; sabır taşı Lizzie bile çocuklardan birinin basamaklara süt döktüğünü görünce, “Of!” diye bağırmıştı.</span></p>
				<p class="paragraf para-style-override-8"><span class="char-style-override-6">Dışarıda sanki fırtına öncesi sessizlik vardı. Barakalar ve ev arasında mekik dokurken Roan Dağı’na, gökyüzüne doğru baktım. Aslında fırtına bulutlarını görmeyi bekliyor gibiydim ama gökyüzünde hâlâ sonbaharın son günlerinin parlak maviliği vardı. </span></p>
				<p class="paragraf para-style-override-8"><span class="char-style-override-6">Kafam çok karışıktı, aklımı toparlayamıyordum. Bir sürü işe koşuşturup durmuştum. Kilerdeki soğanların, sahanlıktaki bir kâse fasulyenin kabuklarını soyma işlemim yarım kalmıştı, sandalyedeki yırtık pantolonun da üzerinde iğneleri unutmuştum. Yine yeniden kendimi amaçsızca bahçede oradan oraya dolanıp dururken buldum.</span></p>
				<p class="paragraf para-style-override-8"><span class="char-style-override-6">Haçın yanından her geçtiğimde sanki son geçişimden beri ortadan kaybolmuş olmasını ya da üstüne açıklayıcı bir not iliştirilmesini umut eder gibi kafamı kaldırıp haça bakıyordum. </span><span class="italik char-style-override-6">Iesus Nazarenus Rex ludaeorum </span><span class="char-style-override-6">değilse de bir şey yazmalıydı. Çam ağacından yapılmış iki sıradan tahta birbirlerine bir iple bağlanmıştı. Başka bir şey yoktu. Elbette bir haç her zaman daha fazlasıydı. </span></p>
				<p class="paragraf para-style-override-8"><span class="char-style-override-6">Diğer herkesin de kafası benimki kadar karışıktı. Bayan Chisholm’le yaşadığı tartışma yüzünden küçük düşen Bayan Bug yemek hazırlamayı reddedip odasına çekilmişti. Tedavi etmemi istemese de başının ağrıdığı çok belliydi. Normalde yemek yapmaktan anlayan Lizzie güveci yaktı ve ocağın üstündeki meşe ağacından yapılmış kirişleri siyah duman lekeleri kapladı. </span></p>
				<p class="paragraf para-style-override-8"><span class="char-style-override-6">Müllerler yanlarında büyük bir fıçı bira getirmişler, kahvaltıdan sonra Brianna’nın barakasına çekilmişlerdi. Görünüşe göre orada kendilerini gayet güzel bir şekilde eğlendiriyorlardı.</span></p>
				<p class="paragraf para-style-override-8"><span class="char-style-override-6">Ekmek kabarmayı kesinlikle reddediyordu. Jemmy’nin yeni bir dişi çıkmaya başlamıştı. Acı çekiyor, çığlık atıyor, çığlık atıyor, çığlık atıyordu. Susmak bilmez ciyaklamaları, ben de dahil olmak üzere herkesin asabını bozmuştu. Bree’ye bebeği sesinin gelmeyeceği bir yere götürmesini söylemeyi çok istiyordum ama göz altlarında derin yorgunluk halkalarını görmüş, cesaret edememiştim. Kendi çocuğunun ardı kesilmeyen tepinmeleriyle sınanan Bayan Chisholm’ün böyle bir şeyden çekinmemişti.</span></p>
				<p class="paragraf para-style-override-8"><span class="char-style-override-6">“Tanrı aşkına, neden çocuğu kendi barakana götürmüyorsun?” diye söylendi. “Bunu duymak zorunda değiliz!”</span></p>
				<p class="paragraf para-style-override-8"><span class="char-style-override-6">Bree tehlikeli bir şekilde gözlerini kıstı.</span></p>
				<p class="paragraf para-style-override-8"><span class="char-style-override-6">“Senin,” dedi dişlerinin arasından, “iki büyük oğlun barakamda oturup Almanlarla içiyor. Onları rahatsız etmek istemem!”</span></p>
				<p class="paragraf para-style-override-8"><span class="char-style-override-6">Bayan Chisholm’ün yüzü kıpkırmızı oldu. Konuşmasına fırsat kalmadan hızlıca öne atılıp bebeği Bree’nin kollarından aldım.</span></p>
				<p class="paragraf para-style-override-8"><span class="char-style-override-6">“Ben onunla biraz yürüyüş yapayım, olur mu?” dedim, Jem’i omzuma yaslayarak. “Biraz temiz hava alsam iyi olacak. Sen de yukarı çıkıp benim yatağıma uzansana tatlım?” dedim Bree’ye. “Biraz yorgun görünüyorsun.”</span></p>
				<p class="paragraf para-style-override-8"><span class="char-style-override-6">Dudağının kenarı titriyordu. “Teşekkürler anne.” Jemmy’nin sıcak ve nemli yanağını öpüp merdiven boşluğuna doğru seğirtti.</span></p>
				<p class="paragraf para-style-override-8"><span class="char-style-override-6">Bayan Chisholm, Bree’nin arkasından kaşlarını çatarak bakarken benim bakışlarımı hissedip öksürdü, sonra dikiş kutumu mahvetmekle meşgul olan üç yaşındaki ikizlerine seslendi.</span></p>
				<p class="paragraf para-style-override-8"><span class="char-style-override-6">Mutfağın sıcak ve duman altı havasından sonra dışarıdaki soğuk hava çok iyi gelmişti. Jemmy de ağlayıp sızlanmaya devam etse de yine de sakinleşmiş sayılırdı. Sıcak ve ıslak yüzünü boynuma sürüp şalımı vahşi bir şekilde çiğnemeye başladı.</span></p>
				<p class="paragraf para-style-override-8"><span class="char-style-override-6">Yavaşça bir ileri bir geri yürüyor, nazikçe Jemmy’nin sırtını okşayıp “Lilibuleero Marşı”nı söylüyordum. Jemmy’nin huysuzluğuna rağmen bu yaptığımı oldukça rahatlatıcı bulmuştum. Sonuçta bir tek o vardı ve o da konuşamıyordu.</span></p>
				<p class="paragraf para-style-override-8"><span class="char-style-override-6">“Sen de erkeksin,” dedim, yün şapkasını kafasını süsleyen yumuşak ve parlak tüylerinden aşağı kadar çekerken. “Cinsiyetine has kusurların var ama böyle dalaşmak bunlardan biri değil.”</span></p>
				<p class="paragraf para-style-override-8"><span class="char-style-override-6">Bree, Marsali, Lizzie ve hatta Bayan Bug’a bakacak olursam, erkeklerle anlaşmanın çok daha kolay olduğunu söyleyebilirim. Ortodoksluktan uzak bir şekilde eğitilmem -Amcam Lamb ve onun İranlı uşağı Firuz tarafından büyütülmüştüm- savaştaki deneyimlerim ya da yalnızca kendi alışılmadık kişiliğim yüzünden mi bilmiyorum ama erkekleri rahatlatıcı bir şekilde mantıklı -birkaç çarpıcı istisna dışında- ve memnun edici bir şekilde dolaysız buluyordum.</span></p>
				<p class="paragraf para-style-override-8"><span class="char-style-override-6">Arkama dönüp eve baktım. Alaçamların ve kestane ağaçlarının arasında huzurlu görünüyordu. Zarifçe orantılanmış, sağlam inşa edilmişti. Pencerelerden birinde bir yüz göründü. Dilini, yanaklarını ve burnunu cama yapıştırdı. Soğuk ve temiz havanın içinde tiz kadın sesleri ve gürültüler duydum.</span></p>
				<p class="paragraf para-style-override-8"><span class="char-style-override-6">“Hmm,” dedim.</span></p>
				<p class="paragraf para-style-override-8"><span class="char-style-override-6">Bir iki hafta, yirmi ya da otuz tıraşsız pis erkeğin arasında yaşama düşüncesi inkâr edilemez bir çekicilik yaratmıştı. Eğer bu yerde uyumak demekse...</span></p>
				<p class="paragraf para-style-override-8"><span class="char-style-override-6">“Her hayata biraz yağmur yağar,” dedim Jammy’ye içimi çekerek. “Ama galiba sen bunu şimdi öğreniyorsun, değil mi zavallıcık?”</span></p>
				<p class="paragraf para-style-override-8"><span class="char-style-override-6">“Nnnnn!” dedi, dişinin çıkarken yarattığı acıdan kaçmak için dizlerini acı dolu bir şekilde göğsüme bastırıp tortop oldu. Daha rahat etmesi için onu kalçamın üzerine doğru yerleştirip çiğnemesi için işaret parmağımı uzattım. Diş etleri sert ve şişikti; yeni dişin geldiği hassas noktayı hissedebiliyordum. Yumru olmuştu ve sıcaktı. Evin içinden gelen çığlık sesinin ardından bağrışmalar ve koşan ayak sesleri duyuldu.</span></p>
				<p class="paragraf para-style-override-8"><span class="char-style-override-6">“Biliyor musun,” dedi sohbet eder gibi, “bence biraz viski iyi gelir. Sence?” Parmağımı çekip Jemmy’yi omzuma yasladım. Eğilip haçın ve büyük kırmızı bir alaçamın altından geçtim. Tam o sırada evin kapısı açıldı ve Bayan Bug’ın kulak tırmalayan sesi buz gibi havada trampet sesi gibi çınladı.</span></p>
				<p class="paragraf para-style-override-8"/>
				<p class="paragraf para-style-override-8"><span class="char-style-override-6">Viski açıklığına daha çok uzun bir yol vardı ama umursamadım. Ormanın içi çok sessizdi. Jemmy sonunda uykuya dalmış, kollarımda küçük bir kum torbası gibi ağır ve miskin bir şekilde yatıyordu.</span></p>
				<p class="paragraf para-style-override-8"><span class="char-style-override-6">Yılın son günleriydi ve yapraklarını döken ağaçların dalları çıplak kalmıştı; yol, insanın bileklerine kadar gelen çıtırdayan kahverengi-sarı yaprakların oluşturduğu bir halıyla kaplanmıştı. Akçaağaçların tohumları rüzgârda uçuşuyor, kanatlarının fısıltısıyla eteğime değiyorlardı. Gökyüzünden bir kuzgun geçti. Öyle hızla ve kaba bir şekilde bağırdı ki bebek kollarımda kıpırdanmaya başladı.</span></p>
				<p class="paragraf para-style-override-8"><span class="char-style-override-6">“Sus,” dedim sarılarak. “Bir şey yok canım, yalnızca bir kuş.”</span></p>
				<p class="paragraf para-style-override-8"><span class="char-style-override-6">Kuzguna bakarken bir başka kuş sesi daha duydum. Bunlar uğursuz kuşlardı ya da İskoçya’nın batıl inançları böyle söylüyordu. Bir kuzgun değişime delaletti; iki kuzgun şans demekti; üç kuzgun ise hastalığa. Bu tür kavramları aklımdan uzaklaştırmaya çalıştım ama Nayawenne kuzgunun benim rehberim, ruhani hayvanım olduğunu söylemişti ve ben ne zaman siyah gölgeler başımın üstünden geçse ürperdim.</span></p>
				<p class="paragraf para-style-override-8"><span class="char-style-override-6">Jemmy kıpırdanıp mızmızlandı. Sonra yeniden sessizliğe gömüldü. Biraz okşayıp tırmanmaya devam ettim. Dağın tepelerine doğru yavaş yavaş ilerlerken, Jemmy’nin rehber hayvanının ne olabileceğini düşündüm.</span></p>
				<p class="paragraf para-style-override-8"><span class="char-style-override-6">Seni hayvanın ruhu seçer, demişti Nawayenne, sen onu seçemezsin. İşaretlere ve belirtilere dikkat etmeli, hayvanının sana kendini göstermesini beklemelisin. Ian’ın hayvanı kurttu; Jamie’nin ayıydı ya da Tuscarora öyle söylemişti. O sıra eğer kişi kır faresi ya da bok böceği gibi berbat hayvanlar tarafından seçilirse ne yapmalı diye sormak istemiş, ne var ki kibarlıktan soramamıştım.</span></p>
				<p class="paragraf para-style-override-8"><span class="char-style-override-6">Yalnızca bir kuzgun. Artık görünmese de sesini hâlâ duyabiliyordum. Ama arkamdaki köknarlardan yankılanmadı. Değişim işareti.</span></p>
				<p class="paragraf para-style-override-8"><span class="char-style-override-6">Rüzgârın ve kalbimin derinden gelen sesini dinleyerek yavaş yavaş tırmandım. Bu mevsimde değişim havanın kendisinde vardı. Olgunluğun ve ölümün kokusu esintide, kışın nefesi ise soğuğun içindeydi. Dönüşen toprağın ritmi, beklenen soğuğu da beraberinde getirmişti; vücut ve akıl bu değişimi bilgiyle ve barışla karşıladı. Yaklaşan değişimler farklıydı ve ruhu rahatsız edecek gibiydi.</span></p>
				<p class="paragraf para-style-override-8"><span class="char-style-override-6">Eve baktım; yüksekliği yüzünden yalnızca çatının köşesini ve bacadan tüten dumanı görebiliyordum.</span></p>
				<p class="paragraf para-style-override-8"><span class="char-style-override-6">“Ne düşünüyorsun?” dedim usulca. Jemmy’nin örgü şapkasının içindeki başı yuvarlak ve sıcaktı. “Burada mı yaşayacaksın? Çocukların da mı öyle?”</span></p>
				<p class="paragraf para-style-override-8"><span class="char-style-override-6">Diğerinden çok daha farklı bir hayat olacaktı. Eğer Brianna onu geri götürmek şansını taşlarda denerse, çocuğun kaderi burada yazılmayacaktı. Bunu düşünmüş müydü? Merak ettim. Burada kalmayı yalnızca kendi için değil, onun için de mi seçmişti? Savaşı ve cehaleti, hastalığı ve tehlikeyi seçmiş, her şeyi riske atmıştı. Bunun doğru karar olup olmadığından tam olarak emin değildim fakat bu kararı ben vermemiştim.</span></p>
				<p class="paragraf para-style-override-8"><span class="char-style-override-6">Yine de çocuk sahibi olmanın nasıl bir şey olacağının önceden kestirilemeyeceğini düşünüyordum. Bir çocuğun doğumunun insanın hayatını nasıl ele geçirdiğini ve yüreğini nasıl sızlattığını hiçbir akıl bilemezdi.</span></p>
				<p class="paragraf para-style-override-8"><span class="char-style-override-6">“İyi bir şey de var,” dedim Jemmy’ye. “Aklı başında hiç kimse bunu yapmaz.”</span></p>
				<p class="paragraf para-style-override-8"><span class="char-style-override-6">İçimdeki huzursuzluk bitmiş, rüzgârın ve yapraksız ormanın dinginliğiyle rahatlamıştı. ‘Viski açıklığı’ diye adlandırdığımız yer, yoldan uzaktı. Jamie, Tepe’nin üst kısımlarındaki yokuşları ancak günlerce arayıp taradıktan sonra isteklerine uyacak bir nokta bulmuştu.</span></p>
				<p class="paragraf para-style-override-8"><span class="char-style-override-6">Daha doğrusu noktalar. Maltlama evi, bir oyuğun dibindeki küçük açıklık alana kurulmuştu; temiz su ihtiyacımızı karşılayan küçük bir pınarın yanındaydı. Yoldan hemen görünmüyordu ama ulaşması zor da değildi.</span></p>
				<p class="paragraf para-style-override-8"><span class="char-style-override-6">“Saklamanın bir anlamı yok,” demişti Jamie, neden böyle bir seçim yaptığını açıklarken, “burnu olan herkes burayı gözü kapalı bulur.”</span></p>
				<p class="paragraf para-style-override-8"><span class="char-style-override-6">Gerçekten doğruydu; şimdi bile, hâlihazırda mayalanan herhangi bir tohum olmamasına rağmen, arpaların verimli ve dumanlı kokusu havada asılı kalmıştı. Mayalanma sürecinin kekremsi kokusu uzaktan bile duyulurdu. Ama filizlenen arpa yerde yavaş yavaş yanan bir ateşin üzerine serilirken, ince bir duman bulutu ormandaki açık alanın üzerini kaplıyordu. Kokusu o kadar güçlüydü ki rüzgâr çıktığında Fergus’ın kabinine kadar yayılıyordu.</span></p>
				<p class="paragraf para-style-override-8"><span class="char-style-override-6">Şu anda maltlama evinde kimse yoktu tabii ki. Yeni bir grup çalışmaya başladığında Marsali ya da Fergus başlarında duracaktı ama şimdilik bir çatıdan ibaret olan maltlama evi boştu. Yumuşak kalaslar kullanılmaktan ve hava şartları yüzünden grileşmişti. Hemen yakınlarda bir odun yığını vardı ve aslında kullanıma hazırdı.</span></p>
				<p class="paragraf para-style-override-8"><span class="char-style-override-6">Ne tür bir odun olduğunu görmek için yaklaştım; Fergus ceviz ağacını severdi. Çünkü hem çok daha kolay parçalanıyordu, hem de maltlı tohuma tatlı bir tat veriyordu. Viski konusunda oldukça gelenekselci olan Jamie, meşeden başka bir şey kullanmazdı. Rendelenmiş kerestelere dokundum; ağacın damarları iriydi, odun hafifti, kabuğu ise inceydi. Gülümsedim. Demek ki kısa bir süre önce Jamie buradaymış.</span></p>
				<p class="paragraf para-style-override-8"><span class="char-style-override-6">Normalde maltlama işleminin yapıldığı yerde hem ikram, hem de temkinli olmak açısından küçük bir fıçı viski tutulurdu. “Eğer biri buraya gelirse, ikram edecek bir şey olmalı,” demişti Jamie. “Burada ne yaptığımız biliniyor; kimse Marsali’yi mayalanan içkinin nerede olduğunu söylemeye zorlamamalı.” En iyi viski bu değildi -çok taze ve hamdı- ama kesinlikle davetsiz misafirler ve diş çıkaran bir çocuk için yeterince iyiydi.</span></p>
				<p class="paragraf para-style-override-8"><span class="char-style-override-6">“Senin henüz tat alma duyun gelişmedi, o halde ne fark eder ki?” dedim kıpırdanıp uykusunda dudaklarını ısıran ve küçük suratını asan Jemmy’ye. </span></p>
				<p class="paragraf para-style-override-8"><span class="char-style-override-6">Etrafa bakındım ama küçük viski fıçısını ne arpa çuvallarının arkasındaki her zamanki yerinde, ne de odun yığınının arasında görebildim. Belki de yeniden doldurulmak için alıp götürülmüş, belki de çalınmıştı. Her iki durumda da önemli bir sorun yoktu.</span></p>
				<p class="paragraf para-style-override-8"><span class="char-style-override-6">Kuzeye döndüm, maltlama evini geçtim, on adım atıp sağa döndüm. Dağdaki büyük bir taş buraya yuvarlanmış, çalıların arasından yükseliyordu. Altındaki oyuk çalılıklarla gizlenmişti. Jemmy’yi keskin uçlu yapraklardan korumak için omzumdaki şalı yüzüne örttüm, çukura doğru ilerledim.</span></p>
				<p class="paragraf para-style-override-8"><span class="char-style-override-6">Çukurun uzaktaki ucunda devasa kaya parçaları parçalanarak yere düştü. Kayaların arasındaki boşluklar fidanlarla ve ağaçların altındaki filizlerle dolmuştu. Aşağıdan bakıldığında geçilemez görünüyordu. Ama yukarıdan bakıldığında başka bir açıklık alana giden silik bir yol görünüyordu. Aslında buna tam olarak açıklık da denemezdi; ağaçların arasında, kayanın arasından çıkıp toprağa karışan temiz bir pınarın bulunduğu, ağaçların arasında küçük bir boşluktu. Yazın etrafındaki ağaçların yapraklarla dolu kalkanı yüzünden yukarıdan bile görünmüyordu.</span></p>
				<p class="paragraf para-style-override-8"><span class="char-style-override-6">Şimdi mevsimlerden kıştı ve pınarın yanındaki kayanın üzerindeki beyaz ışıltı yaprakları dökülen gürgen ve üvez ağaçlarının arasından görünüyordu. Jamie büyük bir kaya parçası bulup pınarın başına kadar yuvarlamış ve üzerine haç koymuştu. Pınarı bizim kullanımımıza adamak için dua etmişti. O anda viskiyle kutsal suyu bir tutarak -Peder Kenneth’ı ve vaftiz törenlerini düşünüp- bir şaka yapmak istemiştim ama sonra kendimi tuttum; Jamie’nin bunu bir şaka olarak alıp almayacağından emin olamamıştım.</span></p>
				<p class="paragraf para-style-override-8"><span class="char-style-override-6">Dikkatli bir şekilde yokuştan aşağı indim, kayaların arasına doğru giden yoldan geçtim, toprağın yüzeyine fırlamış bir kayanın etrafından geçip sonunda pınara vardım. Yürümekten terlemiştim ama hava, şalımın köşesini tutan parmaklarımı hissetmeyecek kadar da soğuktu. Pınarın kenarında duran Jamie’nin de üzerinde gömlekten başka bir şey yoktu.</span></p>
				<p class="paragraf para-style-override-8"><span class="char-style-override-6">Her dem yeşil kalan ağaçların arkasına saklanıp durdum.</span></p>
				<p class="paragraf para-style-override-8"><span class="char-style-override-6">Beni durduran çıplaklığı değil, görünüşündeki tuhaflıktı. Yorgun görünüyordu ama bunun tek mantıklı açıklaması, çok erken kalkıp yola çıkmış olması olabilirdi.</span></p>
				<p class="paragraf para-style-override-8"><span class="char-style-override-6">Üzerine at binmek için giydiği eski püskü pantolon hemen yanında, yerde duruyordu, kemerini ve diğer eşyalarını da hemen yanına iliştirmişti. Gözüme arkalardaki çimlerin hafifçe sakladığı karanlık bir renk takıldı; ava giderken giydiği kiltinin mavi ve kahverengi kumaşıydı bu. Ben onu seyrederken Jamie gömleğini çıkarıp yere attı, sonra çıplak bir şekilde pınara doğru eğilip kollarına ve yüzüne su çarptı.</span></p>
				<p class="paragraf para-style-override-8"><span class="char-style-override-6">Giysileri at binmekten çamur içinde kalmıştı ama yine de pis değildi. Yüzünü ve ellerini şöyle bir yıkasa yeterdi. Sonra da mutfaktaki ocağın karşısında rahatına bakabilirdi.</span></p>
				<p class="paragraf para-style-override-8"><span class="char-style-override-6">Doğrulup küçük kovayı suyun kenarından aldı, soğuk suyla doldurup üzerine döktü. Su göğsünden süzülüp bacaklarına doğru yol alırken gözlerini kapayıp dişlerini sıktı. Testisleri büzüştü, buz gibi soğuk su kumral kıllarının arasından süzülüp penisine doğru ilerlerken sanki sığınacak bir liman arıyordu.</span></p>
				<p class="paragraf para-style-override-8"><span class="char-style-override-6">“Büyükbaban aklını kaçırmış,” diye fısıldadım uykusunda gülümseyen Jemmy’ye. Ama Jemmy atalarına has bu özellikle ilgilenmedi.</span></p>
				<p class="paragraf para-style-override-8"><span class="char-style-override-6">Jamie’nin soğuğa karşı tamamen dayanıklı olduğunu biliyordum; üzerinde durduğum kayadan nefesinin kesildiğini ve ürperdiğini görebiliyor, ben de aynı şekilde titriyordum. Doğma büyüme İskoçyalı olarak soğuktan, açlıktan ya da genel bir rahatsızlıktan pek etkilenmezdi. Şu an yaptığı temizlik ise oldukça abartılı görünüyordu.</span></p>
				<p class="paragraf para-style-override-8"><span class="char-style-override-6">Derin bir nefes alıp suyu üstüne bir kez daha boca etti. Üçüncü kez kovayı doldurmak için eğildiğinde, ne yaptığını yavaş yavaş anlamaya başladım.</span></p>
				<p class="paragraf para-style-override-8"><span class="char-style-override-6">Bir cerrah ameliyata girmeden önce temiz olmak için fırçalanırdı ama hepsi bu değildi. Defalarca, acı çekinceye dek tekrarlanan elleri sabunlama, tırnakları fırçalama ve cildi yıkama ritüeli, fiziksel olduğu kadar akli de bir olaydı. Bu denli takıntılı bir şekilde yıkanmak aklı odaklamaya ve ruhu hazırlamaya yarıyordu; insanlar bakterileri ve ölü deriyi fırçalar gibi tasalarından kurtulmak için, önemsiz faaliyetlerle kafa dağıtırlardı.</span></p>
				<p class="paragraf para-style-override-8"><span class="char-style-override-6">Bu özel ritüeli görür görmez tanıyacak kadar çok yapmıştım. Jamie’nin bu yaptığına tam olarak yıkanmak denemezdi; soğuk suyu yalnızca çözücü bir madde olarak değil, aşağılama olarak kullanarak kendini temizliyordu. Kendini bir şeye hazırlıyordu ve tıpkı bu pınarın suyu kadar soğuk olan bu düşünce tüylerimi ürpertiyordu.</span></p>
				<p class="paragraf para-style-override-8"><span class="char-style-override-6">Üçüncü kovadan sonra kovayı yere koyup silkindi, saçlarının ıslak uçlarından akan damlalar tıpkı birer yağmur damlası gibi çimlerin üzerine düştüler. Ancak yarım yamalak kurumuştu, gömleğini giyip batıya döndü. Güneş, dağların arasından batıyordu. Bir an hareketsiz durdu.</span></p>
				<p class="paragraf para-style-override-8"><span class="char-style-override-6">Işık yapraksız ağaçların arasından öyle parlak sızıyordu ki durduğum yerden Jamie artık yalnızca bir siluet olarak görünüyordu. Gömleğinin ıslak kumaşından ışık parlıyordu, vücudunun karanlığı içinde duran bir gölge gibiydi. Başını kaldırmış, omuzları yukarıda, birini dinliyor gibi duruyordu.</span></p>
				<p class="paragraf para-style-override-8"><span class="char-style-override-6">Neden? Kendi nefes alış verişlerimi susturmaya çalışıyor, bebeğin şapkalı kafasını nazikçe omzuma bastırıp uyanmamasını umuyordum. Ben de dinliyordum.</span></p>
				<p class="paragraf para-style-override-8"><span class="char-style-override-6">Ormanın sesini, iğnelerin ve dalların yumuşak iç çekişlerini duyabiliyordum. Biraz rüzgâr vardı ve yakınlardaki pınardan gelen su sesini duyabiliyordum. Kendi kalp atışlarımı rahatça duyabiliyor, Jemmy’nin nefesini boynumda hissediyordum. Bir anda sanki sesler çok yüksekmiş, tehlikeli bir şeyin dikkatini bize doğru çekebilirmiş gibi bir korkuya kapıldım.</span></p>
				<p class="paragraf para-style-override-8"><span class="char-style-override-6">Hiç hareket etmeden, nefes almamaya çalışarak, tıpkı çalılığın altındaki bir tavşan gibi etrafımdaki ormanın bir parçası olmak için kıpırtısız durdum. Jemmy’nin nabzı çok hızlı atıyor, şakaklarındaki damarlar görünüyordu. Saklamak için kafamı Jemmy’nin üstüne eğdim.</span></p>
				<p class="paragraf para-style-override-8"><span class="char-style-override-6">Jamie sesli bir şekilde Galce bir şey söyledi. Bir meydan okuma ya da bir selamlama olmalıydı. Sözcükler kulağıma oldukça tanıdık gelmişti ama orada kimse yoktu; açıklık bomboştu. Sanki ışık sönmüş gibi hava birden soğudu; bir bulutun güneşin önüne geçtiğini düşünüp gökyüzüne baktım fakat bulut falan yoktu; gökyüzü açıktı. Jemmy aniden şaşkın bir şekilde kollarımda kıpırdanmaya başladı. Ses yapmasın diye onu daha sıkı sarmaladım.</span></p>
				<p class="paragraf para-style-override-8"><span class="char-style-override-6">Sonra hava hareketlendi, soğuk azaldı ve endişeli halim yatıştı. Jamie hiç kıpırdamamıştı. Gerginliği kaybolmuş, omuzları düşmüştü. Biraz hareketlendi. Batmakta olan güneşin altın sarısı ışınları altında gömleği ışıldıyor, saçları alev gibi görünüyordu. </span></p>
				<p class="paragraf para-style-override-8"><span class="char-style-override-6">Kamasını taşın altına koyup sağ elinin kan lekeli parmaklarıyla istavroz çıkardı. Sonra çok yavaş bir şekilde eğilip başını ellerinin arasına aldı.</span></p>
				<p class="paragraf para-style-override-8"><span class="char-style-override-6">Elbette onu daha önceden ara sıra dua ederken görmüştüm ama bunu her zaman insanların ortasında ya da en azından benim orada olduğumu bilerek yapardı. Şimdi ise tamamen yalnız olduğunu düşünüyordu. Hareket edebilir ya da konuşabilirdim. Ama onu bölmek saygısızlık olurdu. Sessiz kaldım ama artık kendimi seyirci gibi hissetmiyordum; kendi aklım da önceden hesap edilmemiş bir duaya başlamıştı.</span></p>
				<p class="paragraf para-style-override-8"><span class="char-style-override-6">Tanrım, sözcükler zihnimde kendi kendilerine oluşuyorlardı. Tamamen bilinçsizdim. </span><span class="italik char-style-override-6">Sana kulun James’in ruhunu emanet ediyorum. Lütfen ona yardım et.</span><span class="char-style-override-6"> Fakat ne konuda yardım edecekti ki?</span></p>
				<p class="paragraf para-style-override-8"><span class="char-style-override-6">Jamie istavroz çıkarıp kalktı. Tepeden aşağı Jamie’ye doğru ilerliyordum. Otlar eteğime takılıyordu ve ilk adımı ne zaman attığımı dahi hatırlamıyordum. Kalktığı anı hatırlamıyordum ama Jamie bana doğru yürüyordu. Şaşırmış görünmese de yüzü bizi görünce adeta aydınlanmıştı.</span></p>
				<p class="paragraf para-style-override-8"><span class="char-style-override-6">“</span><span class="italik char-style-override-6">Mo chridhe</span><span class="char-style-override-6">,” dedi gülümseyerek. Eğilip beni öptü. Sakalları sertti ve teni soğuk su yüzünden üşümüştü.</span></p>
				<p class="paragraf para-style-override-8"><span class="char-style-override-6">“Pantolonunu giysen iyi edersin,” dedim. “Donacaksın.”</span></p>
				<p class="paragraf para-style-override-8"><span class="char-style-override-6">“Giyerim. </span><span class="italik char-style-override-6">Ciamar a tha thu, an gille ruaidh?</span><span class="char-style-override-6">”</span></p>
				<p class="paragraf para-style-override-8"><span class="char-style-override-6">Jemmy uyanmıştı ve şapırdanıyordu. Kocaman mavi gözlerinde ve gül yaprağını andıran yüzünde huysuzluğundan eser kalmamıştı. Jamie’ye doğru uzandı, Jamie onu nazikçe kollarından tutup omzuna yasladı, yün şapkasını kulaklarının üstüne kadar çekti.</span></p>
				<p class="paragraf para-style-override-8"><span class="char-style-override-6">“Dişimiz çıkıyor,” dedim Jamie’ye. “Keyfi pek yerinde değildi, ben de belki diş etlerine biraz viski sürmek iyi gelir diye düşündüm... evde hiç kalmamıştı.”</span></p>
				<p class="paragraf para-style-override-8"><span class="char-style-override-6">“Ah, evet. Onu hallederiz. Mataramda biraz kalmıştı.” Bebeği giysilerinin durduğu yere götürüp eğildi, tek eliyle giysilerini toplayıp belinde matarayla geri geldi.</span></p>
				<p class="paragraf para-style-override-8"><span class="char-style-override-6">Bir kayanın üzerine oturdu, Jemmy’yi dizinde sallayarak açmam için matarayı bana uzattı.</span></p>
				<p class="paragraf para-style-override-8"><span class="char-style-override-6">“Maltlama evine gittim,” dedim, kapağı yumuşak bir pıt sesiyle çekip çıkardım, “ama fıçı yoktu.”</span></p>
				<p class="paragraf para-style-override-8"><span class="char-style-override-6">“Evet, Fergus aldı. Ben yaparım, ellerim temiz.” Uzattığı sol işaret parmağına bir damla viski damlattım.</span></p>
				<p class="paragraf para-style-override-8"><span class="char-style-override-6">“Fergus onunla ne yapacak?” diye sordum, yanındaki kayaya otururken.</span></p>
				<p class="paragraf para-style-override-8"><span class="char-style-override-6">“Saklayacak,” dedi yuvarlak bir ifadeyle. Parmağını Jemmy’nin ağzına sokup nazikçe şişen diş etini okşadı. “Ah, işte burada. Evet, biraz acıyor, değil mi? Ah!” Eğilip göğüs kıllarını Jemmy’nin parmaklarından kurtarmaya çalıştı.</span></p>
				<p class="paragraf para-style-override-8"><span class="char-style-override-6">“Konu açılmışken...” dedim, uzanıp sağ elini tuttum. Diğer koluyla Jemmy’yi sıkıca kavrayıp elini tutup parmaklarını yukarı doğru çevirmeme izin verdi.</span></p>
				<p class="paragraf para-style-override-8"><span class="char-style-override-6">Kesik pek derin değildi ve ilk üç parmağının uçlarındaydı -istavroz çıkardığı parmaklarının ucu. Kan çoktan pıhtılaşmıştı ama biraz viski döküp mendilimle avucundaki kan lekelerini temizledim.</span></p>
				<p class="paragraf para-style-override-8"><span class="char-style-override-6">Tedavisini yaparken sessizce bekledi ama işimi bitirip yüzüne baktığımda, gözlerime donuk bir gülümsemeyle baktı.</span></p>
				<p class="paragraf para-style-override-8"><span class="char-style-override-6">“Her şey yolunda, Sassenach,” dedi.</span></p>
				<p class="paragraf para-style-override-8"><span class="char-style-override-6">“Öyle mi?” dedim. Yüzüne baktım; yorgun ama sakin görünüyordu. Son birkaç gündür yüzündeki asık ifade kaybolmuştu. Neyin peşindeyse, onu yapmaya başlamıştı bile.</span></p>
				<p class="paragraf para-style-override-8"><span class="char-style-override-6">“Gördün mü yani?” diye sordu sessizce, yüzümden cevabı okumaya çalışarak.</span></p>
				<p class="paragraf para-style-override-8"><span class="char-style-override-6">“Evet. Bunun avludaki haçla biri ilgisi var mı?”</span></p>
				<p class="paragraf para-style-override-8"><span class="char-style-override-6">“Ah, bir bakıma var sanırım.”</span></p>
				<p class="paragraf para-style-override-8"><span class="char-style-override-6">“Nedir o?” diye sordum lafı uzatmadan.</span></p>
				<p class="paragraf para-style-override-8"><span class="char-style-override-6">Dudaklarını büküp Jemmy’nin ağrıyan diş etini kibarca ovuşturdu. Sonunda, “Dougal MacKenzie’nin klanı çağırdığını hiç görmedin, değil mi?” dedi.</span></p>
				<p class="paragraf para-style-override-8"><span class="char-style-override-6">Bunu duyduğuma oldukça şaşırmıştım ama temkinli bir şekilde cevapladım.</span></p>
				<p class="paragraf para-style-override-8"><span class="char-style-override-6">“Hayır. Ama Colum’un bir kez Leoch’taki yemin töreninde çağrı yaptığını görmüştüm.”</span></p>
				<p class="paragraf para-style-override-8"><span class="char-style-override-6">Başını salladı, o çok önceki meşaleli gecenin görüntüsü hâlâ gözlerinin önündeydi.</span></p>
				<p class="paragraf para-style-override-8"><span class="char-style-override-6">“Evet,” dedi usulca. “Hatırlıyorum. Colum başkandı ve adamları Colum emrettiğinde kesinlikle gelecekti. Ama onları savaşa götüren Dougal oldu.”</span></p>
				<p class="paragraf para-style-override-8"><span class="char-style-override-6">Bir an durup aklını toparlamaya çalıştı.</span></p>
				<p class="paragraf para-style-override-8"><span class="char-style-override-6">“Ara sıra baskınlar oluyordu. Bu farklı bir şeydi ve Dougal’ın ya da Rupert’inki hevesten başka bir şey değildi. Belki içmekten ya da sıkıntıdan ortaya çıkan bir arzuydu -küçük bir çete, sadece eğlencesine hayvan çalmaya çıkıyordu. Ama klanı savaş için toplamak çok daha ender bir durumdu. Ben bunu yalnızca bir kez görmüştüm ama unutulacak gibi bir görüntü değildi.”</span></p>
				<p class="paragraf para-style-override-8"><span class="char-style-override-6">Bir sabah şatoda uyandığında haç oradaymış. Şatonun avlusundan geçerken haçı görüp şaşırıp kalmış. Leoch sakinleri uyanık ve her zamanki gibi işlerinin başındaydı ama kimse haça bakmamış ya da herhangi bir şekilde ondan bahsetmemiş. Öyleyken bile, şatonun içinde heyecan yaratmış.</span></p>
				<p class="paragraf para-style-override-8"><span class="char-style-override-6">Adamlar oturmuş, fısıltılar halinde konuşuyorlarmış Jamie gruba girdiğinde konuşmalar birden amaçsız bir sohbete dönüşmüştü.</span></p>
				<p class="paragraf para-style-override-8"><span class="char-style-override-6">“Ben Colum’un yeğeniydim, evet ama şatoya yeni gelmiştim ve onlar benim babamı ve büyükbabamı tanıyorlardı.” Jamie’nin babasının babası Simon’dı, Lord Lovat -Lovatlı Fraserlar’ın başkanı ve Leochlu MacKenzieler’in dostu sayılmazdı.</span></p>
				<p class="paragraf para-style-override-8"><span class="char-style-override-6">“Ortada ne döndüğünü bilmiyorum ama bir şeyler oluyordu; ne zaman biriyle göz göze gelsem, tüylerim diken diken oluyordu.” Sonunda ahıra gittiğinde Colum’ın atlardan sorumlu adamı olan İhtiyar Alec’i bulmuş. Yaşlı adam Ellen MacKenzie’nin hayranıydı ve annesinin hatrına oğluna karşı çok kibar davranıyordu.</span></p>
				<p class="paragraf para-style-override-8"><span class="char-style-override-6">“O ateşten haç,” demiş adam Jamie’ye, kaşağıyı uzatıp kafasını ahırdaki bölmelere doğru çevirerek. “Daha önceden görmüş müydün?”</span></p>
				<p class="paragraf para-style-override-8"><span class="char-style-override-6">Haçın çok eski olduğunu anlatmış. Yüzlerce yıl boyunca yollarda insanlar bu haçı takip etmişler. Kimse ilk durağın neresi olduğunu, ilk kimin neden başlattığını bilmiyormuş.</span></p>
				<p class="paragraf para-style-override-8"><span class="char-style-override-6">“İskoçlar’ın bir başkanı adamlarını savaşa çağırdığında,” demiş yaşlı adam, boğumlu elini kısraklardan birinin örgüsüne ustaca geçirip, “bir haç yapmış ve onu ateşe vermiş. Hemen su ve kanla söndürülmüşse de yine de ateşten haç olarak adlandırılır. Bu, klandaki erkekler silahlarını alıp toplanma yerine savaş için hazır bir şekilde gelmelerini işaret eder.”</span></p>
				<p class="paragraf para-style-override-8"><span class="char-style-override-6">“Öyle mi?” demiş Jamie, heyecandan karnına ağrılar girmişti. “Peki kimle savaşıyoruz? Nereye gidiyoruz?”</span></p>
				<p class="paragraf para-style-override-8"><span class="char-style-override-6">Jamie’nin ‘biz’ diye konuşmasına memnun olan ihtiyar alnını kırıştırmış.</span></p>
				<p class="paragraf para-style-override-8"><span class="char-style-override-6">“Başkanların seni nereye götürürse, oraya evlat. Ama bu gece Grantler’e karşı savaşacağız.”</span></p>
				<p class="paragraf para-style-override-8"><span class="char-style-override-6">“Öyle de oldu,” dedi Jamie. “Ama o gece değil. Karanlık çöktüğünde Dougal haçı yakıp klanı çağırdı. Yanan haçı koyun kanıyla ıslattı. İki adam haçı şatonun avlusunda gezdirdiler, dağlara kadar çıkardılar. Dört gün sonra aynı avluda üç yüz adam toplanmıştı. Kılıçlar, tüfekler ve kamalar kuşanmışlardı. Beşinci gün şafak sökerken Grantler’le savaşmak için atlarımızın üzerindeydik.”</span></p>
				<p class="paragraf para-style-override-8"><span class="char-style-override-6">Parmağı hâlâ bebeğin ağzındaydı, gözleri uzaklara dalmıştı.</span></p>
				<p class="paragraf para-style-override-8"><span class="char-style-override-6">“O gün ilk kez kılıcımı bir başka insana karşı kullanmıştım,” dedi. “Çok iyi hatırlıyorum.” </span></p>
				<p class="paragraf para-style-override-8"><span class="char-style-override-6">“Umarım öyledir,” diye mırıldandım. Jemmy yine sızlanmaya başlıyordu; uzanıp kucağıma aldım. Bezi ıslaktı. Neyse ki yanımda başka bir bez daha vardı. Rahat etmek için kemerime koymuştum. Bezini değiştirmek için Jemmy’yi dizlerime yatırdım.</span></p>
				<p class="paragraf para-style-override-8"><span class="char-style-override-6">“Yani avlumuzdaki o haç...” dedim gözlerimi yaptığım işten ayırmadan, “milislerle ilgili, öyle mi?”</span></p>
				<p class="paragraf para-style-override-8"><span class="char-style-override-6">Jamie içini çekti. Gözlerine dolan hatıraların gölgelerini görebiliyordum.</span></p>
				<p class="paragraf para-style-override-8"><span class="char-style-override-6">“Evet,” dedi. “Çağırdığımda adamlarım sorgusuz sualsiz gelirler, çünkü onlar benim adamlarımdı. Benim kanımdan, benim toprağımdan.”</span></p>
				<p class="paragraf para-style-override-8"><span class="char-style-override-6">Önümüzde uzanan dağ yamacına diktiği gözleri yorgundu. Carolina ıssızında uzanan ağaçlarını görmediğini düşündüm; gördüğü şey daha çok Lallybroch’un dağları ve kayalıklarıydı. Boştaki elimle bileğine dokundum; teni soğuktu ama yüzeyin altında yükselen bir ateş gibi yanan sıcaklığını hissedebiliyordum.</span></p>
				<p class="paragraf para-style-override-8"><span class="char-style-override-6">“Onlar senin için geldiler ama sen de onlar için geldin Jamie. Sen onlar için Culloden’a geldin. Onları oraya götürdün ve geri getirdin.”</span></p>
				<p class="paragraf para-style-override-8"><span class="char-style-override-6">Jamie’nin emirlerine itaat etmek için gelen adamların çoğunun İskoçya’da hâlâ sağ salim evlerinde olmalarının ironik bir durum olduğunu düşündüm. İskoçya’da savaşın ulaşamadığı bir yer yoktu ama Lallybroch ve insanları, Jamie sayesinde hâlâ büyük oranda bir bütündüler.</span></p>
				<p class="paragraf para-style-override-8"><span class="char-style-override-6">“Evet, öyle.” Arkasına dönüp bana baktı. Yüzünde acıklı bir gülümseme vardı. Bir an elimi sıkıp bıraktı. Kaşlarının arasındaki çizgi derinleşti. Elini etrafımızdaki dağlara doğru salladı.</span></p>
				<p class="paragraf para-style-override-8"><span class="char-style-override-6">“Ama o adamlarla aramda bir kan borcu yok. Onlar Fraser değiller; ben onların lordu ya da lideri olarak doğmadım. Eğer benim çağrımla savaşa gelirlerse, bu onların kendi iradeleri sonucu olur.”</span></p>
				<p class="paragraf para-style-override-8"><span class="char-style-override-6">“Evet,” dedim soğuk bir şekilde, “ve Vali Tryon’ın iradesinin de.”</span></p>
				<p class="paragraf para-style-override-8"><span class="char-style-override-6">Bunu duyunca olumsuz bir şekilde başını salladı.</span></p>
				<p class="paragraf para-style-override-8"><span class="char-style-override-6">“Hayır. Vali hangi adamların burada olduğunu ya da hangilerinin emirlerine itaat etmek için geldiklerini bilecek mi?” Hafifçe yüzünü buruşturdu. “Beni tanıyor ve bu yeter.”</span></p>
				<p class="paragraf para-style-override-8"><span class="char-style-override-6">Bu gerçeği kabul etmem gerekiyordu. Tryon ne Jamie’nin kimleri getirdiğini bilecekti, ne de umursayacaktı. Onun için önemli olan tek şey, kirli işini halledecek yeteri sayıda adamın arkasında olmasıydı.</span></p>
				<p class="paragraf para-style-override-8"><span class="char-style-override-6">Bir süre Jemmy’nin poposunu eteğimin kenarıyla silerek bunu düşündüm. Amerikan Devrimi’nden öğrendiklerim, Brianna’nın okul kitaplarından öğrenip bana anlattıklarıydı ve ben insanlardan yazılı tarih ile gerçeklikler arasında ne denli büyük bir uçurum olduğunu gayet iyi öğrenmiştim.</span></p>
				<p class="paragraf para-style-override-8"><span class="char-style-override-6">Üstelik biz Boston’da yaşamıştık ve okul kitapları doğal olarak yerel tarihi yansıtıyorlardı. Genel izlenimimizi Lexington ve Concord Savaşları’nı okuyarak edinmiştik ve milis kuvvetlerinin toplumsal görevlerini icra etme arzusuyla çağrıyı duyar duymaz gelen, fiziki bir engeli olmayan erkeklerden oluştuğunu biliyorduk. Belki orduya katıldılar, belki katılmadılar -ama Carolina’nın uzak köşeleri Boston değildi, alakası bile yoktu.</span></p>
				<p class="paragraf para-style-override-8"><span class="char-style-override-6">“... </span><span class="italik char-style-override-6">sürmeye hazır olur ve Middlesex’in her kasabasına, her çiftliğine</span><span class="char-style-override-6">,” dedim, kısık bir sesle, “</span><span class="italik char-style-override-6">uyarıyı yay</span><span class="char-style-override-6">.”</span></p>
				<p class="paragraf para-style-override-8"><span class="char-style-override-6">“Ne?” Jamie kaşlarını kaldırdı. “Middlesex nerede?”</span></p>
				<p class="paragraf para-style-override-8"><span class="char-style-override-6">“Seksin ne olduğunu biliyorsun sanırım,” dedim, “ama bu Boston civarlarında bir bölge. Ama adını tabii ki İngiltere’dekinden alıyor.”</span></p>
				<p class="paragraf para-style-override-8"><span class="char-style-override-6">“Öyle mi?” dedi, şaşkın gözlerle. “Evet, öyle diyorsan, öyledir. Ama- ”</span></p>
				<p class="paragraf para-style-override-8"><span class="char-style-override-6">“Milis.” Toprağın üzerindeki bir balık gibi tepinen, zorla bezinin değiştirmesine bağıra çağıra itiraz eden Jemmy’yi kaldırdım. Mideme tekme attı. “Ah, bir dur be çocuk.”</span></p>
				<p class="paragraf para-style-override-8"><span class="char-style-override-6">Jamie uzanıp bebeği kucağımdan aldı.</span></p>
				<p class="paragraf para-style-override-8"><span class="char-style-override-6">“İşte, ben tutarım. Biraz daha mı viski lazım?”</span></p>
				<p class="paragraf para-style-override-8"><span class="char-style-override-6">“Bilmiyorum ama en azından eğer parmağını ağzına sokarsan ciyak ciyak bağıramaz.” Jemmy’yi bırakınca biraz olsun rahatlayıp düşüncelerime geri döndüm.</span></p>
				<p class="paragraf para-style-override-8"><span class="char-style-override-6">“Boston’un geçmişi yüz yıldan daha öncesine dayanıyor,” dedim. “Köyleri ve çiftlikleri var, çiftlikler köylerden pek de uzakta değiller. İnsanlar orada uzun zamandır yaşıyorlar; herkes birbirini tanıyor.”</span></p>
				<p class="paragraf para-style-override-8"><span class="char-style-override-6">Jamie her şaşırtıcı bilgimde sabırla başını sallıyor, lafı en sonunda güzel bir yere bağlayacağıma inanıyordu. Bağladığımda ise onun söylemek istedikleriyle aynı kapıya çıktığını fark ettim.</span></p>
				<p class="paragraf para-style-override-8"><span class="char-style-override-6">“Yani biri orada milisleri topladığında,” dedim, birden onun bana anlatmaya çalıştıklarını idrak ederek, “gelirler, çünkü kasabalarını korumak için omuz omuza savaşmaya alışmışlar ve çünkü kimse komşularının korkak olduğunu düşünmelerini istemiyor. Ama burada...” Etrafımızda yükselen dağları seyrederek dudağımı ısırdım.</span></p>
				<p class="paragraf para-style-override-8"><span class="char-style-override-6">“Evet,” dedi başını sallayıp. Onunla aynı fikirde olduğumu yüzümden anlamıştı. “Burada farklı.”</span></p>
				<p class="paragraf para-style-override-8"><span class="char-style-override-6">Salem’deki Alman Lütheriyenler’inki dışında burada yüz elli kilometre içinde kasaba büyüklüğünde hiçbir yerleşim yeri yoktu. Bundan başka, uzak köşelerde darmadağın kır evlerinden fazlası yoktu; bazen bunlardan birine bir aile yerleşirdi, hemen yakınlarına da erkek kardeşleri ya da kuzenleri evler inşa ederlerdi. Küçük yerleşimler ve uzak barakaların bazıları dağdaki boşluklarda saklı olurlar, orada yaşayanlar defne ağaçlarının siperinden aylar -hatta yıllar- boyu başka bir beyaz yüz göremezlerdi.</span></p>
				<p class="paragraf para-style-override-8"><span class="char-style-override-6">Güneş, dağın eğimli yokuşunun arkasından batmıştı ama ışığıyla etrafımızdaki ağaçlar ve kayalar altın sarısına bürünmüşler, uzaktaki doruklar ise maviye ve mora boyanmışlardı. Bu soğuk, güzel manzarada yaşayanların varlığından haberdardım. Civarda meskenler ve hareket eden sıcak vücutlar vardı; ama görülebilir mesafede kıpırdayan hiçbir şey yoktu.</span></p>
				<p class="paragraf para-style-override-8"><span class="char-style-override-6">Dağlılar komşularının yardımına sorgusuz sualsiz koşarlardı -çünkü her an kendilerinin de aynı şekilde yardıma ihtiyacı olabileceğini bilirlerdi. Sonuçta yardım isteyebilecekleri başka insanlar yoktu.</span></p>
				<p class="paragraf para-style-override-8"><span class="char-style-override-6">Ama hiçbir zaman ortak bir amaç için savaşmamışlar, hiçbir zaman koruyacak ortak bir şeyleri olmamıştı. Peki ya uzaktaki bir vali istedi diye yaşadıkları yerleri terk edip, ailelerini savunmasız bırakacaklar mıydı? Belki görev aşkı onları biraz ikna edebilirdi; birkaçı meraktan, tez canlılıktan ya da bir kazanç umuduyla giderdi. Ama çoğu yalnızca saygı duydukları bir adam tarafından çağırılırlarsa giderdi; güvendikleri bir adam tarafından.</span></p>
				<p class="paragraf para-style-override-8"><span class="char-style-override-6">Ben onların lordu ya da lideri olarak doğmadım, demişti. Onlar için doğmamıştı, hayır ama bu iş için doğmuştu. Eğer isterse kendisi onların lideri olabilirdi.</span></p>
				<p class="paragraf para-style-override-8"><span class="char-style-override-6">“Neden?” diye sordum yumuşak bir ses tonuyla. “Bunu neden yapacaksın?” Gölgeler ışığı yavaşça boğarak kayaların ardından yükseliyorlardı.</span></p>
				<p class="paragraf para-style-override-8"><span class="char-style-override-6">“Anlamıyor musun?” Tek kaşını kaldırarak yüzünü bana döndü. “Culloden’da neler olacağını bana söyledin, ben de sana inandım, Sassenach. Söylediklerin korkunçtu. Lallybrochlu adamların sağ salim evlerinde olmaları benim sayemde olduğu kadar, senin de sayende.”</span></p>
				<p class="paragraf para-style-override-8"><span class="char-style-override-6">Bu tam olarak doğru sayılmazdı; İskoç ordusuyla Nairn’a yürüyen herhangi bir adam felaketin önlerinde bir yerlerde olduğunu bilirdi. Yine de... bir şekilde Lallybroch’un yalnızca savaşa değil, savaşın sonucuna da hazır olduğundan emin olmak için yardım edebilmiştim. Ayaklanmayı her düşündüğümde içime oturan vicdan azabı hafiflemişti.</span></p>
				<p class="paragraf para-style-override-8"><span class="char-style-override-6">“Belki. Ama- ”</span></p>
				<p class="paragraf para-style-override-8"><span class="char-style-override-6">“Bana burada neler olacağını sen söyledin Sassenach. Sen, Brianna ve MacKenzie, üçünüz. İsyan ve savaş. Ve bu kez... zafer.”</span></p>
				<p class="paragraf para-style-override-8"><span class="char-style-override-6">Zafer. Savaşlar ve zaferlerin bedelleri hakkında öğrendiklerimi hatırlayarak uyuşuk bir biçimde başımı salladım. Yine de yenilgiden iyiydi.</span></p>
				<p class="paragraf para-style-override-8"><span class="char-style-override-6">“Pekâlâ.” Eğilip kamasını aldıktan sonra etrafımızdaki dağları işaret etti. “Ben Kraliyet’e bir yemin ettim; eğer savaş zamanı bu yeminden cayarsam hain olurum. Ülkemden yoksun kalırım -ve hayatımdan da- ve beni takip eden herkes benimle aynı kaderi paylaşır. Doğru mu?”</span></p>
				<p class="paragraf para-style-override-8"><span class="char-style-override-6">“Doğru.” Kendi kendime sıkı sıkı sarınıp yutkundum. Kollarımda hâlâ Jemmy’nin olmasını tercih ederdim. Jamie yüzüme baktı. Gözleri sert ve parlaktı.</span></p>
				<p class="paragraf para-style-override-8"><span class="char-style-override-6">“Ama Kraliyet bu kez galip gelemeyecek. Bana söyledin. Eğer Kral tahttan indirilirse benim yeminime ne olacak? Anladın mı? Bir şekilde Tryon ve Kral benim üzerimdeki güçlerini kaybedecekler ama bu ne zaman olur, onu bilemiyorum. Bir şekilde isyancılar gücü ele geçirecekler ama bu da ne zaman olur, bilemiyorum. Bu arada da ...” Kamasının ucunu aşağıya doğru çevirdi.</span></p>
				<p class="paragraf para-style-override-8"><span class="char-style-override-6">“Anlıyorum. Küçük bir açmaz,” dedim. Ne kadar tehlikeli bir durumda olduğumuzu fark edip kendimi boşluğa düşmüş gibi hissetmiştim.</span></p>
				<p class="paragraf para-style-override-8"><span class="char-style-override-6">Tryon’un emirlerine uymak şu anda tek seçenekti. Sonrasında yine de... Jamie’nin devrimin ilk aşamalarına Vali’nin adamı olarak devam edebilmesi için Kral’ın sadık kulu olduğunu ilan etmeliydi -ki bu da uzun vadede ölümcül olabilirdi. Kısa vadede ise Tryon’la bağları koparmak, Kral’a ettiği yeminini bozmak ve isyancılardan olduğunu ilan etmek... bu ülkesinden ve muhtemelen hayatından mahrum kalmasına neden olabilirdi.</span></p>
				<p class="paragraf para-style-override-8"><span class="char-style-override-6">Omuzlarını silkti, dudaklarını büktü. Arkasına yaslanıp Jemmy’nin kucağında daha rahat yatmasını sağladı.</span></p>
				<p class="paragraf para-style-override-8"><span class="char-style-override-6">“Daha önceden iki ateş arasında hiç kalmadım değil Sassenach. Belki biraz kavrulabilirim ama yanacağımı hiç sanmıyorum.” Komik bir şekilde homurdandı. “Bu kanımda var, değil mi?”</span></p>
				<p class="paragraf para-style-override-8"><span class="char-style-override-6">Küçücük bir kahkaha atmayı başardım.</span></p>
				<p class="paragraf para-style-override-8"><span class="char-style-override-6">“Eğer büyükbabanı düşünüyorsan,” dedim, “bu konuda iyi olduğunu kabul ediyorum. Gerçi sonunda ona yetiştin, değil mi?”</span></p>
				<p class="paragraf para-style-override-8"><span class="char-style-override-6">Kafasını bir sola, bir sağa sallamasından ne cevap vermek istediğini tam olarak anlayamamıştım.</span></p>
				<p class="paragraf para-style-override-8"><span class="char-style-override-6">“Evet, belki de öyledir. Ama sence de işler istemediği gibi gitmedi mi?”</span></p>
				<p class="paragraf para-style-override-8"><span class="char-style-override-6">Son Lord Lovat’ın aklının pek yerinde olmadığını herkes bilirdi ama kafasının uçurulmasının planlanmasında çıkarının ne olduğunu pek anlayamıyordum.</span></p>
				<p class="paragraf para-style-override-8"><span class="char-style-override-6">Tartışmanın ciddiyetine rağmen Jamie gülümsedi.</span></p>
				<p class="paragraf para-style-override-8"><span class="char-style-override-6">“Belki de kafasının kesileceğini planlamamıştı ama yine de başardığını gördün; Genç Simon’ı savaşa yolladı ve kendisi evde kaldı. Tower Hill’de bedel ödeyen hangisiydi?”</span></p>
				<p class="paragraf para-style-override-8"><span class="char-style-override-6">Nereye varmaya çalıştığını anlayınca yavaşça başımı salladım. Jamie’yle hemen hemen aynı yaşta olsalar da lakabı ‘genç’ olan Simon, ayaklanmada fiziksel olarak acı çekmemişti. Birçok II. James yanlısı gibi tutuklanmamış ya da sürülmemişti ve topraklarının büyük bir kısmını kaybetse de, aslında Kraliyet aleyhine açılan direnişçi davalarla mülkünün önemli bir kısmını geri kazanmıştı.</span></p>
				<p class="paragraf para-style-override-8"><span class="char-style-override-6">“İhtiyar Simon oğlunu suçlayabilir ve Genç Simon’ın sonu darağacında olabilirdi ama o suçlamadı. Sanırım böyle yaşlı bir hain bile kendi oğlunun ve mirasçısının kafasının baltayla kesilmesinde tereddüt etmişti.”</span></p>
				<p class="paragraf para-style-override-8"><span class="char-style-override-6">Jamie başını salladı.</span></p>
				<p class="paragraf para-style-override-8"><span class="char-style-override-6">“Eğer Brianna’yla kendi aranda bir seçim yapmak zorunda kalsaydın, birinin kafanı uçurmasına izin verir miydin?”</span></p>
				<p class="paragraf para-style-override-8"><span class="char-style-override-6">“Evet,” dedim hiç tereddütsüz. İhtiyar Simon’ın aile sevgisi gibi bir erdeme sahip olabileceğini kabul etmek istemiyordum fakat sanırım hainler bile çocuklarının mutluluğunu az da olsa önemsemişlerdi.</span></p>
				<p class="paragraf para-style-override-8"><span class="char-style-override-6">Jemmy kendisine sunulan parmaktan vazgeçmiş, artık kamanın kabzasını çiğniyordu. Jamie elini bıçağın etrafına sarıp çocuğu korumaya çalıştı ama bıçağı uzaklaştırmak için hiçbir çaba göstermedi.</span></p>
				<p class="paragraf para-style-override-8"><span class="char-style-override-6">“Ben de öyle yapardım,” dedi Jamie hafifçe gülümseyerek. “Yine de böyle bir şeyle hiç karşılaşmak istemem.”</span></p>
				<p class="paragraf para-style-override-8"><span class="char-style-override-6">“Ordunun insanların başlarını vurmaya istekli olduklarını -ya da olacaklarını- sanmıyorum,” dedim. Bu da elbette insanın aklına hoşa gitmeyen birçok başka seçenek getiriyordu ama Jamie de bunu benim kadar iyi biliyordu.</span></p>
				<p class="paragraf para-style-override-8"><span class="char-style-override-6">Birden içimden onu yolundan döndürmek için güçlü bir istek yükseldi. Tryon’a topraklarını doldurmasını, kiracılara kendi başlarının çaresine bakmak zorunda olduklarını –Tepe’yi terk edip gitmelerini söylemek istedim. Savaş geliyordu fakat bizi içine çekmek zorunda değildi; bu kez değil. Güneye, Florida’ya ya da Hint Adaları’na gidebilirdik. Cherokeeler ile birlikte Batı’ya sığınabilirdik. Ya da İskoçya’ya bile dönebilirdik. Koloniler ayaklanacaktı ama kaçabilecek yerler vardı.</span></p>
				<p class="paragraf para-style-override-8"><span class="char-style-override-6">Jamie yüzümü izliyordu.</span></p>
				<p class="paragraf para-style-override-8"><span class="char-style-override-6">“Bu,” dedi Tryon’u, milisleri ve Düzenleyicleri aklından uzaklaştırarak, “bu çok küçük bir şey Sassenach. Belki de hiçbir şey. Ancak bence bu yalnızca başlangıç.”</span></p>
				<p class="paragraf para-style-override-8"><span class="char-style-override-6">Artık ışık zayıflıyordu; gölgeler Jamie’nin ayaklarını ve bacaklarını kaplamışlardı. Ama güneşin son ışını yüzüne güçlü bir huzur katmıştı. Alnında istavroz çıkarırken dokunduğu noktada kan lekesi vardı. Temizleyeyim diye düşündüysem de kıpırdamadım.</span></p>
				<p class="paragraf para-style-override-8"><span class="char-style-override-6">“Eğer bu adamları kurtaracaksam -eğer kendilerini benimle birlikte ateşe atacaklarsa- o zaman hiç soru sormadan beni takip etmeliler Sassenach. Şimdi, hazır tehlikede olan çok şey yokken başlamalı.”</span></p>
				<p class="paragraf para-style-override-8"><span class="char-style-override-6">“Biliyorum,” dedim, ürpermiştim.</span></p>
				<p class="paragraf para-style-override-8"><span class="char-style-override-6">“Üşüdün mü Sassenach? İşte, çocuğu alıp eve git. Ben de giyinir giyinmez geleceğim.”</span></p>
				<p class="paragraf para-style-override-8"><span class="char-style-override-6">Jemmy’yi ve kamayı bana verdi. İkisi de o anlık ayrılamaz görünüyorlardı. Kalkıp kiltini aldı, ekose kat yerlerini salladı. Ben yerimden kıpırdamadım. Kamanın sapı sıcaktı. Elinin sıcaklığı geçmişti.</span></p>
				<p class="paragraf para-style-override-8"><span class="char-style-override-6">Sorgulayan gözlerle bana baktı, başımı salladım.</span></p>
				<p class="paragraf para-style-override-8"><span class="char-style-override-6">“Seni bekleyeceğiz.”</span></p>
				<p class="paragraf para-style-override-8"><span class="char-style-override-6">Hızla ama dikkatli bir şekilde giyindi. Evhamlanmama rağmen içgüdülerinin inceliğine saygı duymalıydım. Kırmızı-siyah ekose kiltini değil, avlanırken giydiği kilti giymişti. Dağlı erkekleri zenginlikle etkilemeye çalışmak yersizdi; dağlılara içlerinden biri olduğunu göstermeli, Almanlar’ın dikkatini ve ilgisini çekmek için ise tuhaf giyinmek yeterliydi. Atkısını koşan geyik figürlü bir broşla tutturmuş, kemerini takmış, silahını kuşanmış, temiz yün çoraplarını giymişti. Korkutucu bir şekilde rahip seremonisini andıran giyinme işleminde oldukça kararlı ve sakindi. </span></p>
				<p class="paragraf para-style-override-8"><span class="char-style-override-6">O halde bu gece olacaktı. Roger ve diğerleri bir günlük yol uzaklığında yaşayan adamları toplamaya gitmişlerdi; bu gece haçı yakacak ve ilk adamlarını çağıracaktı ve anlaşmayı viskiyle kutlayacaktı.</span></p>
				<p class="paragraf para-style-override-8"><span class="char-style-override-6">“Demek Bree haklıymış,” dedim sessizliği bozmak için. “Senin kendi dinini kuruyor olabileceğini söylemişti. Yani haçı gördüğünde.”</span></p>
				<p class="paragraf para-style-override-8"><span class="char-style-override-6">Şaşkın gözlerle bana baktı. Evin olduğu yöne doğru baktı, sonra dudaklarını alaycı bir şekilde büktü.</span></p>
				<p class="paragraf para-style-override-8"><span class="char-style-override-6">“Sanırım öyle,” dedi. “Tanrı yardımcım olsun.”</span></p>
				<p class="paragraf para-style-override-8"><span class="char-style-override-6">Kamasını kibarca Jemmy’den uzaklaştırıp eteğine sildi, kınına geri koydu. İşi bitmişti.</span></p>
				<p class="paragraf para-style-override-8"><span class="char-style-override-6">Onu takip ettim. Söyleyemediğim -söylemeyeceğim- sözler boğazımda düğüm düğüm olmuştu. Bir anda dudaklarımdan dökülüvereceklerinden korkup, “Sana yardım etsin diye Tanrı’yı mı çağırıyordun? Geçen seni gördüğümde?” dedim.</span></p>
				<p class="paragraf para-style-override-8"><span class="char-style-override-6">“Ah, hayır,” dedi. Bir anlığına bakışlarını çevirdikten sonra ani bir şekilde gözlerime baktı. “Dougal MacKenzie’yi çağırıyordum.”</span></p>
				<p class="paragraf para-style-override-8"><span class="char-style-override-6">İçime derin ve ani bir huzursuzluk yerleşti. Dougal uzun süre önce ölmüştü; Culloden’daki savaşın arifesinde Jamie’nin kollarında -boğazında Jamie’nin bıçağıyla ölmüştü. Yutkundum. Gözlerim istem dışı olarak belindeki kamaya gitti.</span></p>
				<p class="paragraf para-style-override-8"><span class="char-style-override-6">“Dougal’la uzun süre önce barıştım,” dedi sakince. Bakışlarımın yönünü görmüştü. Bir zamanlar Hector Cameron’a ait olan bıçağının altın renkli kabzasına dokundu. “Dougal bir liderdi. Bunu o zaman -adamlarım ve senin için- yapmak zorunda kaldığımı ve şimdi de yapacağımı anlayacak.”</span></p>
				<p class="paragraf para-style-override-8"><span class="char-style-override-6">Yüzü batıya -ölülerin ruhlarının evlerine uçtukları yöne doğru- döndü, söylediklerini şimdi anlamıştım. Ne bir dua, ne de bir yakarıştı. Sözcükleri -her ne kadar duymamın üzerinden yıllar geçmiş bile olsa- hatırlamıştım. “</span><span class="italik char-style-override-6">Tulach Ard</span><span class="char-style-override-6">!” diye bağırmıştı -MacKenzie klanının savaş çığlığıydı bu.</span></p>
				<p class="paragraf para-style-override-8"><span class="char-style-override-6">Zar zor yutkundum.</span></p>
				<p class="paragraf para-style-override-8"><span class="char-style-override-6">“Peki o... sence sana yardım edecek mi?”</span></p>
				<p class="paragraf para-style-override-8"><span class="char-style-override-6">Ciddi bir tavırla başını salladı.</span></p>
				<p class="paragraf para-style-override-8"><span class="char-style-override-6">“Edebilirse,” dedi. “Dougal ve ben birçok kez beraber savaştık; sırt sırta ve omuz omuza. Ve sonunda ölümüne.”</span></p>
				<p class="paragraf para-style-override-8"><span class="char-style-override-6">Ben de robot gibi başımı sallayıp Jemmy’yi omuzlarıma aldım. Gökyüzü kış beyazına dönmüş, açıklığın üstünü gölgeler kaplamıştı. Pınarın başındaki taş, siyah suların üstünde soluk bir hayaleti andırıyordu.</span></p>
				<p class="paragraf para-style-override-8"><span class="char-style-override-6">“Gidelim,” dedim. “Neredeyse gece oldu.”</span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-37-backlink" id="footnote-225-37">37</a>	<span class="dip-notlar" style="font-size:1em;">(Alm.) Lütfen, kızım. (ç.n.)</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-38-backlink" id="footnote-225-38">38</a>	<span class="dip-notlar" style="font-size:1em;">(Gal.) Tatlım. (ç.n.)</span></p>
					</div>
				</div>
			</div>
		</div>
	</body>
</html>