<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<h2 class="basliksol">1938</h2>
<p class="ara05"></p>
<p class="tarih">3 Ocak</p>
<p class="ara05"></p>
<p>Aramızdaki uzlaşmazlığın gerçek, temel nedeni, onun her şeyi içinden geldiği gibi, eleştirmeden, istekle karşılamasında ve değer ölçülerinin yaygın, geleneksel ölçülere uymasında. Her şeyi, gerektiği gibi, bütün varlığıyla benimsiyor. Dağlardan nasıl içtenlikle hoşlandığını düşün; günlerini boşu boşuna geçirişini, sadece bunu yapmaktan duyduğu mutluluğu, o anda ne yapmaya karar verdiyse kendini tümüyle ona verme yeteneğini düşün.</p>
<p>Sen ise, bedeninle ruhun arasındaki uyumu bozdun; kendine yön verme gücünden yoksun bir şekilde, şehvetli-trajik, korkak-yiğit, duyusal-ülkücü, vb. gibi çelişkiler arasında yaşıyor, sarkacın bir o yana, bir bu yana hızla gidişini seyretmekten başka bir şey yapamıyorsun. O çöreğini yerken gözlerinle içtin onun güzelliğini. Yaradılışının elverdiğince senin için en iyi şeyleri diledi. Ama senin gözünde hayatın ve ölümün kendisi o. İkimiz arasında gene de odur kurban durumuna düşecek olan.</p>
<p>[.......].<sup><a id="not24" href="../Text/Section0002.xhtml#n24">[24]</a></sup> O sağlıklı ve dengeli, sen ise hep bir doğrultuya dönüksün; o senden daha dengeli çünkü sen düşüncelere dayanarak yaşıyorsun, o ise gerçeklere; gerçekler ise hiçbir zaman dengesiz, hiçbir zaman yanlış değildir. Kötülük hep dengesiz olan taraftan gelir, gerçekçi olandan değil. Bütün olanlara rağmen, ben hiçbir zaman onun kurbanı olamam. O ise, evet, bin türlü yoldan benim kurbanım olabilir. Bu da züğürt tesellisi.</p>
<p class="ara05"></p>
<p class="tarih">4 Ocak</p>
<p class="ara05"></p>
<p>[.......].<sup><a id="not25" href="../Text/Section0002.xhtml#n25">[25]</a></sup></p>
<p>Sen bir fedakârlıkta bulunmayı tasarladığın zaman, bunun öyle yoğun, öyle kendine özgü bir şey olmasını istiyorsun ki, sonunda kimse için bir anlamı olmuyor bu davranışının. Kudas Ayini’ne ilk katıldığın gün perhizin bozulmasın diye kendi tükürüğünü bile yutmak istemediğini unutma.</p>
<p>[.......].<sup><a id="not26" href="../Text/Section0002.xhtml#n26">[26]</a></sup></p>
<p class="ara05"></p>
<p class="tarih">5 Ocak</p>
<p class="ara05"></p>
<p>İnsan kendi doğasını değiştiremez. Eskiden ne kadar saf, yalan söylemeyen, paylaşıldığı zaman daha eksiksiz olacakları umuduyla duygularını açığa vuran bir insan olduğunu biliyorsun. Şimdi ise yalan söylemenin gerekliliği gibi karanlık birtakım düşünceler ileri sürdüğün için değiştiğini sanıyorsun.</p>
<p class="ara05"></p>
<p>Kesin olan bir şey varsa, o da şu: Hayatta seni ‘kendi erkeği’ sayacak bir kadından başka her şeye sahip olabilirsin.</p>
<p class="ara05"></p>
<p>[.......] .<sup><a id="not27" href="../Text/Section0002.xhtml#n27">[27]</a></sup></p>
<p class="ara05"></p>
<p>Yaşama sanatı, yalanlara inanmayı bilme sanatıdır. Bunun korkunç yanı, doğrunun ne olduğunu bilmememize karşın, bir yalanın yalan olduğunu hâlâ anlayabilmemizdir.</p>
<p>[.......].<sup><a id="not28" href="../Text/Section0002.xhtml#n28">[28]</a></sup></p>
<p class="ara05"></p>
<p class="tarih">8 Ocak</p>
<p class="ara05"></p>
<p>Bir arabanın altında kalmanın ya da öldürücü bir hastalığa yakalanmanın korkusuyla kendini öldürmeyi düşünmenin hiç de gülünç ve saçma bir yanı yoktur. Acı çekme derecesinin dışında, insanın kendini öldürmek istemesi, ölümünün <i>önemli,</i> bilinçli ve yanlış yorumlanmaması gereken bir eylem sayılmasını istemesidir. Bu yüzden intihar edecek bir kimsenin ezilmek ya da zatürreeden ölmek düşüncesi gibi anlamsız bir şeye katlanmamasını doğal karşılamak gerekir. Onun için üşütmemeye ve dönemeçlere dikkat.</p>
<p class="ara05"></p>
<p class="tarih">15 Ocak</p>
<p class="ara05"></p>
<p>[.......].<sup><a id="not29" href="../Text/Section0002.xhtml#n29">[29]</a></sup></p>
<p class="ara05"></p>
<p>Kendi yaradılışına karşı hareket etmeye kalkan bir insanın çekeceği ceza, kendisi gibi davranmak istediği zaman artık bunu yapamayacak durumda olmasıdır. Jekyll ile Hyde’in hikayesi.</p>
<p class="ara05"></p>
<p>Olympos tanrılarına özgü huzurları yüzünden üne ermiş bütün o insanlar (Shakespeare, Goethe, hatta Sturani<sup><a id="not30" href="../Text/Section0002.xhtml#n30">[30]</a></sup>) bu dinginliği hiçbir zaman bir kargaşalığı alt ederek, korkusuz bir çabanın karşılığı olarak elde etmemişlerdir. Bu insanlar daha ilk günden birer Olympos tanrısı gibi doğmuşlar, hiçbir zaman böyle bir çaba göstermek zorunda kalmamışlardır. Bir tutku kasırgasına tutulmuş gibi görünürlerse de buna karşı duracak belli bir güçleri ve bu gücün onlara kazandırdığı bir bağışıklıkları vardır. Huzurlu kalabilmek için gösterdiğin çabalar için bir avuntu bu. Çabalaman boşuna, çünkü kendini böyle bir kargaşaya kaptıran bir insan bu kargaşaya yeniden düşebilir. Bir mühendislik sorunudur bu. Her köprünün belli bir ömrü vardır. O süre dolduktan sonra yıkılır. Bir dayanıklılık sorunudur bu. İrade bir insanın tek gerilme direncidir. Bir dirhem artıramazsın bunu.</p>
<p>Senin kurtuluşun -otuz yaşında sana sunulacak küçük, güzel bir çiçek- çekingenliğine sığınmana, kabuğuna çekilmene, hiçbir zaman kendini tehlikeye sokmamana bağlı. Ama ya tehlike seni arayıp bulursa? Hem sonra bakalım kabuğun ne kadar dayanacak?</p>
<p>Bilinmesi gereken başka bir şey: Bugüne kadar başına gelenler ne kadar korkunç olursa olsun, senin öyle bir yaradılışın var ki, bunlar yarın daha da kötü olacak. Senin yazgın öyle ki, yıllar geçtikçe artan direnme gücün değil, kopup uzaklaşma yeteneğin. Çünkü içine çekildiğin kabuk -bugün bunu daha açıkça görüyorsun- maddi bakımdan bile gitgide inceliyor. Hasta ve işsizsin.</p>
<p>Binlerce başka insan da öyle. Bu konuda bile bir ayrıcalığın olduğunu sanarak övünme. Her zaman ‘garibin biri’ydin, işin kötüsü, bugün de öylesin.</p>
<p class="ara05"></p>
<p>İnsanların bize acımaları için ‘gülümsemeye devam’ etmeli, fazla pasaklı olmamalıyız ki bizimle ilgilenecekler için onların işine yarayacak bir yanımız olsun. Ama gerçekten acınmaya ve iyiliğe ihtiyacı olan bir insana -ezik, saplantıları olan, güçsüz, aşağılanan, pis, adı kötüye çıkmış, umutsuz ve değersiz birine- kim hayatını adamaya kalkar? Böyle bir insanla evlenmeyi göze alabilecek kadar kayıtsız şartsız, demek istiyorum. Birçokları acıdıkları için böyle bir adamı doyurmayı, onunla konuşmayı, kirini temizlemeyi göze alabilir, ama hayatını onun hayatıyla birleştirmeye kim kalkabilir?</p>
<p><i>Yalnız bir insanı</i> kurtarmış bir ermiş dünyaya gelmiş midir hiç? Ermişlerin hepsi yığınları kurtarmış, ödevini yerine getirmiş, yoksul ve mutsuz kalabalıkları aramışlardır, ama yalnız bir kişiyi kurtarmakla yetinmiş bir ermiş var mıdır? Bir başkası için hayatını tehlikeye sokmayı göze alacak kadar soylu olan bir insan bile, bütün hayatını o öbürüne, <i>yalnız ona</i> bağlayabilir mi?</p>
<p class="ara05"></p>
<p class="tarih">16 Ocak</p>
<p class="ara05"></p>
<p>Yetişkin bir insanın iradesi çocukken <i>sorumsuzca</i> verdiği yüz bin rasgele kararla koşullandığına göre, iradenin isteğe göre belirebileceğinden söz etmenin gülünçlüğü konusunda bu sabah nasıl kuşkusuzsam, her zaman öyle kuşkusuz olmak isterdim.  </p>
<p>İnsanın kişiliği, <i>kendisi farkında olmadan,</i> yavaş yavaş belirleniyor (16, 18, 20, 22 yaşında, vb.) ve kuşkusuz, insan kendi kişiliğine göre şu ya da bu şekilde hareket ediyor. Öyleyse, seçme özgürlüğü nerede?</p>
<p class="ara05"></p>
<p>Bir kişinin hayatında değer kazanmak amacıyla o kişiyi öldürmek düşünülebilir mi? Öyleyse kendi hayatında bir değer sahibi olmak için de insanın kendini öldürmesi düşünülebilir.</p>
<p class="ara05"></p>
<p>İntiharın güçlüğü şurada: İnsanın ancak tutkuyu aşarak gerçekleştirebileceği tutkulu bir davranıştır intihar.</p>
<p class="ara05"></p>
<p>Leopardi’nin ‘yanılsamalar’ı yeniden yeryüzüne inmiş oluyor.</p>
<p class="ara05"></p>
<p class="tarih">17 Ocak</p>
<p class="ara05"></p>
<p>Şu olabilir: Duygulu insan, içtenliğini büyük bir eliaçıklıkla harcayarak herhangi bir çapkının vardığı sonuca varabilir. Gülebilirsiniz, ama böyledir aşk. Hayatta hiçbir şey değerinden fazlasına alınmaya değmez. Ama duygululuk da değerlerin altüst edilmesinden başka bir şey değildir.</p>
<p class="ara05"></p>
<p>Orospular bir sürü para kazanırlar. Ama, her şeyi hesaba katacak olursanız, hangi kadın kendisini başka bir nedenle verir?</p>
<p class="sag">(gece, uykusuzluk)</p>
<p class="ara05"></p>
<p>[.......].<sup><a id="not31" href="../Text/Section0002.xhtml#n31">[31]</a></sup></p>
<p class="ara05"></p>
<p>Örnek bir ölümün eşiğinde olan birçok insan birden sağlıklarına kavuşmaktan büyük bir öfke duyarlardı.</p>
<p class="ara05"></p>
<p><i>Yet we all kill the thing we love </i></p>
<p><i>by all let this be heard </i></p>
<p><i>some do it with a bitter look</i></p>
<p><i>some with a flattering word...</i></p>
<p class="ara05"></p>
<p>[Oysa herkes öldürür sevdiği şeyi, </p>
<p>Bu herkesçe biline.</p>
<p>Kimi sert bir bakışla yapar bunu, </p>
<p>Kimi övücü sözlerle... ]</p>
<p class="ara05"></p>
<p>[.......]<sup><a id="not32" href="../Text/Section0002.xhtml#n32">[32]</a></sup></p>
<p class="ara05"></p>
<p>Hiçbir sakınma duymadan sevmek, karşılığı durmadan ödenen bir lükstür.</p>
<p class="ara05"></p>
<p class="tarih">19 Ocak</p>
<p class="ara05"></p>
<p>Hiç kimse karşılık beklemeden fedakarlık etmez. Bir pazarlama sorunundan başka bir şey değildir bütün bunlar.</p>
<p class="ara05"></p>
<p>Öğrenmenin tek yolu acı çekmekse, bir başkasını inciterek onu en iyi şekilde eğitmeyi felsefe neden yasaklar, merak ediyorum doğrusu?</p>
<p class="ara05"></p>
<p>“Dünyada, bu özçıkarını gözetme çengelinde, iyilik için tek güç vardır, bu da ülkülere bağlılıktır,” dersen, “Hangi ülküler?” diye sorarım. Çünkü ülküsü kendi ülküleriyle aynı olmayan bir insana saldıracak ya da ona bir suçluymuş gibi davranacak olanlar herkesten önce ülkücülerdir. Öyleyse, bir ülkünün ne olduğu konusunda insanların <i>yanılabileceklerini</i> kabul ediyoruz demektir. Yanılma olanağı bir kez kabul edildi mi, senin bir ülküye bağlanman bir özçıkar ya da hesaplılık sorunu olmaktan başka ne olabilir? Kimi doğuştan kurnaz, kimi de öyle olmadığına göre, sorumluluk nerede kalıyor bu durumda?</p>
<p class="ara05"></p>
<p>Bir başkasını gerçekten seven insan bu ilişkinin neden ‘yaşam boyu’ sürmesini istemekte direnir? Çünkü yaşamak acı çekmek, aşkın tadını tatmak ise duygusuzlaşmak demektir; bir ameliyatın ortasında kim ayılmak ister?</p>
<p class="ara05"></p>
<p>‘İnsanın sadece yaşayarak ve hayatını en iyi şekilde sürdürmeye çalışarak işlediği gizli, karanlık ve korkunç suçlarla karşılaştırıldığında, yasaların yasakladığı suçlar sıradan, önemsiz şeyler olarak görünür.</p>
<p class="ara05"></p>
<p>Yalnızlık acı çekmektir; sevişmek acı çekmek, malını mülkünü çoğaltmak ya da yığınlara karışmak acı çekmek; bütün bunlara son verir ölüm.</p>
<p class="ara05"></p>
<p>[.......].<sup><a id="not33" href="../Text/Section0002.xhtml#n33">[33]</a></sup></p>
<p class="ara05"></p>
<p>Erdemli insanın kurnazlığı! Kurnazlık olmadan erdem olabilir mi? Değerleri kavrayabilme yetisine kurnazlık diyoruz. Kaldı ki, hesap olmaksızın, kimse bir işe yaramaz. ‘Mutlak deli’, delidir, hatta budaladır, o kadar.</p>
<p>Ama bilinçdışı yoldan kesinlikle biliyorum ki, çıkarsızlık olmaksızın, bencil olmanın ötesine geçemeyiz. Kadınlara bak: Onları boğazlasan da, çıkarlarını asla unutmazlar. Bunlar mı erdemli kadınlar?</p>
<p class="ara05"></p>
<p>[.......] .<sup><a id="not34" href="../Text/Section0002.xhtml#n34">[34]</a></sup> </p>
<p class="ara05"></p>
<p class="tarih">21 Ocak</p>
<p class="ara05"></p>
<p>Bir kadın erkeğin isteğini nasıl uyandıracağını bilir, ama bu yeteneğinin farkına varılması onu büyük bir ürküntüye düşürür.</p>
<p class="ara05"></p>
<p>Simgeci Fransız şiirinin, dolayısıyla Avrupa şiirinin belli bir türü, uzun süre İngiliz şarkıları ve Edgar Allan Poe’nun eserleriyle içli dışlı olmanın etkilerini taşır. Seslerle etkileme ve ‘kelimelerin büyüsü’ne başvurma düşkünlüğü, kuşkusuz, bu yüzdendir; çünkü, ancak yarım yamalak anlaşılabilen yabancı bir dilde yazılmış şiiri okuma alışkanlığının verdiği zevk seslere ve o anlaşılmaz hecelerin çağrıştırdığı güzelliklere bağlıdır.</p>
<p class="ara05"></p>
<p class="tarih">22 Ocak</p>
<p class="ara05"></p>
<p>Bir erkeğin kendisini önemsiz, renksiz, göze çarpmayan bir kimse haline sokarak hayatının en iyi yıllarını talihsizliğe uğramadan bir kadınla geçirebileceği düşünülebilir. Ama bir fatihin, bir farfaracının ya da büyük bir çapkının talihin cilvesinden kurtulabileceğini düşünemeyiz.</p>
<p class="ara05"></p>
<p>Cinsel bakımdan yalnız kalabilmenin her olanağını, ‘kendine yeterliği’ iyice inceledikten sonra, bir kadının bana duyduğu güvenin bir kanıtı olarak evlenmek isteyeceğim kimin aklına gelirdi? Hem de cinsel huzurum için?</p>
<p class="ara05"></p>
<p>Bir kez daha dünyaya gelirsen, annene bağlılığın bile ölçülü olmalı. Yoksa yitirmekle kalırsın.</p>
<p class="ara05"></p>
<p>Bana şöyle diyorlar: “Ten kıskançlığının saçma olduğuna inanmak için, azılı bir çapkın olman gerekir.”</p>
<p class="ara05"></p>
<p class="tarih">24 Ocak</p>
<p class="ara05"></p>
<p>Duygulu, hayalci, değerleri altüst eden bir insan, başlangıçta günlük hayattaki beceriksizliğinin düşlerinde bulacağı anlatılması güç avuntular ve zaferler için ödeyeceği küçük bir bedel olduğuna inanır.</p>
<p>Sonra düşler dünyasının da belli bir ustalık, bir beceriklilik gerektirdiğini anlar. Ama bunu, kökleşmiş acemiliğinin üstesinden gelebilmesi için iş işten geçtikten sonra öğrenir. Ödemesi gereken asıl bedel de budur.</p>
<p class="ara05"></p>
<p>Sonuçta, ben yaşamda ona tepeden tırnağa fahişe dememi sağlayacak <i>kanıtlar</i> aramaktan başka bir şey yapmıyorum. Kime? Yaşama mı?</p>
<p>İşte ondan öğreneceğin bir şey: Ne zaman onun tartışılmaz, ama hoş olmayan bir düşüncesini okusan, sana hoşgörüyle gülümsüyor ve bunu söz konusu etmene izin vermiyor. Düzenbazlık eden insanlar gibi. Özellikle kendilerine karşı.</p>
<p class="ara05"></p>
<p>İnsan durmadan biriktirir: öfkeyi, aşağılanmayı, acımasızlığı, sıkıntıyı, gözyaşlarını, çılgınlığı; ve sonunda bakar ki, insanı hiçbir şey yapamaz duruma sokan kansere, nefrite, şekere ya da damar sertliğine yakalanmış. Bunun böyle olmaması şaşırtır insanı.</p>
<p class="ara05"></p>
<p>Talihsizliklerin en kötü yanı, öyle olmadığı zaman bile insana her şeyi talihsizlik olarak yorumlama alışkanlığını kazandırmalarıdır. (<i>1</i> <i>Kasım ’38’in düzeltilmesi gerek.)</i></p>
<p class="ara05"></p>
<p>Budalalar, deliler, dikbaşlılar, şiddet yanlıları, herkes -makul kişiler dışında- haklı. Tarihte, kişi kendi çılgınlıklarına makul açıklamalar uydurmaktan başka ne yapar ki? Bu da, her şeyi darmadağın edecek yeni delileri işe koşmak gibidir.</p>
<p>Hayalci değil, deli olmak gerek. Düzenliliğin berisinde olmalı, ötesinde değil.</p>
<p>Bir deli yeniden akli dengesini kazanabilir, ama hayalcinin yeryüzünden kopmak dışında yapacağı bir şey yoktur.</p>
<p>Delinin düşmanları vardır. Hayalcinin kendisinden başka bir şeyi yoktur.</p>
<p class="ara05"></p>
<p>Bütün bilgi kollar imkânını içerdiğinden Hıristiyanlığın ölmesi mümkün değildir.</p>
<p class="ara05"></p>
<p>Her aşk ilişkisinin özeti şudur:</p>
<p class="ara05"></p>
<p class="p0">insan bu ilişkiyi düşünmekle başlar &nbsp; &nbsp; &nbsp; &nbsp; &nbsp; &nbsp; ve çözümlemekle bitirir </p>
<p>&nbsp; &nbsp; &nbsp; &nbsp; &nbsp; &nbsp;(yücelme) &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp;(merak)</p>
<p class="ara05"></p>
<p>Bütün hayatını bana adamaya hazır olmayan bir kadının benim için ne önemi olabilir? Her erkeğin açıklamadığı isteğidir bu, yoksa ne evlenirdi, ne de evlenmek isterdi. İnsanın evlilikten beklediği bu değil midir? Elbette, biz erkekler karşılıklı hareket etmeye hazırızdır. Yalnız şu farkla: Hanımefendi fikrini değiştirirse, tabii biz de değiştiririz; ama fikrini değiştiren erkek olunca (başka bir kadınla Pazar günü yapılan bir kaçamak), kadının da aynı hakkı olduğunu kolay kolay düşünemeyiz. Öyle değil mi?</p>
<p class="ara05"></p>
<p class="tarih">25 Ocak</p>
<p class="ara05"></p>
<p>Şimdiki halde, gençken bende tiksinti uyandıran aşağılık insanlar gibi yaşıyorum.</p>
<p class="ara05"></p>
<p class="tarih">26 Ocak</p>
<p class="sag"><br/></p>
<p class="ara05"></p>
<p>[.......].<sup><a id="not35" href="../Text/Section0002.xhtml#n35">[35]</a></sup></p>
<p>Kolay kolay kendi yaradılışının dışına çıkamıyor insan: Eskiden de kadınlardan kaçardın, şimdi de kaçıyorsun. Kimin aklına gelirdi bu?</p>
<p class="ara05"></p>
<p>Onsuz hayatı artık yaşanmaya değmez saydığın açık, değil mi? Onun sana artık hiç dönmeyeceği de açık. Dönmüş olsa bile, bir daha birlikte yaşayamayacak kadar fazla incittik birbirimizi. Öyleyse?</p>
<p class="ara05"></p>
<p>Onun okuyacağı, belki de araya girmesine, seni kandırmasına yol açacak bu şeyleri yazmak niye? Bu durumda Ekim ’37’dekinden farklı bir hayat sürdüremeyeceğin açık değil mi?</p>
<p>Her şeyin yazılı olduğunu anımsa: Şubat ’34 - o merdiveni ilk kez çıkışın ve durup belki de sonun başladığını düşünüşün.</p>
<p class="ara05"></p>
<p>Sapri kelepçesi. Her an onun adını yineliyordun.</p>
<p class="ara05"></p>
<p>[.......].<sup><a id="not36" href="../Text/Section0002.xhtml#n36">[36]</a></sup> Yakında bir gün, belki de yarın, o adamla bir trene binip gideceği ve bir daha ondan hiç haber almayacağın gerçeğini kabul edemiyor musun? Sanki ölmüşsün gibi. Hiçbir daha!</p>
<p>Çocukken de böyle hissetmiştin, utangaç ama aynı zamanda mutlu gözlerle birbirine bakan iki yetişkin insanı seyrettiğin zaman.</p>
<p>Ne yapmayı düşündüklerini pek anlayamamıştın o zaman, otuz yaşında değildin daha. Tıpkı öylesin gene, yalnız birbirlerine sarılışlarının gerisindeki korkunç gerçeği biliyorsun ve otuz yaşındasın. Hiç <i>büyümeyeceksin</i> sen.</p>
<p class="ara05"></p>
<p>[.......]<sup><a id="not37" href="../Text/Section0002.xhtml#n37">[37]</a></sup></p>
<p class="ara05"></p>
<p>Bir keresinde sen de daha az mı kötü davranmıştın? E’yi nasıl başından attığını hatırla.</p>
<p>Ama her şey iki yanlıdır. Onu başından atma nedenin namus kaygısı mıydı, yoksa korkaklık mı?</p>
<p>Avutucu bir düşünce: Önemli olan yaptığımız şey değil, onu nasıl bir ruhsal durumda yaptığımızdır. Başkaları da acı çeker; o kadar ki, acıdan başka bir şey kalmaz dünyada; önemli olan temiz bir vicdana sahip olabilmektir.</p>
<p>Anlamsız ve karanlık Kant’ın felsefesi: Tanrı yoksa, her şey yapılabilir. Ahlak yetmez; saygıdeğer tek inanç iyiliktir -yakınlarına iyi davranmaktır. İsa’nın ve Dostoyevski’nin öğretisi. Gerisi boştur.</p>
<p>Ahlak, kurnazlık dünyasıdır. Yalnızca iyilikseverlik uygun sana. Ama <i>iyilikseverlik, hiçliğe</i> verilmiş süslü bir addan başka bir şey değil.</p>
<p class="ara05"></p>
<p class="tarih">26 Ocak</p>
<p class="ara05"></p>
<p class="sag">(Uykusuz bir gece daha)</p>
<p class="ara05"></p>
<p>[.......].<sup><a id="not38" href="../Text/Section0002.xhtml#n38">[38]</a></sup></p>
<p class="ara05"></p>
<p>Kadınlar Tanrı’dan korktular mı, ikiyüzlü ‘azize’ der insanlar onlara. Düşünce özgürlüğü isteyen kadınlarsa, sadece fiyatlarını artırmış olurlar böylece. </p>
<div>
<p class="ara05"></p>
</div>
<p class="tarih">1 Şubat</p>
<p class="ara05"></p>
<p>Âşık olmadığı zaman kolaydır insanın iyi olması.</p>
<p class="ara05"></p>
<p class="tarih">2 Şubat</p>
<p class="ara05"></p>
<p>Zengin bir sevgili seçmeye dikkat eden kadınlar, paranın onlar için hiçbir anlamı olmadığını söyleyenlerdir. İnsanın parayı önemsememesi için bol parası olması gerekir çünkü.</p>
<p class="ara05"></p>
<p>Kendisine evlenme teklifinde bulunduğun zaman bir kadının ne düşündüğünü bilmek ister misin? <i>Moll</i> <i>Flanders</i>’i oku.</p>
<p class="ara05"></p>
<p class="tarih">3 Şubat</p>
<p class="ara05"></p>
<p>Sevgilim. Bütün bu korkunç aylara rağmen; yalnız acı çekmeyi bilen bir zavallının bütün gücünü böyle anlamsızca, istemeden yok edişine rağmen; birlikte yaşamakla elde edebileceğimiz bütün o güzel şeyleri saçıp savurmamıza rağmen; bana yaptığı bütün kötülüklere rağmen; hüznü, çaresizliği içinde gene de özlüyorum onu; bedenini, düşüncelere dalan gözlerini, boş, istekli çabalarını, hayata tutkun beş parasız bir güzel olarak geçirdiği o pırıl pırıl yıllarını seviyorum onun. Zavallı yavrucak; seninle vedalaşmam, senin için ettiğim dua olsun bu sözler.</p>
<p class="ara05"></p>
<p class="tarih">5 Şubat</p>
<p class="ara05"></p>
<p>[.......].<sup><a id="not39" href="../Text/Section0002.xhtml#n39">[39]</a></sup></p>
<p class="ara05"></p>
<p>Kendini öldürmeye karar vermiş bir adamın damarlarından boğazına yönelen bu gizli ve <i>köklü</i> sevinç neden? Ölümle yüz yüze gelindi mi, hâlâ diri oluşumuzun kafaya dank edişinden başka bir şey kalmaz geriye.</p>
<p class="ara05"></p>
<p class="tarih">9 Şubat </p>
<p class="ara05"></p>
<p>Erkeklerle erkekler arasındaki ve ne denirse densin erkeklerle kadınlar arasındaki şiddetin kökeni bir olgunun, bir düşüncenin, bir ruh durumunun değeri konusunda pek ender anlaşabilmelerindendir; birine trajedi gibi görünen bir şey, öbürüne şaka gibi gelebilir. Başlangıçta belli bir durumu ciddiye almaya hazır olsalar bile, -yoğunluk derecelerinde her zaman küçük bir ayrım olduğu için- daha ciddi olanı çoğu zaman ciddiliğinde aşırıya gider, daha az ciddi olan ise trajik olan oyuna dönüştürür, her insanın içindeki o denge, uyum ve kesinlik tutkusu yüzünden.</p>
<p>Kendisini bütün bunların dışında görebilen, bütün ihtiyaçlarını kendi kişiliğinin kapalılığı içinde karşılayabilen bir insan, böyle bir yazgıdan kurtulabilir. Ama öyle yaratılmışızdır ki, en gizli davranışlarımızda bile başkalarının desteğini ararız. En kendi kabuğuna çekilmiş insanlar bile bir başka insanın gösterdiği ilgiyle duygulanır ve birçok ruhun yalnızlığını yaratmak istercesine kendilerini daha büyük bir coşkuyla ve her şeyi bir yana bırakarak işlerine verirler. Bu yüzden, herkesin özünde yalnız olduğuna inanan kişiye, çok sayıda, dolayısıyla pek bağlayıcı olmayan toplumsal ilişkilere kendini bırakmasını ne kadar öğütlesek azdır.</p>
<p class="ara05"></p>
<p>Gerçek yalnızlık, acı çektiren yalnızlık, öldürme isteğini de birlikte getirir.</p>
<p class="ara05"></p>
<p class="tarih">15 Şubat</p>
<p class="ara05"></p>
<p>Kimbilir kaç kez o güvenli ve yerinde karara vardık: Ondan ‘uzak duracak’, ona sanki her şey şimdi başlıyormuş gibi davranacak, bu arada da onun her tutumunu biliyor olmanın getirdiği büyük avantaja sahip olacaktık. Ve kimbilir kaç kez bunu başaramadık? Niçinine bir bakalım. Yalnızlıkla bütünleşip onun karşısında kurban rolünü oynadık. Onun karşısında sakin ve hazır olmalısın; yalnızlığına dalmalısın. Artık kaya ol, dalga değil. ’33’te sandaldaki sağlamlığına yeniden kavuş. Boşalan içsel enerjini tazele. Rıza göster, talep etme. Bekle. Her dürtünün seni nerelere götüreceğini gör. O bildik alçaltıcı durumlara götüren bütün dürtülere egemen ol. Bunu yapamazsan, hiçbir şey yapamazsın.</p>
<p>[.......].<sup><a id="not40" href="../Text/Section0002.xhtml#n40">[40]</a></sup></p>
<p class="ara05"></p>
<p class="tarih">16 Şubat</p>
<p class="ara05"></p>
<p>Her zaman Pinelli’den bir şeyler beklediğime memnunum. <i>Hipogrif’</i>i, bilmez göründüğü birçok modern şeyi anladığını ve şehrin ritmine duyarlı olduğunu gösteriyor. Bu tekniğin sağladığı sınırsız imkânlar var. <i>Sahnenin</i> bütün özlülüğüyle <i>anlatılmasını</i> mümkün kılıyor. Sinemaya eşlik ediyor.</p>
<p>Bu canlılığın ardında Katolik kaldığını görmek güzel; hatta inanç onun belkemiği. Çaresi yok, her çağda, gerçekten modern kişiler sağduyulu kimseler arasından çıkıyor.</p>
<p class="ara05"></p>
<p>Zaaflarımız var. Birikimimizi kimse değiştiremez diye düşünüyoruz. Kurnazlık yoluyla zaaflarımızı değerlere dönüştürmeye çalışıyoruz. Ama ya birikimimiz kurnazlığı içermiyorsa?</p>
<p class="ara05"></p>
<p>Her şeyin kesin ve eksiksiz olması hoşuna gidiyor, değil mi? Totaliter bir aşk ilişkisi kuramazsın. Eksiksiz bir mutluluk yaratabilirsin. Ama budalalık etme: cinsel ilişkileri işin içine karıştırma.</p>
<p class="ara05"></p>
<p class="tarih">17 Şubat</p>
<p class="ara05"></p>
<p><i>Madame Bovary</i>’deki ahlaki yargılar hiçbir ilke tanımaz, her insan hareketinin üzerine atılıp ona öykünen yazar ilkesi dışında. Bazıları <i>Madame</i> <i>Bovary</i>’de sergilenen sevgi anlayışını yere göğe sığdıramıyorlar; bunu sağlam bir vicdanın romantik ıvır zıvıra yönelik sağlıklı eleştirisi olarak değerlendiriyor ve şunu görmüyorlar: <i>Sağlam vicdan,</i> karanlık insani dürtülere güvenle bakmaktan, bunları coşkuyla göstermekten ibarettir. <i>Madame Bovary’ye göre</i> nasıl yaşayabilir insan? Tek bir biçimde: eve kapanmış sanatçı rolünü üstlenerek.</p>
<p>Flaubert’in gerçekliğe yönelik eleştirilerini ciddiye almaktan sakın; tek bir dayanağı var bu eleştirilerin: Vicdanlı sanatçı dışında her şey çamurdur.</p>
<p class="ara05"></p>
<p class="tarih">19 Şubat</p>
<p class="ara05"></p>
<p>Gerçeğin mutlak mantığına inanan düşünürler bu konuyu bir kadınla ciddi olarak tartışmamışlardır.</p>
<p class="ara05"></p>
<p class="tarih">20 Şubat</p>
<p class="ara05"></p>
<p>Çok sevdiğiniz bir kadını yitirmek zorunda olsaydınız, gidip başka bir yerde yaşayacağı yerde ölmesini yeğ tutmaz mıydınız? Bütün hayatımız olan bu insanın bizim için böyle olmaktan çıkıp başkaları ya da kendisi için böyle olmasına dayanabilir miyiz? Aradaki uzaklığın her türlü dönüş ve yeniden başlama olanağını ortadan kaldırdığını düşünsek bile?</p>
<p class="ara05"></p>
<p>Kendi yaşamına hâkim olamadın, bir de başkalarının hayatını yönlendirmek, anlatmak mı istiyorsun?</p>
<p class="ara05"></p>
<p>Sen ruha ilişkin şeyleri (sanat, ahlaklılık, saygınlık, bilgi) ağzında tatları kalacak kadar çiğnedin, sonra gene ekmeğinle patatesine döndün.</p>
<p class="ara05"></p>
<p>Köle doğduğunu unutuyorsun hep. Hep haksızlığa uğruyormuşsun gibi geliyor sana. İyi ama bir kölenin haksızlığa uğraması mümkün mü?</p>
<p>Acı çekmenin verdiği bıkkınlıktan doğan iyilik, acı çekmekten daha kötü, korkunç bir duygudur.</p>
<p class="ara05"></p>
<p>[.......].<sup><a id="not41" href="../Text/Section0002.xhtml#n41">[41]</a></sup></p>
<p class="ara05"></p>
<p class="ara05"></p>
<p class="tarih">21 Şubat</p>
<p class="ara05"></p>
<p>Neden kıskanmalı? Benim onda gördüğümü o adam görmüyor ki. Belki de hiçbir şey görmüyor. Onu bir köpekten ya da yüzme havuzundaki sudan kıskanmak daha yerinde olur. Herhalde su bir âşıktan daha çok sarıp kapsayan bir şeydir.</p>
<p class="ara05"></p>
<p>Neden hemen herkes hayal kırıklığına uğramıştır aşkta? Öyle bir coşkuyla âşık olmuşlardır ki bu insanlar, bu coşkuyla yola çıktıkları için ister istemez hayal kırıklığına uğramışlardır. Ancak kayıtsızca istediğimiz şeyleri elde edebileceğimizi gösteren bir yasa vardır.</p>
<p class="ara05"></p>
<p class="tarih">23 Şubat</p>
<p class="ara05"></p>
<p>Trajik bir aşk yaşamak için <i>yetenekli</i> olmak gerekir. Oysa, daha çok, <i>yetenekten yoksun</i> kimselerdir böyle bir aşka susuzluk duyanlar.</p>
<p class="ara05"></p>
<p class="tarih">25 Şubat</p>
<p class="ara05"></p>
<p>Bir tutku kargaşasında -bugün olduğu gibi- (belki de sonuncusu?) bir duraklama oldu mu, şiir yazma isteği yeniden doğar. Sessiz bir çöküntünün gevşekliği ise düzyazıya dönme isteği verir.</p>
<p class="ara05"></p>
<p>Bir tutkunun şiddetle, bütün gücünü tüketircesine sona erişi Brancaleone’ye varışına benziyor. Şaşkın ve bitkin bir halde çevrene bakınmış, önünde uzanan boşluğu, bir iki evi, deniz kıyısını görmüştün; hepsinin belirgin ve yumuşak renkleri vardı, pürtüklü bir duvarın üzerinde açmış bir gül gibi. Ve rahat bir soluk almıştın.</p>
<p>İlk günler iyiydi. Ama sonra? Yalnız olduğunu anlar anlamaz?</p>
<p>Kabul et ki, şu son aylarda epeyce beylik şeyler düşünüp yazdın şu küçük günlüğüne.</p>
<p>Peki, kabul; ama ölümden daha beylik bir şey var mı?</p>
<p class="ara05"></p>
<p>Bir âşığın  mantığı: Ben ölmüş olsaydım, o yaşamaya, gülmeye, talihini denemeye devam edecekti. Ama beni atlatıp bıraktı ve gene de yapıyor bütün bunları. Demek ki ben de ölmüş biri gibiyim.</p>
<p class="ara05"></p>
<p class="tarih">1 Mart</p>
<p class="ara05"></p>
<p><i>Glamis hath murdered sleep. </i></p>
<p>[Glamis uykuyu öldürmüş.]</p>
<p class="ara05"></p>
<p class="tarih">5 Mart</p>
<p class="ara05"></p>
<p>Sana yapılan bir haksızlığın öcünü almak, haksızlığa karşı yakınmak rahatlığından kendini yoksun bırakmak demektir.</p>
<p class="ara05"></p>
<p>Sevgi, birlikte getirdiği <i>şeyler</i> yüzünden ilgilendirir sevilen kimseyi. Kendisini bütün benliğiyle, içtenliğiyle sevmeye adamış insan, sevgisini kabul edilir duruma sokacak olan şeyleri (zenginliği, başkalarına söz geçirme ve onları etkileme gücünü) edinecek zamanı kolay kolay bulamamıştır. Sevginin kendisi ise, kimsenin ne yapacağını bilemediği bir şeydir. Haksızlık etmeyelim: Aşk kendi başına, koca bir maymunun libidosundan başka nedir ki?</p>
<p class="ara05"></p>
<p class="tarih">10 Mart</p>
<p class="ara05"></p>
<p>Bir insan acı çekiyorsa, başkaları bir sarhoşmuş gibi davranırlar ona “Hadi kalk bakalım; yeter bu kadar;hadi işine;öyle değil;ha şöyle...”</p>

<p class="ara05"></p>
<p class="tarih">23 Mart</p>
<p class="ara05"></p>
<p>Kendini öldürme konusunda haklı bir gerekçesi olmayan kimse yoktur.</p>
<p>Yirmi beş yaşında, gücün kuvvetin yerindeyken yapamadığın bir şeyi, şimdi otuz yaşında başarısızlıklar içinde bir insan olarak nasıl yapabilirsin?</p>
<p class="ara05"></p>
<p>Aşk ancak hayranlıktan doğabilirken, birinin seni acıdığı için sevmesini sağlamak, gerçekten acıklı bir düşünce.</p>
<p class="ara05"></p>
<p>Açıkça belli: (Bir iş edinerek, olağan bir hayat yaşayarak) dünyada <i>kendine bir yer sağlamayı</i> hiçbir zaman başaramayacaksın.</p>
<p>Yukarıda sözünü ettiğin ya da bildiğin başka bir eksikliğin yüzünden bir kadının sevgisini (ya da bir erkeğin dostluğunu) hiçbir zaman kazanamayacaksın.</p>
<p>Eski deneylerinden bildiğin gibi, uğrunda ölmeye değer bir ülküye hiçbir zaman bağlanamayacaksın.</p>
<p>Hiçbir zaman kendini öldürme yürekliliğini gösteremeyeceksin. Şimdiye kadar kaç kere bunu düşündüğünü hatırla.</p>
<p>[.......].<sup><a id="not42" href="../Text/Section0002.xhtml#n42">[42]</a></sup></p>
<p class="ara05"></p>
<p class="tarih">26 Mart</p>
<p class="ara05"></p>
<p>Bu uzun aşk serüveni neye yaradı?</p>
<p>Bütün eksikliklerimi ortaya çıkardı, beden ve ruh yapımı sınamış, beni yargılamış oldu.</p>
<p>1934’e kadar kendimi neden herkesten uzak tuttuğumu şimdi anlıyorum. Aşkın benim için böyle bir kıyım olacağını bilinçaltından seziyormuşum.</p>
<p>Hiçbir şey kurtulmuş değil... Vicdanım çöküntü halinde: Mektuplarıma ve içimdeki insan öldürme kışkırtısına bakın. Kişiliğim iyice çarpıldı: hapiste geçirdiğim zamana bakın. Deham konusundaki hayalim de sönüp gitti: Yazdığım budalaca kitaba ve çevirmen yaradılışıma bakın. Sokaktaki adamın dayanıklılığından bile yoksunum. Otuz yaşımda bir iş sahibi bile değilim.</p>
<p>Kurtuluşu kendi dışımdan bekleyecek bir noktaya geldim işte, hiçbir şey bundan daha belirsiz olamaz. Hâlâ onunla olsaydım, bu savaşı sürdürebilirdim diye düşünüyorum; ama o kendisi bu hayalin gereğine baktı ve benimle alay etti. Dış görünüşüm bile artık aynı değil.</p>
<p class="ara05"></p>
<p>“...Kötü alişkanliklarla, tiklerle, korkularla dolu her yanımız</p>
<p>...biz erkekler, babalar...”</p>
<p>Hepsi doğru. Ne var ki, baba bile olamadık.</p>
<p class="ara05"></p>
<p>[.......].<sup><a id="not43" href="../Text/Section0002.xhtml#n43">[43]</a></sup> Fiziksel olarak da, artık eskisi gibi değilim.</p>
<p class="ara05"></p>
<p>Bununla birlikte, <i>birçok</i> insan onulmaz durumlara düşmüştür aşk yüzünden. Ben böyle bir duruma düşmeyecek kadar yakışıklı mıyım ki başıma bu gelmedi?</p>
<p>Söz konusu olan artık diri kalmakla son adımı atmak arasında bir seçim yapmak değil; bu adımı, her zaman yaşadığım gibi tek başıma mı atacağıma, yoksa dünyanın beni hatırlaması için yanıma bir kurban mı alacağıma karar vermektir.</p>
<p class="ara05"></p>
<p>Her gün, her gün sabahtan akşama kadar bunu düşünmek! Tabii, kimse inanmıyor buna, belki de benim gerçek niteliğim bu (yetenek, iyilik ya da başka bir şey değil), bütün hücrelerimi etkileyen bu duygunun bende bir saplantıya dönüşmesi.</p>
<p>Asıl övünülecek şey bu: Böyle bir işkenceye dokuz ay boyunca başka kimse dayanamazdı. Başka bir erkek onu şimdiye kadar öldürmüştü bile.</p>
<p class="ara05"></p>
<p>[.......].<sup><a id="not44" href="../Text/Section0002.xhtml#n44">[44]</a></sup></p>
<p class="ara05"></p>
<p>Gizlice en korktuğumuz şey her zaman başımıza gelir.</p>
<p>Çocukluğumda sevdiğim kimsenin sonra bir başkasıyla evlendiğini görmek nasıl olur diye <i>ürpertiyle</i> düşünürdüm hep. Kendimi <i>alıştırmıştım</i> bu düşünceye. İşte sonucu!</p>
<p class="ara05"></p>
<p class="tarih">27 Mart</p>
<p class="ara05"></p>
<p>Bir Pazar gününü, örümceğin ağına takılmış bir sinek gibi, bunu kafamda kurup bunalarak geçirdiğimi, ya kaderin demir pençesini ensemde duyarak öfkelendiğimi ya da daha az korkunç bir geleceğin belirsiz umuduyla kendimi avuttuğumu hatırladım.</p>
<p>Acının çirkinleştirdiğini, alıklaştırdığını, ezdiğini gözlemliyorum. Bir zamanlar dünyayı duymamı, yoklamamı, ona yaklaşmamı sağlayan her duyargam sanki kökünden kesilip kangrenleşmiş gibi. Günlerimi dizkapağını sivri bir köşeye çarpmış kişi gibi geçiriyorum; bütün günü o katlanılmaz an gibi yaşıyorum. Ta yüreğimde acı; sanki doymak bilmiyor ve hâlâ aç, çok büyük bir yaradan akıp giden ve geri dönmeyen kanla atıyor.</p>
<p>Elbette, bir saplantıdan başka bir şey değil bu. Allahım, ben de işte bu yüzden yalnızım. Yarın, kısa bir süre için kısa bir mutluluğa kavuşacağım, sonra acıyla ürpermeler, sıkıntılar, işkenceler yeniden başlayacak. Yalnız kalabilecek fizik güç yok artık bende. Bir zamanlar dayanabiliyordum, ama sonra yara yeniden açılıyordu ve yeniden açılan bütün yaralar gibi öldürücü oluyordu bu.</p>
<p>Ne var ki, bu duruma bir başka acı ekleniyor, sanki ikiye bölünmüş de hâlâ diş ağrısı çeken birisi gibi. İşte çektiğim acının kaynağı: Brancaleone’den 2 Şubat tarihli bir mektup yazmıştım. O zamandan bu yana nasıl bir hayat yaşadım? Bu kadar alçalmaya değer miydi, kaldı ki ne elde etmek için? Yeni yaralar, yeni bir kangren, yeni bir aldatılış.</p>
<p>Herhalde çılgının biriyim ben. Durmadan soruyorum kendime: Ona ne kötülük ettim? Dayan, Pavese, dayan.</p>
<p>[...........]. <sup><a id="not45" href="../Text/Section0002.xhtml#n45">[45]</a></sup></p>
<p>Hiç değilse bir iyi yanı var bu işin. Kimse zarar görmüyor senin yıkılıp gitmenden. Bu da senin lehinde bir şey.</p>
<p class="ara05"></p>
<p class="ara05"></p>
<p class="tarih">25 Nisan</p>
<p class="ara05"></p>
<p>Neden, hata ettiğimizde, “Gelecek sefer nasıl davranacağımı öğrendim,” deriz, “Gelecek sefer ne yapacağımı şimdiden biliyorum,” dememiz gerekirken?</p>
<p class="ara05"></p>
<p class="tarih">6 Mayıs</p>
<p class="ara05"></p>
<p>Her şeyin bir çaresi vardır. Hapiste geçirdiğin son geceyi düşün. Derin bir nefes al, çevrene iyice bak hücrende, hücrenin duvarları, demir parmaklıkları, pencereden sızan cılız ışık, çevrende duyduğun ve artık bir başka dünyaya ait olan o sesler konusunda duygulan biraz.</p>
<p>Kaldığın hücreyi düşünmek neden heyecanlandırıyor seni bu kadar? Kişisel bir şey olduğu, hayatının bir parçası haline geldiği için. Ama biri çıkıp da bir yanlışlık olduğunu, yarın serbest bırakılmayıp belirsiz bir süre daha orada kalacağını söyleyecek olsa, bu kadar rahat olabilir misin?</p>
<p class="ara05"></p>
<p>Açık konuşalım. Cesare Pavese karşına çıksa, seninle konuşsa, seninle dostluk kurmaya kalksa, onu çekilmez bir insan bulmayacağından emin misin?</p>
<p>Ona güvenebileceğini, onunla bir akşam çıkıp eğlenmek isteyeceğini sanıyor musun?</p>

<p class="ara05"></p>
<p class="tarih">11 Mayıs</p>
<p class="ara05"></p>
<p>Sırf garip ve irkiltici bulduğun için ne kadar çok şeyin hoşuna gittiğini ve seni ilgilendirdiğini düşün.</p>
<p>İnsanlar arasında değil de, daha çok doğada olan şeyler. Kaplan derisi gibi çizgili bahçeyi; küçük ilkyaz bulutlarını; Torino’dan Dora Ovası’na doğru inişi; yol boyunca sıralanan ağaçlar arasında burnuna gelen benzin kokusunu.</p>
<p>Çıktığın yürüyüşlerde duyduğun bütün o baş döndürücü hazların kaynağı <i>gariplikten</i> hoşlanman; yalnızca onu yeğleme yürekliliğini gösterdiğin için 19. yüzyılın resimselliğinden farklı bu.</p>

<p>Ona onu kurtaracak kadar sağlam kurulmuş evrensel bir değer vermek istediğimiz açık. “Belli bir garipliği olmayan hiçbir büyük güzellik yoktur...” Güzelliğin gizi o gariplikte yatıyor. Fakat cümlenin tamamı şöyle: “Boyutlarının belli bir garipliği olmayan hiçbir büyük güzellik yoktur.” Yani, kendileri çoğu zaman sıradan nitelikte olan öğelerde değil de, bu öğelerin <i>bir araya gelişinde</i> çarpıcı ve beklenmedik bir özellik olmalı. Bazı şeylerde bir gariplik olduğunu görmek kolay ve anlamsız bir şeydir. Bunların arasındaki bağlantıda bir gariplik bulmaktır önemli olan. İnsana garip olanı tanımayı, gariplik niteliğinin en sıradan ve evrensel şeyler arasında bile nasıl ortaya çıkıp canlılık kazandığını bu öğretir.</p>
<p>Her sanatın ‘şaşırtıcılık’ı, daha doğrusu ‘şaşırtıcılığı öğretme’yi hedeflediği tartışma götürmez. İnsan ‘ne’ye değil ‘nasıl’a şaşırdığında, daha sonra her istediğinde bu şaşırma duygusunu yaşayabilecektir.</p>

<p class="ara05"></p>
<p class="tarih">13 Mayıs</p>
<p class="ara05"></p>
<p>Tanrı, kötülüğe geçit vermeyen bir özgürlük <i>yaratabileceğine</i> göre (özgür ve günah işlemeyeceğinden emin ermişlerin durumunu düşünün), kötülüğü istediği sonucu çıkıyor. Ama kötülük onu incitiyor. Demek ki, bayağı bir mazoşizm durumu bu.</p>
<p class="ara05"></p>
<p>Şairin <i>niçin</i> ile değil <i>nasıl</i> ile akıl yürüttüğüne dikkat etmeli. “X’i aldattın, beni de aldatacaksın; beni aldattığın gibi, Y’yi de aldatacaksın; onun gibi, beni de, vb.”</p>
<p class="ara05"></p>
<p><i>Cuma, on üçü -</i> tartışmasız bir gerçek, çocuk değiliz artık.</p>
<p class="ara05"></p>
<p class="tarih">16 Mayıs</p>
<p class="ara05"></p>
<p><i>Çalışmak Yorar’</i>ın sayfalarını yeniden çevirirken bayağı bezginlik duyuyorsun. Şiirlerin yapısı gevşek, sonra bunlara şiir demeni haklı çıkaracak yeterince yoğun bölümler yok. Eserin yaratıcı yapısını meydana getirecek olan o ünlü imgeler nerede? 24 yaşından 30 yaşına kadar, hayatının altı yılını bu kitabı yazmak için harcamaya değer miydi? Ben senin yerinde olsam, utanç duyardım.</p>
<p class="ara05"></p>
<p class="tarih">24 Mayıs</p>
<p class="ara05"></p>
<p>18-20 yaşında bir delikanlının kendi belirsiz ruhsal durumunu gözden geçirmesi, yumruklarını sıkıp gerçekliği kavramaya çalışması güzel bir şey. Ama bunu otuz yaşındayken yapmaya kalkması o kadar parlak bir davranış değil. Hem aynı şeyi kırkında ya da daha sonra yapacağını da düşünmek seni ürpertmiyor mu?</p>
<p class="ara05"></p>
<p class="tarih">26 Mayıs</p>
<p class="ara05"></p>
<p>Yazdıkların için zengin bir kaynak bulduğun tek dönem 6-15 yaşların arasındaki yıllardı. O zamanlar belli bir olgunluğu ve havası olan hikâyelerle şiirler hemen aklına geliyordu, bunun nedeni de şuydu: O yıllarda, bir dana gibi ilgisiz, ama <i>dünyada,</i> çevrendeki dünyanın bir parçası olarak yaşıyordun. Benliğin dünya ile arandaki gündelik bağlara ilgi duyuyor, seninle dünya arasındaki duygu alişverişini etkilemiyordu.</p>
<p>On beşinde, benliğin o yalın ve karmaşıklıktan uzak yaşama düzeninden çıkıp dünyayı yargılamaya başladı. Oysa o zamana kadar sadece bir seyirci olarak tanıyordun dünyayı. Ve her şey kısır, karışık, duyusal oldu ondan sonra.</p>
<p>İçinde bulunduğun otuz yaş yeniyetmeliğinden kurtulma sorunu şu: Erkekliğin oynayacağı oyunlara kolayını bulan bir gözle bakmasını bil, tıpkı bir çocuğun çocuksu dünyasına baktığı gibi; ama, gene bir çocuğun yalınlığı içinde, bu aşağılık dünya ile çekinmeden alışveriş kur.</p>
<p class="ara05"></p>
<p>Durmadan kendi benliğimizi düşünmemizin tek nedeni en çok onunla birlikte yaşamak zorunda oluşumuzdur, başka birisinin benliğiyle değil.</p>
<p class="ara05"></p>
<p>O ‘zengin kaynaklara’ gelince: Sayısız çocukluk yaşantılarının içinden, düşle acımasız gerçeklik arası aile yaşantılarını seçtin, bunu da uzun süren yeniyetmelik yıllarının gelişmesi içinde yaptın. Nasıl olduydu bu?</p>
<p>Sürekli olarak yalnız bu yaşantılar geliyordu aklına. Onların hayalini kurmaktan hâlâ <i>alamıyorsun</i> kendini. Ama sen onları seçtiğin zaman beğenin belirlenmiş miydi, yoksa senin beğenini onlar mı belirledi?</p>
<p class="ara05"></p>
<p class="tarih">30 Mayıs</p>
<p class="ara05"></p>
<p>Bir şey yalnız sana bağlıysa, onu elde etmek için istemek ve kararlı olmak yeter. Başkalarının onayına bağlı olan her şey, hiçbir şekilde ilgi <i>gösterilmemesi</i> gereken bir ‘alışveriş’tir. Ancak kayıtsız görünerek istediğiniz bir şeyi elde edip koruyabilirsiniz.</p>
<p>İnsan ilişkilerini ticarette de geçerli olan yasalar yönetir. İyi sözleşmeler yapmak için, bir şeye ilgi duysanız da duymasanız da görünüşte ilgi duymuyormuş gibi davranmalısınız.</p>
<p>Kendinize karşı içtenlikle davranın, başkalarını yanıltın.</p>
<p>Bir kadının seninle kalmasını, yalnız bunu istiyorsan, onu öyle bir duruma sok ki başkalarının düşünceleri, kendi çevresinin duyduğu saygı ve kendi özçıkarı onun gitmesini engellesin. Sadece ona karşı duyduğu bağlılık ve içtenlikle bir kadını tutabileceğini sanan erkek, budalanın biridir. Yerleşmiş törelerin senden yana olmasına bak: Devrimleri ve kadınları korumanın yolu budur. Her türlü soylu davranışı bir yana bırakıp saygıdeğer bir yurttaş, göbekli bir burjuva olarak yaşamaya bak. Bütün tanıdıklarının kendilerine nasıl önemli işler bulduklarını, çapkınlıklarının, ondan da çok, yedikleri yemeklerin nasıl tadını çıkardıklarını görmüyor musun? Herkesin de hoşuna gider böyle olması.</p>
<p>Böyle bir insanın kendisini ülküleri uğrunda gözden çıkaracağından kuşkuya düşersen, o insanı büyük ölçüde şaşırtmış olursun. Hayatta becerikli olmanın yolu kurnazlıktan geçer.</p>
<p class="ara05"></p>
<p>Kendisini bırakıp gider korkusuyla sevgilisinin isteklerine <i>boyun eğmeyen</i> nişanlı kızın bildik kurnazlığı gibi.</p>
<p class="ara05"></p>
<p class="tarih">31 Mayıs</p>
<p class="ara05"></p>
<p>İçinde bu yılgınlığı duydukça, aklını kaçırmak korkusuyla hayal kurmamaya çalıştıkça, hiçbir iş çıkaramayacağın açıkça ortada. Herhangi bir şey yaratacaksan, hiç değilse <i>eşyayı</i> sevmeyi, yalnız yaşayıp zaman ve emeğine değer bir şey yaratmayı başarmalısın. Başkasından nefret eden bir insan hiçbir zaman yalnız değildir. Nefret ettiği insan her zaman onun yanındadır. Ama nesneleri sevmek için insanları da sevmen gerekir. Bundan kurtuluş yoktur. Aslında, senin bugünkü ruhsal durumunun mantıksal sonucu intihardır. Öyleyse, ya ilk ve son olarak intihar et ya da dünyayı ve senin için dünya demek olan insanı bağışlamaya karar ver. Onu bağışladıktan sonra gene yalnız olabilirsin - yalnız onunla kalabilirsin. Görüyorsun ya, bunda da bir <i>hesaplılık</i> var!</p>
<p class="ara05"></p>
<p>Tutumunun yanlış olduğu, onun ölmesinden ya da kendisini öldürmesinden korkmandan belli. Ondan gerçekten nefret etseydin, böyle bir düşünce karşısında gülümserdin. Oysa için korkuyla dolu; demek ki, ondan nefret etmiyorsun. Bunun nedeni, kurbanın elinden kaçtığını görmen olmasın? Bu da var, ama kaygını açıklamak için yeterli değil. Yapılan şeyi bilmek gibi basit bir alçaklık mı nedeni? Bu da var -bundan utanç duymalısın-, ama bu kaygıyı açıklamak için yeterli değil. Öyleyse, bağışla onu. Her zaman kendini göstermek istediğin insan ol ve rahata kavuş.</p>
<p class="ara05"></p>
<p class="tarih">2 Haziran</p>
<p class="ara05"></p>
<p>Cinsel ilişkide, bana öyle geliyor ki, tatmin olan erkek rahatlar ve uzaklaşır; bunun üzerine kadın onun isteğini yeniden uyandırmak için daha ateşli davranır.</p>
<p>Bu doğal gerçeğin nedeni, kadının erkeğin isteklerini her zaman karşılıksız bırakması ve böylece onu kendisine bağlamasıdır. Bir erkeğin karşısındaki kadını kendine bağlamak için kendini ondan esirgemesi ise anlamsızdır.</p>
<p>Bundan başka, kadın huzuru gebelikte, karnında çocuğu taşımada bulur; ama huzuru salt cinsel birleşmede bulamayan erkek, başka hiçbir şeyde bulamaz.</p>
<p class="ara05"></p>
<p class="tarih">3 Haziran</p>
<p class="ara05"></p>
<p>Şiir yazarken parlak bir düşünceyi yaratan, esin perisi değil, esin perisini harekete geçiren parlak düşüncedir.</p>
<p class="ara05"></p>
<p>Bahar ve yaz mevsimlerinde, sokaklarda, kahvelerde, kemerlerin altında dolaşan şık kadınlar bana her zaman eski Babil ve İskenderiye güzellerini hatırlatır. Bu herhalde onların makyajının, kırmızı tırnaklarının, güneşte parlayan çıplak bacaklarının, o rahat ve aylak havalarının etkisidir, ama kafamda bu iki uygarlığa yaraştırdığım yabanıllıkla incelik karışımı bir özellikleri de yok değil.</p>

<p class="ara05"></p>
<p class="tarih">7 Haziran</p>
<p class="ara05"></p>
<p>Gereğinden fazla melek gibi olmak tehlikelidir: Dünya sana, meleklere her zaman haklı olarak davrandığı gibi, acımasız ve kayıtsız bir alaycılıkla davransa, hemen&nbsp;en kötü ve en alçak bir iblis haline gelirsin. Sözgelimi,&nbsp;kötülük etme yeteneğinden yoksun birinin, zaman zaman kendisine duyduğu öfke yüzünden ağlayan sızlayan&nbsp;bir tavşanı başını ağrıtıyor gerekçesiyle öldürmeye kalkması ve bu iş için bütün bir gününü harcaması gibi. Hiçbir şey düşmüş bir melek kadar çarpık değildir.</p>
<p>Hıristiyanlığın önemli öbür öğretileri arasında şunu da hatırlamayı unutma: Gerçek kötülük başlangıcından beri kötü olduğu için daha da kötüleşemeyip kendi soysuzlaşması sonucu bir gün kuruyup gidecek birinden değil de, bir zamanlar iyi olmuş olan birinden gelir.</p>
<p>Bunu doğrulayan bir görüşü, Neron’u gençliğinde, ikiyüzlülüğü ve yapmacıkları dışında, küçük bir Aziz Louis sayan gelenekte buluyoruz.</p>
<p>Bütün bunların romantik bir yorum olması (intikam Korsanı, Haydutu) ve bütün keşiflerin gibi hiçbir şeye yaramaması yazık.</p>
<p class="ara05"></p>
<p>Şimdiye kadar başına gelenlerin sen yirmi yaşına varmadan başına gelmiş olması gerekirdi. Senin garip yanın bu, dehan ya da başka bir özelliğin değil. Yirmi beş yaşında ortaya çıkan üretkenliğinin ve şimdiki çöküntünün nedeni hayatının olanakları ile gerçek yaşantın arasındaki bu tutarsızlıkta yatıyor. Sayısız fırsatlar kaçırdın o yıllarda ve arayı kapatmak için büyük bir tutkuyla kendini yalnızlığa ve şiire verdin. Şimdi bu yaşantıları tattın, ama onların gerçek değerini yargılayabilmen için iş işten geçti artık. Her şeyi çarpıttın bir kere.</p>
<p>Elbette bu tutarsızlık bir rastlantı sonucu değildi, bu sende başlangıçtan beri hayatın çağrısına karşı var olan bir sağırlıktan ileri geliyordu; bu yüzden, yirmi yaşındayken, değer duygunu yitirdin ve en olmadık şeyleri en olmadık biçimde dolambaçlı yollardan aramaya kalktın. Ama arayan, bulur; yaşantılarımız içimizden doğar ve yaşadığımız serüvenler yaşamayı seçtiklerimizdir.</p>
<p class="ara05"></p>
<p>Yeni Üslup’ta kadınların yüceltilmesi ve melekleştirilmesi, sadece onlarla fazla uğraşmaktan kurtulma yöntemi değil miydi? Gereken saygı gösterildikten sonra daha ciddi ve daha önemli konulara geçme özgürlüğü sağlanmış oluyordu.</p>
<p class="ara05"></p>
<p>Ölüm huzurdur, ama ölüm düşüncesi her türlü huzuru ortadan kaldırır. </p>
<p>Ben en az sekiz yıl daha gerideyim çağdaşlarımdan. Onların yirmi iki yaşındayken emin oldukları konularda, ben otuzumda hâlâ kararsızım.</p>
<p class="ara05"></p>
<p>Bir insanla <i>yaşamsal</i> ilişkilerimizin değişebileceğini varsaymak gülünç.</p>
<p class="ara05"></p>
<p class="tarih">11 Haziran</p>
<p class="ara05"></p>
<p>Bakıyorum, ona karşı artık hiçbir hınç duymuyorum. İyi bir direniş belirtisi bu bence.</p>
<p>[.......].<sup><a id="not46" href="../Text/Section0002.xhtml#n46">[46]</a></sup></p>
<p class="ara05"></p>
<p>Kendi isteğimizle seçmişsek, tatsız ve güç bir şey bile bize rahatlık verir. Ama onu başkalarının zoruyla benimsemişsek, o zaman bir işkence olur bu bizim için.</p>
<p class="ara05"></p>
<p>Eskiden beri bilinen bir şey, ama yeniden bulduğum için kendi adıma seviniyorum. Ancak bir özveriyi gerektiren sevgiye inan; bunun dışında her şey, çoğu zaman, boş sözlerden başka bir şey değildir.</p>
<p>Tanrısal örneğimiz İsa bile bundan azını beklemiyordu insanlardan.</p>
<p>Sana kanını feda etmeye hazır demiyorum -bu anlık ve kolay bir şey-, bütün bir yaşam boyunca sana bağlanmaya (bir başka deyişle her gün bağlılığını yenilemeye) hazır olmayan kişiden bir sigara bile kabul etmemelisin.</p>
<p class="ara05"></p>
<p>Sevgilim, çocuklara şaka yapılmaz. Ben de bir çocuktum (ilk ay).</p>
<p class="ara05"></p>
<p class="tarih">12 Haziran</p>
<p class="ara05"></p>
<p>Onun ölümünden sonraki üçüncü öğleden sonra. </p>
<p>Şehvetle değil kahramanca yaşanan bir öğleden sonra.</p>

<p>Bu günlerde elimden daha az şiir çıkıyorsa, bu bendeki şiir kaynağının kurumasından değil, ele aldığım konuları ve bunların işlenişini daha güç beğenir olmamdan ileri geliyor.</p>
<p class="ara05"></p>
<p>‘En kutsal sevgilerimizin’ hepsi tembel bir alışkanlıktan başka bir şey değildir.</p>
<p class="ara05"></p>
<p class="tarih">13 Haziran</p>
<p class="ara05"></p>
<p>[.......]. <sup><a id="not47" href="../Text/Section0002.xhtml#n47">[47]</a></sup></p>
<p>Bu mektup kadar katışıksız Alfieri üslubunda bir şey var mı? Bu hikâyedeki bütün bir tutumum mu? Ve bütün o derin acılar, acı çekişler, haykırışlar, vb. mi? Saul’un öyküsünün aynısı: bir yüzyıl sonra doğmaya değmezdi.</p>
<p>Benim için Fransız Devrimi henüz olmuş değil, olduğunda da tiksinti duyacağım.</p>
<p class="ara05"></p>
<p class="tarih">16 Haziran</p>
<p class="ara05"></p>
<p>Bir çeşit insan vardır ki, kendisini <i>kıskandıran</i> bir kadını, kapıyı onun yüzüne çarpmadan bırakmayı <i>düşünemez.</i></p>
<p>Bunun herhangi bir kötülük duygusundan ötürü yapıldığını sanmıyorum. Bu sadece, öyle yapmazsa yüreksiz ve kararsız davranmış olacağını sanan bir adamın bu işi gürültülü ve eksiksiz bir şekilde yapmak istemesidir.</p>
<p>Zayıflıktan ileri gelir bu: İnsan, içinden verdiği karara güven duyamadığı için, kaba sözler, küfürler, rezalet çıkarma gibi ayrılmanın dış görünüşüne önem verir.</p>
<p>Korkunun da payı vardır bunda, gülünç duruma düşmek, her şeyin gene bu ilişki başlamadan önceki gibi olacağı, bu ayrılığın yol açtığı bütün acıların hiçbir işe yaramayacağı korkusunun da.</p>
<p>Kötülük duygusundan ileri gelmez bu davranış. ama her türlü kötülüğün kaynağı gerçekleşmemiş ihtirassa, o zaman kesinlikle kötülüğe de yol açabilir.</p>

<p>Bir insanla yaşamaktan vazgeçmeyi değil onunla yaşamayı öngören fedakârlık tanımınla, seni reddeden kişiye haksızlık etmiş oluyorsun. Ama şurası da bir gerçek: Fedakârlık yapmak niçin gerekli olsun?</p>
<p>Sağlıklı ve normal bir ahlaki yapıyı reddederken, geriye her tür tarihsel ya da aşkınsal dayanaktan yoksun bir <i>ahlaki jest tapınması</i> -bir başka deyişle salt retorik- kaldığını fark etmiyor musun?</p>
<p class="ara05"></p>
<p>[.......].<sup><a id="not48" href="../Text/Section0002.xhtml#n48">[48]</a></sup></p>
<p class="ara05"></p>
<p class="tarih">17 Haziran</p>
<p class="ara05"></p>
<p>Acı çekmek (mutsuzluk, yas), düşünceleri belli bölgelerden uzak tutmak, böylece orada egemen olan acılardan kurtulmak için zihinde tel örgü yaratmak gibidir. Bu bakımdan, manevi yetenekleri sınırlar acı çekmek.</p>
<p>Acı sona erdikten sonra, yeteneklerinin daha da güçlenmiş olacağını söylemek, hiç de öyle çarpıcı bir gerçek değildir. Çünkü, her şeyden önce o bölgede her zaman belli bir uyuşukluk, o kötü noktadan bir sakınma eğilimi olacaktır; ayrıca acı çekerken bir kazanç elde edilmemişse, daha sonra, insan iyileştikten sonra nasıl bir şey kazanılacağı düşünülebilir?</p>
<p>Gerçekte, kazandığın bir şey varsa o da <i>deneyimdir,</i> yani hayatta en belirsiz ve işe yaramaz şey. Düşünsel bakımdan ise, ancak çaptan düşmüş olabilirsin. Acı çeken hiç kimse artık eskisi gibi değildir; tıpkı yaralanmış bir gövdenin eskisi kadar sağlıklı olamayacağı gibi, ancak belli bir sertleşme ve nasırlaşma olabilir.</p>
<p>Bütün o büyük ruhçular aslına bakılırsa maddi sonuçlardan söz ediyorlar: insanın benliğiyle, yaşamla ilgili görüşler, önümüze sürülen genel ilkeler, vb. Üretkenlik, ölçülülük, ‘kaya gibi sağlam olma’... Herkes acı yüzünden etkinlik alanının sınırlandığını açıkça görür, özgür hareket alanına kavuştuğunda da şöyle bir dinlenip gücünü kazanma avantajından bile yoksun kalır - çünkü acı çekmek özgür oyuna izin vermediği gibi, kişiyi altüst eder ve yıpratır da.</p>
<p class="ara05"></p>
<p class="tarih">20 Haziran</p>
<p class="ara05"></p>
<p>Bir kez olgunlaştık mı, iyilik etmenin, iyi olmanın yeni yollarını öğrenmediğimiz, sadece kötülük etme ve kötü olmayı öğrendiğimiz üzerinde durulmaya değer bir konu. Evet, bu konuda, öğrenmenin sonu gelmez.</p>
<p>Niçin? Belki de iyilik için duyduğumuz en içten isteğimiz çocukluğumuzun <i>hatırlayabildiğimiz</i> temizliğinden öteye gitmez de ondan. “Hatırlayabildiğimiz,” diyorum, çünkü herhalde o zaman bile küçük canavarlardan başka bir şey değildik.</p>
<p class="ara05"></p>
<p class="tarih">22 Haziran</p>
<p class="ara05"></p>
<p>Dünya beceriklilik üstüne kurulu. Yalnız becerikli kimseler kötülük yapıp bundan zararsız bir şekilde kurtulmasını biliyorlar. Bu durumda cezaya çarpılıp bunun acısını çıkarmak için kendisi de kötülük etmeye karar veren bir insan, bundan böyle her <i>zaman becerikli olmak zorunluluğunu</i> unutmamalıdır, yoksa her tökezleyişi olağan beceriksizliğiyle çelişeceği için ona acı çektirecektir.</p>
<p class="ara05"></p>
<p>Böyle bir adamın yanlışı. kendi alışkanlıklarına aykırı davranmasıdır. Bu da dengesini bozar.</p>
<p>Öyle ki bir adam yanlış bir davranışta bulundu mu, yani vicdanını rahatsız edecek bir şey yaptı mı (böyle bir şey yoksa, yanlışlık söz konusu değildir), bütün kişisel hayatı tartışma konusu olur.</p>
<p>Günah işleyenlere öğüt: Sakın yarı yoldan dönmeyin, sonuna kadar gidin; kendinize yeni bir yön vermeyi alışkanlık haline getirin, her şeyi, <i>özellikle kendi geçmişinizi başka bir açıdan görün.</i></p>
<p>Tersi doğruymuş gibi görünebilir, ama herhangi bir kimsenin başına gelebilecek en korkunç şey, bir sabah, önceki akşamdan <i>farklı</i> uyanmasıdır. Bir başka deyişle, kişisel kimlik duygusunu yitirmesidir.</p>
<p>Gerçekleştirilmiş bir suçla, üzerinde uzun uzun düşünülmüş, yüceltilmiş, ama işlenmemiş bir suç arasında ne gibi bir ayrım vardır? Birincisi bir olgudur, değiştirilemez; ikincisi ise bizde kişiliğimizin etkilenmediği yanılgısını yaratır. İkisinde de aynı vicdan rahatsızlığını, aynı pişmanlığı duymamız gerekir; ama duymayız, çünkü ikinci durumda eski halimize dönmemizi engelleyen bir şey yoktur.</p>
<p>Ne var ki, Hıristiyanlığın bu konuyla ilgili görüşü hiç de belirsiz değil: “Bir kadına şehvetle bakan kimse zina yapmış demektir...”</p>
<p class="ara05"></p>
<p>Kısacası, temiz bir vicdan hepimizde var olan bir isteğin dile getirilmesinden başka bir şey değildir - kendimiz olmak ve huzur duymak.</p>
<p>Arada bir önemsiz yalanlar söyleyenler azılı canilerden daha çok acı çekerler, çünkü caniler bu gibi işlere adamakıllı alışmışlardır.</p>
<p class="ara05"></p>
<p>Kötü bir davranış yüzünden pişmanlık duyduğumuzda bizi tedirgin eden, başkalarına verdiğimiz zarar değil, bunun bize getirdiği rahatsızlıktır. (Raskolnikof’u düşün).</p>
<p class="ara05"></p>
<p>Yaşama sanatı, eğer yaşamak için başkalarına acı çektirmemiz gerekiyorsa (cinsel hayatımızda, iş alanında ve öbür uğraşlarımızda olduğu gibi), rahatımızı bozmadan her türlü aşağılık oyunlar oynayabilecek bir ustalık elde etmekten başka bir şey değildir. Böyle doğal bir yetenek bir insanın sahip olabileceği en üstün niteliktir.</p>
<p class="ara05"></p>
<p class="tarih">23 Haziran</p>
<p class="ara05"></p>
<p>Mutlaklığıyla ahlaki buyruğun aşkınlığının en kesin göstergesi gibi görünen o güzel <i>‘Yapmamalıyım’</i> formülü, karmaşık bir hesabın bütünüyle gözden geçirilmesini ima eden etkili bir eksiltme değil midir daha çok?</p>
<p class="ara05"></p>
<p class="tarih">7 Temmuz</p>
<p class="ara05"></p>
<p>Po’nun konuşması.</p>
<p class="ara05"></p>
<p class="tarih">8 Temmuz</p>
<p class="ara05"></p>
<p>"O, çocuklarında hayatı için bir amaç buldu.” Onlar da kendi çocuklarında bulsunlar diye mi? Ama bu sonsuz üremenin anlamı nedir?</p>
<p class="ara05"></p>
<p>Başkalarını o kadar az umursuyoruz ki, Hıristiyanlık bile Tanrı aşkı için iyilik etmemizi istiyor bizden.</p>
<p class="ara05"></p>
<p>Çenesine bir yumruk indirdi.</p>
<p class="ara05"></p>
<p>Hayatta bir amaç sahibi olmak için çocuk yapacak kadar budala.</p>
<p class="ara05"></p>
<p class="tarih">9 Temmuz</p>
<p class="ara05"></p>
<p>Herhangi bir işe, başarma kararıyla girişmek iyi bir belirti değildir, çünkü başkalarını geçme, gurur ve hırs&nbsp;vardır böyle bir tutumda. İnsan, yaşamak için yaşadığı&nbsp;gibi, giriştiği işin tekniğini severek başlamalı bir işe.</p>
<p>Ancak böyle bir tutum gerçek bir yatkınlık ve başarı olanağı gösterir. Akla gelebilecek toplumsal tutkuların hepsi bu katıksız teknik sevgisini izler ve onu yoğunlaştırır -bunlar nasılsa kendiliklerinden gelir- ancak işe onlarla başlamak tembellik belirtisidir. Kısacası, dünyada&nbsp;başka hiçbir şey yokmuşçasına bir işe vermeli insan kendini. Önemli an, insanın bir işe başladığı andır, dünya&nbsp;tasaları (toplumsal tutkular) bu iş bakımından söz konusu değildirler.</p>
<p>Bir işten ne elde edebileceğini bilen herkes kendisini o işe adayacak güçtedir; karşılık beklemeden kendini bir işe adamaktır zor olan.</p>
<p class="ara05"></p>
<p class="tarih">13 Temmuz</p>
<p class="ara05"></p>
<p>Pişmanlık veren şey günahtır.</p>
<p>Aynı şeylerin bazıları için günah olup bazıları için günah olmaması (5 Mayıs ’36) doğaldır: O şeyden pişmanlık duymamak yeterlidir. Nasıl davranmalı? 22 Haziran ‘38’de söylendiği gibi. Bu arada, pişmanlığın mutlaka insanın üzerine çöken mutlak bir gerçeklik olduğu düşüncesini akıldan çıkarmalı. Bunu özellikle eğitimli vicdanlar duyar yalnızca. Demek ki, pişmanlık duymayacak şekilde eğitilmek mümkün. Eğitimsiz kişinin hiçbir şey duymadığı pek çok eylem için pişmanlık duymanın incelik ve içsel zenginlik göstergesi olduğunu söylüyorlar. Peki doğru mu bu? Vicdan durumlarını dışlamayan, onların hepsini, genel olarak pişmanlık verenlerini de kabul eden bir içsel zenginlik düşünülemez mi? Burada bir <i>safsata</i> söz konusu, çünkü <i>herhangi bir</i> vicdan durumu bir zenginlikse, pişmanlık durumu da zenginliktir, böylece başlangıç noktasına dönmüş oluruz.</p>
<p>Ama <i>zenginlikten</i> söz ederken, <i>zevkten</i> söz ediyoruz. Öyleyse şöyle diyeceğiz: Pişmanlık durumunun da başımızın üstünde yeri var, kendi başına değil (çünkü her acı gibi -17 Haziran- o da aslında bir yoksullaşma, katılaşma, taşlaşmadır), vicdan azabından alınan zevk vaadi ve onun sonucunda pişmanlığa yol açmayacak yeni eylemlerin <i>kararlı</i> seçimi olarak.</p>
<p>Ne var ki, bu koşul (‘yalnızca pişmanlığa yol açmayacak eylemler’) adeta elimizi kolumuzu bağlayıp bizi yoksullaştırıyor.</p>
<p>Bir de şu var: Pişmanlık ve onunla bağlantılı vicdan azabı ve iyilik etme kararı olumlu bir süreç (zenginleşme) ise, bu zenginlik basamaklarını tırmanmak için neden günah işlenmemesi gerektiği açıklık kazanmıyor.</p>
<p><i>Sonuç.</i> Aslına bakılırsa, eşi benzeri olmayan, keşfe açık, bizde pişmanlık duygusuna yol açacak, dolayısıyla bizi kendimiz adına yeni kararlara (= zenginleşme) götürecek tarzda günah işlemek kabul edilebilir bir şeydir.</p>
<p>Yalnızca pişmanlığa yol açtığını, bir kez bizi zenginleştirdiği için artık zenginleştirmeyecek bir karara (zenginleşme) götürdüğünü bildiğimiz bir eylemi <i>yinelemek</i> günahtır. Haksız mıyım?</p>
<p class="ara05"></p>
<p class="tarih">14 Temmuz</p>
<p class="ara05"></p>
<p>Bir kadının birkaç delikanlının yanındayken neden <i>ciddi</i>, düşünceli, utangaç ve özür diler bir durumda olduğunu anlamak için, aralarından birini seçmen için bekleyen beş altı orospunun arasındayken neler hissettiğini düşün.</p>
<p class="ara05"></p>
<p class="tarih">22 Temmuz</p>
<p class="ara05"></p>
<p>Hiçbir zaman öfkelenmeyen adamdan kendini koru. (Bk. 7 Aralık ’37, VI. paragraf).</p>
<p class="ara05"></p>
<p>Bir hikâyenin ilk satırı bir kez yazıldı mı, bütünü tasarlanmış demektir - anlatım, hava ve olaylar dizisi.</p>
<p>Bundan sonrası bir sabır sorunudur. Hikâyenin gerisi bu ilk satırdan gelişip tamamlanmalıdır.</p>
<p>Sonuçta yüreğimizde bir pişmanlığı, geçmişte yapılmış bir alçaklığın yarasını taşımamız, kendimize ilişkin bilincimizi artırıyor, bizi kendimiz için ilginç hale getiriyor, başka türlü boş bir kararsızlık içinde geçireceğimiz birçok yalnız ânımızı kaplıyor olabilir.</p>
<p><i>Herhangi bir pişmanlık</i> - çünkü kötü bir eylem her zaman bir tutku göstergesidir ve bizde bir an için belirli bir enerjiye sahip olduğumuz yanılsamasını yaratır.</p>
<p>Buna karşılık, <i>beceremediğimizden ötürü duyduğumuz pişmanlık</i> hiçbir avuntu vermez, tabii bu pişmanlığı bir enerji, fedakârlık, öz çıkarını gözetmeme, vb. olarak yorumlamayı başaramazsak. Ama bu her zaman kolay bir iş değildir.</p>
<p class="ara05"></p>
<p class="tarih">28 Temmuz</p>
<p class="ara05"></p>
<p>Her olay dizisinin itici gücü şudur: belli bir kişinin belli bir durumdan kendisini nasıl kurtaracağını bulmak. Bu durumda, her olay dizisi, bir kişinin göstereceği tepkilerin araştırılması olduğu sürece, ister istemez bir iyimserlik girişimi demektir. Kuşkusuz, o kişi <i>başarısızlığa</i> uğrasa bile, bu gene de bir tepki demektir. Bu başarısızlıkta suç yazarınsa, yani o güç durumdan kurtulmayı başaramadıysa, olayları başarılı bir sonuca bağlamak için ne yapması gerektiği sorusu ortaya çıkar. Her olay dizisinin bildirisi şudur: İnsan işte böyle davranmamalıydı. Buna göre, ahlaktan yoksun eserler varsa, bunlar olay dizisinden de yoksun eserlerdir.</p>
<p>Olay dizisine yer vermeme eğiliminde görünen modern sanat, bunun yerine sadece gündelik olaylar, evcil yaşantının sayısız ayrıntılarını aktarmak yolunu benimsiyor; <i>kişiler</i> yerine bir tek kişiyi, <i>sıradan insanı</i> koyuyor; bu da içimizden herhangi biri olabileceği gibi, eski psikolojik sınıflandırmanın dışına çıkmıyor.</p>
<p>Bu sanatın doruk noktası becerikli bir hileyle sağlanıyor: ‘Sıradan insan’ı (modern sanatın ilk döneminde olduğu gibi) olağanüstü bir kahraman olarak göstermek yerine, şimdi moda, olağanüstü bir insanı kahraman olarak almak ve onu olağan durumu içinde, yani ‘sıradan insan’ yanıyla göstermek. Böylece göreneksel sınıflandırmalardan kaçınılmış oluyor; yazar örnek dışı bir insan, hastalıklı bir kahraman seçiyor (yerleşmiş olan ‘olağanüstü’ kavramı bu olduğu için), bu kahramanın başından geçenleri eleştirisiz bir yalınlıkla izliyor (Faulkner? O’Neill? Proust?)</p>
<p class="ara05"></p>
<p class="tarih">2 Ağustos</p>
<p class="ara05"></p>
<p>[.......] .<sup><a id="not49" href="../Text/Section0002.xhtml#n49">[49]</a></sup></p>
<p class="ara05"></p>
<p class="tarih">7 Ağustos</p>
<p class="ara05"></p>
<p>Gerçekten güzel kadın memesi, kökleri kaburga kemiklerine kadar giden iki dorukta ortaya çıkan bütün bir göğüsten meydana gelir.</p>
<p>Başka türlüsü sadece güzel birer eklentidir, ama bunların da altında göğsün kendisi vardır.</p>
<p class="ara05"></p>
<p class="tarih">28 Ağustos</p>
<p class="ara05"></p>
<p>İyileşmenin sevimli yanı, eski alışkanlıklarımıza sanki onları ilk kez tanıyormuşuz gibi dönmemizdedir.</p>
<p class="ara05"></p>
<p>Düzeltilmesi güç yanlışlarımız konusunda yapmamız gereken şey, onları birer erdeme dönüştürmektir. Kendi kendime yüksek sesle okumaktan hoşlandığıma göre şu ya da bu önemsiz oyun kişisinin rolünü ezberleyip bunun doğal gelişmesinin ne olacağını görerek bu budalaca zaman kaybını gidermiş olabilirim. Aslında, şiirin bir öncülünden başka bir şey değildir bu.</p>
<p class="ara05"></p>
<p class="tarih">30 Ağustos</p>
<p class="ara05"></p>
<p>Vico’da bulduğumuz -bilinenlerin ötesinde- çok önemli yön, şiirin tarihsel yaşamdan doğduğuna ilişkin tensel duygudur; şiirin dinden, siyasetten, ekonomiden ayrılamaz oluşudur; biçimlendirilmiş bir mitin, bütün bir kültürün zihinsel biçimi haline gelmeden önce bütün bir halk tarafından ‘halk usulünce’ yaşandığı gerçeğidir.</p>
<p>Özellikle, şiir yazmak için özel bir ruhsal durumun (‘şiirsel mantık’) gerekli olduğu duygusudur.</p>
<p>Hâlâ yaratıcı şiir dönemlerini, bir ulusun bütün canlı güçlerinin belirli bir anda mitler ve görüler halinde dışa vurulması gizemini en iyi dile getirip açıklayan kuramdır bu.</p>
<p class="ara05"></p>
<p>Yazdığım hikâyeler her zaman ya aşk ya da yalnızlıkla ilgili. Öyle görünüyor ki benim için bir kadınla birlikte olmanın dışında, yalnızlıktan kurtulmanın yolu yok. Acaba başka şeyler beni ilgilendirmediği için mi böyle bu? Yoksa aşk ilişkisini kafamda herhangi bir insanla değil de, mitolojiyle birleştirmek daha kolay bir başarı sağlıyor da ondan mı?</p>
<p class="ara05"></p>
<p class="tarih">17 Eylül</p>
<p class="ara05"></p>
<p>Bir sanatçı için önemli olan <i>yaşantı</i> değil, iç yaşantıdır.</p>
<p class="ara05"></p>
<p><i>Onların</i> ileri sürdüklerine göre, insan günah işlemek için yalnızlığa sığınırmış.</p>
<p class="ara05"></p>
<p>Nasıl her zaman hastalıklı olanlar önemli bir hastalık tehlikesiyle karşı karşıya değillerse, zayıflığın güçlülük olabileceğini düşünmek de bir avuntu olabilir mi?</p>
<p class="ara05"></p>
<p>Yıllar geçtikçe, her yüzün gerisindeki kafatası daha da belirginleşiyor.</p>
<p class="ara05"></p>
<p>Svevo’nun <i>bunama</i> dediğine ben ergenlik diyorum.</p>
<p class="ara05"></p>
<p>Bir Hıristiyan’a göre zevk arayan bir insan, bunun yerine eksiklerini bulur. Zevk düşkünlüğünün Tanrıca belirlenmiş görevi insana sakıntılı davranmayı unutturmasıdır. İçine hapsedildiği hücrenin duvarlarına başını vurmak kişiye alçakgönüllü olmayı öğretir. İnsan ancak doymaz bir zevk düşkünlüğüyle acının ne olduğunu öğrenir.</p>
<p class="ara05"></p>
<p>Tanrı’nın varlığının kanıtları öncelikle evrenin uyumunda, her şeyde görülen o eşsiz dengede, çiçeklerin olağanüstü renklerinde değil, nesneler ortasındaki kişinin uyumsuzluğunda, <i>acı</i> <i>çekme</i> yeteneğinde aranmalıdır. Çünkü kısacası, eğer ahlak sorumluluğu, yani çektiği acıya bir anlam verme yeteneği, hatta ödevi diye bir şey yoksa, insanın bu dünyada acı çekmesi için bir neden yoktur.</p>
<p class="ara05"></p>
<p class="tarih">18 Eylül</p>
<p class="ara05"></p>
<p>İnsanın başkalarıyla ilişkilerinde, bir anlık toksözlülük başkalarına günlerce süren hizmeti yok etmeye yol açabilir.</p>
<p class="ara05"></p>
<p><i>Toksözlülük, iyilikseverlik</i> değildir; bencilliğimizi açığa çıkaran ve başkalarını kıran bir özelliktir.</p>
<p>İyilikseverliğin ise insan kırmakla ilgisi yoktur.</p>
<p class="ara05"></p>
<p class="tarih">19 Eylül</p>
<p class="ara05"></p>
<p>Fırtınalı bir iç hayatları olup da konuşarak ya da yazarak içlerini dökmek istemeyenler, aslında, fırtınalı iç hayatları olmayan insanlardır.</p>
<p class="ara05"></p>
<p>Yalnız bir insanla arkadaşlık et, herkesten çok konuştuğunu göreceksin.</p>
<p class="ara05"></p>
<p class="tarih">21 Eylül</p>
<p class="ara05"></p>
<p>Sevdiğimiz bir kimsenin arada bir hoşumuza gitmeyen, sinir bozan ya da bizi inciten bir şekilde hareket etmesinden yakınmamalıyız. Homurdanacak yerde, gücenmişliğimizi ve kinimizi biriktirmeliyiz: Bir gün bu sevdiğimiz insan şu ya da bu şekilde bizi bırakıp gittiği zaman, acımızı hafifletmeye yarar bu biriken duygular.</p>
<p class="ara05"></p>
<p>Ama ancak belli bir noktaya kadar işe yarar böyle bir birikim. Çekip gidene suç yüklemek onun yok oluşunun acısını dindirmez, ona karmaşık bir nitelik kazandırır sadece. Bizi anlatılmaz bir şekilde incitmiş olması, aramızdaki bağların gevşemesini gerektirmez; o andaki yasımıza dinmez bir sızı, çaresiz bir aşağılık duygusu, giderilmez bir kaybın mührünü basar.</p>
<p>Bütün günahların kaynağı aşağılık duygusu, başka bir deyimle, ihtirastır.</p>
<p>Bir öyküde <i>yoğunlaştırma,</i> bilgilerin Japon kutuları gibi iç içe geçirilmesinden değil, olayların akışını üzerinde düşünülmüş, makul bir uzaklıkta gerçekleşen, <i>bu yüzden de uzaklığın ima ettiği yananlamlarla yüklü</i><sup><a id="not50" href="../Text/Section0002.xhtml#n50">[50]</a></sup> bir şey şeklinde sunan <i>tondan </i>kaynaklanır.</p>
<p>‘İki Dost’ gibi bir öykü -bir başka deyişle, duyumsal ve psikolojik olayların aynı bilinç düzeyinde belirli bir inatçılıkla sergilendiği bir öykü- tamamıyla kendine özgü ‘dolaysız’ bir teknik aracılığıyla psikolojik olguların <i>gerçekleşmesine bakan </i>dramaturjiye verilmiş talihsiz bir ödündür. Oysa hikayeciliğe özgü olanı, az çok aydınlatılmış olaylar <i>yeniden düşünmektir, </i>olayların aynı var olmayan ışık altında meydana gelmelerine izin vermek değil.</p>
<p class="ara05"></p>
<p class="tarih">22 Eylül</p>
<p class="ara05"></p>
<p>Kimi zaman, ikinci satırda, doğalcı bir fırça darbesi (‘Hafif sisli hava serindi’), ısrarcı bir doğalcılığın egemen olduğu, <i>anlatılmış</i> değil, <i>belgesel</i> -bir başka deyişle, her olayın <i>yeniden düşünülmeye</i> elvermeyip sözü edilen fırça darbesi düzeyinde kaldığı- sayfaların ortaya çıkmasına yeter.</p>
<p>Bu başlangıç açıklamaları (‘Hafif sisli...’) yalnızca kısa ve zamansal olarak son derece belirli bir kapsamı olan bir öyküde (‘Şenlik Gecesi’), kısacası sahneye özgü bir biçimleri ve kesinlikleri olan ve oynanabilecek öykülerde işe yarar. Gerçekten de, sahnede her şey belgeselliğe uygun tarzda meydana gelir, dekor ile jestler de betimlemelere denk düşer.</p>
<p>Gerçek öykü (‘İlk Aşk’ ve ‘Buğday Tarlası’) zamanı sınır olarak değil malzeme olarak işler, zamanı kısaltıp yavaşlatarak ona egemen olur, gerçek yaşama özgü zamanın ve görünüşün ne olduğuna ilişkin açıklamalara elvermez; daha çok, kurgu (perspektif kazandırıcı uzaklık ya da yeniden düşünme) dürtüsü içinde (temel sentez ya da yaratıcı fikir) zaman ortamını çözer.</p>
<p>Otuzunu aşmış herkes gençliği ile yapabileceği en korkunç, yanlışı özdeşleştirir. (Bk. 31 Ekim ’37).</p>
<p class="ara05"></p>
<p class="tarih">29 Eylül</p>
<p class="ara05"></p>
<p>Bayramlar, tatiller, kalabalığın bir parçası olmak, aile gibi sıradan insanların hoşlandığı şeylerden bir tat alamamakla övünmekten vazgeçmem gerekecek. Benim asıl tat alamadığım şeyler olağandışı zevkler (yalnızlık ve soğukkanlılık) ve herkesin hoşlandığı şeylerden zevk alamıyorsam, bu bende başlangıçta doğal olan bir yeteneği elimden daha iyisini yapmak gelirmiş gibi bir özentinin köreltmiş olmasındandır.</p>
<p>Genellikle, herkesin hoşlandığı şeylerden zevk almadığımız zaman bir üstünlük duyarız, çünkü böylece ‘daha üstün yetenekli’ olduğumuza inanırız.</p>
<p>Oysa belli bir konudaki yeteneksizliğimiz başka bir konuda yetenekli olmamızı gerektirmez. Budalaca bir şey yazamayan bir insan, güzel bir şey de yazamayabilir.</p>
<p><i>Korktuğumuz şeyden,</i> dolayısıyla <i>kendimiz olabileceğimiz, bizimle belli bir yakınlığı olan şeyden nefret ederiz, çünkü herkes kendinden nefret eder.</i> Bir insanın en ilginç, en verimli nitelikleri kendisinde ve başkalarında en çok nefret ettiği niteliklerdir, çünkü nefret bütün öbür duyguları da (sevgi, kıskançlık, <i>bilgisizlik, gizlilik, bilme ve sahip olma</i> isteği) içerir. Acı çektiren de nefrettir. Nefreti yenmek demek, kendini <i>tanımaya,</i> kendine <i>egemen olmaya,</i> kendini doğrulamaya, dolayısıyla acı çekişe son vermeye doğru bir adım atmak demektir.<sup><a id="not51" href="../Text/Section0002.xhtml#n51">[51]</a></sup></p>
<p class="ara05"></p>
<p>Acı çekiyorsak, suç her zaman bizdedir.</p>
<p class="ara05"></p>
<p class="tarih">3 Ekim</p>
<p class="ara05"></p>
<p>Günlük yaşayışımızda umduğumuz gibi çıkmayan pek çok şey biliriz. <i>Eylem adamı</i> kendini düşünmeden tehlikeye atan dik kafalı budala değil, bildiği şeyleri hayata geçiren adamdır. Şair de şaşkın bir hayalci değil, bildiği şeyleri kendine özgü bir ustalıkla canlandıran, düşünen bir kafadır.</p>
<p class="ara05"></p>
<p>29 Eylülde yazdıklarıma göre nefret gereklidir. Yeni bir gerçeklikle kurulmak istenen her bağ nefretle başlar. Bilgi edinmenin vazgeçilmez bir koşuludur nefret. Güvensizlik ve isteksizlik tam nefret değildir, ancak ilgi alanının dışında kalıp bilinmeyen bir şeye karşı bir tiksintiye dönüştükleri zaman -az çok her zaman olur bu- nefret niteliği kazanırlar.</p>
<p class="ara05"></p>
<p>(Bk. 21 Eylül, IV. paragraf). Anlatıda <i>zaman a</i> ilişkin güçlük, tekdüze ve kaba <i>maddi zaman’</i>ı <i>imgelemsel zaman’</i>a dönüştürmektir; ama bu dönüştürmenin püf noktası, imgelemsel zamana maddi zamanın tutarlılığını kazandırmaktır.</p>
<p>Şiirin ebedi yanlışlığı, olaylarının gerçekten farklı bir zamanda meydana gelmesidir.</p>
<p class="ara05"></p>
<p class="tarih">5 Ekim</p>
<p class="ara05"></p>
<p>Bir insanı küçük düşürmenin en korkunç yolu, onun acı çektiğine inanmamaktır.</p>
<p class="ara05"></p>
<p>Başkalarının acılarını nasıl düşünmeyebiliyorsak, kendi acılarımızı düşünmekten de kaçınabiliriz.</p>
<p class="ara05"></p>
<p class="tarih">8 Ekim</p>
<p class="ara05"></p>
<p>[.......].<sup><a id="not52" href="../Text/Section0002.xhtml#n52">[52]</a></sup></p>
<p class="ara05"></p>
<p class="tarih">9 Ekim </p>
<p class="ara05"></p>
<p>Yapmamız gereken önemli işleri gerçekleştirmek için <i>önemsiz gerekçeler</i> bulma sanatı. Başkalarının tepkileri yüzünden yılmama, duygusal değerlerin bizim kişisel yargımıza bağlı olduğunu, sonunda başkalarının değil, bizim ne duyacağımızı unutmama sanatı. Yalan söylediğimizi bile bile, romanlarımızdan birindeki kişilermiş gibi korkusuzca bakabilme sanatı. Bir hiç olduğumuzu, başkalarının da birer hiç olduklarını bile bile, sırf kendimiz olduğumuz için herkesten önemli olduğumuzu unutmama sanatı. Bir kadına bir somun ekmek gibi, bizi oyalayabilecek bir şey gibi bakabilme sanatı. Daha sonra yüksekliklere sıçrayabilmek için acıların derinliklerine yıldırım hızıyla çarpma sanatı. Kendimizi bir başkasının yerine koyup herkesin yalnız kendini düşündüğünü öğrenme sanatı. Yaptığımız herhangi bir işi bir başkasına mal edip doğru bir iş yapıp yapmadığımızı anlama sanatı.</p>
<p>Sanatsız yapabilme sanatı.</p>
<p>Yalnız kalabilme sanatı.</p>
<p class="ara05"></p>
<p class="tarih">10 Ekim</p>
<p class="ara05"></p>
<p>Elbette, sence en iğrenç adam dört kişilik yemek yiyen ve hayatın tadını çıkaran adamdır. Daha doğrusu, bu sana onun iğrençliğinin vurgulanması gibi gelir.</p>
<p>Karısı dünyanın en güzel kadınıdır ve onunla tam bir mutluluk içinde yaşamaktadır; güzel bir evi ve ince bir beğenisi vardır; mutlu bir baba, önemli bir iş sahibidir ve doğruluğuyla ün yapmıştır.</p>
<p>Zevkle ağzında bir şeyleri çiğneme ile bu öteki zevkler arasında bir fark var mı acaba? Bununla kalmaz, arada bir mutsuzluk, olağanüstü bir mutsuzluk duymak, çektiği acı yüzünden kendini soylu hissetmek zevkini de ona çok görmezsin.</p>
<p>Peki bu insanların en iğrencine neyi çok görebilirsin? Hiçbir şeyi.</p>
<p>Gülerken ölçüyü kaçırmak, ağlamak gibi bir zayıflık belirtisidir. İkisi de güçsüz bırakır insanı.</p>
<p>Genellikle, <i>insanın duygularını körelten her şey bir zayıflık belirtisidir.</i> En büyük zayıflık ise ölmektir.</p>
<p class="ara05"></p>
<p class="tarih">13 Ekim</p>
<p class="ara05"></p>
<p>Bir kadın aldatmıyorsa, işine gelmediği için yapmıyordur bunu.</p>
<p>Her lüksün bedelinin ödenmesi gerekir ve başta dünyaya gelmek olmak üzere her şey bir lükstür.</p>
<p class="ara05"></p>
<p>Bir kız arkadaşını yitirmekten üzüntü duymak budalalıktır: Onunla karşılaşmamış olabilirdin, öyleyse onsuz da edebilirsin.</p>
<p class="ara05"></p>
<p>Din, <i>dünyada olup biten her şeyin olağanüstü bir önem taşıdığı</i> inancından başka bir şey değildir. İşte sırf bu yüzden dünyadan hiçbir zaman yok olup gidemez.</p>
<p class="ara05"></p>
<p>Bk. 10 Ekim ’38, I. paragraf - Acı çekmek (bk. 17 Haziran ‘38) bir zayıflıkmış demek ki.</p>
<p class="ara05"></p>
<p>Ölümün bizi acemisi olduğumuz bir yaşantı olarak bulduğu doğru değildir (Montaigne). Doğmadan önce hepimiz ölüydük.</p>
<p class="ara05"></p>
<p class="tarih">15 Ekim</p>
<p class="ara05"></p>
<p>Elbette acı çekerek insan birçok şey <i>öğrenebilir.</i> Ne yazık ki acı çekmek öğrendiklerimizden yararlanacak gücü bırakmaz bizde; bir şeyi sadece bilmekse, hiçten de az bir şeydir (bk. 3 Ekim ’38, I. paragraf).</p>
<p class="ara05"></p>
<p>Acı çekmeyi kabul etmek (Dostoyevski), aslında acı çekmemenin bir yoludur. Öyleyse... Bir insan kendisini bir şey uğrunda harcadığı zaman, bir başkasının acısını dindirmek amacıyla yapmaz mı bunu? Bu da şu demeye gelir: Ben acı çekeyim, yeter ki başkaları çekmesin. Ama her insan acı çekmemenin bir yolunu bulsa, daha etkin bir yöntem olmaz mı bu?</p>
<p>Ama Dostoyevski’nin kuramına göre, ancak acı çekmeyi kabul etmekle acıdan kurtulur insan. Acı çekmeyi de ancak kendisini harcayarak kabul edebilir.</p>
<p>Bu durumlarda, güçlük insanın boyundan büyük işlere kalkışmasından doğmaktadır. İnsan acı çekmeyi kabul eder (boyun eğme) ve anlar ki acı çekmiş olmaktan başka bir şey yapmamıştır. Bunun bize bir yararı dokunmadığı gibi, başkaları da aldırmamışlardır çektiğimiz acıya. Bu yüzden dişlerimizi gıcırdatır, insanlardan uzaklaşırız.</p>
<p>Bizi en çok inciten şey, enayi yerine konmak, çektiğimiz acıların yadsınması, göz önünde bulundurulmamasıdır (bk. 5 Ekim ’38).</p>
<p class="ara05"></p>
<p class="tarih">16 Ekim</p>
<p class="ara05"></p>
<p>Mutluluğun kendisini özlemez insan. Özlediği, mutluluk saplantısından kurtulmak için böyle bir zevkin anlamsızlığını sınamaktır.</p>
<p class="ara05"></p>
<p class="tarih">18 Ekim</p>
<p class="ara05"></p>
<p>Şiirde doğayı betimlemek, güzel bir kadın kahraman ya da güçlü bir erkek kahraman betimleyenler gibi davranmaktır.</p>
<p class="ara05"></p>
<p>Ne olursa olsun, herhangi bir konuda başarı kazanma isteği hırstan, aşağılık bir hırstan başka bir şey değildir, bu yüzden en aşağılık yollara başvurmak mantığa aykırı değildir.</p>
<p class="ara05"></p>
<p class="tarih">19 Ekim</p>
<p class="ara05"></p>
<p>Biz acı çekerken, acımızın çemberinin dışında mutluluğun var olduğuna inanırız. Acı <i>çekmediğimiz</i> zaman, mutluluk diye bir şey olmadığını biliriz, bu yüzden de katlanacak bir acımız yok diye daha büyük bir hüzün duyarız.</p>
<p class="ara05"></p>
<p>Evrensel kötümserlik bir avunma öğretisidir. Kurulu düzende karşıt değerler olduğuna inanmakla birlikte kendisine bu düzende uygun bir yer bulamayan ve bu yüzden de acı çekmeye yargılı olan insanın durumu çok daha kötüdür.</p>
<p class="ara05"></p>
<p>(Bk. 22 Haziran ’38).</p>
<p><i>Vicdan</i> dediğimiz bir şey vardır, ama bu, sandığımız gibi bizi her yerde denetleyen bir göz değildir: Herhangi bir eylemimizle ilgili olarak ileride ne düşüneceğimizi bilen, kendi yaşantımızın sonuçlarına ters düşmemizi önleyen onurumuzun bir karşı çıkışıdır. Her insanın vicdanı değişik şeylere izin verir, değişik şeyleri yasaklar; bu kararların sıkılığı da herkese göre değişir. Bu değişmeler her zaman yaşantının sonucudur.</p>
<p>Bir başka insanın davranışlarını ahlak açısından yargılamak, bizim kendi yaradılışımıza uyarak aynı davranışlarda bulunduğumuz zaman duyacağımız ya da duymayacağımız tedirginliği açıklamak demektir. Bir mantık sorunu değildir bu. Yaşantılar başkalarıyla paylaşılamadığına göre, o adamın vicdanının rahatsız olup olmadığını, olduysa ne dereceye kadar olduğunu nasıl bilebiliriz? Ya da gene aynı kapıya çıkan bir durum: Adamın duyduğu vicdan rahatsızlığı açıklansaydı, bizim daha önceki yaşantımızla karışacağı için değişmeyecek miydi?</p>
<p><i>Spoon River Anthology’</i>de yapılan ilginç deneyde her ölü kendisini gene kendi yaşantısına dayanarak yargılıyor. Daha önce de söylediğim gibi, onları asıl yargılayan kendi yaşantısına göre değer ölçüleri kullanan bir yazardır, bu yüzden de saçma bir değerlendirmedir bu. Ama her yazar konusunda ortaya çıkar bu saçmalık. Tabii, yazarın bütün oyun kişileri hep aynı insandır: yazarın kendisi. İlginç olan, Lee Masters’ın dünyayı, herkesin kendi yaşantısına göre, kendi suçlamasını ya da kendi doğrulamasını yaptığı bir yer olarak <i>görmesidir.</i></p>
<p>Başkalarının düşüncelerine verdiğimiz değerin bizim yaşantımızın bir parçasını meydana getirdiğini buraya eklemek belki de gereksizdir.</p>
<p class="ara05"></p>
<p class="tarih">22 Ekim</p>
<p class="ara05"></p>
<p>Öykü ya da roman kişisi ve ona ait şeyler her zaman gerçek varlıklar gibi düşünülmelidir. Zihnimizde onları yaşıyor ve hareket ediyormuş gibi canlandırmaktan korkmamak gerekir. Hatta ellerinden ne geliyorsa yapmalarına izin vermek gerekir.</p>
<p>Belli bir noktada, onların yaptıklarını anlat.</p>
<p>(Bu şu demektir: <i>Üslup</i> öykünün oluşumunu etkilememelidir; üsluptan önce <i>gerçekleşmiş</i> bir gerçeklik çekirdeği ve kişiler vardır. Bu böyle belirlendikten sonra, engelle yüzleşmek ve onu en iyi şekilde yok etmek mümkün olacaktır. Üslup hayalî çekirdekten önce var olduğunda ‘edebiyat’ vardır).</p>
<p class="sag"><i>(bunun 24 Ekim’deki çürütülüşüne bak)</i></p>
<p class="ara05"></p>
<p>Bir şeye karşı hiç ilgi göstermemesi gerektiğine inanan ve böyle bir ilgi göstermekten korkan insan akrabalarından ve arkadaşlarından da uzak duracak ve onlarla ortak ilgiler kurarak onlara katılmaktan her zaman kaçınacak, onlara karşı bir soğukluk duyacaktır.</p>
<p>Bu da, maddi şeylere karşı kayıtsızlığın başkalarından kopmaya ve bencilliğe yol açtığı anlamına gelir.</p>
<p>Kaldığım yerden devam ediyorum. Epik şair, anlattıklarının <i>olmuş olduğuna inanır. Hayalî olabilen</i> bir yaratının başlangıcı, ‘edebiyat’ın da başlangıcıdır. Antik Yunan’da, yeni komedi ve roman.</p>
<p>(Somut olarak, şurası açık: Homeros’ta da ‘edebiyat’ var.)</p>
<p>Leopardi’den ve büyük kitapların şiir yazmak <i>için</i> yazılmadığı gerçeğinden söz etmenin tam sırası. Bir gerçekliği yazıya dökeceğini öne sürmek, bu gerçekliği <i>bir başka</i> amaçla kullanmak istemek demektir. Oysa hayal kurmak, şiir yazma amacı gütmek demektir. Bu da hayalcilerin lehine bir şey değildir.</p>
<p class="sag"><i>(bunun 24 Ekimdeki çürütülüşüne bak)</i></p>
<p class="ara05"></p>
<p class="tarih">23 Ekim</p>
<p class="ara05"></p>
<p>Gertrude Stein’a göre, her insanın belli bir güç birikimi vardır; bu kullanılıp tüketildi mi, insan ‘hapı yutar’ Burada Gertrude Stein’ın tıp öğreniminin etkisini görüyoruz. Bütün doktorlar gibi onun da geniş görüşlü ve usanmadan kuralları bir araya getiren biri olduğu anlaşılıyor. Gene bütün doktorlar gibi, <i>sağlıklı bir durumu</i> bulup tanılamayı biliyor.</p>
<p>Kendisi gibi, herkesin ‘ölçülebilirliği’ni kabul eden, ama buna boyun eğmeyen insanın dramını önemsemiyor. Sonsuz iradenin dramını önemsemiyor.</p>
<p>Onun sayfalarında, korkunç bir açık seçikliği var hayatın. <i>Hayal gücü</i> gibi ölçülemeyecek şeylerin duyarlığı yerine, sessiz akan bir derenin büyüsünü, bir gülün bir gül olduğunun kesinliğini veriyor bize.</p>
<p><i>‘Öyleyse mutsuz bir insanım ben; suç ne bende, ne hayatın kendisinde’</i> sözü bu trajik ‘ölçülebilirlik’ kuralıdır ve bir kere gücümüz tükendi mi, huzur içinde ölebiliriz.</p>
<p class="ara05"></p>
<p class="tarih">24 Ekim</p>
<p class="ara05"></p>
<p>Kaldığım yerden devam ediyorum. Ama <i>şimdi</i> bir olayı ve bir kişiyi anlatmak demek, hayalî yaratı uğraşına girişmek demektir, çünkü geleneksel şiir kavramı bu anlatma edimine indirgenmektedir. <i>Herhangi bir başka</i> amacı gözeterek yazmak için artık üslup üzerinde çalışmak, bir başka deyişle yeni bir bilgi niteliği taşıyan bir <i>yaşamı</i> -akışı içinde zaman (bk. 3 Ekim, III. paragraf)- anlama tarzı yaratmaya çalışmak gerekir. Bu açıdan, benim imgeyi yazının konusu haline getirme, düşünceyi anlatma, doğalcılıktan çıkma şeklindeki eski saplantımı kabul etmek gerekir.</p>
<p>Bu hayal kurmak değil, <i>bilmektir:</i> gerçekte ne <i>olduğumuzu </i>bilmek. Anlatmak üzere olduğumuz şeyin <i>gerçekleşmiş olduğuna inanma</i> gereksinmesi böyle yerine getirilmiş olur; demek ki, yalnızca gerçekten var olduğunu düşündüğümüz şeyin (üslubumuz, zamanımız = <i>bilincimizin</i> nesnesi) yazılmaya değer olduğu bir gerçek. Yeni bir görme biçimini, dolayısıyla yeni bir gerçekliği öğretmeyi amaçlıyorsak, üslubumuzun <i>gerçek,</i> yazılı sayfanın ötesine yansıtılabilecek bir şey olarak anlaşılması gerektiği açıktır. Aksi takdirde, bu keşfimizin ne gibi bir ciddiyeti olur ki? (22 Ekim, I. paragraf çürütülmüş oluyor.)</p>
<p class="ara05"></p>
<p>Bir hikâye anlatırken, o hikâyedeki kişilerin belli kişilikleri olduğunu ve olayların önceden belirlenmiş yasalara göre yer alacağını bilerek anlatmalı, ama hikâyemizin amacı ne o kişilere, ne de o yasalara bağlı olmalı.</p>
<p class="ara05"></p>
<p class="tarih">25 Ekim</p>
<p class="ara05"></p>
<p>İnsanın hayal gücü gerçeklikten çok daha yoksuldur. Geleceği düşündüğümüz zaman, onu tekdüze bir gelişme içinde görürüz hep. Geçmişin, kuşakların meydana getirdiği çok renkli bir kaos olduğunu unuturuz. Geleceğin <i>‘teknik ve zorba yönetimlerle barbarlaşması’</i> korkusuna karşı bizi avutabilir bu düşünce. Gelecek yüz yılda, belki de art arda üç dönemle karşılaşabiliriz ve insan ruhu sırayla sokakta, hapiste ve gazetelerde yaşayabilir.</p>
<p>Bir insanın kişisel geleceği için de böyle olabilir.</p>
<p class="ara05"></p>
<p class="tarih">26 Ekim</p>
<p class="ara05"></p>
<p><i>Kendimize de,</i> ne düşündüklerini belli etmeyen yüzlerine baktığımız ve anlaşılmaz, dayanılmaz bir güce sahip olduklarını sandığımız <i>yabancılara</i> davrandığımız gibi davranabilseydik. Bunun yerine, bütün eksiklerimizi, zayıf yanlarımızı biliyoruz ve içimizden bilinçaltı bir gücün ortaya çıkıp kendine özgü bir incelikle hareket etmesi umuduyla yaşıyoruz.</p>
<p class="ara05"></p>
<p class="tarih">27 Ekim</p>
<p class="ara05"></p>
<p>İnsan nasıl ölümü düşünmeyebiliyorsa, kadınları da düşünmeden edebilir.</p>
<p class="ara05"></p>
<p class="tarih">28 Ekim</p>
<p class="ara05"></p>
<p>Karşılaşacağımız mutsuzluklar için kendimizden başkasını suçlamamalıyız (28 Ocak ’37).</p>
<p>Hiçbir işe yaramaz acı çekmek (26 Kasım ’37).</p>
<p>Manevi yetenekleri sınırlar acı çekmek (17 Haziran ’38). </p>
<p>Acı çekiyorsak, suç her zaman bizdedir (29 Eylül ’38).</p>
<p>Acı çekmek bir zayıflıktır (13 Ekim ’38).</p>
<p>Hiç değilse bir şey çıkarabilirim bütün bunların karşısına: Acı çekmemiş olsaydım, bu güzel sözleri yazamayacaktım.</p>
<p class="ara05"></p>
<p class="tarih">29 Ekim</p>
<p class="ara05"></p>
<p>Çalışma masamın başına oturmuş, düşüncelere dalıp hangi kelimeleri kullanacağımı kafamda tartışırken, kendi kendime verdiğim <i>teknikle ilgili</i> öğütleri hatırlamak başka; sevinç ya da üzüntüye kapılıp hızla değişen durumlarla uğraşmam söz konusu olduğu zaman, <i>hayatla ilgili</i> öğütleri hatırlayıp ona göre hareket etmek başka.</p>
<p>Dünyaya karşı yakınmak boş ve zararlı; bu kesin bir şey. Kendi kendimize yakınmanın da aynı derecede boş ve zararlı olup olmadığını ise bilmiyoruz. Bundan ne bekleyebiliriz? Acıma mı? Anlamsız bir şey bu, çünkü <i>iki</i> varlığın istekle bir araya gelmesidir acıma. Bir iyilik mi? İnsanın kendisine yapacağı tek <i>iyilik,</i> kendi acıklı güçsüzlüğünü büyük bir hoşgörüyle karşılamasıdır; bunun ne kadar zararlı olabileceğini ise herkes bilir.</p>
<p>Bunun dışında kalan tek özür ise, acıma duygusuyla yumuşayan yüreğimizde gerçeği bulmak için yaparız böyle bir hareketi. Deneyimin bize öğrettiğine göre, gerçekler ancak vicdanımızı beklenmedik bir tutum içinde durdurup ona ansızın donup hareketsiz kalmış bir filme bakar gibi bakan telaşsız ve titiz bir araştırma sonunda ortaya çıkar.</p>
<p>Öyleyse yeter.</p>
<p class="ara05"></p>
<p>- <i>Başkalarından</i> önce <i>kendine</i> karşı açıkgöz olmayı öğrenmelisin (7 Aralık ‘37).</p>
<p>- <i>Herkese,</i> kendimize bile, korkusuzca bakabilme sanatı... (9 Ekim ’38).</p>
<p>- <i>Kendimize de,</i> yabancılara davrandığımız gibi davranabilseydik... (26 Ekim ’38).</p>
<p>- <i>Kendi kendimize</i> yakınmak da, <i>dünyaya</i> karşı yakınmak kadar boş ve zararlı (29 Ekim ’38).</p>
<p>Bütün bunlardan şu sonucu çıkarıyorum:</p>
<p>Kendi özelliğimizin benliğimize kazandırdığı aldatıcı üstünlükten kurtulmak için öncelikle <i>kendi benliğimizi başkalarının</i> benliklerinden daha önemli saymaktan vazgeçmek; o ağlamaklı kendimize acıma ve her huyumuzun kendi gözümüzde kemirici bir önem kazanması hastalığına son vermek; başkalarına olduğu gibi, kendimize de nesnel bir gözle bakmak.</p>
<p class="ara05"></p>
<p>Belki başkalarına acımak, ama hiçbir zaman kendimize acımamak.</p>
<p><i>To pity others perhaps, never to pity one’s self</i> [Belki başkalarına acımak, ama hiçbir zaman kendimize acımamak].</p>
<p>(Acımak, öfkelenmek anlamına da gelir.)</p>
<p><i>Emouve-toi, si tu veux, sur les autres, ne t’émouve jamais sur toi-même</i> [İstersen, başkalarına acı, ama hiçbir zaman kendine acıma].</p>
<p><i>Be touched by others, don’t be touched by yourself</i> [Başkalarına acı, kendine acıma]. (Bk. II. paragraf).</p>
<p class="ara05"></p>
<p class="tarih">30 Ekim</p>
<p class="ara05"></p>
<p>İşimize geldiği zaman bağışlarız başkalarını.</p>

<p class="ara05"></p>
<p class="tarih">1 Kasım</p>
<p class="ara05"></p>
<p>Bir hiç yüzünden yılgınlığa kapılan insanlar en büyük darbelere karşı durmaya en yatkın insanlardır. Böyleleri güçlü insanlardan daha kolayca kendilerini bir trajedi havası içinde yaşamaya alıştırırlar. Direnme güçleri çabuk&nbsp;tükenir ve yuvarlanıp giderler. (bkz. 1 7 Eylül, III. paragraf.)</p>
<p>Her sıyrığı bir yıkım sayma alışkanlığı gerçek bir yıkımın incitme gücünü azaltır. (Bk. 19 Ekim).</p>
<p>Talihsizlik çıkıp geldi mi:</p>
<p>‘kendisine güvenen iyimser’, korkunç acı çeker;</p>
<p>‘işlerin her zaman kötü gittiğine inanan insan’ın çektiği acı ölçülüdür;</p>
<p>‘sapına kadar kötümser olan insan’ ise, korktuklarının çıkmasından sevinç duyar.</p>
<p>Acı çekmemek için her şeyin acı çekmek olduğuna inandırmamız gerekir kendimizi. Leopardi’nin mutlu bir hayatı olabilirdi.</p>
<p>Acı çekmemek için acı çekmeyi ‘kabul etmek’ gerekir.</p>
<p>Bunu yapabilmek içinse, pisliği altına çevirebilecek bir simya bilgisine sahip olmalı insan. Acı çekmeyi ‘kabul edemeyiz’ üstelik, bunun da ötesi yoktur. Hem neden edelim? Denecektir ki: (1) daha iyi bir insan olunur; (2) Tanrı‘ya varılır; (3) bize şiir yazma esini verir (en zayıf gerekçe); (4) herkesin ödediği bir vergi ödenmiş olur.</p>
<p>Ama en son acıya, ölüme gelince, (1) ile (3) geçerliklerini yitirir, geriye Tanrı‘ya erişmek ve insanlığın ortak yazgısı kalır.</p>
<p class="ara05"></p>
<p class="tarih">2 Kasım</p>
<p class="ara05"></p>
<p>Talihsizlikler bir budalayı akıllı bir insan yapmaya yetmez.</p>
<p class="ara05"></p>
<p>Cimrilerle savurganlar aynı zamanda cezalandırmakta haklıydı Dante: Yalnız savurganlar gerçekten cimridirler. Para harcamak acı verir onlara. Cimri savurgan olduğunu sanır, savurgan da cimri olmaktan korkar, ikisi de işkence içindedirler bu yüzden.</p>
<p class="ara05"></p>
<p class="tarih">3 Kasım</p>
<p class="ara05"></p>
<p>Hepimiz kötü şeyler düşünürüz, ama pek seyrek kötülük yapabiliriz. Hepimiz iyi şeyler yapabiliriz, ama&nbsp;iyi şeyler düşünebilenlerimiz pek azdır. (bkz. 20 Haziran 1938)</p>

<p>Başkalarının bizim hakkımızda ne düşünecekleri kaygısı kendi vicdanımızdan daha güçlüdür. Suçu başkasına yükleme olanağını bulamadığı sürece, bilmeyerek bile olsa kötü bir şey yapacak yerde içindeki kötülüğün sesine <i>uymayı</i> kim seçmez?</p>
<p class="ara05"></p>
<p class="tarih">4 Kasım</p>
<p class="ara05"></p>
<p>Bütün tutku hallerinin kendilerine özgü belirlenimci bir kimyaları olduğuna, bu da bizi neden-sonuç etkileşimine bağlı çileden çıkarcı, çelişkili ve sözde bizim yarattığımız durumlara götürdüğüne göre, tutkunun yol açtığı her boyun eğişin karşısına bütün sapmalar görmezlikten gelen ve kendinden hoşnut olan katı bir kökünü kazıma iradesi -otlar üzerinden geçen bir yol silindiri gibi- konulmalıdır. Bir hazzın karşısına bir başka hazzı koyma: Bu, dağılma kadar zengin ve ondan çok daha sağlıklı bir şeydir. Zevk ya da çileden çıkmalardan oluşmuş her belirlenimci zinciri kırmanın hazzı, yalnız kendi adına.</p>
<p>Kendine özgü dışlayıcılığı ve tekdüzeliği bu hazzı belirlenimci değil isteğe bağlı hale getirecektir. Ya da hiç olmazsa, insan o hazzın etkilerini bir kereliğine isteyecek ve zaman zaman onlara maruz kalmayacaktır.</p>
<p class="ara05"></p>
<p>Bu katı iradeyi gösterememiş kişiler, çok değerli olduğunu bildiklerinden bu gücü elde etmek için daha büyük bir kararlılık göstermişlerdir (= Alfieri).</p>
<p class="ara05"></p>
<p>Güçlük şurada: İyilikseverlik ve bağlanma olmaksızın yaşam canlılığını yitirir; buna karşılık, iyilikseverlik ve bağlanmayla insan kendisini tutkusal dağılmaya ve bunun sonucu olan çileden çıkarcı belirlenimci kimyaya açmış olur.</p>
<p>Yol silindiri ve otlar.</p>
<p class="ara05"></p>
<p>Şiirde sen aynı gereksinmeyi duyuyorsun. Belirlenimci tutku labirentine duyulan ayrıntıcı ve boşboğaz ilgiyle (Proust!) bir hayatı ezen ve buyurganlıkla ona son veren şiddet yüklü, kendinden emin hareket çelişiyor.</p>
<p>Çözümlemenin belirlenimciliğine kendini bırakmaktan hoşlanmıyorsun. Öte yandan, mite dönüşmüş hızlı bir hareket -yani sapmalara dayatılmış istençli bir olay- seçmek istiyorsun.</p>
<p>Tutkunun bütün çileden çıkarıcı ve değişken giriftliklerini bilmekle iyi ediyorsun. Ama tutkuyu doğuran mekanizmaya yönelik ironik yaklaşımlara rağmen, bütün çözümleyicilerin yaptığı gibi, onları seçmelisin, yani onlara boyun eğmemelisin.</p>
<p class="ara05"></p>
<p>Yaşamda teslim olduğun gibi tutkuya teslim olmak, ama amacı -evlilik miti- büyük bir netlikle görmek ve bu sonucun uygulanamaz, arzu edilemez olduğunu görür görmez birden o otu ezmek. Bunu yapacak gücün var: ’36 Nisanı ile ’38 Ağustosu’nun isyanlarına ve kesin reddine bak.</p>
<p class="ara05"></p>
<p>Başarılarımızı kendi becerikliliğimize değil de Tanrı’ya borçlu olduğumuzu ileri sürmek, kendi gözümüzde, bu başarıların önemini kurnazca artırmanın bir yolu olsa gerek.</p>
<p class="ara05"></p>
<p>Hem kendini aşağı görmekten, kayıtsız davranmaktan, gevşetici bir yumuşaklığa sığınmaktan hoşlanmak, hem de böyle bir eğilime karşı dişlerini gıcırdatarak ve büyük bir öfkeyle tepki göstermek demek, verimli ve sürekli bir manevi hayatın olanaklarına sahip olmak demektir.</p>
<p class="ara05"></p>
<p class="tarih">5 Kasım</p>
<p class="ara05"></p>
<p>Epik için lirik şiir ne ise, roman için de denemeye özgü, betimleyici, ahlakçı, <i>toplumsal</i> düzyazı odur.</p>
<p>On altıncı, on yedinci ve on sekizinci yüzyılda deneme yazıldı, daha sonra roman ortaya çıktı. Bu düzyazının çöküşle birlikte geri dönmesi koşutluğu pekiştiriyor: lirik şiirin de yaptığı bu.</p>
<p class="ara05"></p>
<p>Bir zamanlar, bir erkek karısını aldattı mı kadın suçlu sayılırmış. Bu da, cinsel konularda, kamuoyunun ahlaka değil (ahlak erkeklerin yarattığı bir değerler düzeni olduğuna göre), insanın kendisini koruma ilkesine dayandığını gösteriyor. Erkek için önemli olan saçma bir doğruluk ilkesine bağlı olmak değil, karısını kendi tekeli altında tutmaktır. Savaşın yasalarına göre yenilgi yüz karası; yenenin doğruluk kavramı ise, yenileni köleleştirmektir. (Bk: 15 Aralık ’37) (31 Aralık ’37, III. paragraf.) (19 Ocak ’38, V. paragraf.) (1 Şubat ’38) (5 Şubat ’38, II. paragraf.) (20 Şubat ’38).</p>
<p>Aile hayatı yaşamanın ustalığı, bencilliğimizle kendimizi başkasının gözüyle görmeyi, sevme içgüdümüzü, yani kendimizi esirgememeyi uzlaştırmaktadır.</p>
<p class="ara05"></p>
<p>Yirminci yüzyılın üslubu, İtalyan gerçekçilerinin izlenimciliğiyle başlamış olan Leopardi-Stendhal üslubundan kopuşu derinleştirir. Ve bunu da, yeni akımı başlatanların kurgulu üslubun son kahramanları Leopardi-Stendhal’e karşı çıkarken benimsedikleri üslup anlayışına dönerek yapar. Ama bu kavram kaynağını artık hümanistlerin evrensel modelinden değil; her ruhun uyum içinde hareket ettiği ve <i>kendi</i> gerçekliğini yaydığı ülküsel modelden alır; düşüncenin, iç yaşamın büyülü yoldan <i>kendini</i> <i>kurması</i>’dır bu, onun için önceden var olan bir dinginlik yoktur, ‘aklın dili’, bir başka deyişle soyut düşünce yoktur. Dile getiren, ama açıklamayan bir üsluptur bu. (Leopardi-Stendhal üslubu gibi) açımlama metinlerinin mantıksal üslubunu örnek alan hümanist yazarların sayfalarından değil, geçen yüzyılın yazarlarının arayışlarından doğmuş bir üsluptur.</p>
<p>Gerçekçi yazarların araştırmaları, (Dickens-Dostoyevski tarzı) üslubu yok etmiş ve bize duyumların, ayrıntıların dünyasını (Balzac, Tolstoy, Maupassant, vb.) getirmiştir. Her iç yaşamın kendine özgülüğünü yansıtmak için gerekliydi bu, ama üslup değildi. Gerçekçilik karşıtlığı, tek bir bilincin izlenimlerindeki ortak tınıyı vurgulamaya başladı (Pater ve Wilde’ın estetikçi üsluplar, D’Annunzio’nun tenselliği, Proust’un psikolojik hayal dünyası, Joyce’un barok vülgerliği, vb.) ve sonunda, düşüncelerini dile getirerek onlara hayat veriyor görünen canlı ve ritmik kurgu yazarlarına zemin hazırladı. Kaldı ki, bazı gerçekçilik karşıtı yazarlarda ve -özellikle- Verga’da daha önce rastladığımız bir kurgudur bu.</p>
<p>Geçmiş üsluplardaki imge oyununun, oradan gerçekliğe geçişin ve ikisinin kaynaşmasının seni bu kadar ilgilendirmesi bu yüzden. O anlarda sürekli bir <i>içsel yaşam geliştirme</i> demek olan yirminci yüzyıl üslubunu görüyorsun; bu üslup, anlatının konusu gerçeklik-imge bağı olduğunda, yani anlamca zengin bir içsel gerçekliğin oluşumu olduğunda açığa çıkıyor. Daha açık dile getireyim: İmgenin aşama aşama çözüldüğü ve imgenin izlediği yolun gerçekliği nasıl yansıttığını, düzelttiğini, yeniden yarattığını, bir başka deyişle anlatısal gerçekliğin hayalde nasıl üsluplaştığını görmenin ilginç olduğu anlarda.</p>
<p class="ara05"></p>
<p class="tarih">6 Kasım</p>
<p class="ara05"></p>
<p>Kendimi yalnız bırakmamak için bütün gece aynanın karşısında oturdum...</p>
<p class="ara05"></p>
<p>Doğal olarak (bunu da ‘Münzevi’ şiirinde kanıtlıyorsun), imgeyi <i>nasıl</i>’ın ya da ona denk kavramların üzerine oturtmak gerekli değil. İmge, betiye ya da duruma derinlik kazandırarak onu sonuçlandırmaya yarayan değişik bir deneyime gönderme yaptığın zaman da oluşur (hatta geçerli tek imge budur). Örnek: deniz ile yıldırım. Ama ne demek istediğimize açıklık getirelim: Anlatmaya ara vermeden biraz geriye çekilmeni ve bütünsel deneyimi anımsamanı-derinleştirmeni sağlayan bu öğeler, yalnızca birer betimleme olmanın ötesinde birer simge işlevi görür. Demek ki, içsel bir gerçekliği açıklamak için doğal bir görünüme bürünmeleri anlamında birer imge olmakla birlikte, senin anlatında bir mitteki bir tanrı ya da bir kahramanın değişmez nitelikleri (Okeanos kızlarının ak bedenleri, Akhilleus’un katil elleri, Aphrodite’nin kuşağı) gibidir bunlar, kişinin gizli gerçekliğine gönderme yapan öykü içindeki öykülerdir.</p>
<p>O halde, imge adını keçi (‘Münzevi’) ya da dinamo (‘Bağlılık’) gibi öğelere bırak, bunlar tam anlamıyla klasik birer imgedir.</p>
<p class="ara05"></p>
<p class="tarih">8 Kasım</p>
<p class="ara05"></p>
<p>İnsan kendi üslubunun ne olduğunun farkındaysa, onu bilinçli olarak kullanamaz. Her zaman önceden var olan bir üslubu, farkında olmadan onu yeni bir üsluba dökerek kullanır. İnsan ancak eskiyip belirlendikten sonra, gözden geçirip yorumlayabildiği, nasıl ortaya çıktığını açıklayabildiği zaman üslubunun ne olduğunu anlar.</p>
<p>Yazarken bir kör gibiyizdir yazdığımız şeye karşı. O anda yazdığımızın iyi bir gelişme gösterip göstermediğini, yani üzerinden geçtiğimiz zaman sonucu başarılı bulup bulmayacağımızı bilemeyiz. Onu yaşarız sadece. Yeni üslubumuza getirdiğimiz, elbette ondan değişik olan eski üslubumuzun bir parçasıdır.</p>
<p>Yazdıkça, eski üslubumuzun yanlışlarını da düzeltmiş oluruz. Yazdığımız bir şeyi yeniden gözden geçirmek tehlikelidir; bu arada başka düşünceler ortaya çıkmış olabilir.</p>
<p>Öyleyse teknik diye bir şey yok mudur? Vardır elbet, ama asıl önemli olan yeni ürün, bildiğimiz teknikten bir adım ileride, kalemimizin ucundan kendiliğinden kâğıt üzerine dökülen sonuçtur.</p>
<p>Üslubumuzun farkında olmak demek, içimizdeki gizin bir bölümünün açıklanması demektir. Ayrıca, artık o üslupta yazamayacağımızı da gösterir bu durum. Bütün gizimizin açıklanmış olduğu gün geldiği zaman, artık yazamayacağız, yeni bir üslup yaratamayacağız demektir.</p>

<p class="ara05"></p>
<p class="tarih">10 Kasım</p>
<p class="ara05"></p>
<p>Hayatın saldırılarına karşı bir savunmadır edebiyat. Hayat şöyle der: "Beni kandıramazsın. Senin alışkanlıklarını biliyorum, tepkilerini sezip onları seyretmekten hoşlanıyorum, doğal akışını engelleyecek kurnazlıklarla gizini açığa çıkarabiliyorum.”</p>
<p>Bunun dışındaki bir başka savunma gücü de, bize yeni bir sıçrama olanağı veren sessizliktir. Ama bu sessizliği kendi kendimize uygulamamız gerekir, bunu başka birisine, hatta ölüme bile bırakmamalıyız. Kendimiz için bir&nbsp;güçlüğü seçmek, o güçlüğe karşı kullanabileceğimiz tek&nbsp;savunmadır. Acı çekmeyi kabul etmek budur. Ona boyun&nbsp;eğmek yerine, onu bir sıçrama tahtası olarak kullanmak.&nbsp;Yediğimiz darbenin etkisini denetleyebilmek. Yaradılışları gereği eksiksiz olarak acı çekebilenlerin bir üstünlüğü&nbsp;vardır. Acı çekmeyi etkisiz hale getirmenin, onu kendi&nbsp;yarattığımız, kendi seçtiğimiz bir şey yapmanın yolu ona&nbsp;boyun eğmektir. İntihar etmek için bir gerekçe.</p>
<p>İyilikseverliğin yeri yoktur burada. Bu şiddet hareketinin kendisi en gerçek iyilikseverlik değilse eğer?</p>
<p class="ara05"></p>
<p class="tarih">11 Kasım</p>
<p class="ara05"></p>
<p>5 Kasım, II. paragraftaki gözlemlerimi maddi zevkin her türlüsüne uygulayacak kadar genişletirsek, kadın-erkek arasındaki savaşın başka bir anlam kazandığını görürüz. Bir kadınla sevişen bir erkeği gördüğümüz zaman ürperir ve talihli keratadan nefret ederiz. Aşağılık budalanın biridir bu adam bizim gözümüzde. Ama yemeğini atıştırırken ya da başkasını incitirken gördüğümüz adam karşısında da aynı şeyi hissederiz. Siyasal alanda yapıldığını gördüğümüz ya da duyduğumuz canavarlıklara karşı duyduğumuz öfkenin kaynağı belki de şudur: Bizim ya da bize yakın olanların böyle yollara başvurmalarını hoş görebiliriz; ama aynı bencilliği kuramsal olarak bile başkalarında kabul edemeyiz. Bir insanın hayatın tadını çıkarmasına, kıskançlık duymadan, katlanamadığımızı kesinlikle söyleyebiliriz (bizim gözümüzde bir başka insanın ancak fiziksel zevkleri <i>olabilir).</i> Kendimizi fiziksel bir zevk duyarken yakaladığımızda, kendi hakkımızda da aynı şeyi hissettiğimiz olur. O zaman o zevkin kabalığından, bayağılığından, kısacası onu başkalarının zevklerine yaklaştıran nitelikten nefret ederiz. Tensel kabalık yalnızca bize özgü olmadığı için. <i>Nefret her zaman kendi ruhumuzla bir başkasının bedeni arasındaki çatışmadır.</i><sup><a id="not53" href="../Text/Section0002.xhtml#n53">[53]</a></sup></p>
<p>(Ayrıca, o bedenin bir ruhu olduğu ve o bedenlerin olağanüstü, <i>bizimkilerden üstün</i> ya da en azından bilmediğimiz tarzlarda anlaştıkları kuşkusu da söz konusu değil mi acaba? Bk. 29 Eylül’ün sonu ve 3 Ekim, II. paragraf.)</p>
<p class="ara05"></p>
<p>Ayrıca, o başkasının bedeninde bizsiz olabilecek bir ruh bulunduğu kuşkusu da vardır. Kısacası, <i>başkalarından</i> tek istediğimiz şey, duyduğumuz gerekliklere uysallıkla ve sevgiyle boyun eğmeleridir (bunların en yoğunu olan ayaklarına kapanıp kendimizi küçültme isteğimize bile). Ancak her zaman böyle bir duyguya sahipsek, başkalarının hayattan aldıkları tatları paylaşabiliriz.</p>
<p>Bu açıdan bakıldığında, insanın bir başkasından nefret etmesi demek, aslında ona aldırmaması, daha doğrusu ona <i>aldırmadığını bilmesi</i> ve onun sadece dışını görmesi demektir. Bir şey bilmediğinin farkında olmak öğrenme isteğini içerdiğine göre, nefret de sevgiye susamışlıktan başka bir şey değildir.</p>
<p class="ara05"></p>
<p>Tümüyle bir sinir sorunudur iyilikseverlik.</p>
<p class="ara05"></p>
<p class="tarih">13 Kasım</p>
<p class="ara05"></p>
<p>Birinci şahıs ağzından anlatılan bir hikâyede gerçekçilik tuzağına düşmeden gerçekçi olunabilir. Gerçekçiliğe gelince, birinci şahıs ağzından söylenen bir türkü üçüncü şahıs ağzından söylenenden daha inandırıcıdır.</p>
<p class="ara05"></p>
<p>Gerçekleşen her umudun yerini yeni bir duruma bıraktığı, bu yüzden de bir öncekini yok ettiği düşüncesi Proust’ta bir saplantı halindedir (evlenecek olan Swann’ın düşleri; Swann’ın evinde ağırlanacak anlatıcı benin düşleri). Ruhlar arasındaki iletişimsizliğin yanı sıra, ruh halleri arasında da bir iletişimsizlik söz konusudur. Her şeyin görece ve boşuna olduğu -‘kayıp zaman’ı yeniden bulmak dışında- duygusu buradan kaynaklanır. Hayallere dalma gereksinmesi; gerçeklikle yüzleşmelerde gerçekliğin nasıl kayıp gittiğini, bu yüzden de her hayalî sonsuzlaştırmaya yarayan bir yasa aramak gerektiğini sadistçe açığa vuruş buradan kaynaklanır.</p>

<p>Bizim istediğimiz, bir kadına sahip olmak değil, o kadına sahip olan tek erkek olmaktır.</p>
<p class="ara05"></p>
<p class="tarih">17 Kasım</p>
<p class="ara05"></p>
<p>Bir öğretmenin kendisinin orada olmasının yettiğine, sessizliği sağlamak için kimseyi uyarmak gerekmediğine olan cömertçe inancı, sınıftaki öğrencilerin sezdirmeden onun hakkından gelmelerine yol açar. Fakat sınıftaki gürültü yavaş yavaş çoğalıp bütün sınıfa yayılınca, öğretmen bir şey yapmak zorunda olduğunu görür ve öğrencilerinden birine susmasını söyler. O zaman bütün öğrenciler öğretmenin yaralanmaz biri olmadığını, içlerinden birinin konuştuğunu ve bunun herhangi biri olabileceğini anlarlar. Bunu öğretmenin başka uyarmaları izler ve öğrenciler bu duruma <i>alışır.</i> Hepsi birden cezalandırılmayacaklarına göre, sınıftaki gürültü ne dereceye kadar hoş görülecekse, o kadar artar. Bunun üzerine öğretmen daha büyük bir öfkeyle sessizliği sağlamaya çalışır; bunun sonucu olarak da öğrencilerin gürültüsü daha <i>kararlı,</i> daha kötü niyetli bir nitelik kazanır. Öğretmenin onları cezalandırmak istemediği ya da uygun bir ceza bulmakta güçlük çektiği düşüncesi yaygındır öğrencilerde. Bundan sonra, öğrenciler öğretmenin tepkilerinin sınırlarını öğrendikleri için, gürültü doğal bir duruma, bir eğlenceye, açık bir savaşa dönüşür. Öğretmenin orada olması sessizliği sağlamaya yetmemektedir artık; gürültüyü kesmeleri için öğrencilere bağırmak zorunda kalır, ama bu bağırmaların da bir etkisi olmadığı ortaya çıkmıştır.</p>
<p class="ara05"></p>
<p class="tarih">21 Kasım</p>
<p class="ara05"></p>
<p>Aynı meslekten, aynı cinsten, aynı inançtan kimseleri bir konu hakkında konuşurken dinlemek, dinleyen de aynı takımdan biri değilse, onda o mesleğe, cinse ve inanca karşı bir tiksinti yaratır. Bunun nedeni belli bir işteki becerikliliğin en heyecanlı işi bile basit bir alışkanlığa, bir ayrıntı sorununa dönüştürmesi ve böylece efsane tarih için neyse o iş için de aynı şey olan gizlerden, o gizlerden doğan ilginç belirsizliklerden o işi yoksun bırakmasıdır. Buraya kadar Leopardi de bu görüşe katılırdı.</p>
<p>Biz Leopardi’den öteye giderek diyeceğiz ki, beceriksizlik beceriklilikten çok daha kötü bir şeydir; çünkü günün birinde, kendi boşluğunu ister istemez gösterecek ve kendi budalalığı ve yetersizliğiyle yaratmış olduğu güzel hayalleri yıkacaktır. Gene de, bu durumdan kurtulup bir makinenin çarkları içinden geçercesine acımasız gerçekler dünyasına varmanın sağlıklı ve Stoacı bir tadı vardır. Leopardi de, farkında olmadan, o acımasız açımlamalarında varmıştır bu tada.</p>
<p class="ara05"></p>
<p class="tarih">24 Kasım</p>
<p class="ara05"></p>
<p>Çocukken tanıdığım bütün o yaşıtlarına genç N. şimdi ‘eski kalıntılar’ diyor, sen de ona katılıyorsun.</p>
<p>“Ama neden <i>hâlâ ortalıkta</i> bu eski kalıntılar?” diye söyleniyor. Bu yargıdan nasıl kurtulabilirlerdi ki? Kuşkusuz, hâlâ çocukken yaptıkları şeyleri yapmamakla, ‘ortalıkta’ olmamakla, aynı şeyleri söylememekle, geçmişin çoktan kaybolup gitmiş bir hortlağını yeniden hortlatmaya kalkmamakla. Otuzuna varmış bir insan nasıl kendisini bir kalıntı olarak <i>görmez?</i> Umut içinde yaşamaktan, dostça karşılıklı ilişkinin hayatında bir değişiklik yapacağına inanmaktan vazgeçerek; kendi sorunlarında işine yarayacak bir çözüm arayarak, kendi kişiliğini geliştirerek.</p>
<p>Gençlik yıllarında insan şaşkın bir şekilde, kendisinden olduğu kadar, başkalarından da bir şey beklediği, onların ‘başkaları’ olduğunu anlamadığı için, gençliğe umut çağı diyorlar. Kendimizle başkalarını ayırt edebildiğimiz zaman, yani artık onlarla birlikte olma gereğini duymadığımız zaman genç olmaktan çıkarız. Ve iki şekilde yaşlanırız: ya kendimizden bile hiçbir şey beklemeyerek (taşıllaşma, ikinci çocukluğa dönme) ya da yalnız kendimizden bir şey bekleyerek (çalışkanlık).</p>
<p>Olgunluk yıllarımızda başkalarına karşı iki türlü davranış yolu vardır: <i>sanki</i> hepimiz gençmişiz, ama bir ilişki kurmaktan çekiniyor ve bunu <i>biliyormuşuz</i> gibi ya da hepimiz yaşlıymışız ve bu yüzden herkesin yalnız kalma gerekliliğinin farkındaymışız gibi.</p>
<p>Evlilik neden gençlikten olgunluğa doğru atılmış bir adım sayılır? Çünkü bu hareketimizle bize her zaman eş olacak, öbür kadınlarla aramızda duracak, kendini bizimle özdeşleştirecek, onun dışında kendimizden başka kimsenin arkadaşlığını aramayacağımız toplumsal hayatımızın sınırları belirli alan olacak bir kadını bütün öbür kadınların arasından seçeriz de ondan. Ayık yaşamak için gerekli olan bir bencilliğin, özrü sorumluluk yaratmak olan bir bencilliğin üzerine vurulan mühürdür evlilik.</p>
<p>Bu iki olgunlaşma yolundan birincisi, bize hâlâ genç olduğumuz, başkalarıyla kuracağımız ilişki artık kendi başımıza elde edemeyeceğimiz bir şeyi getireceği umudu gibi budalaca hayallerle bizi oyaladığı için çok güçtür. Başka bir deyişle, kuşkucu <i>eski kalıntılar</i> yaratır bu yol. İkincisi daha kolay gibi görünür, ama sinir bozucu ve insanı çok tatsız durumlara sokan bir yoldur. Üstelik, sonunda öbür insanlarla şu ya da bu şekilde bir ilişki kurmak gibi boş bir umuda daha da körü körüne kapılmaya yol açar. Yani <i>toyca kalıntılar</i> yaratır. Her iki durumda da önemli etkenin olgunluklarına karşı direnen yetişkinlerdeki gibi, bencillik olduğunu söylemek gereksizdir.</p>
<p>İyilikseverlik görülmez. Gençlerinki henüz iyilikseverlik değildir, çünkü bu bencilliklerden birine dönüşecektir, en çok otuzlu yaşlarda.</p>
<p>(Bütün bu söylediklerim, 31 Ekim ’37’deki güzel deyişin bir açımlamasıdır.)</p>
<p class="ara05"></p>
<p class="tarih">26 Kasım</p>
<p class="ara05"></p>
<p>Yabancısı olduğumuz köydeki hapisten çıkmanın şaşkınlığı sürerken, bir başkasının -sevdiğimiz bir insanın- hapse gittiğini görmek ve bu ikinci hapsin, yeni yalnızlığı içinde, gizli çehresini gösteren yerin yabancılığıyla renklendiği gibi bir sabit fikre tanık olmak. Cenovalı, o kaba umursamazlığı içinde köyüne ilişkin tuhaf şeyler söylüyor hoparlörden, kimseye aldırış etmeden, ama karşıdan bir şeyler bekleyerek, karşı çıkıp mahkûm ediyor, sonra köy onun iradesini kabul edince onaylayıcı sözler ediyor.</p>
<p>24 Kasım’ın konusuna dönüyorum. - Ciddilik saflığı doğurur.</p>
<p class="ara05"></p>
<p class="tarih">29 Kasım</p>
<p class="ara05"></p>
<p>Görünmez hücrenin insana yaşattığı duygu, kişiyi barındıran o insani ortama bile bir geçicilik kazandırıyor. Kim bir hücreden ev yapar ki kendisine?</p>
<p class="ara05"></p>
<p class="tarih">30 Kasım</p>
<p class="ara05"></p>
<p>1) Bir öyküyü kurmada iki zaman söz konusudur. Bulanan bir su vardır, şiddetli hareketler, sıçramalar, köpük vardır; sonra bir sakinlik, bir edilgenlik oluşur, kıpırtılı su hareketsizleşir, seyrelir, berraklaşır ve her şey öngörülmedik biçimde açıklık kazanır. Arka plan ve gök devinimsizdir.</p>
<p>Öykü sakinlikle, bu her devinimin ve arınmamışlığın süzülmesiyle <i>gerçekleşti.</i> Unutma: Sakinlikle gerçekleşti.</p>
<p class="ara05"></p>
<p>2) Böyle doğar bir öykü: Bulanık su kıpırdayarak berraklaşır ve durur.</p>
<p>1) ile 2) iki zamanı gösterir; 1) karışık ve dağınık, 2) sakin.</p>
<p class="ara05"></p>
<p class="tarih">3 Aralık</p>
<p class="ara05"></p>
<p>Okurken aradığımız yeni düşünceler değil, kendi düşüncelerimizin basılı sayfada doğrulandığını görmektir. Bize çarpıcı gelen sözler, kendimize mal ettiğimiz -içinde yaşadığımız- bir evrende yankılar yapan sözlerdir. Bu titreşim içimizde yeni başlangıç noktalar bulmamıza yardım eder.</p>
<p class="ara05"></p>
<p>Her türlü <i>zorlamanın</i> boşuna olduğunu anlamak ne büyük bir şey! Benliğimizi açığa çıkarmak, ona uymak, <i>bir başkasıymış gibi</i> onun elinden tutmak, sandığımızdan daha önemli olduğumuza güvenmek yeter bence.</p>
<p class="ara05"></p>
<p class="tarih">4 Aralık</p>
<p class="ara05"></p>
<p><i>Kuşlara Vaaz</i> herhangi bir kimseye simgesel kurguyu öğretebilir. Aziz Francesco dua etmesi mi, vaaz vermesi mi gerektiği konusunda kararsızdır; bunu dünyanın bir ucundaki Aziz Francesco’nun ağzından Clara ‘bacı‘ya ve altın haçı görmüş olan Silvestro ‘birader’e sordurur. Yanıt, vaaz vermesidir. (Bunun üzerine büyük bir ruhsal güçle Carmano’da vaaz verir, kırlangıçlara susmalarını buyurur; bütün insanlar onu izlemek isterler, Aziz Francesco da onlar tarikatın rahipleri yapar.) Sonra Bevagno’da ‘bacı’ kuşlara vaaz eder, vaazı dinleyen ve kutsanan kuşlar çarmıh şeklinde uçar, vaazı dünyanın dört bir yanına <i>imlerler.</i></p>
<p>Simgesel yön, <i>bacı</i> Clara’yı ve <i>haçla ilgili</i> Silvestro’yu <i>haçla ilgili, bacı</i> kuşlara bağlar (kırlangıçlar göstergesiyle bütün bir halkı keşişe dönüştüren Carmano vaazı aracılığıyla). Öykü, kuşların bacılar (Clara) ve haçla ilgili olanlar (Silvestro) kılığına büründükleri gerçeğini fark etmemizi sağlar ve yalın bir güzellikten (kuşların vaaz karşısındaki tutumu) iç yaşantıya ilişkin derin ve zengin bir imge yaratır. Clara ile Silvestro (birbirlerinin eşleri) kuşlara anlam verir, kuşlardan anlam alırlar - buna imge adını veriyorum. (Carmano halkının dine bağlılığı ve kırlangıçların susuşu, daha büyük imgenin iki öğesini birleştiren ustalıklı bağdır).</p>
<p>Yinelenen bir hareketle, bir nitelemeyle, herhangi bir çağrışımla, bir kişi, bir nesne ya da bir durumun öyküdeki bir diğeriyle hayalî bir bağı olduğunu ima etmek, iki özneden her birinin maddeselliğini kaldırmak ve her ikisinin maddi durumlarını öyküye dökmek yerine, bu bağın, bu imgenin öyküsünü kurmak demektir.</p>
<p>‘Bu imge’ bir benzerlik olmamalıdır - bu kadarını söylemek yeterli. Bu imge bütün konusunu kendi rengine büründürmeli ve onu belli bir açıdan, belli bir anlam içinde göstermelidir; bu da iletilecek olan <i>hakikat’</i>tir<i>:</i> ‘Bacılar ve haç’, eşleri ve kuşları ‘Tanrı’nın tanığı iyiliksever varlıklar’a dönüştürür, bir başka deyişle ‘etkin bir iyilik mesajı’ iletir.</p>
<p>Dante’deki Haç, Kartal, vb. (ya da başkaları; bunlar en bilinenleri) dışındaki simgelere böyle yaklaşmak gerekir, örneğin Araf’taki bütün sahnelere egemen olan bildik alacakaranlık; bu simge istiharelere, bu istiharelerden uyanışlara anlam verip anlamını onlardan alır ve ‘neşeyle gözden yitip giden dünya’<i> mesajını</i> dile getirir.</p>
<p class="ara05"></p>
<p class="tarih">6 Aralık</p>
<p class="ara05"></p>
<p>Yaşlılık ya da olgunluk dış dünyaya da yansır. Evleri kar yüklü bulutlardan ayıran soğuk ve saydam kış gecesi bir zamanlar yüreğimizi titretir, gözü pek bir tedirginlik dünyası yaratırdı bizim için.</p>
<p>Zamanla, diş dünyada dolaşıp onun tedirginliklerini paylaşmak isteğini duymaz oluyor insan. Dış dünyaya şöyle bir değinmek, onun var olduğunu, bizim içimizde de var olduğunu bilmek, artık doğanın tazeliğini ve verimliliğini edinmiş bir iç yaşantılar dünyasın beklemek yetiyor. Bir de şudur olgunluk: kendi dışımızda bir şey aramayıp iç hayatımızın kendi ritmiyle dile gelmesini, bu ritmin önemli olduğunu bilmek. O zaman anılarımızın bilinmeyen ve köklü olgunluğu ile karşılaştırıldığında, değersiz ve maddi görünür diş dünya. Tenimiz ve kanımız olgunlaşmış, ruhsal bir zenginliğe kavuşmuş, soluklu bir ritim elde etmiştir. Kendine yeterli bir yalnızlıktır olgunluk.</p>
<p>Gençlik ise ne kendi bedenine sahiptir, ne de dış dünyaya.</p>
<p class="ara05"></p>
<p>Dehanın yaratıcı verimlilikle eşanlamlı -seksen trajedi, yirmi roman, otuz opera, vb.- olduğu yolundaki o eski inanca gelince: Deha, kendi dışımızda bir konu bulup onu ustaca işlemek değil, kendi yaşantılarımıza, kendi gövdemize, kendi anılarımıza, kendi ritmimize sahip olduktan sonra, bu ritmi olaylar dizisinin ve ele alınan konuların sınırlarının ötesinde bir düşünce zenginliğiyle dile getirmektir.</p>
<p>Dehadan ve verimlilikten yoksundur gençlik.</p>
<p class="ara05"></p>
<p class="tarih">8 Aralık</p>
<p class="ara05"></p>
<p>Aşkın bir çıkara dayanmasını kim ahlaksızlık sayıyorsa, bütün kadınları rahat bıraksın daha iyi, çünkü bir kadının sırf aşk için kendini verdiği o pek ender durumların dışında, sizi seven kadın bile, kendisiyle yatmanıza izin verdiği zaman, az çok bir orospu gibi çaresizlik içinde, ya kibarlıktan ya da kişisel bir çıkar için yapıyordur bunu.</p>
<p>Daha seyrek olmakla birlikte, aynı şey erkek için de söylenebilir.</p>
<p>Bu gülünç oyunun dışına çıkmanın tek yolu, içten sevgiyi de suçlamaktır - onun amacı da kendini tatmin olduğuna göre. Şunu da hiçbir zaman unutmamalı ki, karşısındakini öpmekten, okşamaktan ya da ona zevk vermekten <i>hoşlanmayan</i> taraf için, okşamalara, gülümsemelere, gönül almalara bir başlangıç sayılan öpüşmeler sıkıcı bir oyun olur. Bu durumdaki insanların sevişmeleri de kendisini para için satanlarınki kadar düzmecedir. Bu yadsınamaz. Amaçları çocuk yapmak olsa <i>bile.</i></p>
<p class="ara05"></p>
<p>6 Aralık’ın sonunda söylediklerin, 24 Kasım’da gençlik üzerine söylediklerini pekiştiriyor. “Kendimizle başkalarını ayırt edebildiğimiz zaman genç olmaktan çıkarız.” “Gençlik, kendi bedenine sahip olmamaktır.” Olgunluk, kendine yeten yalnızlıktır.</p>

<p class="ara05"></p>
<p class="tarih">10 Aralık</p>
<p class="ara05"></p>
<p>Aylaklık, saatlerin yavaş, yılların ise hızlı geçmesine yol açar. Çalışmak, saatlerin kısa, yılların ise uzun olmasını sağlar. En dolu yıllar çocukluk yıllarıdır, çünkü bu&nbsp;dönemde zaman dünyanın ne olduğunu anlamak ve ona&nbsp;alışmakla geçer.</p>
<p>Yıllar, onları düşündüğümüz zaman, hayal gücümüzün geliştirebileceği olaylarla doluysa, bize uzun görünür. Çocukluğun o kadar uzun gelmesinin nedeni budur. Herhalde hayatımızın her dönemi bir sonraki dönemde&nbsp;onun üstüne düşündüklerimizle zenginleşir. En kısası,&nbsp;onu yeniden düşünme fırsatını bulamayacağımız için,&nbsp;yaşlılık dönemidir.</p>
<p>Başımızdan geçen her şey bizim için tükenmez bir hazinedir; onları ne zaman yeniden düşünsek, kapsamlarını genişletmiş, çağrışımlarını zenginleştirmiş, anlamlarını derinleştirmiş oluruz. Çocukluk dönemi sadece&nbsp;gerçekten yaşadığımız çocukluğumuz değil, yeniyetmelik ve olgunluk dönemlerimizin onunla ilgili izlenimleridir de. Hayatımızın en önemli dönemidir, çünkü bu&nbsp;konuda düşünce zincirleriyle en çok o dönem zenginleşmiştir.</p>
<p>Yıllar bir anı birimidir, saatler ve günlerse yaşantı birimi.</p>
<p class="ara05"></p>
<p class="tarih">20 Aralık</p>
<p class="ara05"></p>
<p>Hikâyelerine anlamlı ve çarpıcı konuşmalar yerine, konuşmalarla dile gelmeyen, anlatının sürekliliğinde derinleşip oluşan anlamlı ve çarpıcı düşünceleri koy.</p>
<p>Birincisi betimleyici gerçekçiliktir, ikincisi ise anlamlı bir yapı kurmak.</p>
<p>Kişilerine <i>akıllıca</i> sözler söyletmekten vazgeç; akıllıca şeyleri sen bilmeli ve hikâyenin yapısında geliştirmelisin.</p>
<p class="ara05"></p>
<p class="tarih">26 Aralık</p>
<p class="ara05"></p>
<p>Hapisliğin, her türlü iyilik duygusunun sınırı olarak, insanca anlayışın donduğu nokta olarak görünmesi kaçınılmaz bir şey. Başlangıç evresinde insanın aklı bu duvarları aşıp kurtulmayı kurar. (Bu yeni dünyanın tuhaflığım bir amaç olarak değil, hayret ve merakını uyandıran bir araç olarak kullan.) Son evrede ise insan, oraya hapsedilecek <i>yeni mahkûmu</i> ve bu tuhaflığın onun yalnızlık çilesini nasıl artıracağını düşünür.</p>
<p class="ara05"></p>
<p class="tarih">27 Aralık</p>
<p class="ara05"></p>
<p>Çocukluk, gerçekte, her ne kadar belirsiz ve dünya ile kurduğumuz ender ilişkilerden (ilk ilişkilerimizden) meydana geliyorsa da, önemli buluşlarımız arasında uzun duraklamalar olduğunu bildiğimiz <i>için,</i> geriye baktığımızda bize oldukça uzun görünür.</p>
<p>Yaşama sanatı, insanların ve eşyanın bize gelmeleri için bizim onları çağırma gereğini duymadığımız bir şekilde davranma sanatıdır. Bunu elde etmek için sadece onlardan nefret etmek yetmez, ama nefret etmek de gerekir.</p>
<p>Tıpkı kadınlar konusunda olduğu gibi, sadece budala olmak yetmez, ama budala olmak da gerekir.</p>
</body>
</html>