<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>kriz</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik1" id="calibre_toc_13">Yamyam Kapitalizmi:<br class="chapter" />
  Emeklilik Ödeneklerinin<br class="chapter" />
  Neoliberal Paradoksu<br class="chapter" />
  Menkul-Kıymetleştirilmesi</h1>

  <p class="ortaitalik">Susanne Soederberg</p>

  <p class="normal">OECD ülkelerinin dört bir yanında emeklilik fonlarının şirket hisseleri ve tahvillerine yaptığı yatırımların günden güne artmasıyla, çalışanların emeklilik tasarruflarının değeri de şirketlerin sergileyeceği ekonomik performansa giderek daha bağımlı hale geldi. Emeklilik ödeneklerinin menkul-kıymetleştirilmesi olarak adlandırılan ve işçinin söz konusu şirketler üzerinde bir hissedar olarak "güç kazanması" söylemi içinde allanıp pullanarak sunulan bu durum, neoliberal çağın belirleyici özelliklerinden birine ve son derece sorunlu bir boyutuna dönüştü.<sup class="calibre3"><a href="../Text/kriz_split_419.html#footnote-128797-1" id="footnote-128797-1-backlink">[1]</a></sup> Neoliberalizm ve kapsamındaki menkul-kıymetleştirme, yolun sonunda varılmış bir durum değil, toplumun piyasalaştırılması adımlarını derinleştirip yaygınlaştırma hedefi doğrultusunda devam eden, çelişkilerle dolu bir süreç olarak kavranmalıdır.<sup class="calibre3"><a href="../Text/kriz_split_420.html#footnote-128797-2" id="footnote-128797-2-backlink">[2]</a></sup> Bu süreç, sermaye birikimi üzerinde baş gösteren kriz belirtilerinin ve bu kapsamda neoliberal tahakkümün meşruiyetini yıkma tehdidini ortaya koyan mücadelelerin gerek zamansal, gerekse uzamsal bakımdan sönümlenmesini veya başka mecralara aktarılmasını amaçlıyor. Aynı zamanda, devletlerin ve kapitalist sınıfların, son derece büyük çelişkilerle dolu neoliberal birikim stratejilerinin inşası, yerlileştirilmesi ve toplumsal planda yeniden üretimi ile durmaksızın uğraşmasını gerektiriyor.</p>

  <p class="normal">Yamyam kapitalizm, emeklilik fonlarında biriken tasarruflar yoluyla işçilere hem kendi borçlarını, hem de diğer işçilerin borçlarını kapatma olanağını tanıyan süreçleri ele geçiriyor. Bu borç kapatma ihtiyacında ise, reel ücretlerdeki durağanlığın ve işsizliğin payı çok büyük. Özellikle bu yazımızın odak noktasını oluşturan ABD'de açıkça görüldüğü üzere, yüksek riskli yatırımlara bağımlı hale gelmiş emeklilik fonları için izlenen yatırım stratejileri, giderek sıklaşan ve daha derinlere nüfuz eden, spekülatif canlanma dönemlerinde elde edilmiş kazançları silip süpüren finansal krizler gelip çattıkça, emeklilik tasarruflarının değerini yerle bir ediyor. Krizler, yamyam kapitalizmi zayıflatma yönünde etki etmek yerine, finans şirketleri ve onların hissedarları (aralarında emeklilik fonları da vardır) için mülksüzleştirilmiş işçileri yağmalaması yolunu açarak, neoliberalleşme sürecini daha da derinleştiriyor. Bu işçilerse, kendilerini aşağı yuvarlanmaktan koruyacak engellerin bulunmadığı bir ortamda, kredi sistemine sarılarak en temel yaşam standartlarını devam ettirebilme mücadelesi veriyorlar.</p>

  <p class="normal">Yamyam kapitalizmini bir tür finans fetişizmi olarak görebiliriz. Pierre Bourdeieu, bu fetişizmin bünyesinde barınan menkul-kıymetleştirme aldatmacasını, oyun masasına yatırılan bahsin değeri ve oyunun kendisi hakkında köklü bir inancın inşa edilmesi, emeklilik fonu hak sahiplerinin de aralarında bulunduğu toplumsal aktörler arasında bu inancın yaygınlaştırılması şeklinde değerlendirmekte.<sup class="calibre3"><a href="../Text/kriz_split_421.html#footnote-128797-3" id="footnote-128797-3-backlink">[3]</a></sup> Farklı görünümlere sahip olsalar da, menkul-kıymetleştirme süreçleri de tıpkı illüzyonlar gibi, yersiz bir inanç yaratmaya dönük hileleri devreye sokuyor. İnanılması istenen şey, sırtlarını devlet yerine piyasalara dayadıklarında, bireylerin hem daha fazla ekonomik özgürlük, hem de daha büyük ekonomik getiriler elde edeceğidir. İşin fetişizm boyutu ise, finans piyasalarının gerçek dışı sunuluş biçiminde ve buna yönelik söylemde yatıyor. İşçilerin, emeklerini para karşılığında gönüllü olarak sattıkları söylemindeki gibi, toplumsal ilişkiler, "nesneler" arasındaki ilişkilere indirgenerek sunuluyor. Bu bakışa göre, finans piyasaları "reel" ekonomiden apayrı bir şey gibi resmediliyor ve görece "sanal", hatta son derece soyut bir şey olarak tanımlanıyor.</p>

  <p class="normal">Finans fetişizminin ana özellikleri, menkul-kıymetleştirmenin uygulanmasına ve yeniden üretimine yardımcı olmakta. Bu fetişizmin yarattığı profesyonel (yani sözde bilimsel) uzmanlık dini çerçevesindeki usule uygun araçlar ve teknik bilginin geçerli, nesnel, doğru ve yanılmaz olduğu, güvenimizi ve paramızı şüphe götürmeyecek biçimde hak ettiği baştan bir kenara yazılıyor. Bu ayrıcalıklı teknik bilgi, menkul-kıymetleştirmenin başarısı için gerekli iki aldatmacayı olanaklı kılıyor. Bir tarafta, yatırımlarının nasıl değer kazandığı konusunda, emekçiler kasıtlı olarak bilgi karanlığında bırakılıyorlar. Finans fetişizmi, emekçilerin sömürülmesi (ve bu arada doğanın sömürülmesi) ile faiz geliri arasındaki ilişkileri bu şekilde perdenin arkasında tutuyor. Finans sisteminde para sürekli ağaçlarda yetişen bir şeymiş gibi sunuluyor. Yanı sıra, riskin tamamen ekonomik bir olgu şeklinde tanımlanmasıyla, işin toplumsal içeriği ve özellikle de sınıf iktidarı egemen söylemin dışında bırakılıyor.</p>

  <p class="normal">Diğer tarafta, siyasi içeriği boşaltılmış bu finans piyasaları sunumu, piyasa tipi halkçılığın yükselişine, diğer bir deyişle direnişin piyasalaştırılmasına da zemin oluşturuyor. İşçiler, birer hissedar (paydaş) olarak tanımlandıkları bu yapı içerisinde, kurumsal yönetim (şirket yönetimi) içindeki paydaşlıkları yoluyla, rahatsızlıklarını marjinal katılım biçimleri içerisinde ifade etmeye itiliyorlar. Rekabet dürtüsü sayesinde tüketici ve paydaşların "gerçek" bir güç ortaya koyabildiklerini, bu nedenle piyasaların devletten daha demokratik olduğunu ileri süren piyasa tipi halkçılık, serbestleştirilen piyasaların insanlara daha etkin ve verimli bir şekilde hizmet sunabileceği, özellikle de müdahaleci paydaşlığın bunda büyük rol oynayacağı iddiasında.</p>

  <p class="normal">İşçilerle kapitalistler arasında sürüp giden, devletin aracılık yaptığı, karmaşık biçimlere sahip mücadeleler sonucunda emeklilik tasarruflarının menkul-kıymetleştirildiğini ve işçilerin finans piyasalarına gittikçe daha bağımlı hale getirildiğini kavrayabilmek büyük önem taşıyor.<sup class="calibre3"><a href="../Text/kriz_split_422.html#footnote-128797-4" id="footnote-128797-4-backlink">[4]</a></sup> Genel anlamda söyleyecek olursak, emeğin piyasaya bağımlı kılınması, yedek işgücü ordusunun hem içinde kalan, hem de dışına çıkmayı başaran işçileri disiplin altına alma doğrultusunda günümüzde de şiddetlenerek devam eden saldırılar yoluyla mümkün kılınmıştır. Bu disiplin iki yolla sağlanıyor: Birinci yol, hapishaneler vb. fiziksel baskı biçimlerini alan yapısal şiddet veya Loїc Wacquant'ın deyimiyle, "yoksulluğun suç haline getirilmesi" iken, ikinci yol ekonomik baskı üzerine inşa ediliyor (örneğin, çalışma yasalarının bir kenara itilmesi, istihdam üzerindeki mevzuat kısıtlamalarının kaldırılması, ortak ekonomik korunma yöntemlerinin geri çekilmesi vb.).<sup class="calibre3"><a href="../Text/kriz_split_423.html#footnote-128797-5" id="footnote-128797-5-backlink">[5]</a></sup> Finans fetişizminin özünde kendine yer bulan "daha küçük devlet" isteğiyle tezat oluşturacak şekilde, emeğin piyasalaştırılmasını mümkün kılmak için gerek duyulan "büyük devlet" de emeğin "reel" ekonomideki yeri sebep gösterilerek meşrulaştırılmakta.</p>

  <p class="indentmetin">Sermayenin elindeki imtiyazlar ve emekten [ve onun emeklilik tasarruflarından] faydalanmak söz konusu olunca, "küçük devlet" için daha dün ayağa kalkmış ve gözle görülür bir başarıya çabucak ulaşmış aynı partiler, siyasetçiler, uzmanlar ve profesörler, şimdiyse ücretli emek konusundaki serbestleşmenin ve sosyal güvencenin aşındırılmasının alt katmanlarda yol açabileceği zararlı toplumsal sonuçlarını maskelemek ve denetim altında tutmak için, yine bir o kadar büyük bir coşkuyla, "daha fazla devlet" talep ediyorlar.<sup class="calibre3"><a href="../Text/kriz_split_424.html#footnote-128797-6" id="footnote-128797-6-backlink">[6]</a></sup></p>

  <p class="normal">Devlet müdahalesi, finans fetişizmi ve emeğin piyasalaştırılması süreçlerinde benimsenen çeşitli biçimlerin ortaya koyduğu üzere, menkul-kıymetleştirme ve onun yamyam kapitalizm bünyesinde yoğunluk kazanması ne doğaldır ne de tarafsız. Yamyam kapitalizm, birbiriyle iç içe geçmiş en az üç yoldan kapitalist sınıfa çıkar sağlamakta. İlk olarak, Wall Street'e bağımlı hale gelmeleri nedeniyle, kendilerini sömüren sistemin ayakta tutulması konusunda işçilerin (yani "Main Street"in<sup class="calibre3"><a href="../Text/kriz_split_425.html#footnote-128797-7" id="footnote-128797-7-backlink">[7]</a></sup>) büyük bir paya sahip olduğunu görüyoruz. Zira kapitalist sistemin felakete uğraması, artık işçilerin tasarruflarının da yok olması anlamına gelecek. İkincisi, her krizle birlikte, mülksüzleşen işçilerin kredi sistemine bağımlılığı giderek artıyor. Böylece borçluluğun tahsilat kuruluşları, tahvil derecelendirme kuruluşları, hapishaneler, mahkemeler ve daha pek çok kurum aracılığıyla ortaya koyduğu, disiplin altına alıcı, ayağa kalkmayı engelleyici ve bireyselleştirici etkilerine maruz kalıyorlar. Üçüncüsü, günden güne büyüyen işsizler ordusunun saflarına itilenlerin sayısı artıyor.<sup class="calibre3"><a href="../Text/kriz_split_426.html#footnote-128797-8" id="footnote-128797-8-backlink">[8]</a></sup> Bu ise, nihayetinde dayanışmayı aşındırıyor ve menkul-kıymetleştirme saldırısının sınıf temelli, kapitalist yapısına karşı ortak eyleme girişme olanaklarını zayıflatıyor.</p>

  <p class="solbaslik">&nbsp;<br class="chapter" />
  &nbsp;&nbsp;&nbsp;NEOLİBERAL ÇAĞDA EMEKLİLİK ÖDENEKLERİNİN<br class="chapter" />
  &nbsp;&nbsp;&nbsp;MENKUL-KIYMETLEŞTİRİLMESİ</p>

  <p class="normal">Emeklilik ödeneklerinin menkul-kıymetleştirilmesine dönük ilk dalganın izlerini 1960'lara, borsalarda menkul kıymetlerin ihracı (örneğin hisse senetleri biçiminde hissedarlık) yoluyla finansın (borçlanmanın) kaydettiği yükselişe kadar sürebiliriz. Bu tablo, neoliberal devletin sosyal güvence taleplerini piyasaya doğu kaydırma girişimleriyle, 1980'lerde yoğunluk kazandı.<sup class="calibre3"><a href="../Text/kriz_split_427.html#footnote-128797-9" id="footnote-128797-9-backlink">[9]</a></sup> Neoliberalizm, piyasa odaklı bir siyasi tahakküm biçimi olarak, 1970'lerin sonlarında yaşanan ve stagflasyon, işsizlik, ileri düzeyde toplumsal hoşnutsuzluk biçiminde ifade bulan aşırı birikim krizine bir yanıt şeklinde vücuda geldi. David Harvey'in açıkladığı gibi, sermayenin kârlılığı önündeki engelleri yıkıp geçmeye dönük neoliberal girişimlere, birbiriyle ilişkili iki eğilim damga vuruyordu. Birincisi, hisse değerleri, ekonomik etkinliklerde gösterge amaçlı kullanılan bir şey olmanın ötesine geçti. İkincisi, kâr payı ve faiz getiren nakdi sermaye ile kâr getiren sanayi ve ticaret sermayesi arasındaki fark giderek daraldı.<sup class="calibre3"><a href="../Text/kriz_split_428.html#footnote-128797-10" id="footnote-128797-10-backlink">[10]</a></sup></p>

  <p class="normal">Amerikan devleti, Bireysel Emeklilik Hesapları<sup class="calibre3"><a href="../Text/kriz_split_429.html#footnote-128797-11" id="footnote-128797-11-backlink">[11]</a></sup> ve 401(k) planları gibi piyasayla daha sıkı bağlar kuran, sabit primli özel emeklilik tasarruflarını teşvik ederek bu eğilimleri destekledi, doğallaştırdı ve yeniden üretti. Bu, primler yerine emeklilik ödeneklerinin önceden belirlendiği, daha güvenli emeklilik planlarının ortadan kaldırılması veya azaltılması anlamına geliyordu. Aynı zamanda, aşırı birikimin getirdiği sınırlarla baş etmeye çalışan emeklilik fonları, sabit oranlı devlet tahvilleri gibi sabit gelirli menkul kıymetlere kıyasla daha yüksek getiri sağlayan, ama öte yanda daha fazla risk taşıyan yatırım araçlarına ve en başta da şirket hisselerine yönelmeye başladı. Şirket hisselerine kayan emeklilik fonu varlıklarının toplam miktarı, 1980 yılında yüzde 35,1 (871 milyon $) iken, 1993'te yüzde 41,3'e (4 trilyon $), 1997'de yüzde 47,3'e (6,7 trilyon $) ve 2008'e gelindiğinde de yüzde 49,5'e (8,6 trilyon $) ulaşacaktı.<sup class="calibre3"><a href="../Text/kriz_split_430.html#footnote-128797-12" id="footnote-128797-12-backlink">[12]</a></sup> Bu süre boyunca, menkul-kıymetleştirmenin ayakta tutulmasında işçilerin giderek büyüyen paya sahip olduğu bir toplumsal gerçeklik inşa edildi. İşçilerden beslenen emeklilik fonlarının hisseye sahip olduğu şirketler de bu kapsamda değerlendirilmeli.</p>

  <p class="normal">1990'ların sonları itibarıyla, yerküre genelinde ikinci derece menkul kıymetlerle iyice içli dışlı hale gelen emeklilik fonlarının sayısı da sürekli artmaktaydı: Mevcut kredi alacakları bir havuzda toplanıp yeniden paketlenerek tekrar menkul kıymetlere dönüştürülüyor, bunlar da emeklilik fonları gibi yatırımcılara satılıyordu.<sup class="calibre3"><a href="../Text/kriz_split_431.html#footnote-128797-13" id="footnote-128797-13-backlink">[13]</a></sup> İkinci derece menkul kıymetler, işçilerin tasarruflarını kredi türevleri gibi görülmedik ölçüde riskli yatırım araçlarına, ayrıca koruma fonları [hedge funds] ve özel sermaye şirketleri gibi yüksek riskli varlık sınıflarına bağladı. 2007 yılında subprime fiyaskosunun patlak vermesiyle, OECD üyelerindeki ve özellikle de şirket hisselerine en fazla yatırımın yapıldığı ülkelerdeki (İrlanda, Birleşik Devletler, Avustralya ve Birleşik Krallık) emeklilik fonları, 27,8 trilyon $'lık toplam varlık değerlerinin 5,4 trilyon $'lık bölümünü kaybetti.<sup class="calibre3"><a href="../Text/kriz_split_432.html#footnote-128797-14" id="footnote-128797-14-backlink">[14]</a></sup> Öte yandan, 2008 finans krizinden bu yana, bazı örneklerde ikincil menkul kıymetlerin azalmak bir tarafa daha da yoğunlaştığı gözleniyor.<sup class="calibre3"><a href="../Text/kriz_split_433.html#footnote-128797-15" id="footnote-128797-15-backlink">[15]</a></sup></p>

  <p class="normal">İkinci derece menkul-kıymetleştirmeyi kolaylaştırma konusunda devletin yaptığı katkı, 1999'da bir adım ileri taşındı. Amerikan hükümeti, Yeni Düzen'in yapıtaşlarından biri sayılan, 1933 tarihli Glass-Steagall Kanunu'nu ortadan kaldırarak kurumsal yatırımcıların imdadına yetişecekti. Glass-Steagall'in yerine, Gramm-Leach-Bliley Finansal Hizmetler Modernizasyon Kanunu'nun getirilmesi, bankalarla aracılar arasındaki emniyet setinin yıkılması anlamına geliyor, ticari bankaların gelirlerinde menkul kıymet piyasalarının payını yüzde 10 ile sınırlandıran eski kural tarihe karışıyordu. Emniyet setinin yıkılmasının resmî gerekçesi, "verimlilik artışı sağlamak ve tüketiciler için yeni hizmetler temin etmek üzere, finans sektöründe bütünleşmeye olanak tanımak" şeklinde açıklanıyordu.<sup class="calibre3"><a href="../Text/kriz_split_434.html#footnote-128797-16" id="footnote-128797-16-backlink">[16]</a></sup> Bu stratejinin temel noktalarından biri de, varlığa dayalı menkul kıymetler (VDMK) olarak belirlenmişti. VDMK, temelde, geleceğe ait bir geri ödemeler akışının (kredi kartlarına bağlı tüketici borçları, öğrenim kredileri, ipotekler vb.) bir araya getirilmesi veya bir havuzda toplanmasını, böylece menkul kıymet ihracı, bunlar üzerinden faiz ve anapara ödenmesi için zemin oluşturulmasını ifade etmekte.<sup class="calibre3"><a href="../Text/kriz_split_435.html#footnote-128797-17" id="footnote-128797-17-backlink">[17]</a></sup> Varlıkların menkul-kıymetleştirilmesi 1970'lerden beri uygulanıyor olmakla birlikte, 1990'ların sonlarından itibaren baş döndürücü ve tehlikeli irtifalara ulaşacak, Long Term Capital Management adlı, aşırı kaldıraç kullanımına yönelmiş koruma fonunun çökmesinde, ayrıca 2000'lerin başındaki ileri teknoloji balonunun patlamasında, nihayet 2007'deki ipotek felaketinde asli rol oynayacaktı.</p>

  <p class="normal">Finans fetişizminin önemi, VDMK'nin olgunlaşan (Üçüncü Dünya'daki "olgunlaşmamış" piyasaların tersine) ve dolayısıyla giderek karmaşıklaşan finans sisteminin mantıklı, verimli ve doğal (evrimin gereği) bir sonucu olarak sunulmasında bir kez daha karşımıza çıkıyor. Menkul-kıymetleştirmenin var olduğu iddia edilen yanılmazlığı, yani daha fazla kredi kullandırmak için taze para akışı sağlamak üzere alacakların yatırımcılara satılması, toplumsal planda bilimsel bilgi için inşa edilmiş güven duygusuna dayanıyor. Elvin Wyly ve arkadaşları, bu mekanizmaya iliştirilen [attached] öğretinin, hatalı bir biçimde, finansal yenilikler ile sermayeye (başkalarının parasına) demokratik erişim olanaklarını birbirine denk saydığı tespitini yapıyorlar.<sup class="calibre3"><a href="../Text/kriz_split_436.html#footnote-128797-18" id="footnote-128797-18-backlink">[18]</a></sup></p>

  <p class="normal">Tablo 1'de, emeklilik fonu varlıklarının bankalar ve koruma fonları, şirket hisseleri ve diğer yatırımlar arasındaki dağılımını görüyoruz. Emekçilerin geleceği dönük ücretleri ve maaşları Wall Street'in damarlarına aktıkça, menkul-kıymetleştirme de giderek derinleşip genişliyor. Diğer yanda, kuşatılmış durumdaki işçiler ağır borçlar altına girerek yaşam standartlarını devam ettirmeye çalışırken, fazla sermaye de tüketici kredileri alanındaki yayılışını sürdürüyor. Sadece yedi yıllık bir dönemde (2002-2009), tüketici borçlarının gelirlere oranı yüzde 40'a fırladı ve böylece 1970'lerin ortalarındaki değeri dörde katlamış oldu. Sonuçta, kredi kartı sektörü, ABD'deki en kârlı finansal hizmete dönüştü.<sup class="calibre3"><a href="../Text/kriz_split_437.html#footnote-128797-19" id="footnote-128797-19-backlink">[19]</a></sup> 2008 sonuna gelindiğinde, ABD'de hanelerin yüzde 70'i kredi kartı sahibiydi ve Amerikalıların toplam kredi kartı borcu da 2007'ye kıyasla yüzde 1,12 artarak 972,73 milyar $'a varmıştı.<sup class="calibre3"><a href="../Text/kriz_split_438.html#footnote-128797-20" id="footnote-128797-20-backlink">[20]</a></sup></p>

  <p class="ortayazi">Tablo 1: Emeklik Fonu Varlıklarının Dağılımı, 1999-2008* (milyar $)<br class="chapter" /></p>

  <table class="generictable">
    <tr class="calibre23">
      <td class="calibre24">Yıl</td>

      <td class="calibre24">Toplam Varlıklar</td>

      <td class="calibre24">Hisseler<br class="chapter" />
      &nbsp;$&nbsp;</td>

      <td class="calibre24">Toplamdaki Payı<br class="chapter" />
      &nbsp;%&nbsp;</td>

      <td class="calibre24">Tahviller<br class="chapter" />
      &nbsp;$&nbsp;</td>

      <td class="calibre24">Toplamdaki Payı<br class="chapter" />
      &nbsp;%&nbsp;</td>

      <td class="calibre24">Diğer Varlıklar (Koruma Fonları, Sermaye Şirketleri vb.)</td>

      <td class="calibre24">Toplamdaki Payı<br class="chapter" />
      &nbsp;%&nbsp;</td>
    </tr>

    <tr class="calibre23">
      <td class="calibre24">1999</td>

      <td class="calibre24">8.329,6</td>

      <td class="calibre24">3.941,8</td>

      <td class="calibre24">47,3</td>

      <td class="calibre24">1.948,4</td>

      <td class="calibre24">23,4</td>

      <td class="calibre24">2.015,6</td>

      <td class="calibre24">24,2</td>
    </tr>

    <tr class="calibre23">
      <td class="calibre24">2000</td>

      <td class="calibre24">8.208,7</td>

      <td class="calibre24">3.987,3</td>

      <td class="calibre24">48,6</td>

      <td class="calibre24">1.764,7</td>

      <td class="calibre24">21,5</td>

      <td class="calibre24">2.061,2</td>

      <td class="calibre24">25,1</td>
    </tr>

    <tr class="calibre23">
      <td class="calibre24">2001</td>

      <td class="calibre24">7.541,3</td>

      <td class="calibre24">3.714,2</td>

      <td class="calibre24">49,3</td>

      <td class="calibre24">1.708,2</td>

      <td class="calibre24">22,7</td>

      <td class="calibre24">1.771,0</td>

      <td class="calibre24">23,5</td>
    </tr>

    <tr class="calibre23">
      <td class="calibre24">2002</td>

      <td class="calibre24">6.912,2</td>

      <td class="calibre24">3.159,4</td>

      <td class="calibre24">45,7</td>

      <td class="calibre24">1.714,6</td>

      <td class="calibre24">24,8</td>

      <td class="calibre24">1.694,4</td>

      <td class="calibre24">24,5</td>
    </tr>

    <tr class="calibre23">
      <td class="calibre24">2003</td>

      <td class="calibre24">8.391,8</td>

      <td class="calibre24">4.188,2</td>

      <td class="calibre24">49,9</td>

      <td class="calibre24">1.855,2</td>

      <td class="calibre24">22,1</td>

      <td class="calibre24">2.006,6</td>

      <td class="calibre24">23,9</td>
    </tr>

    <tr class="calibre23">
      <td class="calibre24">2004</td>

      <td class="calibre24">9.191,9</td>

      <td class="calibre24">4.714,0</td>

      <td class="calibre24">51,3</td>

      <td class="calibre24">1.928,5</td>

      <td class="calibre24">21,0</td>

      <td class="calibre24">2.221,3</td>

      <td class="calibre24">24,2</td>
    </tr>

    <tr class="calibre23">
      <td class="calibre24">2005</td>

      <td class="calibre24">9.683,9</td>

      <td class="calibre24">5.028,4</td>

      <td class="calibre24">51,9</td>

      <td class="calibre24">1.960,6</td>

      <td class="calibre24">20,2</td>

      <td class="calibre24">2.347,3</td>

      <td class="calibre24">24,2</td>
    </tr>

    <tr class="calibre23">
      <td class="calibre24">2006</td>

      <td class="calibre24">10.768,5</td>

      <td class="calibre24">5.564,3</td>

      <td class="calibre24">51,7</td>

      <td class="calibre24">2.062,6</td>

      <td class="calibre24">19,2</td>

      <td class="calibre24">2.780,7</td>

      <td class="calibre24">25,8</td>
    </tr>

    <tr class="calibre23">
      <td class="calibre24">2007</td>

      <td class="calibre24">11.313,8</td>

      <td class="calibre24">5.599,7</td>

      <td class="calibre24">49,5</td>

      <td class="calibre24">2.187,4</td>

      <td class="calibre24">19,3</td>

      <td class="calibre24">3.146,8</td>

      <td class="calibre24">27,8</td>
    </tr>

    <tr class="calibre23">
      <td class="calibre24">2008</td>

      <td class="calibre24">8.590,2</td>

      <td class="calibre24">3.576,5</td>

      <td class="calibre24">41,6</td>

      <td class="calibre24">2.217,2</td>

      <td class="calibre24">25,8</td>

      <td class="calibre24">2.440,2</td>

      <td class="calibre24">28,4</td>
    </tr>
  </table>

  <p class="kunye">&nbsp;</p>

  <p class="kunye">* Yukarıdaki dönem boyunca yüzde 4 ila 5 dolaylarında gezinen "nakit kalemler" kategorisi, ihmal edilebilir tutarları nedeniyle tablo dışında bırakılmıştır.</p>

  <p class="kunye">&nbsp;</p>

  <p class="kunye">Kaynak: The Conference Board, The 2009 Institutional Investment report: Trends in Asset Allocation and Portfolio Composition, New York: The Conference Board, 2009, s. 14.</p>

  <p class="normal">Menkul-kıymetleştirmenin gerek birinci, gerekse ikinci dalgası, neoliberalizmin iki yoldan yeniden üretimini temsil etmektedir. Birincisi, menkul-kıymetleştirme ile bir toplumsal gerçeklik inşa edilmekte, bu gerçeklik içinde işçiler de emeklilik tasarrufları aracılığıyla, menkul-kıymetleştirmenin korunmasında önemli bir çıkara sahip olmaktadır. Bu, emeğin, daha yüksek risklere dayalı yeni sermaye birikimi biçimlerine bağımlı kılınması demektir (risk daima toplumsal açıdan değil, finansal terimlerle ifade edilir). Daha temelden alacak olursak, işçiler artık kendilerini sömüren sisteme bağımlı durumdadırlar, zira kapitalist sistemin tahrip olmasıyla kendi tasarruflarının da yok olacağını bilirler. Ancak, aşağıda değineceğimiz gibi, yamyam kapitalizmi yıkılmadan da emeklilik fonları yine aşınmaya uğramaktadır.<sup class="calibre3"><a href="../Text/kriz_split_439.html#footnote-128797-21" id="footnote-128797-21-backlink">[21]</a></sup></p>

  <p class="normal">İkincisi, menkul-kıymetleştirme, Marx'ın "hayali sermaye" adını verdiği şey üzerinden neoliberalizmin toplumsal planda yeniden üretimini ifade etmektedir. Marx'a göre, hayali sermaye, herhangi bir meta hareketiyle desteklenmeyen veya gelecekte verilmesi beklenen emek karşılığında önceden kredi temin edildiğinde ortaya çıkan sermayedir (ülke borçları ve VDMK'de olduğu gibi).<sup class="calibre3"><a href="../Text/kriz_split_440.html#footnote-128797-22" id="footnote-128797-22-backlink">[22]</a></sup> Hayali sermayenin değeri, kredinin satış fiyatı tarafından belirlenecek ve "şimdilik üretilmemiş" artık değer üzerine kurgulanacaktır. Marx, faiz getiren hayali sermaye yatırımlarının aksine, yalnızca üretime yönlendirilen sermayenin artık değer yaratabileceğini söylüyor: "Eğer herhangi bir gerçek birikim, yani üretimde ve üretim araçlarında bir artış meydana gelmemişse, borçlunun sağladığı para birikiminin getirdiği... ürün talebi neye yarayacaktır?<sup class="calibre3"><a href="../Text/kriz_split_441.html#footnote-128797-23" id="footnote-128797-23-backlink">[23]</a></sup></p>

  <p class="normal">Emeklilik fonu tasarruflarını menkul-kıymetleştirme süreçlerinin derinleşmesi ve yaygınlaşması eğilimi, aşırı sermaye birikiminin bir işareti olarak görülebilir; tarihte daime spekülasyona, yolsuzluğa ve yağmacılığa sahne olmuş kredi sistemi üzerinden kapitalizmin genişletilmesi ve yeniden üretilmesine dönük bir girişim şeklinde değerlendirilebilir. Marx'ın hatırlattığı gibi, kredi sistemi, kapitalizmin yatkın olduğu dengesizlikleri çözüme kavuşturma gücüne sahipse de, bunu ancak söz konusu çelişkileri içselleştirme pahasına becerebilir. Dolayısıyla, giderek daha yoğun spekülasyon, yolsuzluk ve yapma biçimlerine duyulan ihtiyacın doludizgin artması, kısmen finans fetişizmi ve emek üzerindeki yapısal şiddet aracılığıyla doğallaştırılmakta ve yeniden üretilmektedir. Bunlar da yamyam kapitalizmin alamet-i farikası sayılmalı.</p>

  <p class="normal">Neoliberal çağda emeklilik fonlarının menkul-kıymetleştirmesinin sergilediği devamlılığı ve karşıtlıkları, ayrıca finansal kriz ertesinde ortaya çıkan yeni sendikal eylemliliği anlayabilmek, piyasaya bağımlılığın işçilerde siyasal anlayışı ve eylemi nasıl şekillendirdiğini açıklayan "kurumsal yönetişim" öğretisi hakkında bilgi sahibi olmayı gerektiriyor.</p>

  <p class="solbaslik">&nbsp;<br class="chapter" />
  &nbsp;&nbsp;&nbsp;KURUMSAL YÖNETİŞİM VE YAMYAM KAPİTALİZMİ</p>

  <p class="normal">Kredi sistemi ve hayali sermaye, sermaye birikiminin önündeki sınırların ve krizlerin üstesinden gelmeye yönelik devlet destekli stratejinin birer parçası konumunda. Günümüzün yamyam kapitalizmi, işçilerin borçluluğundan faydalanıyor, emeklilik tasarruflarını iç ediyor (varlık balonlarının patlamasıyla yok ediyor) ve işçilerin piyasaya bağımlığını artıracak menkul-kıymetleştirme stratejileri için yeni alanlar açıyor. Yamyam kapitalizmi tarafından izlenen birikim ve disiplin altına alma stratejisinin çok şey anlatan boyutlarından biri, piyasa gelirlerindeki sınıf dinamikleridir.</p>

  <p class="normal">Bir tarafta, rekor seviyede kârlar elde eden J.P. Morgan ve Goldman Sachs gibi yatırım bankalarının, 2009 yılında yöneticilerine ağzı açık bırakacak ikramiyeler dağıttığını görüyoruz. Her ikisi de nihayetinde emekçilerin ödediği gelir vergileri ve diğer vergiler içerisinden karşılanan kamu kaynakları kullanılarak kurtarılmış bu kuruluşlar, devletin şirketlere payanda olmak için geliştirdiği, sermaye kazanç vergisi indirimleri, kredi piyasalarında tüketicilerin korunmaması, şeffaflığın sınırlandırılması, tekelciliği önleme yasalarının gereğince uygulanmaması ve daha pek çok cömert politika ile halen desteklenmekte. Emekçileri "kurumsal yönetişimde", yani şirketlerin yönetiminde yer almaya teşvik eden siyasi söylem, bu konularda her nedense sessizliğe gömülüyor.</p>

  <p class="normal">Diğer yana baktığımızda ise, çok büyük bir toplumsal maliyetin emekçilerin sırtına yüklendiğini görüyoruz. 1990'ların sonralarında boy veren ikinci menkul-kıymetleştirme dalgasından bu yana, yedek işgücü ordusunun en hızlı büyüyen ve en kalabalık grubu "banliyö yoksulları" olmuştur.<sup class="calibre3"><a href="../Text/kriz_split_442.html#footnote-128797-24" id="footnote-128797-24-backlink">[24]</a></sup> Yeni ekonomik ortam, sayısız emekçiyi borç batağına fırlattı ve bu borcun menkul-kıymetleştirilmesi çerçevesinde yeni hayali sermaye biçimlerini özendirdi. Pek çok işçinin altına imza attığı, yamyam kapitalizminin işleyiş süreçlerini açığa çıkartan yüksek riskli, çürük ipotek kredileri, işçi sınıfının en savunmasız kesimlerini oluşturan, emekliliği yakın yaşlı işçiler ve ırk temelinde kenara itilmiş topluluklar için apayrı bir yıkım anlamını taşımakta.<sup class="calibre3"><a href="../Text/kriz_split_443.html#footnote-128797-25" id="footnote-128797-25-backlink">[25]</a></sup> 2007 subprime krizi ertesinde, resmî yoksulluk rakamlarının son on yıldaki en yüksek noktalara fırladığını gördük.<sup class="calibre3"><a href="../Text/kriz_split_444.html#footnote-128797-26" id="footnote-128797-26-backlink">[26]</a></sup></p>

  <p class="normal">Neoliberal politikaların subprime fiyaskosu sonrasında da hiç ara verilmeden sürdürülmesi ve birikimin kredi sistemine bağımlı kalmaya devam etmesi, içinde bulunduğumuz dönemin tanımlayıcı özelliğinin yine yamyam kapitalizm olduğunu gösteriyor. Emeklilik fonları, finans krizinin taşlarını döşemiş aynı riskli yatırım davranışlarına konu edilmekte hâlâ. Tablo 1, şirket hisselerinden bir miktar uzaklaşmanın yaşandığını, emeklilik fonu varlıklarının, mevzuat denetiminden büyük ölçüde uzak tutulan, son derece yüksek kaldıraç kullanımına tabi koruma fonlarına ve sermaye şirketlerine kaydığını gözler önüne seriyor. Belli başlı gözlemciler, 2007'deki erimede kaybedilen 5,4 trilyon $'ı telafi etme yolunda sermayeyi "alternatif yatırımlara" yönelten emeklilik fonları için ana tercihin bu yatırım araçları olduğunu belirtiyorlar (bu tutarın 1,5 trilyon $'lık bölümü 2009 itibarıyla yerine geri koyulmuştur).</p>

  <p class="normal">Emeklilik fonlarının bugün daha riskli portföylere yatırım yapma kararı, en az iki bakımdan kaygıları yükseltmekte. Birincisi, koruma fonlarının denetimsizliği ve yüksek kaldıraç kullanımı riskli yatırımları özendirdiği halde, sonuçta diğer yatırım tiplerine göre daha yüksek getiri sağlanacağı garanti edilememekte (koruma fonu yöneticilerinin milyarlarca dolar maaş almaları bir yana). İkincisi, emeklilik fonları için tercih edilen riskli yatırım portföyleri, mevcut emeklilik sisteminin işçiler açısından ortaya koyduğu bölüşüm adaletsizliğini düzeltme yolunda hiçbir işe yaramadığı gibi, özel finans sistemine akan kaynakları çoğaltmakta.<sup class="calibre3"><a href="../Text/kriz_split_445.html#footnote-128797-27" id="footnote-128797-27-backlink">[27]</a></sup> Üstelik kredi sistemine bağımlılığın artması, gerek iyi zamanlarda, gerekse ekonomi gerileme dönemlerinde getirileri artırma ihtiyacı doğrultusunda, emeklilik fonlarını görülmedik ölçüde yüksek risklere yöneltmekte. Özel emeklilik sektörünün izlediği yüksek risk stratejisinin tersine, ağırlıklı olarak tahvillerin oluşturduğu tutucu bir yatırım portföyüne sadık kalan Amerikan Sosyal Güvenlik Sandığı, 2008 krizi süresince yüzde 5,1'lik kazanç elde etti.<sup class="calibre3"><a href="../Text/kriz_split_446.html#footnote-128797-28" id="footnote-128797-28-backlink">[28]</a></sup></p>

  <p class="normal">Emeklilik fonu hak sahiplerine, menkul-kıymetleştirmenin bindirdiği zararların nasıl telafi edilebileceği konusunda da yanlış, siyasi boyutu kenara itilmiş bir ikilem sunulmakta. Emekçilere, özellikle de kamu sektöründekilere söylendiğine göre, emeklilik ödeneklerini eski seviyelere getirmenin tek yolu, ücretlerinden daha fazla kesinti yapılması ve/veya sermaye şirketlerini ve koruma fonlarını, ayrıca diğer son derece spekülatif alanları içine alan, daha riskli yatırım portföylerinin benimsenmesiymiş. Aslında bir tercih sunmakla ilgisi bulunmayan bu ikilem, Wall Street ile Main Street arasındaki sömürü ilişkisinde yaşanan derinleşmeyi yansıtır nitelikte. Sınıfsal bir dayatma ile menkul-kıymetleştirmenin doğal, kaçınılmaz ve mantıklı bir tercih olduğu algısı yerleştirilmeye çalışılmakta.<sup class="calibre3"><a href="../Text/kriz_split_447.html#footnote-128797-29" id="footnote-128797-29-backlink">[29]</a></sup></p>

  <p class="normal">Finansal menkul-kıymetleştirme, ister emeklilik fonları portföyleri, isterse diğer konularla ilgili olsun, mücadele ve iktidar sorunlarından ayrı düşünülemez. Ancak, menkul-kıymetleştirmeye ve onun işçileri piyasaya bağımlı kılmasına karşı koyma çabasında pek çok zaman aldatmacalara kanılmakta. Bu durumu, mücadelenin siyasi ve sınıfsal içeriğini boşaltacak şekilde direnişin piyasalaştırılması olarak adlandırırsak ironi yapmış olmayız. Emeklilik fonlarının menkul-kıymetleştirilmesi ve bazı sendika eylemcilerinin de benimsediği "kurumsal yönetim öğretisi", öne çıkan bir örnek sayılabilir.<sup class="calibre3"><a href="../Text/kriz_split_448.html#footnote-128797-30" id="footnote-128797-30-backlink">[30]</a></sup></p>

  <p class="normal">Kurumsal yönetişim öğretisi, 1980'li yıllarda neoliberal devletin gelişimiyle ve bu devletin gerek finans fetişizmini, gerekse emeğin piyasalaştırılmasını teşvik etme yaklaşımıyla eşzamanlı olarak boy verdi. Birinci menkul-kıymetleştirme dalgasına sahne olan bu dönemde, şirketlerin yeniden yapılandırılması ve suistimaller konusunda pek çok hissedar grubu arasında hoşnutsuzluklar da baş göstermekteydi. 1980'lerin sonlarındaki Tasarruf ve Kredi kurumları krizi, bunlar arasında en fazla dikkat çekeniydi. Bu hoşnutsuzluk, piyasa halkçılığı biçimini alacak bir hissedarlık eylemciliğinin patlak vermesine yol açtı.</p>

  <p class="normal">Kurumsal yönetim öğretisi, işte bu türden bir halkçılık bağlamı içerisinde boy verdi. Öğretinin baskın tanımı, neoklasik ekonomi bünyesinde geliştirilmiş vekâlet kuramını esas almaktaydı.<sup class="calibre3"><a href="../Text/kriz_split_449.html#footnote-128797-31" id="footnote-128797-31-backlink">[31]</a></sup> Modern şirket örgütlenmeleri içinde, yöneticiler hissedarların (kuramdaki ifadeyle "iş sahibinin") "vekili" olarak görülüyorlar ve hisselerin piyasa değerini yükselterek hissedarlara sunulacak getiriyi en üst noktaya taşıyacak şekilde davranmaları bekleniyor. Yöneticilerin, piyasa değerini en üst noktaya çıkarma konusunda hissedarlara hesap verecek konumda tutulması, Anglo-Amerikan kurumsal yönetim biçimlerinin yapıtaşı ve tanımlayıcı özelliği sayılmakta. Şirketlerin resmî sahipleri ile şirket varlıklarını yöneten yöneticiler arasında giderek keskinleşen ayrımın uygulamada nasıl uzlaşıya dönüştürüldüğünü de bu tanım açıklıyor.<sup class="calibre3"><a href="../Text/kriz_split_450.html#footnote-128797-32" id="footnote-128797-32-backlink">[32]</a></sup> Kurumsal yönetişim, temelde işte bu "iş sahibi – vekil sorunu"nu anlama ve iş sahipleriyle (hissedarlar) vekiller (yöneticiler ve yönetim kurulu) arasındaki çıkarların birbiriyle uyuşmasını sağlayarak uygun çözümler getirme konusuyla ilgilenmekte. Kurumsal yönetişim öğretisi, hissedarlar, yöneticiler ve yönetimin şirket bünyesindeki ilişkilerini şekillendiren kurumlar, süreçler ve uygulamaların birliğini sağlamaya çalıştığı gibi, bu ilişkileri kavramlaştıracak ve meşru kılacak bir çerçeve görevi de görmekte.</p>

  <p class="normal">Kurumsal yönetişim öğretisinin örgütsel alanı içerisinde, şirketin faaliyetlerine karşı ortaya koyulan siyasi direniş de mülkiyeti elinde bulunduranlar (iş sahipleri) ile varlıkları yönetenler (vekiller) arasındaki demokratik ve biçimselmiş gibi görünen bir mübadelenin sınırları içine hapsedilmekte. Dahası, hissedarlarla yönetim arasındaki etkileşimin kapsamı ve içeriği de Sermaye Piyasası Kurumu gibi sözde tarafsız devlet organlarının getirdiği kurallarla yasal bir dayatmaya maruz bırakılmakta. Bu ortamda, hissedarlık eylemciliği de genellikle vekâleten oy kullanma, yönetimle diyalog ve nadiren de tasfiye biçimlerine bürünmekte.</p>

  <p class="normal">Kurumsal yönetişim öğretisi, iktidar ve refah hiyerarşilerini perde arkasına gizleyen, şirketler bünyesindeki sömürü unsurlarını görmezden gelen bir finans fetişizmi biçimi olarak görülebilir. Şirketlerin, kökleri kapitalizmin içinde büyüyen, yerleşik bir yetki ve iktidar yapısına sahip olduğu gerçeğini yok sayıyor.<sup class="calibre3"><a href="../Text/kriz_split_451.html#footnote-128797-33" id="footnote-128797-33-backlink">[33]</a></sup> Dolayısıyla, iş sahibi ile vekil arasındaki gerilimleri yasal çerçeve içinde tutacak, sözde kişiler-üstü olan bir piyasanın sınırları içindeki mücadeleleri siyasetten arındıracak şekilde işlev görüyor. Aslında siyasi içerik taşıyan anlaşmazlıkları, yöneticilere ödenen aşırı yüksek maaşlar, ayrımcı politikalar gibi piyasa temelli bakışların penceresinden yeni bir odağa oturtuyor ve gerek sınıflar, gerekse devlet ile kapitalistler arasındaki ilişkilere dair herhangi bir unsur barındırmayan söylemlere mahkûm ediyor. Kurumsal yönetişim, menkul-kıymetleştirme aldatmacasına nasıl hizmet ettiğini gösteren iki örnek, bize çok şey anlatacak: Kurumsal yönetişimin bir hissedarı sayılan sendikalar etrafındaki "yeni eylemcilik" ve hissedarların yönetim kurullarında koltuk almasına dönük "eşit erişim" tasarıları. Her ikisi de, yamyam kapitalizminin nasıl doğallaştırıldığını, tarafsız gösterildiğini ve yeniden üretildiğini açıklamaya yardımcı oluyor.</p>

  <p class="normal">Buradaki "yeni eylemcilik", sendikaların birer işçi örgütü olarak değil, ama kurumsal yönetim konularında "etkin hissedarlar" olarak ayakta kalmasına yönelik bir stratejiye işaret etmekte. Sendika örgütleri, sendikalara bağlı emeklilik fonları, sendika üyesi bireyler ve emeğe yönelik yatırım fonları, hepsi de muazzam miktarda emeklilik fonu sermayesinin "sahipleri" olarak ne denli büyük bir gücü ellerinde tutuklarının giderek daha fazla farkına vardılar. Bazı yorumcular, bunun için "emeğin sermayesi" tabirini bile kullanmaktalar.<sup class="calibre3"><a href="../Text/kriz_split_452.html#footnote-128797-34" id="footnote-128797-34-backlink">[34]</a></sup> Toplu pazarlığa konu talepler etrafında ayağa kalkmaya dayalı geleneksel sendikal eylemcilik biçimlerinin aksine, bu yeni hissedarlık eylemciliği, vekâleten oy kullanma, yönetim ve diğer hissedarlarla diyalog ve müzakere gibi yollarla, şirketlerin iyi yönetilmesini sağlamak üzerine odaklanıyor.<sup class="calibre3"><a href="../Text/kriz_split_453.html#footnote-128797-35" id="footnote-128797-35-backlink">[35]</a></sup> Emeğin hissedarlık eylemciliğini konu alan söylem yeni bir şey değilse de, son dönemdeki canlanması, kurumsal yönetim öğretisinde merkezî konum işgal etmesi nedeniyle öne çıkıyor. Aslında, piyasa yapıları içinden çıkmadan, örneğin, kurumsal sosyal sorumluluk çerçevesinde şirketlerin gücüne karşı koyduğunu söyleyen bazı "ahlak çıkışlı" kurumsal yatırımcıların durumuna da bu eylemcilik tipi ayna tutmakta.<sup class="calibre3"><a href="../Text/kriz_split_454.html#footnote-128797-36" id="footnote-128797-36-backlink">[36]</a></sup></p>

  <p class="normal">Bu yeni eylemcilik tipinin taraftarları, benimsedikleri hatalı hissedarlık bakışı doğrultusunda finansal nüfuzlarını ve şirketlerin karar alma mekanizmalarındaki etkinliklerini genişlettiklerinde, sendikaların, işçi haklarını sağlama alma yolunda, şirketlerin davranış biçimlerini değiştirmeye yönelik eski stratejilere kıyasla daha büyük olanaklar elde edeceğine inanıyorlar.<sup class="calibre3"><a href="../Text/kriz_split_455.html#footnote-128797-37" id="footnote-128797-37-backlink">[37]</a></sup> Emeğin hissedarlığı eylemciliği, ekonomi odaklı yatırımlar, sosyal sorumluluk takibi ve hissedarlık savunma girişimleri gibi farklı biçimlere bürünebilmekte. Ancak, halka açık şirketlerde değişimi hayata geçirme yolunda benimsenmiş ana strateji olarak, hissedarlık önergeleri [proxy proposals]<sup class="calibre3"><a href="../Text/kriz_split_456.html#footnote-128797-38" id="footnote-128797-38-backlink">[38]</a></sup> öne çıkıyor.<sup class="calibre3"><a href="../Text/kriz_split_457.html#footnote-128797-39" id="footnote-128797-39-backlink">[39]</a></sup> Maureen O'connor, sendikalar önderliğindeki eylemlilikte, öneri niteliği taşımaktan öteye geçmeyen bu hissedarlık önergelerinin büyük yer tuttuğunu belirtiyor.<sup class="calibre3"><a href="../Text/kriz_split_458.html#footnote-128797-40" id="footnote-128797-40-backlink">[40]</a></sup> 2006 önerge döneminde, ABD'de şirketlerin sendikalarca desteklenen belli başlı emeklilik fonlarından gelen, 200'den fazla hissedarlık önergesini gündeme aldığını görüyoruz. Kurumsal yönetişimle ilgili olan bu önergeler, geniş kesimleri ilgilendiren toplumsal konular yerine, büyük ölçüde yöneticilere ödenen ücretler ve yönetim kurulundan hesap sorulması üzerine odaklanmaktaydı.<sup class="calibre3"><a href="../Text/kriz_split_459.html#footnote-128797-41" id="footnote-128797-41-backlink">[41]</a></sup></p>

  <p class="normal">Şirket yöneticilerini etki altına almak için hissedarlık haklarını kullanmaya girişen sendikalar, kendilerini diğer hissedarlarla aynı doğrultuya sokma arayışındalar, ki bu da menkul-kıymetleştirmenin getirdiği karşılıklı bağımlılığın bir yansıması sayılmalı. Bu doğrultu, daha geniş bir kapsamı ifade eden hissedarlık getirisini korumaya dönük ortak kaygı devreye sokularak mümkün kılınıyor. Bu şekilde, hak sahiplerinin ekonomik çıkarları, bir bütün olarak işçilerin daha öte çıkarları karşısında öncelik kazanıyor. Bazı yorumcular, sendikalar önderliğindeki hissedarlık kampanyalarında başarının toplumsal meseleleri arka plana atmaya bağlı olduğunu söyleyecek kadar ileri gidiyorlar. Bir gözlemcinin notları şu şekilde:</p>

  <p class="indentmetin">Geçmişteki oylamalar, belli hissedar gruplarına özel çıkarlar doğrultusunda ortaya atılan hissedarlık önergelerinin genellikle genel kurullardan geçemediğini açıkça gösteriyor. Topluma veya emeğe dair meselelere odaklanmış hissedarlık önergeleri de çoğunlukla kabul görmezken, parayı yöneten profesyonellerce hissedarlık getirisine açıkça hizmet ettiği düşünülen önergelerin oylamaları geçebildiği anlaşılıyor.<sup class="calibre3"><a href="../Text/kriz_split_460.html#footnote-128797-42" id="footnote-128797-42-backlink">[42]</a></sup></p>

  <p class="normal">Diğer bir deyişle, finans fetişizminin biçtiği donun içinde kalan bu yeni eylemciliğin sınırları, kurumsal yönetişim çerçevesinde kârı en üst noktaya çıkarma hedefi tarafından çiziliyor. Böylece, yamyam kapitalizmindeki menkul-kıymetleştirmenin yarattığı piyasa mekanizmalarına bel bağlama illüzyonu da onaylanıyor ve yeniden üretiliyor. Karşılığında, durağan ücret düzeylerinin, işçi haklarının durmaksızın aşındırılmasının ve ortalama reel emeklilik ödeneklerinde 1980'lerden bu yana üçte birlik bir düşüş yaşanmasının apaçık önümüze serdiği üzere, yeni eylemciliğin kayda değer toplumsal refah kazanımları elde etme başarısından uzak kaldığını görüyoruz.<sup class="calibre3"><a href="../Text/kriz_split_461.html#footnote-128797-43" id="footnote-128797-43-backlink">[43]</a></sup></p>

  <p class="normal">Sendika eylemcilerinin kurumsal yönetim öğretisine yapışıp kalmasının tehlikesi, aslında şirketin faaliyetlerinde merkezî rol oynayan erk ilişkilerinin siyasi içeriğini boşaltması ve daha geniş bir toplumsal planda etki yaratılmasını engellemesidir. Direnişin siyasetsizleştirilmesini hayata geçiren en az iki yol biliyoruz. Bir tarafta, mevcut uygulamalar karşısındaki direniş, hissedarlık eylemciliğinin kendini dış dünyadan soyutlayan yapısı içinde yeni bir kalıba dökülmekte: Şirkette yeterince hisse sahibi olmayan, şirketin uygulamalarına, gücüne veya politikalarına karşı da koyamaz. Diğer tarafta, siyasi içerikli direniş de, şirketlerin iktidarına ve menkul-kıymetleştirilmiş emeklilik fonları tarafından oluşturulan özgün sömürü ilişkilerine yönelik itirazın yönünü piyasanın siyasetsizleştirilmiş âlemine çeviren finans ilkeleri ve ekonomi kanunları içerisine hapsediliyor.</p>

  <p class="normal">2001'de Enron'un çöküşüyle başlayan krizin ve sonraki pek çok başka yıkımın ertesinde, yeni eylemcilerin başını çektiği hissedarlar, yönetim kurullarının yönetimden bağımsız olmaması durumunu düzeltmek isterken, kurumsal yönetim öğretisinin cazibesi akın akın yükseldi. Sermaye Piyasası Kurumu'ndan, hissedarların şirket yönetim kuruluna aday göstermesini kolaylaştıracak kural değişiklikleri talep etmekteydiler. Resmî olarak "Seçim Rekabet Kuralları Önergesi" adıyla bilinen bir mekanizmaydı istedikleri (buradan itibaren "eşit erişim" terimiyle anacağız). Eşit erişimin merkezî öneme sahip boyutu, hissedarların yönetim kurulu üyeliklerine kendi adaylarını gösterebilmeleriyle ilgiliydi.<sup class="calibre3"><a href="../Text/kriz_split_462.html#footnote-128797-44" id="footnote-128797-44-backlink">[44]</a></sup> Kuramsal olarak, günümüz sisteminde hissedarların kendi yönetim kurulu adaylarını genel kurul vekâlet formlarına koyma hakları bulunuyor. Ancak, adaylığı sağlamak için maliyetli ve külfetli bir adaylık mücadelesinin üstesinden gelmek zorundalar.<sup class="calibre3"><a href="../Text/kriz_split_463.html#footnote-128797-45" id="footnote-128797-45-backlink">[45]</a></sup> Bu tip bir yarışa girmenin asgari maliyeti, genel olarak 250.000 $ civarında. Dolayısıyla, adaylık yarışında şirketin kasasına sırtını dayayabilen yönetim, pratikte her zaman dizginleri elinde tutuyor. Bu engeller nedeniyle, genellikle her bir yönetim kurulu koltuğu için, şirket yönetimi tarafından bizzat seçilmiş tek bir aday ortaya çıkıyor. Hissedarların herhangi bir adaya karşı oy kullanma hakkı bulunmuyor; tek yapabildikleri oy kullanmamak. Bir yorumcunun belirttiği gibi, "Buradaki ironi o denli muazzam ki, hissedarların ezici bir çoğunluğu karşı çıksa bile, yönetim tarafından gösterilmiş bir adayın koltuğu alabilmesi için tek oy yeterli oluyor."<sup class="calibre3"><a href="../Text/kriz_split_464.html#footnote-128797-46" id="footnote-128797-46-backlink">[46]</a></sup></p>

  <p class="normal">Eşit erişim önergelerinin böylece kısa sürede geri püskürtülmesi, "menkul-kıymetleştirme aldatmacasını" açığa vurmakla kalmıyor, kurumsal yönetime siyaset karıştığında neler olabileceğini de gösteriyor. 2007 Temmuz'unda, subprime krizinin gümbürtüleri duyulmaya başlandığında, eşit erişim etrafında yığılmaya başlayan tartışmaları tatlıya bağlamak isteyen SPK tarafından, her ikisi de hissedarların sesini kısma amacını taşıyan iki alternatif öneri yapıldı. İlk öneri, vekâlet önergelerine sponsor olmak isteyen bir hissedarın, şirkette en az yüzde 5 hissenin sahibi olması gerektiği yönündeydi. Net bir tablo çizmek için halka açık en büyük 25 şirketin mülkiyet yapılarına baktığımızda, belli başlı finans kuruluşları arasında yalnızca Berkshire Hathaway, Barclays Global Investors, Fidelity Management &amp; Research gibi birkaç tanesinin bu 25 şirkette yüzde 5'in üzerinde hisseye sahip olduğunu görüyoruz.<sup class="calibre3"><a href="../Text/kriz_split_465.html#footnote-128797-47" id="footnote-128797-47-backlink">[47]</a></sup> İkinci öneride, hissedarların "yönetim kurullarına aday gösterme" haklarının sınırlandırılması veya ortadan kaldırılması öneriliyordu.<sup class="calibre3"><a href="../Text/kriz_split_466.html#footnote-128797-48" id="footnote-128797-48-backlink">[48]</a></sup> ABD'deki 500 hissedar ve hissedar grubunun oluşturduğu korkunç güç birliği Social Investment Forum [Sosyal Yatırım Forumu], her iki öneriye de şiddetle karşı koyacaktı.</p>

  <p class="normal">SPK'nın, 2008 vekâlet döneminde eşit erişim konusunda bir çözüme varması beklenmekteydi. Ancak, yönetimlerin müdür seçimleriyle ilgili belli hissedar önergelerini gündem dışı tutmasına izin veren kurallar hakkındaki tutumunu açıkça ortaya koymak dışında,<sup class="calibre3"><a href="../Text/kriz_split_467.html#footnote-128797-49" id="footnote-128797-49-backlink">[49]</a></sup> SPK'nın 2010'a kadar henüz ciddi bir kural değişikliği getirmemiş olduğunu belirtmeliyiz. Obama yönetiminin, subprime ipotek krizi boyunca finans şirketlerinin gözetim altında tutulması ve hesap vermesi hakkında benimsediği dil ne olursa olsun, durum budur.</p>

  <p class="normal">Önde gelen Amerikan şirketlerindeki icra kurulu başkanlarından oluşan son derece etkili lobi grubu Business Roundtable'ın da aralarında bulunduğu pek çok muhafazakâr çıkar çevresinin, düşünce kuruluşunun ve ticaret örgütünün, SPK'ya eşit erişim önergesini reddetme tavsiyesini vermiş olması şaşırtıcı sayılmamalı. Onlara göre, belli çıkar gruplarıyla bağlantılı "altta yatan amaçlar" nedeniyle, eşit erişim hissedarların çıkarlarına hizmet etmeyecekti. Buradaki "belli çıkar grupları" ibaresinin yerine sendikalar sözcüğünü de yazabilirsiniz.<sup class="calibre3"><a href="../Text/kriz_split_468.html#footnote-128797-50" id="footnote-128797-50-backlink">[50]</a></sup> Roundtable'ın bakış açısını aktarmaya çalışan Lucian Bebchuk'un belirttiği gibi, bazı kurumsal yatırımcıların, özellikle de diğerlerinden daha etkin çalışan sendikaların ve devlet emeklilik sandıklarının (yani, eşit erişim önergesinin başını çekenler),<sup class="calibre3"><a href="../Text/kriz_split_469.html#footnote-128797-51" id="footnote-128797-51-backlink">[51]</a></sup> hissedar seçim önergelerinde, ücretler, sendikalaşma, sosyal yardımlar ve çevrenin korunması gibi, "vekâlet işleminin açıklığıyla ilgisi bulunmayan, kendilerine ait özel çıkarlar doğrultusunda" oy kullanması beklenebilirdi.<sup class="calibre3"><a href="../Text/kriz_split_470.html#footnote-128797-52" id="footnote-128797-52-backlink">[52]</a></sup></p>

  <p class="normal">Competitive Enterprise Institute tarafından, hissedar erişim önergesine karşı SPK'ya gönderilmek üzere kaleme alınmış mektubun bir bölümünü, kurumsal yönetim öğretisine kesintisiz destek verilmesinin altında yatan kapitalist amaçları açığa çıkarması bakımından, aşağıda aktarmak faydalı olacaktır.</p>

  <p class="alinti">Emeklilik fonları üzerinden, sendikalar ve diğer piyasa karşıtı çıkar grupları, beli başlı şirketlerde ve ayrıca yeni girişimlerde önemli paylar elde ettiler. Getirilecek bir hissedarların erişim hakkı kuralı, bu gruplara diğer eylemcilere, siyasi süreçlerde yapamadıklarını, yönetim kuruluna aday gösterme süreci yoluyla nihayet başarma imkânını verecektir. [...] Durumun etkileri, sendikaları çok aşar niteliktedir. Kyoto benzeri karbon kısıtlamalarından, otomobil emisyon standartlarına, reçeteli ilaç fiyat denetimlerinden, hayvan hakları eylemciliğine, savunma sanayi müteahhitlerine müdahaleden, üst düzey dış politika hedeflerine kadar, piyasa karşıtı talepler listesindeki her şey mümkün hale gelecektir. Bu girişimler, doğruluk dereceleri ne olursa olsun, hissedarlık getirisini en üst noktaya taşıma üzerinde odaklanmanın gerektiği şirket toplantı salonlarına değil, siyaset âlemine aittir.<sup class="calibre3"><a href="../Text/kriz_split_471.html#footnote-128797-53" id="footnote-128797-53-backlink">[53]</a></sup></p>

  <p class="normal">Bu yakarışlar karşısında sendika eylemcilerine düşen şey şirketlerin içinde yer almak değil, şirketlerin hissedarlarına getiri sunmak uğruna para kazanma, kârı ve değeri "basit" toplumsal ve çevresel meselelerin önüne koyma hakkına sahip, siyaset dışı varlıklar olduğu savının meşruiyetini yıkmaktır.</p>

  <p class="solbaslik">&nbsp;<br class="chapter" />
  &nbsp;&nbsp;&nbsp;KURUMSAL YÖNETİM ALDATMACALARI</p>

  <p class="normal">Son subprime krizi gibi, emeklilik fonlarının menkul-kıymetleştirilmesi sürecinin özünde yatan çelişkilere karşın, neoliberal tahakküm biçimleri hâlâ derinleşip pekişmekte. Direnişin kurumsal yönetim öğretisi üzerinden piyasalaştırılmasına bakıldığında, bu durum çabucak görülebilecektir. Bu öğreti, özellikle kriz dönemlerinde mücadelelerin siyaset ve sınıf içeriklerini boşalttığı gibi, aynı zamanda yamyam kapitalizminin iki kilit unsurunu, finans fetişizmini ve emeğin piyasalaştırılmasını da derinleştiriyor.</p>

  <p class="normal">Gerek Amerikan hükümetinin attığı adımlar, gerekse G20 zirveleri gibi krize verilen küresel tepkiler, bu eğilimleri doğrulamaktadır.<sup class="calibre3"><a href="../Text/kriz_split_472.html#footnote-128797-54" id="footnote-128797-54-backlink">[54]</a></sup> Kurumsal yönetimin ideolojik hatları doğrultusunda, hükümetin Sorunlu Varlıkları Kurtarma Programı üzerinden aktarılan 700 milyar $'lık kurtarma operasyonları, ABD'de halkın hoşnutsuzluk duymasına neden olan ana konular arasında yer alıyor. Başkan Obama ve hükümeti, kurumsal yönetimin dışarıdan bakınca demokratik görünen görüşlerine dikkat çekecek taktiklerle, seçmenlerin öfkesi üzerine oynamakta. Örnek vereceksek, hazırlanan finans vergisi taslağıyla, "finans şirketlerini kurtarmak için vergi mükelleflerinin cebinden çıkmış ‘her kuruşun' geri alınması" planlanmakta. "Wall Street'in [Obama'nın sözleriyle] ‘muazzam kârları ve ahlâka aykırı ikramiyeleri' göz önünde bulundurulduğunda, bu şirketler söz konusu bedeli ödeyecek güçtedir."<sup class="calibre3"><a href="../Text/kriz_split_473.html#footnote-128797-55" id="footnote-128797-55-backlink">[55]</a></sup></p>

  <p class="normal">Wall Street'in müthiş kârları ve olağanüstü ikramiyelerinin canlılık dönemlerinde bile gayrimeşru olduğu gerçeğini ve vergilendirilmesi gerektiğini bir tarafa koyalım. Ancak, devletin sahte bir yüzle bankaları öcüleştirirken bir yandan da bankacılık sistemini etkin bir biçimde desteklemesi ve yamyam kapitalizmini yeniden üretmesi, Wall Street ile Main Street arasındaki, finans kapitalistleri ile işçiler arasındaki eşitsiz, sömürgen sınıf ilişkisinin gerçekliğini ve karmaşıklığını çarpıtmaktadır. Obama'nın verdiği tepkiler ve G20 zirvelerinde ortaya çıkan küresel finans yapısını güçlendirme girişimleri, emeklilik fonlarının menkul-kıymetleştirilmesinde yeni alanlar yaratmaya dönük, sınıf temelli stratejiler olarak görülmeli.<sup class="calibre3"><a href="../Text/kriz_split_474.html#footnote-128797-56" id="footnote-128797-56-backlink">[56]</a></sup> Kurumsal yönetim benzeri, masum görünen teknik paradigmalar, işçilerin hissedarlar sıfatıyla bir güce sahip olduğu yanılsamasını doğuruyor. Gerçekte ise, işçilerin sahip olduğu güvenceler, gerek bugün, gerekse gelecek için, yamyam kapitalizmin onlar üzerinde uyguladığı sömürüye daha da bağımlı kılınıyor.</p>

  <p class="normal">Bu durum karşısında etkin bir siyasi alternatifin ortaya koyulabilmesi için, Wall Street ile Main Street'in çıkarlarını aynı doğrultuda birleştirmeye dönük beyhude çabalarla bağın kopartılması zorunludur. Yamyam kapitalizminin üretimi ve sonra yeniden üretimi ile finans fetişizmi ve emeğin piyasalaştırılması arasındaki bağlar yeniden kurularak, kurumsal yönetim öğretisinin ve bazı sendika mücadelecilerinin benimsediği yeni eylemciliğin sınırları aşılmalı. Çok uzun süredir, finans ve özellikle de günümüzün moda tabiri "finansallaşma" etrafında dönen tartışmalarda, işçiler, burjuva devleti, emeklilik fonları, kredi sistemi ve şirketlerin gücü arasında giderek derinleşen, bu arada karmaşıklaşan bağlantılara yönelik kuramların geliştirilmesinden kaçınılıyor. İşçi sınıfının maruz bırakıldığı bireyselleştirme ve piyasalaştırma etkilerinde bu boşluğun da payı var. Tüm bunlar, işçi sınıfı örgütleri üzerinden yürütülecek bir radikal kolektif siyasi eylemliliğin kapsamını daraltmakta. İşçiler ve sendikalar, emeklilik fonlarının hak sahipleri olarak, hem kurumsal yönetim öğretisine yeniden siyasi içerik kazandırıp kapitalist özünü ifşa etmek, hem de mücadeleyi bugünkü sınırlarının dışına, kâr ve faiz gelirlerine yönelik kavganın şirketler iktidarına karşı koyma yolunda hem araç hem de son nokta haline geldiği bir sistemin ötesine taşımak zorundalar.</p>
</body>
</html>
