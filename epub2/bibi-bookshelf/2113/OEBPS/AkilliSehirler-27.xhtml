<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>AkilliSehirler-27</title>
    <meta http-equiv="Content-Type" content="text/html; charset=utf-8" />
  

</head>
  <body id="AkilliSehirler-27" lang="tr-TR" xml:lang="tr-TR">
		<div>
			<h1 id="_idParaDest-13"><span><st c="0">SONGDO’NUN ÖTESİ VE </st><br /><st c="20">ŞEHRİN GELECEĞİ</st></span></h1>
			<p><st c="35">2014’E GELİNDİĞİNDE, TELEPRESENCE (TP) TEKNOLOJİSİ Songdo’daki seçilmiş B2B koşullarında uygulamaya geçirilmişti. </st><st c="150">U-Life Solutions şirketi bir ev ağı sistemi geliştirdi. </st><st c="206">Bu sistem zamanla TP teknolojisini genel halka yayacaktı ama şehir sakinlerinin bu teknolojiyi benimseyip benimsemeyeceği sorusu yanıtsız kaldı. </st><st c="351">Teknoloji ilk başta cılız bir şekilde test edildi; potansiyel sakinlerin çoğu iki yönlü bir ekranın bir savurganlık ya da gizliliğin ihlali anlamına geleceğini düşünüyordu. </st><st c="524">Konuya kuşkuyla bakan kesimler TP’nin sınırlı iş durumlarındaki kullanımının ötesine geçip geçmeyeceğini tartışıyordu.</st></p>
			<p><st c="642">Bu bir kentsel mühendislik çıkmazıydı. </st><st c="682">Akıllı şehirlerle ilgili olarak önerilen öğelerin pek çoğu dijital iletişimi temel almaktadır. </st><st c="777">TP’nin eğitim, sağlık ve sosyal ilişki ağları üzerindeki etkisi çoğunlukla sadece araştırılmakla kaldı, uygulamaya geçirilmedi. </st><st c="905">Mühendislerin uygulamada karşılığı olmayan çalışmalarına bir örnek de bu muydu? </st><st c="985">Bu soru, Songdo öncü bir akıllı şehir olma unvanını kazandıktan sonra bile zihinleri meşgul etmeyi sürdürdü.</st></p>
			<p><st c="1093">Ocak 2015’te hâlâ her yerde inşaat projeleri vardı. </st><st c="1146">Vinçler noktacıklar halinde ufku süslüyordu; doğu tarafında, yol ağlarının böldüğü birçok blok hâlâ boştu. </st><st c="1253">Kışın soğuğunda, şehir sessizdi ama etkinlik de yok değildi: Songdo’nun inşasının yüzde 55’i tamamlanmıştı (yüzde 5’lik bir kısmı da yapım halindeydi) ve Aralık 2014’te nüfus 86.000’e yükselmişti (bunun yüzde 20 kadarı yabancılardan oluşuyordu). </st><st c="1499">Metrekaresi 1230 dolara yakın bir fiyata ulaşan konutlar pahalıydı ve talep yüksekti.</st></p>
			<p><st c="1584">Şehir, ilk ICT ana planının tamamlanmasından bu yana büyük mesafe kat etmişti. </st><st c="1664">Örneğin, Cisco tarafından getirilen ilk teknik ekip,  Sheraton Incheon oteli yakınlarında, klimasız, hatta çalışma masaları için yeterince alanı bile olmayan acınası bir binaya yerleştirilmişti. </st><st c="1858">Şimdiyse şirketin ofisleri merkezi parkın güneydoğu ucundaki iki Posco Kulesinden birinde birkaç katta faaliyet gösteriyor. </st><st c="1982">Songdo ilk baştaki gelişme tahminlerini boşa çıkarmıştı ve Gale şirketinden bir yetkili, şirketinin projede yer alışını bir gelir kaynağından çok “iş aşkı” olarak tarif ediyordu.</st><sup><st c="2160">1</st></sup><st c="2162"> Bununla birlikte, göstergeler doğru yönü işaret etmektedir. </st><st c="2223">Songdo şu anda “şehir sakinlerini yerleştirmiş” durumdadır; Songdo’nun kaderini onların görüşleri—ve kararları—belirleyecektir.</st></p>
			<p><st c="2350">TelePresence teknolojisinin durumu ilginçtir. </st><st c="2397">2014 sonlarında, ilk 1400 şehir sakini evlerine TP üniteleri kurdurdu. </st><st c="2468">İlgi düzeylerini ölçmek için bu erken benimseyen grubun bir kısmıyla yapılan görüşmeler, TelePresence teknolojisinin tüm potansiyelini kullanmaları konusunda bir sorun yaşanmadığını gösteriyordu. </st><st c="2664">Sağlık çalışanlarının en temel hizmetleri bile uzaktan vermesinin önünde yasal engeller var ve Songdo’daki (aslında dünyanın çoğu yerindeki) eğitim sistemi henüz vatandaşlarla bu yolla görüşme yapabilme düzeyine gelmiş değil. </st><st c="2890">Diğer bir deyişle, Songdo’nun “yaratıcıları” henüz pazarlama materyalinde açıklanan faydaların tümünü ya da Songdo’yu eleştirenlerin hayallerindeki “Biri Bizi Gözetliyor” manzaralarını sunabilecek bir konumda değil. </st><st c="3106">Aksine, şehir sakinleri kendi hallerine bırakılmıştı ve TP’yi kendi tercih ve gereksinimlerine göre rahatça uyarlayabiliyorlardı. </st><st c="3236">Songdo sakinleri, “hiç yoktan mutlu mühendislik tesadüfleri elde etmekten” uzak bir şekilde, Anthony Townsend gibi aşağıdan yukarıya gelişme taraftarlarının savunduğu San Francisco, New York, vb. </st><st c="3432">şehirlerin vatandaşlarıyla aynı merak ruhuyla doğaçlamalar yapıyordu.</st></p>
			<p><st c="3501">Songdo’da TP bir sosyal medya aracıdır. </st><st c="3542">Yeni gelenlerle, özellikle de okullarda ya da restoranlarda hızlı etkileşimlere girmenin ötesinde hiçbir bağlantıları olmadan gelen yabancılarla ilişkiler kurmada yardımcı olduğu ortaya çıkmıştır. </st><st c="3739">Örneğin, yerel bir kilisenin etkin bir üyesi olan bir kadın, TP’yi, toplantılar düzenlemek ve yeni üyeleri cemaatin diğer üyeleriyle tanıştırmak için kullanıyor. </st><st c="3901">Ve bu deneyimini şöyle açıklıyor: “Bu o kadar da ihtiyaçtan kaynaklanan bir şey değildi. </st><st c="3990">Eğlenceli olduğu için öyle yaptım.” Ziyarete gelen akrabalar ise uzun mesafeden iletişimin kalitesini artırmak için kendi evlerine de TP üniteleri kurmak istiyordu. </st><st c="4155">Daha da önemlisi, bir ailenin genç oğluyla ilgiliydi: “Çocuklar onu sürekli kullanıyor, sohbet ediyorlar, birlikte ödev yapıyorlar. </st><st c="4287">Onu benden daha iyi kullanıyorlar.” Ama yeni gelenler de onu kullanıyor. </st><st c="4360">Küçük çocukları olup evde kalan eşler, özellikle de hâlâ yeni bir yere gelmiş olmanın şokunu atlatamamış olan yabancılar, başka insanlarla tanışmak için yakınlık sağlayan ama rahatsız edici müdahaleler yapmayan bu aracın değerini öğrenmiş durumdalar.</st></p>
			<p><st c="4610">Bu örnekler sistematik veri olarak kabul edilemez ama yine de akıllı şehrin vaadinin temel bir ilkesini gösterir. </st><st c="4725">Böyle bir yumuşak uyum süreciyle, ilk başta merak olarak başlayan davranışlar, temel davranışlar haline gelir. </st><st c="4836">Birkaç yıl sonra Seul’deki ya da Bangalore’daki bir özel öğretmenden ders almak bu çocuklara ne kadar tuhaf gelecek? </st><st c="4953">Bağlantının güvenilir ve güvenli bir şekilde gerçekleştirildiğine ikna olunduğunda, itimat edilen bir doktorla sağlık sorunları hakkında yapılacak bir görüş alışverişi ne kadar uygunsuz görünecek? </st><st c="5150">Songdo sakinlerinin TP teknolojisine kucak açmaya devam edeceği kesin görünüyor. </st><st c="5231">Şehrin gelişmiş özellikleri yaygın bir şekilde kullanılıyor. </st><st c="5292">Fiyatlar düştükçe (ve ilk gelen varlıklı insanların sayıları arttıkça), teknolojinin bu test çalışması standart hale gelebilir. </st><st c="5420">Songdo yaşam kalitesiyle ün kazanıyor. </st><st c="5459">Şehir sakinleri de daha kapsamlı bir kullanım potansiyelini fark etmeye başlıyorlar. </st><st c="5544">Biri, mahalleler arasında fazla bağlantı yok derken başka biri de yerel üniversite TP’nin kullanım alanının gelişmesi için ideal bir yer olduğunu söylüyor.</st></p>
			<p><st c="5699">Burada görüşlerinden örnekler verilen şehir sakinlerinin bir kısmı dört yıldır Songdo’da yaşıyor. </st><st c="5798">Değişimin hızı, özellikle geçen yıl onları çok etkilemiş. </st><st c="5856">Bunlar başka ülkelerde yaşamış, kendi işlerinin sahibi olan, Korelilerin teknoloji kullanım alışkanlığına ulaşmış ve yüksek kalitede yaşam sürmüş insanlardı. </st><st c="6014">Hiçbiri ayrılmak istemiyordu. </st><st c="6044">Şehrin gelişiminin ilk evrelerinde iyi bir şey bulmuş oldukları hissine kapılmışlardı. </st><st c="6131">Kalabalık nüfuslu Seul’deki ya da şehrin uzak bölgelerindeki eski evleriyle karşılaştırıldığında Songdo zaten onlara yüksek kaliteli bir yaşam sunuyordu.</st></p>
			<p><st c="6284">Songdo’nun modernliği pek çok yan yarar sunmaktadır ama bu sakinler güvenliği temel bir yarar olarak görüyordu. </st><st c="6397">Bu, kısmen, Songdo’nun görece düşük nüfus yoğunluğu, geniş, iyi aydınlatılmış caddeleri ve yüksek fiyatlarından kaynaklanıyordu ama yine burada da akıllı teknoloji büyük bir rol oynuyor. </st><st c="6584">Apartman binalarının otomatik özellikleri—araçları tanıyan RFID özellikleri, ev sahibi apartmana girmeden önce yanan ışıklar—şehir sakinlerinin kendilerini güvende hissetmesini sağlıyor. </st><st c="6771">İş çevreleri ve trend belirleyiciler Songdo’yu “uykuda” olan bir yer olarak alaya alabilirler ama şehirdeki temponun daha yavaş olması ve açıklık aslında tam da aileleri burada tutan ve daha fazla aileyi şehre çeken özellikler. </st><st c="6999">Connecticut banliyölerini ve Westchester County’yi belirleyen ve çalışan kesimi New York City’den uzaklaştıran aynı özellikler bugün Songdo’da rol oynuyor. </st><st c="7155">Aradaki fark ise yirmi birinci yüzyılda güvenliğin küçük bir şehirde de sağlanabilir olması ve bunun, doğası gereği, çok daha teknik bir konu olmasıdır.</st></p>
			<p><st c="7307">Yapılacak daha çok şey var ama Songdo’daki insanlar zorluklar içinde yaşamıyor. </st><st c="7388">Yaşamlarının potansiyel olanaklarla dolu (ve gayrimenkullerinin değerinde imrenilecek artışlar) olduğunu görüyorlar. </st><st c="7505">Tabii ki boş blokların doldurulması gerekiyor; atık su ve gri su geri dönüşümüyle ilgili iddialı sistem henüz tam olarak çalışmaya başlamış değil; şehrin çevreci özellikleri dünyanın geri kalanında olduğu gibi hâlâ tam kapasiteyle çalışmıyor. </st><st c="7748">Ama orada yaşayanlara göre, Songdo çalışıyor, işlevini yerine getiriyor. </st><st c="7821">Orayı ziyaret edenler orada geleceği görebiliyor ve akıllı ve bağlantılı bir şehirdeki yaşamı hayal etmek orada çok daha kolay. </st><st c="7949">Peki, 2035’te Songdo nasıl görünecek? </st><st c="7987">Hindistan’da yoğun bir “bağlantılı köyler” ağı olacak mı? </st><st c="8045">Ne gibi inovasyonlar bekleyebiliriz? </st><st c="8082">Ne gibi sıkıntılar olabilir?</st></p>
			<p><st c="8110">Bunlar, dikkate alınması gereken mantıklı sorular. </st><st c="8162">Herhangi bir başka şirket gibi Cisco da geleceğe yönelik hesaplı yatırımlar yapıyor; şirketin araştırmaları ve uzmanlığı onu destekliyor ama sonuçta, gelecek yıllarda şehir yaşamının hangi yönlerinin üstün geleceğini hiç kimse kestiremez. </st></p>
			<p><st c="8401">Bununla birlikte, genel şehir anlayışının gelecek yıllarda geri dönülmez bir şekilde yenilenebileceğini ve genişleyebileceğini öngörmek mümkün. </st><st c="8545">Şehirler daha akıllı hale gelecek ve dolayısıyla sakinlerini daha mutlu, daha etkili ve daha güvenli halde tutacak olan araçları destekleyecek. </st><st c="8689">Bu bölümün geri kalan kısmında, bu değişikliklerin nasıl olabileceğini, eklenebilecek faydaları ve mühendislerle planlamacıların karşılaşacağı güçlükleri ele alacağız. </st><st c="8857">Bu, kesinlikle uzun bir liste olmayacak çünkü dijital teknolojinin alanının genişlemesinden etkilenecek olan modern yaşamın tüm yönlerini ele almak mümkün değil. </st><st c="9019">Ama en büyük trendleri, insan yaşamında ve günümüz uygarlığında gerçekleşecek en belirgin değişiklikleri ayırt edebiliriz.</st></p>
			<p><span><st c="9141">KOŞULLU İYİMSERLİĞİ SAVUNMAK</st></span></p>
			<p><span><st c="9170">Bolluk: Gelecek Çok Daha Güzel Olacak</st></span><st c="9208"> (İstanbul: Optimist, 2013, çev. </st><st c="9241">Ümit Şensoy) adlı kitabın yazarı Peter Diamandis, hem bir umut ve övgü hem de acımasız bir eleştiri kaynağı olmuştur. </st><st c="9359">Bir girişimci ve X Prize Vakfının CEO’su olan Diamandis, teknolojinin ve insanlığa sağladığı yararların yılmaz bir taraftarıdır. </st><st c="9488">Onun kitabını okumak iklim değişikliği, gıda ve su sıkıntısı, toplumsal huzursuzluk ya da bunların hepsinden oluşan berbat bir bileşim yüzünden uygarlığın geri döndürülemez bir felakete sürükleneceği yönündeki iddialar karşısında süper bir panzehirdir. </st><st c="9741">Onun verileri yorumlaması ve çığır açan buluşları aslında okurların insanlık hakkında en azından kısmen iyimser ve övücü bir görüş benimsemesini gerektirir. </st><st c="9898">Sunduğu bazı gerçeklerin geri dönüşü yoktur. </st><st c="9943">Örneğin, güneş panellerinin fiyatları tarihin en düşük seviyesine indiği gibi robotik araçlar, üç boyutlu yazıcılar ve IoE teknolojisinin daha fazla insan için daha iyi bir gelecek sunmaya yönelik son derece önemli diğer pek çok öğesi de ucuzlamıştır. </st><st c="10195">Ama bazı durumlarda, Diamandis ve eş yazarı Steven Kotler, uygulamanın önündeki çok gerçek zorlukları, yani hâlâ pek çok teknolojik gelişmeyi teknolojik olmayan nedenlerle raydan çıkarabilen bazı güçlükleri geçiştirdikleri yönünde eleştiriler almaktadır. </st><st c="10450">Dijital kentsel bir altyapı sunmak başka şeydir, bu altyapıyı inşa etme niyetinde ve gerekli olanaklara sahip bir yönetim bulmak daha başka bir şey.</st></p>
			<p><st c="10598">Örneğin, günde 950 litreye yakın suyu sadece birkaç dolarlık enerji harcayarak temizleyen prototip bir makine olan Slingshot’un maliyetini  düşürmenin önünde pek çok öngörülmeyen (ya da bariz) engeller olabilir. </st><st c="10810">Aslında bu çığır açıcı bir buluştur ve mucidi Dean Kamen, bunun her yıl iki milyon insanın ölümüne neden olan su kaynaklı hastalıkları önleyebilecek bir makine olduğuna inanmaktadır. </st><st c="10993">Ama şu anda bu makinenin birim maliyeti 100.000 dolardır. </st><st c="11051">Afrika’daki her köye bir Slingshot ulaştırılabilmesi için gerekli ölçek ekonomisini başarmak zor olacaktır. </st><st c="11159">Bir mucit ve ekibi, dünyaya harika bir teknolojik gelişme kazandırıyor ama sonra, acaba küresel pazarlar ve siyasi hesaplar, gereken tedarik zincirlerinin yaratılmasına olanak verecek mi diye bekleyip görmek gerekiyor.</st><sup><st c="11377">2</st></sup><st c="11379"> Hindistan’daki “akıllı köyler” de ülkedeki şiddetli su kıtlığının üstesinden gelmek zorunda ve bu nedenle tam olarak bu tür bir çözümü temel alacaklar.</st></p>
			<p><st c="11531">Şehirlere gelince, akıllı su dağıtım sistemlerinin takibi, çoğunda geliştirilme aşamasında ve pek çok farklı biçimler alıyor. </st><st c="11658">Bazıları atığı sınırlandırmak için sensörlere bel bağlayacak. </st><st c="11720">Bazılarında ise tarımsal ve kentsel alanlara su dağıtımını daha etkili bir şekilde yapabilecek akıllı ölçüm için araştırmalar yapılıyor.</st></p>
			<p><st c="11856">Teknolojik çözümlerin katlanarak büyüme potansiyelini gören Diamandis ve diğer düşünürleri okumak, yıllarca devam eden kötü haberleri silip süpürebilir. </st><st c="12010">Ama </st><span><st c="12014">Bolluk</st></span><st c="12020"> kitabı hakkında yorum yapan birinin yakındığı gibi, bu “teknolojik iyimserliğin en kötü hali” midir?</st><sup><st c="12121">3</st></sup><st c="12123"> Muhtemelen hayır. </st><st c="12142">Gelecek özellikle düzenli bir yer olmayacaktır. </st><st c="12190">Yeni akıllı şehirlerin teknolojisi pek çok sorunu çözecektir ama pek çok da yeni sorun çıkaracaktır.</st></p>
			<p><span><st c="12290">Bolluk</st></span><st c="12297"> kitabında Her Şeyin İnternetine birçok gönderme yapılıyor. </st><st c="12357">Ama ele aldığı gelişme ve buluşların çoğu, kentsel ortamlarda yer alıyor olmasına karşın Diamandis, akıllı şehre ayırt edici teknolojik bir ilerleme olarak bakmıyor. </st><st c="12523">Kitapta en bildik olan şey, gelecekle ilgili dile getirilmeyen bir duygu—yani korku—olarak karşımıza çıkıyor: Gelecek ya bir ütopya olacak ya da distopya, yani ya her şey mükemmel bir şekilde insanoğlunun yararına çalışacak ya da insanlar kendilerinden daha akıllı olan makineler tarafından “temizlenecek”. </st></p>
			<p><st c="12830">2035’in şehrini düşünürken mükemmellik beklentisine girmemek gerekir. </st><st c="12900">Geleceğin şehri daha çok şeyin daha çok insanın işine yarayacağı, motorların daha az yakıtla çalışacağı, enerji ve kaynak israfının daha az olacağı bir yer olacak. </st><st c="13064">Ayrıca insanlar bugünün deneyimli programcılarının bir günde yapabildiği bir işi sadece bir tuşa basarak yapabilecek ve daha az enerji harcayarak çok daha büyük bir bilişim gücünden yararlanabilecek. </st><st c="13264">Ama yirmi yıl, insanlar ve makineler için eşit bir ölçüm birimi değildir. </st><st c="13338">O zaman geldiğinde Moore Yasası</st><sup><st c="13369">4</st></sup><st c="13371"> temel sınırlarına ulaşmış olsa bile bilgisayarlar, sensörler ve bunların kullandığı veriler, bugünün insanlarına NASA’nın 1969’daki anabilgisayarları ne kadar yabancıysa o kadar yabancı olacaktır. </st><st c="13569">İnsanlar ise gelişmek için daha fazla zamana ihtiyaç duyar. </st><st c="13629">Bu durum, hem Diamandis’in coşkusunun doğruluğunu kontrol etme işlevi görür hem de mahremiyetin ve doğal akış içinde yaşamanın sonunun geldiğinden korkan felaket tellalları için bir umut kaynağıdır.</st></p>
			<p><st c="13827">Yirmi yıl içinde abartısız bir şekilde etkileyici farklılıklar ortaya çıkacaktır. </st><st c="13910">Günümüzün en iyi standartlarının aksine, aşağıda yer alan ve aslında yeterince kapsamlı bile olmayan liste, Akıllı Şehir 2035’ten neler beklenebileceğine kısmen değinmektedir. </st><st c="14086">Kuşkusuz, madalyonun bir yüzü daha var; kitabın bu bölümünde bu modern şehir manzarasının yararlarına baktıktan sonra şehir sakinlerinin düzenli olarak dikkate alacağı güçlükleri—ve tehditleri—ele alacağız.</st></p>
			<p><span><st c="14292">Daha yüksek, daha yoğun ve daha güçlü.</st></span><st c="14331"> 2035’in akıllı şehirleri yüksek olacaktır. </st><st c="14375">Gökyüzüne doğru yükselme yarışı devam edecek, hatta hızlanacaktır. </st><st c="14442">Yerden tam bir millik yükseklikle zirve yapması muhtemel yapılar Dubai’deki Burç Halife’yi cüce bırakacaktır. </st><st c="14552">Elbette bunlar istisnai yapılar olacaktır; süper gökdelenler yeni şehir geliştirmenin pratik destekleyicileri olmaktan çok süs işlevi görecektir. </st><st c="14698">Ancak yayılmayı önlemek için havadaki alanı kullanmanın yararı, ortalama bina yüksekliklerini şimdiye dek gördüklerimizin ötesine doğru zorlamaya devam edecektir. </st><st c="14861">Yoğunluk, bir plan dahilinde olduğunda, kenar mahalleler ya da işlevsizlik yaratmaz. </st><st c="14946">Aksine, rakiplerin yakın olması nedeniyle ilerleme ve inovasyonun ateşlendiği ekonomileri ve işbirliğini destekler. </st><st c="15062">Şehir nüfusları daha genç olma eğilimine girecektir; nüfusun durağan ya da düşüşte olduğu ülkelerde bile kentsel bölgeler en iyi, en istekli yetenekleri çekmeye devam edecektir.</st></p>
			<p><st c="15239">Yapı malzemeleri, dayanıklılıkları için seçilecek olmaları bakımından “daha yeşil” olacaktır. </st><st c="15334">Bu modelin uzun dönemli verimliliği göz önünde bulundurulduğunda onlarca yıldır gittikçe daha ucuz, tek kullanımlık yapı malzemelerine bel bağlama uygulamasının tersine çevrilmesi ihtiyacı açıktır. </st><st c="15532">Öyleyse eski uygulamalar sonucu oluşan çevresel zararlar da göz önünde bulundurulacaktır. </st><st c="15622">Yeni model, kuşaklar boyu dayanacak yapılara yönelecektir. </st><st c="15681">Bu da gelişmiş ana planlamanın bir işlevi olacaktır. </st><st c="15734">Sürdürülebilir, modern teknoloji ve akıllı özellikleri kuşatan yapıların tasarımlanması ve inşası, geçmişin mirası hantal yapılardan daha kolay olacaktır. </st><st c="15889">Bu binalar esnek olacak, yani inşaat standartlarındaki ve teknolojideki değişimlere uyarlanabilecek şekilde yapılacak ve böylece yararlılık süreleri uzatılmış olacaktır.</st></p>
			<p><span><st c="16058">Yeşil, verimli bir yolla daha azla daha fazlasını yapmak.</st></span><st c="16116"> Sensör sistemleri elektrik, ısı ve suyun akış ve kullanımını, bu temel hizmetlerde neredeyse hiç israfın olmadığı bir noktaya dek izleyecektir. </st><st c="16261">Son kullanıcılar, gittikçe gelişen ve işlevlerini kullanıcıların tercih ve gereksinimlerine göre uyarlayan aletler kullanacaktır. </st><st c="16391">Bu aletlerin uzun bir ayarlar menüsü sunmak yerine akıllı aletler olduğunu göz önünde bulundurun. </st><st c="16489">Örneğin, kendisine ait bir IP adresi, kapsamlı bir sensör sistemi ve günümüz dizüstü bilgisayarlarından kat kat üstün bir bilişim gücüne sahip olan bir buzdolabı sadece son model bir beyaz eşya olmaz. </st><st c="16690">Böyle bir buzdolabı bir evin temel bir bileşeni haline gelir ve giderlerin azalmasına yardımcı olur, içindeki malzemelere dayalı yemek önerileri yaparak zaman da kazandırır. </st><st c="16864">Programlanabilir termostatlar ısıyı ve yanısıra nemi, aydınlatmayı, renk ve müzik akışını izler. </st><st c="16961">Dahası, bu koşullar uzaktan ve otomatik olarak ayarlanabilir. </st><st c="17023">Akıllı şehir sakinleri, dairelerin ısınmasını, serinlemesini, aydınlatılmasını ya da duvar resimleriyle kaplanmasını beklemek yerine evi uygun durum ve ısı dengesinde </st><br /><st c="17190">tutacaktır.</st></p>
			<p><st c="17201">Burada önemli olan nokta tek bir aygıta yüklenecek daha fazla işlev bulmaktır. </st><st c="17281">Her ne kadar bugün insanlar işlerini, kişisel iletişimlerini ve ev harcamalarını interaktif yazılımla takip edebiliyor olsa da 2035’in akıllı ofis ve dairesi tek bir kontrol paneliyle işlevselliğini sürdürecektir. </st><st c="17495">Daha fazla işlemci gücü daha küçük bir alana sıkıştırıldıkça kontrol odaları da pekâlâ tek bir ekran boyutuna inebilir.</st></p>
			<p><st c="17614">Şehirler daha az enerjiyle daha çok şey yapacaktır. </st><st c="17667">Her yerde güneş panelleri olacağı gibi, her yerde güneş enerjili bataryalar için şarj istasyonları da olacaktır. </st><st c="17780">Gri su ve atık su düzenli olarak işlenecek ve başka bir amaçla kullanıma uygun hale getirilecektir; kuraklıklar yine tarım üzerinde baskı oluşturabilecektir ama su yenileme teknolojisi hemen herkes için içme suyu sağlayacaktır. </st><st c="18008">Ayrıca şehirlere daha fazla tarım faaliyeti de taşınacaktır—şehir sakinleri ve işletmelerle aynı iklimlendirme kontrollerinden yararlanan çatı bahçeleri ve seralar gittikçe artan bir oranda gıda gereksinimini karşılayacaktır. </st><st c="18234">Gıda üretiminin daha fazla yerelleşmesi nakliye giderlerini düşürecek ve tedarik zincirleri kısalacaktır. </st><st c="18340">İlk birkaç gelişmiş metropol enerji ve gıda bakımından kendine yeter hale gelmiş olacaktır. </st><st c="18432">Bunlar temel yaşamsal gereksinimler için herhangi bir başka şehre, bölge ya da ülkeye bel bağlamayacaklardır.</st></p>
			<p><st c="18541">Yetersizlikler oluşabilir ama şehirlerde yaşayanlar eldeki olanaklardan en iyi şekilde yararlanarak kıyamet senaryolarından uzak kalacaktır. </st><st c="18683">Bu başarı, sadece teknolojinin ya da sadece insanların uyum yeteneğinin zaferi olmayacaktır. </st><st c="18776">Potansiyel krizlere etkili bir şekilde tepki vermek için her ikisine de ihtiyaç duyulacaktır.</st></p>
			<p><span><st c="18869">İnsanların İnterneti.</st></span><st c="18891"> Minyatürleştirme, tıbbi görüntüleme ve tanılamada sayısız gelişmelere yol açmıştır. </st><st c="18976">Sensörler de boyut olarak küçülmeye devam edecek, gittikçe daha gelişmiş ve duyarlı hale gelecektir. </st><st c="19077">Şu anda sadece pahalı, büyük ve yerleşik donanımla derlenebilen veriler, herhangi belirli bir zamanda bir bireyin yaşamsal belirtilerinin ve haritalama taramalarının okumalarını yapacak sensörler aracılığıyla üretilecektir. </st><st c="19301">Bunların insan sağlığı ve yaşam süresi açısından sonuçları bu kitabın kapsamı dışındadır; 2035’in hastalarının, günümüzdeki sağlık hizmetlerinin en iyisinden daha incelikli bir koruyucu bakım ve hafifletici bakım olanağına sahip olacağını söylemek yeterlidir. </st><st c="19561">Ve bu sağlık hizmeti sürekli olacaktır çünkü vücut sensörleri her bir hastaya özel olarak hizmet veren veri analizi motorlarıyla iletişim içinde olacaktır.</st></p>
			<p><st c="19716">Cerrahi ve uzun dönemli bakımda, yalnızca değilse de çoğunlukla, otomasyon uygulanacaktır. </st><st c="19808">Artan yaşlı nüfusun bakımı büyük ölçüde makineler tarafından yönetilecektir. </st><st c="19885">Bu makineler uygun dozlarda ilaç verebilen, hareket kabiliyeti sağlayan (bu arada Dean Kamen motorlu tekerlekli sandalye iBOT’u da icat etmiştir),</st><sup><st c="20031">5</st></sup><st c="20033"> TelePresence ve diğer iletişim teknolojilerinin sonraki kuşakları aracılığıyla ameliyatlar yapan ve bu yaşlıların aileleriyle iletişimi sürdürerek güven veren makineler olacaktır. </st><st c="20214">Ölümlere yol açan insan hataları önemli oranda düşecektir. </st><st c="20273">Hava kalitesi sensörleri, bakterilerin saptanmasına yardımcı olarak havadan kaynaklanan hastalıkları azaltacaktır. </st><st c="20388">Hastaneye yatırma ya da uzun dönemli tedavi çok daha az rastlanan durumlar olacak ve bu da sağlık personelinin bu hizmeti daha incelikli bir şekilde ve daha uzmanca sunmalarına yardımcı olacaktır.</st></p>
			<p><span><st c="20584">Kısa süreli seyahat özel bir olaydır.</st></span><st c="20622"> Demiryolu sisteminin kurulmasından önce uzun mesafeli seyahat ya bir lükstü ya da zahmetli ve çoğu zaman tehlikeliydi. </st><st c="20742">İnsanların çoğu ya bundan kaçınıyor ya da para yetiremiyordu. </st><st c="20804">2035’te yaygınlığı kaybolacak olan, kısa mesafeli seyahat olacaktır ama para yetirememekten ya da tehlikeli olacağından değil. </st><st c="20931">Sadece gerek duyulmayacaktır. </st><st c="20961">“İşe gidiş-geliş yolculuğu” diye bir şey olmayacaktır ve “işe gidiş-geliş saatlerindeki trafik yoğunluğu” ifadesi tarihe gömülecektir. </st><st c="21096">Uzaktan çalışma eğilimleri devam edecek ve kapsamı yayılacaktır. </st><st c="21161">Seyahatten kaçınma davranışı otomobil ve diğer taşıtların kullanımlarını önemli miktarda etkileyecek ölçüde olacaktır. </st><st c="21280">Enerji ve çalışma sürelerinde çok büyük miktarda tasarruf olacaktır. </st><st c="21349">Daha temiz hava ve parklar için daha fazla açık alan, daha sağlıklı bir çevre yaratacaktır; yirminci yüzyılın kirletilmiş şehirleri, onları anımsayacak kadar yaşlı olanların zihinlerinde sadece kötü birer anı olarak kalacaktır.</st></p>
			<p><st c="21576">Bu arada birçok yeni aerotropol ve daha güvenli, bağlantılı uçuşlar sayesinde uzun mesafeli seyahatlere daha çok insan güç yetirebilecektir. </st><st c="21718">Küreselleşme şehirler arasındaki bağlantıları her zamankinden daha önemli hale getirecektir. </st><st c="21811">Siyasi farklılıkların çözümü bir kuşaktan daha uzun bir zaman alacaktır ama gelişmiş şehirlerin çoğunun karşılıklı ekonomik bağımlılığı artmaya devam edecektir.</st></p>
			<p><st c="21971">Bildiğimiz şekliyle “ofis” diye bir şey kalmayabilir. </st><st c="22026">2035’te seyahat eden bir yönetici muhtemelen dışarıda şirkete ait bir dış ofis bulamayacaktır. </st><st c="22121">Bunun yerine, ziyaretleri için hazırlanmış bir ofis alanı olacaktır; sonrasında, aynı alanı başka bir yönetici ya da ekip de geçici bir süre kullanabilecektir. </st><st c="22281">İşyerinde toplantılar yapılması daha nadir uygulamalar haline gelmişken, TelePresence teknolojisi ve bulut hizmetleri rutin sanal etkileşim olanakları sağlarken şirketlerin pahalı, yoğun enerji tüketen yerler satın alması ya da kiralaması için bir neden var mı? </st><st c="22543">Sabahleyin bir ofis kompleksindeki tabelalarda Cisco yazabilir, öğleden sonra ise aynı tabelalardaki yazılar GE ya da Siemens yazısına dönüşebilir. </st><st c="22691">Cisco’nun Bangalore ofisinin akıcı, interaktif doğası artık bir inovasyon anomalisi olmayacaktır. </st><st c="22789">Ofislerdeki sıkıcı, bölmeli çalışma alanlarının yerine çok değişken, tekrar edilemeyen planlamalar yapılmış olacak ve bunlar, işin ve günlük görevlerin doğasına göre değişecektir. </st><st c="22969">Statik işyeri nadir görülen bir yer haline gelecek ve bunun yerine ihtiyaca göre, koşullara göre ve hatta bireysel tercihlere göre değişen bir işyeri olacaktır.</st></p>
			<p><st c="23129">Sıkıcı modellerden kurtulunca inovasyon ve yaratıcılık desteklenmiş olacaktır. </st><st c="23209">Yeni teknolojiler, bir zamanlar değiştirilemezmiş gibi görünen yerleşik iş yapma tarzlarında zayıf noktalar oluşturan sorunlara insanoğlunun yaklaşımında birdenbire yeni bir yapılandırma gerçekleştirilmesini sağlayabilir. </st><st c="23431">Her Şeyin İnterneti hayattaki bazı ön kabullerin, örneğin ofis yaşamının, işe gidiş-geliş saatlerindeki trafik yoğunluğunun ve işin toplam stresinin aslında gelip geçici şeyler olduğunu göstermeye yardımcı olabilir. </st></p>
			<p><span><st c="23647">Eğitim, tanınabilir halde kalıyor.</st></span><st c="23681"> Online eğitim günümüzde üniversiteler için patlama yapan bir sektördür. </st><st c="23754">Online eğitim programlarına gelişme kazandıran yazılımlar, sürekli düzeltme ve geliştirme çalışmaları sayesinde tüm dünyadaki uzmanlarla öğrenciler arasında sağlıklı bir bilgi alışverişinin temelini oluşturacaktır. </st><st c="23969">Tüm düzey ve yaşlardaki eğitim kolayca erişilebilir bir duruma gelecektir. </st><st c="24044">Kendi kendine eğitim ve uygulama teşvik edilecek ve bulutun kapsamı, en ücra bölgelere bile kütüphaneler dolusu bilgi sunacak şekilde genişleyecektir. </st><st c="24195">Dijital platformlar yerli yerinde kaldığı sürece, büyük eğitim merkezlerine uzak yerlerde yaşayan çocuk ve yetişkinlerin bile bu merkezlerin olanaklarından yararlanamaması için hiçbir neden olmayacaktır. </st><st c="24399">İki yönlü görüntülemenin fiyatı öyle bir noktaya kadar düşmüş olacaktır ki bir toplumun, çocuklarına üst kalite bir eğitim sağlaması için yapılması gereken tek şey sadece bireysel kararlılık olacaktır.</st></p>
			<p><st c="24600">Ama yine de hareketli, seçkin üniversiteler olacaktır; bunların çoğu akıllı şehirlerde bulunacaktır. </st><st c="24702">Öğrenciler, üniversiteleri kuşaklar boyunca gitmeye can atılan yerler haline getirmiş olan yoğunluktan ve oralardaki akademik çevrelerden yararlanmaya devam edecektir. </st><st c="24870">Küreselleşme ve günümüzün şehir merkezli trendleri hızlanacak ve en iyi kurumların gerçekten uluslararası olacağı bir noktaya ulaşacaktır; batılı öğrencilerin okumak ve bağlantılar kurmak için Doğu’ya gidişi daha da sıklaşacaktır. </st><st c="25101">Bu üniversitelerle iş çevreleri arasındaki ilişkiler daha güçlü hale gelecektir. </st><st c="25182">Yetenekli insanlar bulma konusundaki rekabet arttıkça Insigma’nın Zhejiang Üniversitesiyle ilişkisine benzeyen ilişkiler pek çok sektöre yayılacaktır. </st><st c="25333">Fırsatların şehirlerde yoğunlaşması kasaba ve köylerden şehre süregelen göçü artıracaktır. </st><st c="25424">Gençler şehir yaşamında mesleki ve toplumsal yararlar bulmaya devam ettikçe şehir dışına doğru yayılmalar azalacaktır. </st><st c="25543">Bundan, daha yeşil yerlere “kaçma” ihtiyacı bile etkilenecektir. </st><st c="25608">Varlıklı insanların daha sakin, daha huzurlu ve daha temiz bir ortama kavuşmak için şehir yaşamından kaçma eğilimi, şehirlerin ateşli, kirletilmiş, suç ve hastalık dolu ve kötü tasarımlanmış olduğu dönemlerde başladı. </st><st c="25826">Songdo gibi, geniş parkları ve yeşil alanları olan akıllı şehirlerin, yıl boyu yaşanabilir güzel yerler olduğu görülecektir. </st><st c="25951">İnsanların daha fazla bir araya toplanmasının bir sonucu olarak turistik yer seyahatine ve ekosistem korumasına konu olan ıssız yerler gerçekten ıssızlaşacaktır. </st><st c="26113">Gelişme ve koruma arasındaki bu denge, hassas olmaya devam edecektir; korumacılarla inşaatçılar arasındaki tartışmalar durulmayacaktır. </st><st c="26249">Ama her şeye karşın iyi planlanmış, yoğun bir şekilde birbirine bağlanmış şehirlerin bu tartışmaya yararlı etkileri olacaktır.</st></p>
			<p><span><st c="26375">Daha fazla bağlantı daha fazla korunma sağlar.</st></span><st c="26422"> Güvenlik kamerası sistemlerini kötülemek kolaydır—tabii onlara ihtiyaç duyana kadar. </st><st c="26508">En incelikli güvenlik ağları, her şeyi bağlantılı hale getirmenin ve cadde, bina ve halka açık alanların çoğunun video kaydını tutmanın yararını anlayan şehirlere ait olacaktır. </st><st c="26686">En fazla sinyal sistemi buralarda olacaktır; şu anda var olan tüm şehirlerden daha fazla uç noktadan önemli mesajlar iletilmesine olanak sağlayacaklardır.</st></p>
			<p><st c="26840">Örneğin, Pasifik’te bir yerdeki şiddetli bir sismik aktivitenin yol açacağı bir tsunamiye 2035 yılında verilecek tepkiyi ele alalım. </st><st c="26974">Modern bir kıyı şehri, tehlikeye en açık yerlerden biridir. </st><st c="27034">Ama yıllar önce gelişmiş bir afet farkındalık ağı kurulmuştur; ulusal yetkililerden gelen bir alarm tsunami oluşumunun ardından dakikalar içinde şehre ulaşır; ayrıca tsunaminin varış zamanı konusunda da doğru hesaplamalar yapılmıştır. </st><st c="27269">Şehir sakinleri her yönden tehlikeden haberdar edilir. </st><st c="27324">Yüksek binaların dış yüzeylerinden uyarı ve tahliye bilgileri konusunda yayınlar yapılır. </st><st c="27414">Bireysel telefonlar kendilerine en yakın ulaşım olanaklarına bağlı olarak en iyi tahliye rotasını gösterir; olağan trafik uygulamalarında olduğu gibi, şehirdeki karayolları izlenir ve tıkanıklık görülen noktalar gösterilir. </st><st c="27638">Alternatif rotalar renkli ışıklarla vurgulanarak güvenli bölgeye giden en kolay yol gösterilir. </st><st c="27734">Müdahale ekipleri, eve doğru giden şehir sakinlerini veritabanı okunarak düzeni koruyacak bir sırayla ve tahliye modeli sayesinde açık bırakılan yollar kullanarak gerekli yerlere sevk eder.</st></p>
			<p><st c="27923">Tüm vatandaşlar zamanında kurtarılabilir mi? </st><st c="27969">Yirmi yıl içinde bu kadar etkili bir düzeye ulaşılmasını bekleyemeyiz. </st><st c="28040">Ama 2004’te 350.000’den fazla insanın öldüğü Hint Okyanusu tsunamisi düzeyindeki bir afetle karşılaştırıldığında, akıllı toplumlar ve ağlar, bugünün standartlarıyla mucize gibi görünecek bir düzeyde etkili olacaktır.</st></p>
			<p><st c="28256">Güvenlik güçlerinin kullanımına sunulan sensör sistemleri ve analiz araçları, suç işlenmesini günden güne daha da zorlaştıracaktır. </st><st c="28389">Nüfus yoğunluğu çoğu zaman suç oranlarıyla ilişkilendirilir; polisin gözetim yapamadığı ya da yapmaya isteksiz olduğu yoksul kenar mahalle koşullarında bu ilişki gerçekliğe dayanmaktadır. </st><st c="28577">Ama Sherlock Holmes’un 120 yılı aşkın bir süre önce dediği gibi, “Londra’daki en aşağılık, en adi sokak aralarının, gülümseyen ve güzel kırsal bölgelerden daha iğrenç bir günah sicili yoktur.”</st><sup><st c="28769">6</st></sup><st c="28771"> Bu ünlü dedektif burada şunu vurguluyordu: “Kamuoyunun baskısı”—birbirlerine yakın bir şekilde yaşayan insanların ortak beklenti ve kurallarının zorlaması—düzeni polisten bile daha iyi sağlar. </st><st c="28965">Veriler bu dedektifin yaratıcısı Conan Doyle’un bu içgörüsünü desteklemektedir ve bu içgörü tıpkı Victoria dönemi Londra’sı gibi Akıllı Şehir 2035 için de geçerli olacaktır. </st><st c="29139">Suç eylemleri akıllı bir şehirde teşvik edici etkenlerden yoksun olacaktır. </st><st c="29215">Eğer bir mahalle, hareketli ve yoğun bir nüfusa sahipse, gelişmiş bir güvenlik kameraları sistemiyle donatılmışsa, eğer bu teknoloji hem insan gözetimine hem de bilgisayarların algoritma gücüne dayalı, etkili bir tepki veren bir analiz sistemine bağlıysa o bölgede suça olanak sağlayan bir iklim yok demektir. </st><st c="29525">Teknolojiden en iyi şekilde yararlanan şehirler erdemli bir koşullar döngüsünün yararını görecektir. </st><st c="29626">Güvenlik, daha fazla insanı şehirlere çekecektir çünkü bu insanlar, 2035’te, yaşadıkları yerlerin güzel yerler olmasının yanı sıra hem insanlara hem de makinelere karşı gerekli koruma önlemleriyle donatılmış olmasını bekliyor olacaklar.</st></p>
			<p><st c="29862">Tüm bunlar birleştirildiğinde sonuç ne olur? </st><st c="29908">Akıllı şehir renksiz, aşırı planlı bir yer mi olacak, nadiren öngörülebilen ama dinamik kentsel bir ortamda her zaman bulunabilen kıvılcımı ve mutlu tesadüfleri üretmekten uzak bir yer mi olacak? </st><st c="30104">Böyle bir olasılık olsa da pek mümkün görünmüyor. </st><st c="30154">Ayrıca şunu belirtmekte de yarar var; insanlığın sicilinde kararlı bir düzensizlik, yığınlarca hata, doğal afetler ve sadece insanlığı değil yeryüzündeki tüm yaşamı bitirmek için yeterince “kıyamet senaryosu” vardır. </st><st c="30371">Yine de insanlık hâlâ devam ediyor ve her zamankinden daha fazla insanın daha uzun ve daha sağlıklı bir ömür sürdüğü bir dünyada yaşıyor. </st><st c="30509">Aşırı nüfus artışı ve iklim koşulları insanların geçimleri üzerinde bir baskı uyguluyor olsa bile 2035’in sıradan bir şehri, 2015’in en iyi şehrine göre bir gelişme sergilemiş olacaktır.</st></p>
			<p><st c="30695">Bu bir ütopya mı? </st><st c="30714">Hayır, yakınından bile geçmiyor. </st><st c="30747">Üstesinden gelinmesi gereken pek çok zorluk olacaktır, bunlardan bazıları eskiden beri devam eden bazıları yeni teknolojinin getirdiği zorluklar olacaktır.</st></p>
			<p><st c="30902">Başka kaygılar da var. </st><st c="30926">Bilinmeyenden korkmak doğaldır. </st><st c="30958">Hükümetleri ve vatandaşları IoE teknolojisini kucaklamaya ve bunun daha üstün bir yaşam kalitesi getireceğine inanmaya teşvik etmek için tüm bu kaygıları akılcı bir yerden durarak ele almakta yarar var.</st></p>
			<p><span><st c="31160">Modern bir şehirde mahremiyet. </st></span><st c="31192">Bina içi güvenlik kameraları programlarının ifşa edilmesi—ve söylemeye bile gerek yok ama yirminci yüzyılın totaliter rejimlerinin yaptıkları—herkesin izlenmekte olduğu yönünde büyük bir korku yaratmıştır. </st><st c="31398">Bu korkunun en yüksek düzeyi, belki de baskıcı yönetimler altında yaşamış olan ülkelerin hafızalarında yer alıyor. </st><st c="31513">Bugün, eski NSA yüklenicileri federal kurumlar tarafından muazzam miktarda veri, e-posta ve telefon kayıtları tutulduğunu açıkladığı bir zamanda, insanların yaşamlarındaki ayrıntıların, George Orwell’in </st><span><st c="31716">1984</st></span><st c="31720"> adlı romanında hayal ettiği gibi “kıskançlıkla inceleme” altında olduğunu varsaymak zor değildir. </st><st c="31819">Akıllı ve bağlantılı bir şehirde bu tarama ağı daha kapsamlı ve daha derinlikli mi olacak? </st><st c="31910">Daha fazla veri, daha fazla toplama noktası ve bu verilerin akıp analiz edileceği daha güçlü bir ağın olduğu bir dünyada mahremiyet nasıl sürdürülebilir?</st></p>
			<p><st c="32063">İstihbarat teşkilatlarında çalışmış olanlar, toplanan önemli enformasyonun daha sonra nasıl kullanıldığını görmek için pek çok fırsat elde etmiştir: Bu enformasyon çoğu zaman hiç kullanılmaz. </st><st c="32256">Filmlerde ve işe alım ilanlarında, orduların ve polisin kesin ve hesaplanmış hareketler sergilediği izlenimi verilmesine karşın gerçek şu ki veri toplamak, ayıklamak ve kullanmak üç farklı iştir. </st><st c="32452">Bu kurum ya da servislerin çoğu şu anda yönetebileceklerinden çok daha fazla veri topluyor. </st><st c="32544">Ama IoE teknolojisi ve Büyük Veri, hükümetlere, insanların günlük yaşamlarında kaydedilen enformasyonu etkili bir şekilde ayıklama olanağı verse bile, doğrudan doğruya, bu enformasyonu kullanacakları ya da kullanabilecekleri anlamı çıkmaz.</st></p>
			<p><st c="32783">İnsanların yaşamlarındaki ayrıntıların pek çoğu genellikle unutulabilecek türden şeylerdir, hatta bireylerin kendileri bile bunları unutabilir. </st><st c="32928">Kalabalık bir dünyada, sıradan vatandaşların günlük rutinleri ve hatta özel davranışları bir incelemeye gerekçe sağlamaz. </st><st c="33050">Devlet kurumları 2035’te bile etkin suçluları izleme konusunda aşırı zorlanacaktır. </st><st c="33134">Aslında herhangi bir kişisel yazışmanın her gün yapılan milyarlarca yazışma arasında dikkat çekmesi için pek çok koşulun gerçekleşmesi gerekir. </st><st c="33278">Verilere gösterilecek özen ve dikkate gelince, sayıca çok olduğunda daha güvenli bir durumda olacaklardır.</st></p>
			<p><st c="33384">Asıl sorun veri yönetiminde olacaktır. </st><st c="33424">Şehirler zaten veri kanalizasyonu olarak nitelendirilebilecek miktarda veri üretiyor, yani veri merkezlerine ulaşmayı başarsalar bile hiçbir zaman analiz edilmeyen ya da uygun bir şekilde depolanmayan aşırı enformasyon akışları oluyor. </st><st c="33660">Gelecek, ağların uçlarında veri depolanması konusunda bir artış getirecektir. </st><st c="33738">Bugün, Veri Sanallaştırması ve Bağlantılı Analitik gibi çözümler bu akışı yönetmek için en iyi seçeneklerdir. </st><st c="33848">Yaklaşmakta olan veri tsunamisi ise önümüzdeki yıllarda inovasyon ve yeni icatlar yapılmasını gerektirecektir.</st></p>
			<p><st c="33958">2035’e kadar analiz ve depolama çözümlerinin şehirlerimiz tarafından üretilen verilere ayak uyduracağını bekleyebiliriz. </st><st c="34080">Ama yine de devlet kurumlarının sıradan vatandaşın temposuna ayak uydurabilmesi için fazla zamanı olmayacaktır. </st><st c="34192">Dahası, vatandaşlar, verilerini kimin ve ne zaman araştırdığının kayıtlarını tutmaya olanak veren ve gittikçe daha da gelişen güvenlik sistemleriyle silahlanmış olacaklardır.</st></p>
			<p><span><st c="34366">Güvenlik yetersiz olacaktır. </st></span><st c="34396">Akıllı şehirde belki de şiddet içeren suçlar ve soygunlar nadir görülen olaylar olacaktır ama ya siber suç? </st><st c="34504">Ağdaki uç noktaların olağanüstü artışı nedeniyle güvenlik ihlallerinde aynı ölçüde bir artış kaçınılmaz mıdır?</st></p>
			<p><st c="34614">Belki. </st><st c="34622">“Güvenlik” nedir, ne gerektirir ve var mıdır, yok mudur? </st><st c="34679">Bunlar gelişmeye devam edecek olan açık uçlu konulardır. </st><st c="34736">Roma döneminde en gelişmiş güvenlik denildiğinde ilk akla gelen Londra Duvarıydı. </st><st c="34818">Bu, saldırgan düşmanları uzak tutmak için yapılmış güçlü bir tahkimattı. </st><st c="34891">Şehrin doğası değiştikçe bir duvar yeterli gelmedi. </st><st c="34943">1829’da, Londra yeterince genişlemiş, karmaşık bir hale gelmişti ve maaşsız memurlar artık suçu etkili bir şekilde araştırıp önleyemiyordu. </st><st c="35083">Bunun üzerine maaşlı bir polis gücü oluşturuldu. </st><st c="35132">Londra bugün önemli bir finans merkezi olarak dünyadaki en gelişmiş kamera ve güvenlik sistemlerinden birine sahip. </st><st c="35248">Koşullar değişirken ve güvenlik ile tehlike arasındaki gerilim devam ederken bu çatışmanın sonucu her zaman biraz kuşkulu olur. </st><st c="35376">Bugün, güvenlik karşısındaki en ağır tehditler, kötü uçlara yerleştirilen bir bilgisayar ve enformasyondan biraz daha fazlasını gerektirir ve çatışmadaki riskler yine yüksek olarak kalır.</st></p>
			<p><st c="35563">Şu anda kapalı bir sistem tarafından üretilen veriler yetersiz şifreleme nedeniyle ya da hackerların uzmanlığıyla ifşa edilebilir.</st><sup><st c="35694">7</st></sup><st c="35696"> Uç noktalar çoğaldıkça güvenlik duvarlarına, gittikçe daha da gelişmiş şifreleme yöntemlerine ve hem insanlar hem de makineler tarafından yapılan gözetime ihtiyaç da artacaktır. </st><st c="35875">Bir toplumun savunma imkânları üzerinde araştırma yapmak için gerekli zamanı ayıran suçlu aklı, her zaman bir yol bulacaktır. </st><st c="36001">Güvenlik güçleri buna karşılık verecek, düzeltecek ve bir çözüm bulmak için bu ihlali analiz edecektir. </st><st c="36105">Kökü çok eskilere uzanan bu çatışmada bir umut ışığı var: Her zaman gerekli olan inovasyon. </st><st c="36197">Toplumun dokusuna saygı duymak istemeyen pratik zekâlı insanlar var oldukça insan zekâsı her zaman önemli olacaktır. </st></p>
			<p><st c="36314">Ama inovasyon ve dikkatli olma ihtiyacı sadece ağ uzmanları için geçerli değildir. </st><st c="36397">Sıradan vatandaşlar ve şirketler de sanal dünyadaki kapı ve pencerelerini kapalı ve güvende tutma becerisi kazanmak zorunda kalacaktır. </st><st c="36533">Tıpkı bilmedikleri sokaklarda son derece dikkatli olmayı öğrenmiş olan şehir sakinleri gibi, 2035’in vatandaşları da internete bağlı kamera ve diğer aygıtlarının ve internet hesaplarının gizliliğini korumak için daha fazla önlem alacaktır.</st><sup><st c="36772">8</st></sup><st c="36774"> Kaçınılmaz olarak hatalar da yapılacaktır; yine trajediler yaşanması olasıdır. </st><st c="36854">Ama milyarlarca giriş noktası ve uçsuz bucaksız ağların olduğu bir gelecekte, mutlaka kötü adamların kazanacağını düşünmek mantıklı değildir.</st></p>
			<p><span><st c="36995">Araçlarımız bizim yerimizi alacak ya da bizi yok edecek.</st></span><st c="37052"> Makinelerle insanların bir araya gelmesi kuşaklar boyu insanları büyülemiştir ama şimdi daha önce görülmemiş bir duruma, yani otomatik zekâya yaklaştıkça huzursuzluk artıyor. </st><st c="37228">Robot teknolojisi ve otomatik işlevler dünya ekonomisini etkilemeye ve bazı işleri insanlardan daha iyi yapmaya devam edecek. </st><st c="37354">Peki, bu eğilim, teknolojik ve finansal piramidin zirvesinde bir şeyler bekleyen insanların hedeflerinin ellerinden alınacağı bir noktaya kadar devam edecek mi? </st><st c="37515">Bu sürdürülemez bir durum gibi görünüyor. </st><st c="37557">Dünyadaki şehirler ve ülkeler otomasyon nedeniyle boşa çıkan insanların barınması, beslenmesi ve eğlenmesi için kaynaklar bulamazsa istikrar olmayacaktır. </st><st c="37712">Bunun için fon bulunsa bile işsiz insanların bundan hoşnut olacağı varsayılmış olur. </st><st c="37797">Ama bu son derece olasılık dışı </st><br /><st c="37829">görünüyor. </st><st c="37840">Biz insanlar her zaman mucit, araştırmacı ve her şeyden önce çalışkan bir tür olmuşuzdur. </st><st c="37930">2035’te genç yetişkinler haline gelecek olan çocuklarımızın para kazanma, yaratma ya da topluma katılmanın hiçbir yolunun olmadığı bir dünyayı kabul edeceğine inanmak zor. </st><st c="38102">Onlar da bugünün milyonlarca genci gibi, daha fazlasını isteyecektir.</st></p>
			<p><st c="38171">Pazarın işleyişi bunu zorlaştırabilir. </st><st c="38211">Makinelerin bizim için yapacakları şeylere sınırlar koymaya yönelik proaktif çabalar olmazsa insanların bir amaç uğruna çaba harcayarak meşgul olmaları için gereken işlevlerin çoğunun makineler tarafından “devralınma” olasılığını varsaymak akla yatkındır. </st><st c="38467">Böyle bir durumda bile algoritmaların yasaları yorumlama, kitaplar yazma ya da iş anlaşmaları yapma konusunda daha iyi bir iş çıkarabileceğini düşünmek zor. </st><st c="38624">Hızla değişen koşullara uyum sağlamak için gereken sezgisel düşünmeyi de başaramayacaklar ya da siyasi liderlerin yerini alamayacaklar. </st><st c="38760">Ama bu, pazarın işleyişinin iş dengesini insanlardan makinelere doğru kaydırmayacağı anlamına gelmiyor. </st><st c="38864">Makinelerden biraz daha yüksek maliyetle insani işgücünü destekleyebilen sektörlerin de sadece yatırımın geri dönüşünü değil aynı zamanda tüketici tabanına ve ekonomik ekosisteme yararlarını ölçen gelişmiş analizler de yapmaları gerekecektir. </st><st c="39107">İşsizlik oranının ve toplumsal huzursuzluğun artmasına karşı koruyucu bir önlem olarak bir sektördeki otomasyon düzeyini kısıtlayan yasalar çıkarılması gerekebilir. </st><st c="39272">Hükümetlere dayalı bir çözüm, Amerikalılara ve pazarların önceliğine inanan diğer uluslara gerçekçi görünmeyebilir. </st><st c="39388">Ama Endonezya, Mısır ve genç nüfuslara sahip diğer ülkelerin farklı bir bakış açısı var. </st><st c="39477">Bu ülkelerde, gelecek kuşakların iş bulma şansı elde etmesini sağlamanın tek yolu, hükümetlerin bu yönde bir müdahalede bulunmaları olabilir.</st></p>
			<p><st c="39618">Ayrıca bir de olağandışı bir varoluşsal tehdit algısı var. </st><st c="39678">Stephen Hawking ve Bill Gates gibi deneyimli düşünürler, yapay zekânın kendini yeniden tasarımlayacağı uzun bir sürecin ardından insanlığı kusurlu bir model olarak görüp onun yerine geçmek isteyebileceği yönündeki kaygılarını ifade etmiştir. </st><st c="39920">Şehirler daha akıllı hale geldikçe şaşırtıcı bir algoritma gücüne sahip makinelerin ortaya çıkmasına bel bağlıyoruz. </st><st c="40037">Eğer bu makineler insanlardan daha hızlı ve daha etkili “düşünme” kapasitesine sahip olursa, kötüye kullanma ve hata durumlarının kökten yok edilmesi halinde her şeyin daha iyi işleyeceği ve ağa yönelik tüm tehditlerin ortadan kalkacağı sonucunu gözden kaçıracaklar mıdır?</st></p>
			<p><st c="40309">Her Şeyin İnternetine bağlanmak için tasarımlanan bir uygulama sunan bir şirket olan Stringify’ın eş kurucusu Dave Evans önemli bir noktaya parmak basıyor. </st><st c="40466">2015’te şöyle yazmıştı: “Pek çok insan, bilgisayarlar zeki hale geleceği için tıpkı bizim gibi ‘düşünecekler’ diye kaygılanıyor. </st><st c="40595">Kendi inanç sistemimizi teknolojiye yansıtıyoruz.”</st><sup><st c="40645">9</st></sup><st c="40647"> İnsanlığın suç ve işlevsizlik sicilini düşünürsek insanoğlunun hiç de imrenilmeyecek özelliklerini kendi programlarına bulaştıran akıllı makineler hayal etmek zor değildir.</st></p>
			<p><st c="40820">Bilinmeyenle yüzleşmek, biz insanlar için hiçbir zaman kolay olmamıştır. </st><st c="40894">Mantıklı olmayan düşünceler, tehditleri büyütüp kendi gücümüzü küçülterek görüşümüzü bulandırabilir. </st><st c="40995">Bilgisayarların birçok işi elimizden alacağı ya da türümüzün sonunu getirmeyi planlayacağı yönünde kaygı duyulması gibi bir durumda, insan aklı ve ruhunun istisnai yetenekleri kolayca gözden kaçırılabiliyor. </st><st c="41203">İnsanlığın temel özelliği, yani ruhu, hiçbir insan yapımı makine tarafından kopyalanamayacaktır. </st><st c="41300">İnsanlar makinelerle kaynaşacaktır. </st><st c="41336">Yapay organlar ve implantlar yaşamları uzatacak ve insanları ağlara bağlayacaktır ama sıfırdan bir insan beyni üretilemez. </st><st c="41459">İnsanı insan yapan temel öğe, ele geçmez ve kavranılmaz olma özelliğini sürdürecek ve özgür iradeyi koruyacaktır.</st></p>
			<p><st c="41572">Sonuçta, neyin makine olup neyin makine olmadığı konusundaki pek çok soru, mühendisliğin değil ahlakın alanına girecektir. </st><st c="41696">Ama insanlar, yapay zekâ gerçekleşene dek, tercihlerle karşı karşıya kalmaya devam edecek ve bağlantılı bir dünyanın neye benzeyeceğini hep birlikte değerlendirmeleri gerekecektir.</st></p>
			<p><span><st c="41876">AKILLI ŞEHİRLER, KASABALAR VE KÖYLER</st></span></p>
			<p><st c="41913">Şehirlerde yaşamış olan insanların çoğu şehirlerin temsil ettiği yaşam kalitesinin tutkulu savunucuları olarak kalmaktadır. </st><st c="42038">Bazen şehir sakinleri arasında kırsal kesimdeki ya da küçük kasabalardaki yaşamı aşağı seviyede bir yaşam olarak görme eğilimi de olur. </st><st c="42174">Ama şehirler herkes için yoğunluk demek değildir. </st><st c="42224">Hindistan’ın Bağlantılı Köyler girişiminin açıkça gösterdiği gibi, küçük toplumlardaki yaşam, bu yaşamı işe yarar hale getirebilenler tarafından hâlâ değerli görülmektedir. </st><st c="42397">Ne yazık ki bunu yapabilenlerin sayısı azalıyor: 2035 aynı sayıda besi hayvanının ve yoğun sulama gerektiren tarımsal ürünlerin sürdürülebilirliğini sağlayamayacaktır. </st><st c="42565">Ayrıca insanlar atmosferdeki çok fazla karbonun sonuçlarını hesaba katmak zorunda kalacağı için ormanları ve sulak alanları elde tutmaya daha fazla çaba harcayacaktır.</st></p>
			<p><st c="42732">Şehirlere bağlanabilirlik olanakları ve daha zengin insan kaynakları geliştikçe Her Şeyin İnterneti, dünyadaki küçük toplulukları birleştirecektir. </st><st c="42881">TelePresence teknolojisi ve diğer esnek arayüzler şehirlerin dışında da kullanılmaya devam edecektir—belki de 2035’teki Hindistan ülke çapında her köye bir TP kiosku koyma hedefi belirleyecektir. </st><st c="43077">Verilerden ve kaynakların akıllı aktarımından zaten yararlanmakta olan tarım sektörü ve küçük işletmeler, işlevsellik ve verimliliklerini sürdürmek için internete daha da bağımlı hale geleceklerdir. </st><st c="43276">Varlıklı insanlar normal, yoğun şehir yaşamlarından uzaktaki ikinci evlerinin sefasını sürmeye devam edecektir. </st><st c="43388">Turistik yerler de ziyaretçi çekmeyi ve yerel ekonomileri desteklemeyi sürdürecektir. </st><st c="43474">Su ve enerji dağıtım sistemlerinde olağanüstü büyük değişimler olmadıkça küçük topluluklar varlıklarını sürdürecek, bazıları gelişme gösterecektir. </st><st c="43622">Gandi’nin hayata karşı çileci bir yaklaşım benimseyen 70.000 köy vizyonu, yoğun bir şehre göç hareketinden sonra ayakta kalmayabilir ama kırsal geleneklere değer veren ülkeler, gerekli IoE bağlantılarını kurmaları ve devam ettirmeleri halinde bu gelenekleri sürdürmeyi başarabilecektir.</st></p>
			<p><st c="43908">Ama gelecek şehirlerindir. </st><st c="43936">Yeni metropollerin kurulması daha formüllü hale gelecektir çünkü Asya ülkelerindeki deneyimleri temel alacak ve böylece sürdürülebilir, yinelenebilir büyüme politikalarını ve uygulamalarını daha önce yapılan hatalardan uzak tutacaktır. </st><st c="44172">Belediye başkanları ve belediye kurumları, ekonomik kaldıraç ve stratejiler üzerinde güçlerini yoğunlaştırmaya devam edecektir. </st><st c="44300">Her Şeyin İnterneti elektrik kadar temel bir kamu hizmeti olarak kabul edilecek ve çoğu zaman doğal ve zorunlu bir şey olarak görülecektir. </st><st c="44440">Kesintiler, hizmet dışı kalmalar olacaktır, güvenlik ihlallerinden ya da ana sistemin yoğun saldırı altında kalmasından kaynaklanan daha ürkütücü çökmeler de olacaktır. </st><st c="44609">Beklenmedik şeyler hiçbir zaman hesaba katılamayacaktır. </st><st c="44666">Ama yine de şehir yaşamı, teyakkuz içinde, doğaçlama önlemlerle ve iyi yapılandırılmış stratejilerle gelişmeye devam edecektir. </st><st c="44794">İnsanların şaşırtma becerisi, iyi yönde de kötü yönde de etkilidir. </st><st c="44862">Ama eğer hükümetler, şirketler ve vatandaşlar bugün doğru bir bileşim oluşturarak başarılı bir bağlanabilirlik için en iyi fırsatları destekleyebilirse şehrin geleceği şimdiden daha parlak görünür.</st></p>
			<p><span><st c="45059">NOTLAR</st></span></p>
			<p><st c="45066">1 In-Soo Nam, “South Korea’s $35 Billion Labor of Love,” </st><span><st c="45124">Wall Street Journal</st></span><st c="45143">, 6 Aralık 2013, http://www.wsj.com/articles/SB10001424052702304579404579236150341041182. </st><st c="45233">Gale şirketi ilk yatırımını karşılamış durumda ama 2008 küresel finans krizi, kâr elde edilmesini ve yapımın gecikmesini olumsuz etkileyen faktörlerden biri olmuştur.</st></p>
			<p><st c="45399">2 Slingshot için umut vaat eden işaretler var; örneğin Kamen’in Coca-Cola’yla partnerliği önemli. </st><st c="45498">Dünyayı çoktan fethetmiş olan tedarik zincirleri ve dağıtım sistemleriyle şirket 2015’te üç kıtada 2500 “Ecocenter” kiosku kurmayı taahhüt etti; bunların her birinde bir Slingshot olacak. </st><st c="45686">Yine de rakamlar su sorununun büyüklüğünü gösteriyor. </st><st c="45740">Bir Slingshot 300 kadar insana bir yıllık su sağlayabiliyor. </st><st c="45801">Dünya Sağlık Örgütü ise 2014’te, 1,8 milyar insanın kirli su kaynakları kullandığını ve 2025’te dünya nüfusunun yarısının “su baskısı” altındaki bölgelerde yaşayacağını açıkladı. </st><st c="45980">İnsanların ilerlemesinin önündeki tüm tehditler arasında, en az ayırt edici tehdit su kıtlığıdır, hem şehirleri hem de köyleri etkiler. </st><st c="46116">Ayrıca bkz. </st><st c="46128">Rebecca Borison, “The Guy Who Invented the Segway Is Working with Coca-Cola to Bring His Water Distilling Invention to Third World Countries.” </st><span><st c="46271">Business Insider</st></span><st c="46287">, Haziran 2014. </st><st c="46303">http://www.businessinsider.com/segway-inventor-coke-spread-clean-water-2014-6.</st></p>
			<p><st c="46381">3 Timothy Ogden, “Techno-Optimists Beware,” </st><span><st c="46426">Stanford Social Innovation Review</st></span><st c="46459">, Yaz 2012, https://ssir.org/book_reviews/entry/techno_optimists_beware1.</st></p>
			<p><st c="46532">4 Moore Yasası Intel’in eş kurucusu Gordon Moore’un 1965’te yazdığı bir makaledeki varsayımdır. </st><st c="46629">Buna göre, bir tümleşik devrede inç kare başına düşen transistör sayısı öngörülebilir gelecekte her yıl iki katına çıkacaktır.</st></p>
			<p><st c="46755">5 iBOT’un tersine dönen talihi, teknolojinin uygulanışının önüne çıkan engellerin bir kanıtıdır. </st><st c="46853">Çatışmada yaralanan Amerikan askerlerine yardımcı olmak üzere tasarımlanmış olmasına karşın üretilen prototip destek bulamadı ve 2013’ten beri üretilmiyor. </st></p>
			<p><st c="47009">6 Kaynak: “The Adventure of the Copper Beeches,” Arthur Conan Doyle, 1893.</st></p>
			<p><st c="47083">7 Bağımsız araştırmacılar, uygun bir şekilde programlama ya da şifreleme olmadığında ya da insan hataları olduğunda veya bir ağda korunması gereken çok sayıda aygıt olmasından dolayı, akıllı ölçüm cihazları ve trafik sensörleri gibi aygıtların ne kadar zayıf olabileceğini göstermiştir. </st><st c="47371">Bkz. </st><st c="47376">Nicole Perlroth, “Smart Technology May Be Vulnerable to Hackers,” </st><span><st c="47442">New York Times</st></span><st c="47456">, 21 Nisan 2015, http://bits.blogs.nytimes.com/2015/04/21/smart-city- technology-may-be-vulnerable-to-hackers/. </st><st c="47568">Dan Kaplan, “Black Hat: Assessing Smart Meters for Hacker Footprints, Vulnerabilities,” </st><span><st c="47656">SC Magazine</st></span><st c="47667">, 25 Temmuz 2012, http://www.scmagazine.com/black-hat-assessing-smart-meters- for-hacker-footprints-vulnerabilities/article/251947/.</st></p>
			<p><st c="47799">8 Cisco’nun yoğun bir şekilde güvenliğe odaklanmasına ek olarak, aygıtların zayıf yönleri ve tüketicilerin kendilerini nasıl koruyabilecekleri üzerinde duran pek çok bağımsız grup var. </st><st c="47985">Örneğin, çeşitli ev aletlerinin nasıl risk altına girebileceğini ele alan bir kaynak: “Abusing the Internet of Things: Blackouts. </st><st c="48115">Freakouts. </st><st c="48126">Stakeouts,” (Blackhat.com; https://www.blackhat.com/docs/asia-14/materials/Dhanjani/Asia-14-Dhanjani-Abusing-The-Internet-Of-Things-Blackouts-Freakouts-And-Stakeouts.pdf).</st></p>
			<p><st c="48297">9 Dave Evans, “End of the Human Race?” LinkedIn, 8 Mayıs 2015, https://www.linkedin.com/pulse/end-human-race-david-evans.</st></p>
		</div>
	<div id="charCountTotal" value="48419"></div></body>
</html>
