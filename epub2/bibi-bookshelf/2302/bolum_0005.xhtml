<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>“Centarus” harekâtı, IV. süvari sınıfı müfrezesi adıyla tugay tarafından başlatılmıştı. Verdenli üç hafif süvari alayından aldığımız takviye desteği “Vreemde” savaş birliğine yerleştirdim. Tugayın kalan bölümünden, Aedim seferi örneğine göre “Sievers” ve Morteisen” savaş birlikleri oluştu ve her biri dörder süvari bölüğünden meydana geldi.</p>

  <p>Drieschot toplanma yerinden 4 Ağustos’u 5 Ağustos’a bağlayan gece yola çıktık. Birliklere verilen emir şöyleydi: Vidort-Carcano- Armeria hattına ulaşmak, Ina’dan geçişleri bizim kontrolümüze geçirmek, karşımıza, çıkan düşman birliklerini yok etmek ama güçlü direnişlerin gösterildiği noktalara yaklaşmamak. Özellikle geceleri bölgeleri ateşe vererek ordu bölüklerinin yollarını aydınlatmak, sivil halk arasında korku yaratmak ve düşman topraklarındaki iç bölgelerde iletişim kanallarının göçmenlerle tıkanmasını sağlamak. Sözde kuşatmalarla düşman birliklerini gerçek kanyonlara çekilmeye zorlamak. Halk ve esirler arasından seçilmiş grupları ortadan kaldırarak dehşet yaratmak, paniği artırmak ve düşmanın moralini bozmak.</p>

  <p>Yukarıda sayılan görevler, büyük askerî fedakârlıklarla tugay tarafından yerine getirilmiştir.</p>

  <p>Elan Trahe, İmparator ve Vatan İçin.</p>

  <p>VII. Daerlan Tugayının Şanlı Savaşı</p>

  <h2>Bölüm 5</h2>

  <p>Milva, atların yanına zamanında yetişip onları kurtarmayı başaramamıştı. Çalınmalarına seyirci kalmış ancak hiçbir şey yapamamıştı. Panik içindeki çılgın kalabalık önce onu da yanı sıra sürüklemiş, sonra yanından giden arabalar yolunu kapamıştı. Derken meleyen bir koyun sürüsünün arasına sıkışıp kalmış, kurtulabilmek için kar yığınlarının içine düşmüşçesine savaş vermişti. Daha sonra Chotla kıyısına ulaştığında, Hintkamışlarıyla örtülü bataklığa atlayarak Nilfgaardlıların kılıçlarından canını kurtarmıştı. Nilfgaardhlar o sırada nehrin kıyısında toplanmış göçmenleri kadın çocuk demeden acımasızca katletmekle meşguldü. Milva kendini suya atmış, akıntının sürüklediği cesetler arasından kâh bata çıka yürüyerek kâh sırtüstü yüzerek karşı kıyıya ulaşmıştı.</p>

  <p>Ardından takibe başlamıştı. Roach’u, Pegasus’u, kahverengiyi ve karayağız atını çalan köylülerin hangi yöne kaçtıklarını aklında tutmuştu. Ayrıca karayağız atının eyer torbasında o paha biçilmez yayı vardı. Yürürken sular botlarının içinden fışkırırken, yapacak bir şey yok, diye geçirdi içinden, ötekiler şimdilik bensiz idare edecekler. Atları ve yayımı illa ele geçirmeliyim!</p>

  <p>Milva önce Pegasus’a yeniden kavuşmuştu. Ozanın atı, sağrısına batırılan hasır ayakkabılara aldırmamış, beceriksiz köylünün onu hızlandırmak için attığı çığlıkları duymazlıktan gelmiş ve dörtnala koşmayı aklının ucundan bile geçirmemişti. Kayın ormanının içinden âdeta uyuklayarak ağır ağır ve isteksizce yürümüştü. Böylece köylü, öteki at hırsızlarının epeyce gerisinde kalmıştı. Arkasından Milva’nın yaklaştığını fark edince bir an bile duraksamadan attan atlamış, iki eliyle pantolonunu sımsıkı )</p>

  <p>tutarak çalılıkların arasında gözden kaybolmuştu. Milva, adamın peşine takılmamış, çenesini adamakıllı dağıtmak için duyduğu Bu sözde dörtnala koşma bile yeterli olmuştu çünkü at hırsızlarının kaçışını kendine özgü bir diğer at durdurmuştu: Geralt’ın onun kaprislerinden bunalıp sıklıkla bir başka binek hayvanıyla —eşeğe, katıra ya da keçiye bile razıydı— değiştirme tehdidinde bulunduğu Roach’tu bu. Roach, dizgini yanlış çektiği için sinirlenip sırtında oturan at hırsızını yere fırlattığı sırada Milva hemen yetişmişti. Koşan atlarının sırtında ayağa fırlayan köylüler sağa sola çifte atan ve şahlanan kısrağı dizginlemeye ►</p>

  <p>çalışmıştı. Öylesine meşguldüler ki Milva’yı ancak Pegasus’un sırtında üzerlerine saldırdıktan ve içlerinden birini ezip burnunu kırdıktan sonra fark edebilmişlerdi. Adam, tanrılardan çığlıklarla yardım isteyerek yere yuvarlandığında tanıyabilmişti onu Milva. Nalın’dı bu. İnsanlardan, hele ki Milva’dan yana şansı olmayan köylü. i Ancak Milva’nın da şansı burada noktalanmıştı. Daha doğrusu bundan sonra başına geleceklerin şansla bir ilgisi yoktu, asıl neden Milva’nın kibri ve karşısına çıkan birkaç köylüyü canının istediği kadar dövebileceğine kolayca inanmış olmasıydı. Ne var çullandılar. Atım kaçtı. Haydutlar yaya oldukları için hayvanı yakalayamadılar. Yeni bir at bulduğumda sizin çok gerinizde kalmıştım artık. Size ancak bu sabah yetişebildim. Kampın tam önünde. Ben nehir aşağı yol almış ve karşı kıyıda beklemiştim. Doğuya doğru ilerleyeceğinizi biliyordum.”</p>

  <p>Gürgenlerin arasına gizlenmiş atlardan biri sert sert soluyup çifteler attı. Karanlık bastırmak üzereydi. Sivrisinekler hepsinin kulağının dibinde ısrarla vızıldıyordu.</p>

  <p>“Ormanda çıt yok,” dedi Cahir. “Birlikler çekildi. Savaş bitti.”</p>

  <p>“Katliam demek istedin.”</p>

  <p>“Bizim süvari alayı…” Cahir ansızın duraksayıp hafifçe öksürdü. “İmparatorluk süvari alayı kampa bir saldırı düzenledi, bunun üzerine sizin birlikler güneyden hücum ettiler. Muhtemelen Temerya birlikleri.”</p>

  <p>“Savaş bittiyse oraya geri dönmeliyiz. Witcher’ı aramalıyız, Dandelion’ı, ötekileri.”</p>

  <p>“Karanlığı beklemek daha akıllıca olur.”</p>

  <p>“Burası tekinsiz geldi bana,” dedi Milva, yayını daha sıkı kavrayarak. “Karanlık bir orman, insanı ürpertecek kadar da soğuk. Ortalık sözde sessiz ama çalılıkların arasında sürekli hışırtılar var… Witcher, savaş alanlarının gu/gaZ’ları çektiğini söyledi. Ayrıca köylüler fangpir diye bir şey zırvalıyordu…”</p>

  <p>“Yalnız değilsin,” dedi Cahir alçak sesle. “Yalnızken daha sıkıntılı.”</p>

  <p>“Doğru.” Milva, Cahir’in neyi kastettiğini anlamıştı. “İki hafta boyunca arkamızdan at koşturdun, yapayalnız. Arkamızdan geldin ama çevren kendi adamlarınla doluydu. Sen Nilfgaardlı olmadığını savunsan da bir zamanlar senin adamlarındı onlar.</p>

  <p>Anlıyorsam şeytan götürsün beni… Kendi adamlarının arasına dönmek yerine Witcher’ın peşinden gidiyorsun. Neden?”</p>

  <p>“Uzun bir hikâye bu.”</p>

  <p>Uzun boylu Scoia’tael üzerine doğru eğilince, büzülüp oturmuş olan Struycken korkudan gözlerini kıstı. Çirkin elf diye bir şeyin olmadığı, bütün elflerin güzellikleriyle göz kamaştırdıkları, güzel doğdukları söylenirdi. Sincaplar’ın efsanevi komutanı güzel biri olarak doğmuştu belki. Ama şimdi yüzünü boydan boya kaplayan iğrenç bir yara izi, alnını, kaşlarını, burnunu ve çenesini çarpılmıştı ve elflere özgü güzellikten geriye hiçbir şey kalmamıştı.</p>

  <p>Paramparça yüzlü elf biraz ötedeki kütüğün üzerine oturdu.</p>

  <p>“Ben Isengrim Faoiltiarna,” dedi esirin üzerine yeniden eğilerek. “Dört yıldır insanlara karşı savaşıyorum, üç yıldır da birlikleri yönetiyorum. Savaşta kaybettiğim erkek kardeşimi, dört yeğenimi, kırkın üstünde silah arkadaşımı ellerimle gömdüm. Mücadelemde imparatorunuzu müttefikim olarak gördüm ve bunu defalarca kanıtladım: Gizli servislerinize bilgiler aktardım, ajanlarınıza ve genel valilerinize yardım ettim, sizin adlarını verdiğiniz kişileri ortadan kaldırdım.”</p>

  <p>Faoiltiarna sustu, eldivenli sağ eliyle bir işaret yaptı. Yakınındaki bir Scoia’tael, kayın ağacı kabuğundan yapılmış büyük sayılmayan bir fıçıyı yerden kaldırdı. Fıçıdan tatlımsı bir koku yayıldı.</p>

  <p>“Nilfgaard’ı müttefikim olarak gördüm ve hâlâ da öyle,” diye tekrarladı yüzü yaralı elf. “Ajanım bana tuzak kurulacağını bildirdiğinde bu yüzden inanmamıştım. Nilfgaard’ın bir ulağıyla baş başa görüşmem istenecekti ve belirlenen yere gittiğimde esir alınacaktım. Kulaklarıma inanmadım ama tedbirli biri olduğum için buluşma yerine biraz erken gittim. Ve de yalnız gitmedim. Gizli buluşma yerinde beni bir ulak yerine altı hafiyenin beklediğini, yanlarında da balıkçı ağı, ipler, zincirler, deri bone, tıkaç, kayışlı ve tokalı bir ceket olduğunu görünce yaşadığım şaşkınlığı ve düş kırıklığını anlatamam. Sizin istihbarat servisinizin adam kaçırmak için standart olarak kullandığı teçhizatın aynısıydı diyebilirim. Nilfgaard’ın haber alma servisinin amacı beni, Faoiltiarna’yı canlı olarak, ağzımda tıkaç, sırtımda deli gömleğiyle bilmediğim bir yere götürmekti. Esrarengiz bir mesele diyebilirim. Açıklık kazanmaya muhtaç. Bana pusu kurmuş hafıyelerden hiç değilse birinin -ki ekibin başı olduğundan kuşkum yok- canlı olarak yakalanmış olması ve bana açıklamalarda bulunabileceğini bilmek beni sevindiriyor.”</p>

  <p>Struycken dişlerini sıktı ve elfin parçalanmış yüzüne bakmak zorunda kalmamak için başını çevirdi. Üstünde iki eşekarısının vızıldadığı ağaç fıçıya bakmak daha çok işine geliyordu.</p>

  <p>“Evet,” dedi Faoiltiarna ter içinde kalmış boynunu bir bezle silerken, “şimdi karşılıklı sohbet edeceğiz, sayın adam kaçıran. Sohbeti kolaylaştırmak için birkaç ayrıntıyı aydınlatmak istiyorum. Şuradaki fıçının içinde akçaağaç şurubu var. Görüşmemiz karşılıklı anlaşma içinde ve olabilecek en üst dürüstlük düzeyinde seyretmezse, sözü edilen şuruptan kafana bolca süreceğiz. Gözlerini ve kulaklarını özellikle dikkate alacağız. Ardından seni bir karınca yuvasının üzerine yatıracağız, şuraya, şu sevimli ve çalışkan böceklerin dolanıp durduğu yere. Şunu belirtmeliyim ki bana yardımcı olmakta ve dürüstlükte kusur eden kişilerde ve Aan’brengar’lardabu yöntem çok işe yaramıştır.”</p>

  <p>“Ben sarayın emrinde çalışıyorum!” diye bağırdı ajan; yüzü korkudan kireç gibi olmuştu. “İmparatorluk özel hizmetler birimi subayıyım, komutanım Eiddon Vikontu Vattier de Rideaux’dur! Adım Jan Struycken! Kabul etmiyorum ki…”</p>

  <p>“Akçaağaç şurubuna bayılan buranın kırmızı orman karıncaları,” diye ajanın sözünü kesti elf, “büyük bir şanssızlık eseri olarak Efendi Rideaux diye birinin adını hiç duymamışlar. Başlayalım. Beni kaçırma emrini kimin verdiğini sormayacağım çünkü orası belli. Birinci sorum şöyle: Beni nereye götürmeniz istenmişti?”</p>

  <p>Elleri ayakları bağlı olan Nilfgaard ajanı dönmeye çalıştı, başını iki yana salladı çünkü karıncaların yanaklarında yürümeye başladığı hissine kapılmıştı. Ama ağzını açmadı.</p>

  <p>“Madem öyle,” diye sessizliği bozdu Faoiltiarna ve teknenin yanında duran elfe bir işaret verdi. “Sürün.”</p>

  <p>“Sizi Verden’e, Nastrog Sarayına götürmem istendi!” diye haykırdı Struycken. “Efendi de Rideux’nun emriyle!”</p>

  <p>“Teşekkür ederim. Nastrog’da beni ne bekliyordu?”</p>

  <p>“Sorgu…”</p>

  <p>“Ne sorulacaktı bana?”</p>

  <p>“Thanedd Adası’ndaki olaylar! Yalvarırım bağlarımı çözün! Her şeyi anlatacağım!”</p>

  <p>“Elbette her şeyi anlatacaksın,” diye iç geçirdi elf gerinerek. “Kaldı ki işin başını geride bıraktık ve böyle durumlarda en zoru işin başıdır. Devam edelim.”</p>

  <p>“Size, Vilgefortz’un ve Rience’in saklandıkları yeri açıklamanız için baskı uygulamam emredilmişti bana! Bir de Caellach’ın oğlu Cahir Mawr Dyffryn’in yerini!”</p>

  <p>“Tuhaf. Vilgefortz’u ve Rience’i sormak için mi tuzak hazırlanmıştı bana? Onların hakkında ne bilebilirim ki? Onlarla aramda nasıl bir bağ bulunabilir? Hele Cahir meselesi daha da tuhaf. Onu size arzu ettiğiniz gibi yolladım. Prangalarıyla. Yoksa gönderim size ulaşmadı mı?”</p>

  <p>“Buluşma yerine gönderilen birlikte kim varsa öldürüldü. Cesetler arasında Cahir’inki yoktu…”</p>

  <p>Andrzej Sapkowski “Haa. Sayın Vattier de Rideaux kuşkulandı demek? Birliğe yeni bir temsilci göndermek ve açıklama istemek yerine bana hemen bir tuzak hazırladı. Nastrog’a götürülüp sorgulanmamı emretti. Thanedd’deki olaylarla ilgili.”</p>

  <p>Ajan sesini çıkarmadı.</p>

  <p>“Anlamadın mı?” Elf, ürkütücü yüzünü ajana doğru uzattı.</p>

  <p>“Bu bir soruydu. Ve şöyleydi: Mesele ne?”</p>

  <p>“Bilmiyorum… Bu konuyu bilmiyorum, yemin ederim…”</p>

  <p>Faoiltiarna elini sallayıp bir işaret yaptı. Struycken uluma sesleri çıkardı, kıvrandı, ulu güneş üzerine yemin etti, hiçbir şey bilmediğini ısrarla söyledi, ağladı, başını sağa sola atıp yüzünde kalın bir tabaka halinde bulanan şurubu tükürdü. Ama dört Scoia’tael onu karınca yuvasına taşırken konuşmaya karar verdi. Oysa ötmenin sonuçları karıncalardan daha ağır olabilirdi.</p>

  <p>“Efendim… Birisi bunu duyarsa öldüm demektir… Ama size itirafta bulunacağım… Gizli emirleri gördüm. Gizlice dinledim… Her şeyi anlatacağım.”</p>

  <p>“Elbette.” Elf başını salladı. “Karınca yuvasında bir saat kırk dakikalık rekoru Kral Demawend’in özel birliğine bağlı bir subay kırmıştı. Ama sonunda o da konuştu. Başla bakalım. Hızlı, tutarlı ve somut.”</p>

  <p>“İmparator, Thanedd Adasında ihanete uğradığından emin. Hain ise Roggeveenli Vilgefortz, büyücü. Bir de yardımcısı Rience. Ama hepsinden önce Cahir Mawr Dyffryn aep Caellah. Vattier… Sizin de bu ihanette parmağınız olup olmadığından -bilmeyerek bile olsa- Efendi Vattier emin değil… Bu yüzden sizi kaçırmamızı ve dikkat çekmeden Nastrog’a getirmemizi emretti. Efendi Faoiltiarna, ben yirmi yıldır haber alma servisinde çalışıyorum… Vattier de Rideaux benim üçüncü şefim…”</p>

  <p>“Kopuk kopuk olmasın lütfen. Ve de titremeyi bırak. Bana karşı dürüst davranırsan birkaç şefe daha hizmet etme şansın olur.”</p>

  <p>“Çok gizli tutulmasına karşın bildiğim bir şey vardı… Vilgefortz’un ve Cahit’in adada kimi yakalamalarını istendiğini biliyordum. Ve bunu başarmışlar gibi görünüyordu. Çünkü Loc Grim’den sonra şu şeyi getirdiler… dur neydi adı… şey, Cintra Prensesini. O günlerde bunun başarı olduğunu, Cahir ve Rience’in baron ilan edileceklerini ve şu büyücünün hiç değilse kontluğa terfi edeceğini düşünmüştüm. Ama öyle olacağı yerde imparator baykuşu çağırttı… yani Efendi Skellen’i ve Efendi Vattier’yi çağırdı ve Cahir’i yakalamalarını emretti. Bir de Rience’i ve Vilgefortz’u… Thanedd ve oradaki mesele hakkında bilgisi olan herkese işkence edilecekti… Size de… Bir şey… bir ihanet söz konusu olduğu ilk akla gelen şeydi çünkü.. .Loc Grime sahte bir prensesin götürüldüğü…”</p>

  <p>Soluğu kesilen ajan, akçaağaç şurubundan yapışmış olan dudaklarını telaşla oynatıp ciğerlerine hava doldurmaya çalıştı.</p>

  <p>“Çözün şunu,” diye buyurdu Faoiltiarna Sincaplarına. “Bir de yüzünü yıkasın.”</p>

  <p>Emir derhal yerine getirildi. Başarısızlığa uğramış tuzağın tertipçisi az sonra başını önüne eğmiş, Scoia’taellerin efsanevi komutanının önünde duruyordu. Faoiltiarna, onu lakayıt bir ifadeyle süzüyordu şimdi.</p>

  <p>“Kulaklarının içindeki şurubu boşalt,” dedi sonra komutan. “Sonra uzun yıllara dayanan deneyime sahip bir casusa yakışacak şekilde kulaklarını dik ve belleğini zorla. İmparatorunuza karşı olan sadakatimin kanıtı olarak sizi ilgilendiren meselelerle ilgili ayrıntılı bir bilgi vereceğim. Sense bunların hepsini, kelimesi kelimesine Vattier de Rideaux’ya tekrar edeceksin.”</p>

  <p>Ajan heyecanla başını salladı.</p>

  <p>“Blathe ya da sizin hesabınıza göre haziran ayının ortalarında,” diye konuşmaya başladı elf, “Francesca Findabair diye bilinen büyücü Enid an Gleanna benimle iletişime geçmişti. Hemen ardından Rience diye biri Francesca’nın emriyle birliğime geldi, şu sihirbaz Roggeveenli Vilgefortz’un yardımcısıydı anladığım kadarıyla. Son derece gizli tutularak hazırlanan bir eylem planıyla Thanedd’deki buluşmada büyücülerin belli bir bölümünün devre dışı bırakılması hedefleniyordu. Plan bana İmparator Emhyr’in, Vattier de Rideaux’nun ve Stefan Skellen’in her bakımdan destekledikleri bir eylem olarak sunuldu. Aksi halde dh’oine\er\e işbirliğine girişmezdim, büyücü olup olmamaları fark etmez çünkü yaşamım boyunca nice kışkırtmalarla karşılaştım ben. İmparatorluğun desteği, Kap Bremervoord’a yanaşan Caellach’ın oğlu Cahir yönetimindeki gemiyle doğrulanmış oldu. Cahir, özel yetkilerle ve emirlerle donatılmıştı. Bu emirler doğrultusunda, birliğimden doğrudan Cahir’in emrine verilecek özel bir manga ayırdım. Bu manganın görevinin, belli bir kişiyi ele geçirip adadan kaçırmak olduğunu biliyordum.</p>

  <p>“Thanedd’e,” diye kısa bir duraksamadan sonra sözlerini sürdürdü Faoiltiarna, “Cahir’in geldiği gemiyle gittik. Rience’m, gemiyi sihirli bir sisin içine soktuğu bir muskası vardı. Gemiyle adanın altında yer alan bir mağaranın içine girdik. Oradan, Garstang’in altında bulunan yeraltı bölgelerine ulaştık.</p>

  <p>“Bir şeylerin yolunda gitmediğini henüz oradayken anlamıştık, Rience, Vilgefortz’dan bazı telepatik sinyaller alıyordu. Bir savaşın içine düştüğümüzü anlamıştık. Hazırdık. Doğrusu da buydu çünkü yeraltından çıkar çıkmaz kendimizi cehennemin ortasında bulduk.”</p>

  <p>Elf, sanki anımsamaktan canı acımış gibi biçimsiz yüzünü buruşturdu.</p>

  <p>“Başlarda yaşanan başarıların ardından işler sarpa sarmaya başlamıştı. Saray büyücülerinin hepsini bertaraf edemiyor, büyük kayıplar veriyorduk. Kumpasın içindeki bazı büyücüler ölerek ortadan kalktı, bazıları ise canlarını kurtarmak için kendilerini ışınlamaya başladı. Derken Vilgefortz ortadan kayboldu, çok geçmeden de Rience ve hemen arkasından Enid an Gleanna. Sonuncu olayı geri çekilmenin işareti kabul ettim. Ama geri çekilme emrini vermedim, görevlerini yerine getirebilmek için eylem başlar başlamaz yola çıkmış olan Cahir’in ve mangasının dönüşünü bekledim. Ama dönmediklerini görünce onları aramaya koyulduk.</p>

  <p>“Mangadan,” dedi Faoiltiarna, Nilfgaardlının gözlerinin içine bakarak, “hayatta kalan kimse olmamıştı, hepsi de vahşice katledilmişti. Cahir’i, Tor Lara’ya, patlama sırasında havaya uçup yerle bir olan kuleye çıkan merdivenin üzerinde bulduk. Cahir yaralı ve baygındı, kendisine verilen görevi yerine getirmediği apaçık ortadaydı. Zaten çevrede bu göreve işaret eden hiçbir iz yoktu, ayrıca aşağıdan, Aretusa’dan ve Loxia’dan kraliyet birlikleri akın akın gelmeye başlamıştı. Cahir’in ne pahasına olursa olsun onların eline geçmemesi gerektiğini biliyordum çünkü o, Nilfgaard’ın bu eyleme doğrudan katıldığının kanıtıydı. Cahir’i alıp yeraltı kanallarından kovuğun içine kaçtık. Gemiye binip yola çıktık. Birliğimizden geriye on iki kişi kalmıştı, çoğu da yaralıydı.</p>

  <p>“Rüzgâr bizden yanaydı. Hirundum’un batısına ulaştıktan sonra ormanların içine saklandık. Cahir, sargılarını parçalamaya çalıştı, yeşil gözlü çılgın bir kızla ve Cintralı aslan yavrusuyla ilgili bağıra bağıra bir şeyler söyledi. Mangayı katleden bir Witcher’dan, Martı Kulesi’nden ve kuş gibi uçan bir büyücüden söz etti. Bir at istedi, adaya dönülmesini emretti, ben de mevcut koşullarda bütün bunların bir akıl hastasının zırvaları olduğunu düşündüm. Haberimiz olduğu üzere Aedirn’de savaş bütün hızıyla başlamıştı; küçülmüş olan birliği hızla yeniden yapılandırmak ve dh’oine\ere karşı savaşmaya devam etmek bence her şeyden önemliydi.</p>

  <p>“Boş mektup kutusunda sizden gelen gizli emri bulduğumda Cahir hâlâ aramızdaydı. Şaşırmıştım. Cahir’in verilen görevi yerine getirmediği açıkça ortadayken, ihanet ettiğine dair ortada hiçbir emare yoktu. Ama üzerinde fazlaca düşünmeden bunun sizin meseleniz olduğu ve kendinizin halletmesi gerektiği sonucuna vardım. Cahir, elleri ayakları bağlanırken kesinlikle direnmedi, sakince boyun eğdi. Tahta tabuta konmasını ve tanıdığım bir havka yardımıyla mektupta belirtilen yere götürülmesini emrettim. İtiraf ediyorum, yanına refakatçiler vererek birliği zayıflatmaya niyetli değildim. Buluşma noktasında adamlarınızı kimin öldürdüğünü bilmiyorum. Ve Cahir’in yerini yalnızca ben biliyordum. Kıtanızın tamamen rastlantısal olarak imha edildiği olasılığını kabul etmiyorsanız, o zaman haini kendi içinizde arayacaksınız. Çünkü yeri ve zamanı benim dışımda yalnızca sizler biliyordunuz.”</p>

  <p>Faoiltiarna ayağa kalktı.</p>

  <p>“Bu kadar. Bu bilgilerin tamamı doğrudur. Nastrog sığınaklarında size daha fazlasını anlatmazdım. Araştırma şeflerini ve cellatları yalanlarla tatmin etmeye çalışmış olsaydım, bu size yarardan çok zarar verirdi. Başka bir malumatım yok, özellikle de Vilgefortz’un ve Rience’ın nerede olduklarını bilmiyorum, ayrıca onları haklı olarak mı hainlikle suçluyorsunuz, onu da bilmiyorum. Altını çizmek istediğim bir diğer nokta şu: Cintra Prensesi, ne hakikisi ne de sahtesi, hakkında bir bilgim yok. Ne biliyorsam anlattım. Bay Rideaux’nun ve Bay Skellen’in artık bundan böyle bana tuzak kurmaya kalkışmayacaklarını varsayıyorum. Dh’oine’ler beni uzun zamandır yakalamaya ya da öldürmeye çalışıyor, bu yüzden bana tuzak kuranları kayıtsız şartsız ortadan kaldırmayı alışkanlık edindim. Bundan böyle bu kişilerin Vattier’nin ya da Skellen’in adamı olup olmadığıyla da ilgilenmeyeceğim. Buna ne zamanım ne de isteğim olacak. Anlaşıldı mı?”</p>

  <p>Struycken başını sallayıp yutkundu.</p>

  <p>“O halde casus, kendine bir at seç ve ormanlarımdan defol.”</p>

  <p>“Yani seni bu tabutun içinde cellada götüreceklerdi,” diye mırıldandı Milva. “Tamamını olmasa da şimdi anlamaya başladım. Peki neden bir yere saklanmayıp Witcher’in peşine düşüyorsun? Sana fena bozuluyor… İki kez yaşamını bağışladı…”</p>

  <p>“Üç kez.”</p>

  <p>“İkisine ben tanık oldum. Gerçi, ilk başta düşündüğümün aksine, Witcher’in Thanedd’de kemiklerini kıran sen değilsin ama Witcher’in kılıcının önüne çıkmaya çalışmakla doğru davrandığından kuşkuluyum yine de. Sizin işlerinizden anlamam ama beni kurtardın, ayrıca gözlerine bakınca iyi biri olduğun anlaşılıyor… Bu yüzden, Cahir, sana şunu kesin olarak söylüyorum: Witcher, Ciri’sini Nilfgaard’a kaçıranlardan söz ederken, dişlerini öyle gıcırdatır ki kıvılcımlar saçılır. O anda ona tükürecek olsan, tükürüğün cızırdar.”</p>

  <p>“Ciri,” diye tekrarladı Cahir. “Güzel bir ad bulmuş kıza.”</p>

  <p>“Bilmiyor muydun?”</p>

  <p>“Hayır. Ben kızdan hep Cirilla ve Cintralı aslan yavrusu diye söz edildiğini duydum. Benim yanımdayken… bir kez olmuştu çünkü bu… Benimle tek kelime konuşmamıştı. Hem de yaşamını kurtardığım halde.”</p>

  <p>“Neler olup bittiğini şeytan bile anlamaz.” Milva başını iki yana salladı. “Karmaşık bir yazgınız var, Cahir, karışık, karmakarışık. Aklım almıyor.”</p>

  <p>“Senin adın ne peki?” diye ansızın sordu Cahir.</p>

  <p>“Milva. Maria Barring. Ama, Milva de.”</p>

  <p>“Witcher, yanlış yöne gidiyor, Milva,” dedi Cahir bir süre sonra. “Ciri Nilfgaard’da değil. Nilfgaard’a kaçırılmadı. Daha doğrusu kaçırılmadı.”</p>

  <p>“Nasıl yani?”</p>

  <p>“Bu uzun bir hikâye.”</p>

  <p>“Ulu güneş adına.” Eşikte duran Fringilla, başını eğip arkadaşına baktı. “Saçlarına ne yaptın öyle, Assire?”</p>

  <p>“Yıkadım,” dedi Assire var Anahid kuru bir sesle. “Ve de taradım. İçeri gel lütfen, otur. Kalk o koltuktan, Merlin. Kışş!”</p>

  <p>Büyücü kadın, kara kedinin isteksizce boşalttığı koltuğa oturdu ve gözünü arkadaşının saçlarından ayırmadı.</p>

  <p>“Beni dikizleyip durma öyle.” Assire elini pırıl pırıl parlayan bukleli saçlarına götürdü. “Biraz değişmeye karar verdim. Ayrıca seni örnek aldım.”</p>

  <p>“Ben,” dedi Fringilla Vigo kıkır kıkır gülerek, “her zaman acayip biri ve elebaşı olarak kabul edildim. Ama seni böyle akademide ve sarayda görünce…”</p>

  <p>“Sarayda yokum ben,” diye arkadaşının sözünü kesti Assire. “Akademi de alışacak artık. On üçüncü yüzyılda yaşıyoruz. Dış görüntüleriyle ilgilenen büyücü kadınların hoppa ve mankafa olduklarına dair önyargılara veda etmenin zamanı geldi de geçiyor.”</p>

  <p>“Tırnakların da.” Fringilla, hiçbir şeyi kaçırmayan yeşil gözlerini hafifçe kıstı. “Hayatım, seni tanıyamaz oldum.”</p>

  <p>“Benim ben olduğumu anlaman için basit bir büyülü sözcük yeter,” dedi büyücü kadın buz gibi bir sesle. “İstersen büyü yapabilirsin. Sonra da konumuza, senden istediğim şeye gelelim.”</p>

  <p>Fringilla Vigo, ayaklarının arasında dolanan kediyi okşadı. Hayvan, siyah saçlı büyücüyü oturduğu yerden kaldırabilmek için mırıldanıp belini büküyor ve bütün bunları gizli bir amaçla değil de şirinlikten yapıyormuş gibi davranıyordu.</p>

  <p>“Başyaver Caellach aep Gruffyd senden bir istekte bulundu, değil mi?” diye sordu Fringilla.</p>

  <p>“Evet,” dedi Assire sıkıntılı bir sesle. “Caellach ziyaretime geldi, çaresizlik içindeydi, oğlunun kurtarılması için yardım istedi. Emhyr, oğlunun yakalanmasını ve işkenceyle öldürülmesini buyurmuştu. Aileden birine değil de kime başvurabilirdi ki? Caellach’ın karısı, Cahir’in annesi Mawr benim yeğenim, kız kardeşimin en küçük kızıdır. Ama Caellach’a yine de bir söz vermedim. Çünkü bu konuda yapabileceğim bir şey yok. Bir süre önce meydana gelen bazı olaylardan dolayı dikkatleri üzerime çekmemem gerekiyor. Bunları sana açıklayacağım. Ama önce, senden edinmeni istediğim bilgiyi dinlemek istiyorum.”</p>

  <p>Fringilla belli etmeden rahat bir soluk aldı. Arkadaşının, Caellach’ın oğlu Cahir meselesine karışmak istediğinden korkmuştu çünkü bu konu darağacı kokuyordu. Ayrıca arkadaşının ondan yardım istemesinden çekinmişti çünkü Assire’in isteklerini geri çeviremezdi.</p>

  <p>“Yaklaşık haziran ortalarında,” diye başladı Assire, “Loc Grim’de toplanan saray ahalisi, sözüm ona Cintra Prensesi olan on beş yaşındaki bir kızı hayranlıkla izleme olanağı bulmuştu. Emhyr bu huzura kabul sırasında bu kıza ısrarla kraliçe diye hitap etmiş, iltifatlar yağdırmıştı, öyle ki yakında evleneceklerine dair dedikodular çıkmıştı.”</p>

  <p>“Ben de duydum.” Assire kediyi okşadı, hayvan Fringilla’yla ilgilenmeyi bırakmış, şimdi kendine başka bir koltuk arıyordu. “Kuşkusuz siyasi amaçları olan bu evlilikten hâlâ söz ediliyor.”</p>

  <p>“Ama eskisi kadar yüksek sesle ve sıklıkla değil. Çünkü Cintralı kız Darn Rowan’a götürülmüş. Senin de bildiğin üzere, Darn Rowan’da devletin esirleri tutulur, imparatoriçelik mevkisinin namzetleri değil genelde.”</p>

  <p>Assire buna yorum yapmadı. Sabırla bekliyor ve bir süre önce kesip üzerine cila sürdüğü tırnaklarına bakıyordu.</p>

  <p>“Emhyr’in üç yıl önce hepimizi çağırıp belli bir kişinin saklandığı yeri bulmamızı emrettiğini anımsıyorsundur mutlaka,” diye sözlerini sürdürdü Fringilla Vigo. “Söz konusu yer, kuzey krallıklar bölgesindeydi. Bulamadığımız için nasıl öfkelendiğini de anımsıyorsundur kuşkusuz. Böyle bir mesafeden araştırma yapılamayacağını, hele koruma sistemlerini kırmanın olanaksız olduğunu söyleyen Albrich’i yerin dibine sokmuştu. Şimdi iyi dinle. Loc Grim’deki şu ünlü huzura kabulden bir hafta sonra, Aldersberg yakınlarında kazanılan galibiyet kutlamaları sırasında Emhyr sarayın salonunda Albrich’i ve beni görmüştü. Ve lütfedip bizimle konuşmuştu. Söylediklerinin özü biraz basitleştirilmiş olarak şöyleydi: ‘Siz tembel ve hımbıl asalaklarsınız. Sözde hünerleriniz bana bir servete mal oluyor ama hiçbir yarar sağlamıyor. Sizin biçare akademinizin beceremediği bir görevi, sıradan bir astrolog dört günde halletti.’”</p>

  <p>Assire, yüzünde alaycı bir ifadeyle yüksek sesle soludu ve kediyi okşamayı sürdürdü.</p>

  <p>“Şu mucizeler yaratan astrologun ün ü Xarthisius’tan başkası olmadığını öğrenmem çok kolay oldu,” diye devam etti Fringilla Vigo. “O günlerde şu Cintralı kız, imparatorun eş adayı aranıyordu. Xarthisius buldu onu. Ne oldu peki? Xarthisius müsteşar mı yapıldı? Ya da çözümsüz görevler biriminin başına mı getirildi? Hayır. Bir hafta sonra kodese tıkıldı.”</p>

  <p>“Bütün bunların Caellach’ın oğlu Cahir’le ne ilgisi bulunduğunu korkarım anlamıyorum.”</p>

  <p>“Sabırlı ol. Sırayla anlatmama izin ver. Önemli çünkü.”</p>

  <p>“Özür dilerim. Dinliyorum.”</p>

  <p>“Üç yıl önce arama işine giriştiğimizde Emhyr’in bize ne verdiğini anımsıyor musun?”</p>

  <p>“Bir tutam saç.”</p>

  <p>“Doğru.” Fringilla uzanıp çantasını aldı. “Şu tutamı vermişti. Altı yaşındaki bir kıza ait sarı saçlar. Artanı saklamıştım. Darn Rowan’da tecrit edilmiş Cintra Prensesi’yle ilgilenme görevi Liddertal Kontesi Prenses Stella’ya verildi. Stella’nın bana eski zamanlardan kalma birkaç şükran borcu vardı, bu yüzden ikinci bir saç tutamına kolaylıkla ulaşabildim. O da bu işte. Biraz daha koyu bir rengi var ama yaş ilerledikçe saçlarımız koyulaşır. Bununla beraber saçlar iki farklı kişiye ait. İnceledim, bu konuda hiçbir kuşku bulunmuyor.”</p>

  <p>“Cintralı kızın Darn Rowan’da tecrit edildiğini öğrenir öğrenmez böyle bir açıklama geleceğini anlamıştım,” diye itiraf etti Assire var Anahid. “Astrolog bu işi ya eline yüzüne bulaştırdı ya da Emhyr’e yanlış bir kişiyi kakalamayı hedefleyen bir komploya dâhil oldu. Ve bu komplo, Cahir aep Caellach’ın yaşamına mal olacak. Teşekkürler, Fringilla. Her şey apaçık.”</p>

  <p>“Her şey değil.” Büyücü kadın siyah saçlarını iki yana salladı. “Birincisi, Cintralı kızı bulan ve Loc Grime getiren kişi Xarthisius değil. Emhyr, kendisine sahte bir prenses getirildiğini öğrenip hakiki prensesin bulunması için yoğun bir arama başlattıktan sonra astrolog yıldız falı işlerine başladı. İhtiyar ahmak sıradan mesleki bir hata ya da şarlatanlık yüzünden kodesi boyladı. Çünkü aranan kişinin yerini yüz millik bir kesinlikle verdiğini öğrendim. Gelgeldim bu bölgenin bir çöl, Tır Tochair Dağlarının ardında, der Velde kaynaklarının ötesinde ıssız, yabani bir yer olduğu ortaya çıkmış. Bölgeye gönderilen Stefan Skellen, akreplerden ve akbabalardan başka bir şey bulamamış.”</p>

  <p>“Xarthisius denen heriften fazlasını beklemezdim zaten. Ama bu durum, Cahir’in yazgısını değiştirmeyecektir. Emhyr fevri bir adamdır ama kimseyi nedensiz yere işkenceye ve ölüme mahkûm etmez. Senin de belirttiğin gibi, birisi Loc Grim’e sahte bir prensesin ulaşmasını sağlamış. Bu kızı birisi temin etmiş. Yani ortada bir komplo var ve Cahir işin içinde. Ama bilmeden de bu işe bulaşmış, biri tarafından kullanılmış olabilir.”</p>

  <p>“Öyle olsaydı eğer, sonuna kadar kullanırlardı onu. Sahte prensesi elleriyle Emhyr’e teslim ederdi. Ama Cahir sırra kadem bastı. Neden? Ortadan kaybolması kuşkulara yol açtı. Emhyr’in sahtekârlığı ilk bakışta anlamasını hesaba katabilir miydi? Emhyr anladı ama. Her koşulda anlardı çünkü elinde…”</p>

  <p>“Bir saç tutamı vardı,” diye büyücünün sözünü kesti Assire, “Altı yaşındaki bir kıza ait bir saç tutamı. Fringilla, Emhyr’in bu kızı araması üç yıla değil çok daha eskiye dayanıyor. Anlaşılan Cahir, henüz oyuncak atlara bindiği günlerde başlamış çok çirkin bir işe bulaşmış. Hımm… Bu saç tutamı bende kalsın. İkisini de etraflıca incelemek isterim.”</p>

  <p>Fringilla başını ağır ağır sallayıp yeşil gözlerini kıstı.</p>

  <p>“Peki, kalsın. Ama dikkatli ol, Assire. Çirkin maceralara alet olma. Çünkü dikkatler üzerine çekilir o zaman. Konuşmamızın başında bunun işine gelmeyeceğini belirtmiştin. Ve de nedenlerini açıklayacağına söz vermiştin.”</p>

  <p>Assire var Anahid ayağa kalkıp pencerenin önüne gitti, altın kuleli kent diye anılan imparatorluğun başkenti Nilfgaard’ın batan güneşin ışıkları altında ışıldayan kule çatılarına ve mazgal dişlerine baktı.</p>

  <p>“Senin bir zamanlar söylediklerini aklımda tuttum,” diye konuşmaya başladı arkasına dönmeden. “Büyü, hiçbir sınırla bölünemezdi. Büyünün esenliği en büyük değerdi, her türlü bölünmenin üstündeydi. Şöyle… gizli organizasyon gibi bir şeyin kurulması yararlıydı… meclis ya da loca gibi bir oluşumun…”</p>

  <p>“Ben hazırım,” dedi Nilfgaardlı büyücü Fringilla Vigo, saniyeler süren sessizliğin ardından. “Girmeye kararlıyım ve hazırım. Güvenin ve iltimasın için teşekkür ederim. Söz konusu locanın buluşması ne zaman ve nerede gerçekleşecek, benim gizemli, esrarengiz arkadaşım?”</p>

  <p>Nilfgaardlı büyücü Assire var Anahid bu kez döndü. Dudaklarında hafif bir gülümsemenin izi vardı. “Yakında,” dedi. “Sana birazdan her şeyi açıklayacağım. Ama unutmadan senden bir şey isteyeceğim… Bana şapka tasarımcının adresini ver, Fringilla.”</p>

  <p>“Tek bir kamp ateşi bile yok,” diye fısıldadı Milva, ay ışığında parıldayan gölün karşı kıyısına bakarak. “Bence orada kimseler yok. Kampta iki yüzü aşkın göçmen vardı. Aralarından tek kurtulan olmadı mı?”</p>

  <p>“İmparatorluk askerleri üstünlük sağladıysa hepsini esir almışlardır,” diye fısıldadı Cahir. “Ama zafer sizinkilerin olduysa giderken herkesi yanlarında götürmüşlerdir.”</p>

  <p>Nehre yaklaşıp bataklığa dönüşmüş sazlıklara kadar ilerlediler. Milva bir şeyin üzerine basınca sıçradı, bataklıktan çıkmış, sülüklerle kaplı kaskatı kolu görünce bir çığlık atmamak için kendini güçlükle tuttu.</p>

  <p>“Bir ceset sadece,” diye mırıldandı Cahir ve kızı kolundan tuttu. “Bizimkilerden biri. Bir Daerlanlı.”</p>

  <p>“Kim?”</p>

  <p>“Yedinci Daerlan süvari tugayı. Kolunda gümüş bir akrep »</p>

  <p>var…</p>

  <p>“Tanrılar!” Genç kadın terden ıslanmış eliyle yayı sımsıkı kavrarken zangır zangır titriyordu. “Duydun mu şu sesi? Neydi bu?”</p>

  <p>“Kurt.”</p>

  <p>“Ya da bir gulgul… Ya da lanet olası başka bir yaratık. İlerideki kamp cesetlerle dolu olmalı. Lanet olsun, karşı kıyıya gece vakti geçmeyeceğim!”</p>

  <p>“Günün ağarmasını bekleyelim. Milva? Bu tuhaf koku da…”</p>

  <p>“Regis!” Milva, pelin otu, adaçayı, kişniş ve anason kokusu alınca çığlık atmamak için yine güçlükle tuttu kendini. “Regis? Sen misin?”</p>

  <p>“Evet.” Berber, karanlığın içinden sessizce süzüldü. “Senin için çok kaygılanmıştım. Görüyorum ki yalnız değilsin.”</p>

  <p>“Evet, doğru görüyorsun.” Milva kılıcını çekmeye hazırlanan Cahir’in kolunu bıraktı. “Ben de artık yalnız değilim, o da değil. Ama bazılarının dediği gibi, uzun bir hikâye bu. Regis, Witcher’a ne oldu? Dandelion? Ötekiler? Ne durumda olduklarını biliyor musun?”</p>

  <p>“Evet. Atlarınız var mı?”</p>

  <p>“Var. Ormanın içine sakladık.”</p>

  <p>“O halde güneye doğru yola çıkalım, Chotla boyunca ilerleyelim. Derhal. Gece yarısından önce Armerya yakınlarına varmalıyız.”</p>

  <p>“Witcher’dan ve ozandan ne haber? Yaşıyorlar mı?”</p>

  <p>“Yaşıyorlar. Ama başları dertte.”</p>

  <p>“Ne gibi?”</p>

  <p>“Bu uzun bir hikâye.”</p>

  <p>Dandelion dönüp iyi kötü dayanılabilir bir pozisyona geçmeye çalışırken yüksek sesle inledi. Ama tütsülenmeye hazırlanmış pastırma gibi iplere dolanmış halde gitgide çöken bir talaş yığınının içinde yatan biri için boşa harcanmış bir çabaydı bu. “Doğrudan asmadılar bizi,” dedi inleyerek. “Tek umudumuz bu…”</p>

  <p>“Kes sesini.” Witcher kımıldamadan yatıyor, odunluğun çatısında keşfettiği delikten aya bakıyordu. “Vissegerd bizi neden hemen asmadı, biliyor musun? Çünkü gün ışır ışımaz bütün birlikler yola çıkmak üzere toplandığında hepsinin gözü önünde asacak bizi. Propaganda amaçlı.”</p>

  <p>Dandelion’ın sesi kesildi. Geralt onun inleyip burnunu çektiğini duydu.</p>

  <p>“Hâlâ bu işten sıyrılma şansın var,” dedi Witcher, Dandelion’ı yatıştırmak için. “Vissegerd benden özel bir öç alacak ama seninle bir derdi yok. Şu ahbabın olan kont seni kurtaracaktır, göreceksin.”</p>

  <p>“Kahretsin,” dedi ozan, Witcher’i şaşırtan bir sükûnet içinde. “Kahretsin! Kahretsin! Kahretsin! Küçük bir çocukmuşum gibi davranma bana. Birincisi, propaganda amacı için kullanılacaksa, bir değil iki kişinin asılması daha iyidir. İkincisi, özel bir öç alınırken tanık hayatta bırakılmaz. Hayır kardeşim, ikimiz de sallanacağız.”</p>

  <p>“Yeter, Dandelion. Sessiz ol ve bir plan yap.”</p>

  <p>“Ne planı, lanet olsun?”</p>

  <p>“Aklına ne geliyorsa.”</p>

  <p>Dandelion’ın boş sözleri, düşünmekle meşgul olan Witcher’ın aklını toplamasına engel oluyordu. Vissegerd’in birliğinin içinde mutlaka yer aldığını düşündüğü Temerya ordusu haber alma servisi adamlarının her an odunluğu yıkmasını bekliyordu. Ve adamlar ondan Garstang’da ve Thanedd Adasında yaşanan olaylarla ilgili çeşitli ayrıntılar öğrenmek isteyeceklerdi kuşkusuz. Geralt neredeyse tek bir ayrıntı bilmiyordu ama şundan kuşkusu yoktu: Ajanlar ona inanıncaya kadar çok ama çok sıkıntı çekecekti. Tek umudu, gözünü intikam bürümüş olan Vissegerd’in onu esir aldığını ilan etmemiş olmasıydı. Ajanlar, esirleri saray nazırının pençesinden kurtarıp merkez karargâha götürmeye çalışacaktı muhtemelen. Daha doğrusu, ilk sorgudan sonra onlardan geriye kalanı götüreceklerdi karargâha.</p>

  <p>Ozan bu arada bir plan düşünmüştü.</p>

  <p>“Geralt! Çok önemli bir şey bildiğimizi öne süreceğiz. Casus ya da benzeri bir şey olduğumuz numarası yapalım. O zaman…”</p>

  <p>“İnsaflı ol, Dandelion.”</p>

  <p>“Nöbetçilere rüşvet vermeyi de düşünebiliriz. Sakladığım bir miktar param var. Çizmemin iç astarına dublonlar diktim. Sağlam bir ihtiyat. Nöbetçileri çağıralım…”</p>

  <p>“Elinde ne varsa alıp sana bir de tekme savursunlar.”</p>

  <p>Ozan sıkıntıyla homurdandıktan sonra sustu. Avludan sesler ve nal takırtıları geliyordu, en kötüsü de askerler için pişirilen bezelye çorbasının kokuşuydu. Geralt şimdi bunun bir kâsesi için dünyanın bütün çuka balıklarını ve yermantarlarını feda etmeye hazırdı. Odunluğun önünde duran nöbetçiler uyuşuk uyuşuk sohbet ediyor, kahkaha atıyor, arada sırada öksürüp tükürüyorlardı. Paralı askerdi hepsi; sırf zamirlerden ve pis küfürlerden oluşan cümlelerle sohbet etme yeteneklerinden anlaşılıyordu bu.</p>

  <p>“Geralt?”</p>

  <p>“Ne var?”</p>

  <p>“Milva ne oldu acaba? Zoltan, Percival, Regis… Görmedin mi onları?”</p>

  <p>“Hayır. Çarpışma sırasında vurulmuş ya da atların ayaklarının altında can vermiş olabilirler. Şu ilerideki kampta dağ gibi bir ceset yığını var.”</p>

  <p>“Ben öyle düşünmüyorum,” dedi Dandelion kararlı ve umut dolu bir sesle. “Hiç sanmam ki Zoltan, Percival ve Milva gibi açıkgözler…”</p>

  <p>“Kendini kandırmayı bırak artık. Kurtulmuş bile olsalar bize yardım etmezler.”</p>

  <p>“Neden?”</p>

  <p>“Üç nedenden. Birincisi, başlarında yeterince dert var. İkincisi, binlerce adamdan oluşan bir birliğin ortasındaki bir odunlukta ellerimiz ayaklarımız bağlı halde yatıyoruz.”</p>

  <p>“Üçüncü neden peki? Üç nedenden söz etmiştin.”</p>

  <p>“Üçüncüsü,” dedi Geralt yorgun bir sesle, “bu gerçekleşebilecek mucizeler Kernowlu kadının kocasını bulmasıyla tüketilmiş oldu.”</p>

  <p>“Şurada.” Berber, ordugâh ateşinin noktayı andıran alevini gösterdi. “Orası Armerya tabyası, şu an ise Mayena’ya yığılmış Temerya orduları öncü birliğinin kampı olarak kullanılıyor.”</p>

  <p>“Esir aldıkları Witcher’ı ve Dandelion’ı orada tutuyorlar, öyle mi?” Milva, üzengiye basıp ayağa kalktı. “Of, çok fena. Orada bilmem ne kadar silahlı adam vardır, çevresi de nöbetçilerle sarılıdır. Oraya gizlice girmek kolay olmaz.”</p>

  <p>“Bunu yapmanıza gerek yok,” dedi Regis, Pegasus’tan inerek. Hayvan sürekli burnundan soluyarak başını çevirdi, belli ki berberin ağır ot kokusundan midesi bulanmıştı.</p>

  <p>“Oraya gizlice girmenize gerek yok,” diye yineledi Regis. “Bu işi tek başıma halledeceğim. Atlarınızla şurada, nehrin parıldadığı yerde bekleyeceksiniz, görüyor musunuz? Yedi Keçi’nin en parlak yıldızının altında. Chotla o noktada Ina’ya akar. Witcher’ı o karmaşanın içinden kurtardıktan sonra o yöne yollayacağım. Orada buluşacaksınız.”</p>

  <p>“Kendinden çok emin,” diye mırıldandı Cahir, yanında oturan Milva’ya. “Onu o keşmekeşin içinden tek başına, kimsenin yardımını almadan kurtaracakmış, duydun mu? Kim bu?”</p>

  <p>“Bilmiyorum gerçekten,” diye mırıldandı Milva. “Ama kurtaracağı meselesine inanıyorum. Dün kızgın bir nalı gözlerimin önünde ateşin içinden çekip aldı.”</p>

  <p>“Büyücü mü?”</p>

  <p>“Hayır,” dedi Regis, Pegasus’un arkasından çıkarak ve müthiş kulaklara sahip olduğunu kanıtladı. “Ayrıca kim olduğum çok önemli mi? Ben sana kimlik bilgilerini soruyor muyum? “</p>

  <p>“Ben Cahir Mawr Dyffryn Caellach.”</p>

  <p>“Teşekkür ederim, hayranlık duydum.” Berberin sesinde alaycı bir tonlama gizliydi. “Nilfgaardlı adını neredeyse hiç Nilfgaard aksam olmadan söyledin.”</p>

  <p>“Çünkü ben…”</p>

  <p>“Yeter!” diye Cahir’in sözünü kesti Milva. “Tartışmanın ve vakit öldürmenin zamanı değil. Regis, Witcher kurtarılmayı bekliyor.”</p>

  <p>“Gece yarısından önce olmaz,” dedi berber buz gibi bir sesle ve bakışlarını aya çevirdi. “Yani konuşmak için zamanımız var. Kimdir bu adam, Milva?”</p>

  <p>“Bu adam,” dedi Milva, Cahir’i biraz öfkeyle savunarak, “beni berbat bir durumdan kurtardı. Bu adam, eğer Witcher’i görürse ona yanlış yönde ilerlediğini söyleyecek. Ciri, Nilfgaard’da değil çünkü.”</p>

  <p>“Bu gerçek bir aydınlanma.” Berberin sesi yumuşamıştı. “Peki, bu aydınlanmanın kaynağı nedir, muhterem Cahir, Caellach’ın oğlu?”</p>

  <p>“Bu uzun bir hikâye.”</p>

  <p>Nöbetçi askerlerden birinin konuşmayı bir küfürle böldüğü, bir başka askerin de inlediği sırada Dandelion susalı çok olmuştu. Geralt, nöbetçilerin üç kişi olduğunu bildiği için konuşulanlara heyecanla kulak verdi ama üçüncü askerden çıt çıkmadı.</p>

  <p>Soluğunu tutup bekledi. Gelgelelim bir süre sonra kulağına çalınan ses, kurtarıcılarının odunluk kapısını açarken çıkardıkları ses değildi. Kesinlikle değildi. Geralt düzenli, çok sesli horlama duyuyordu şimdi. Nöbetçiler görev başında uykuya dalmıştı.</p>

  <p>Derin bir soluk aldı, içinden sövdü ve tam Yennefer’i düşüneceği sırada boynundaki Witcher madalyonu ansızın şiddetle sarsıldı ve burnuna pelin otu, fesleğen, kişniş, adaçayı ve anason kokuları çalındı. Çeşitli başka kokular da aldı.</p>

  <p>“Regis?” diye fısıldadı inanamadığını anlatan bir sesle ve başını talaşların arasından kaldırmaya çalıştıysa da başaramadı.</p>

  <p>“Regis,” diye fısıldayarak karşılık verdi Dandelion, kıpırdanıp hışırtılar çıkararak. “Başka kimse böyle berbat kokmaz… Neredesin? Seni göremiyorum…”</p>

  <p>“Sessiz olun!”</p>

  <p>Madalyon artık sarsılmıyordu. Geralt, ozanın rahat bir soluk aldığını, ardından ipleri kesen bir bıçağın sürtünmesini duydu. Dandelion çok geçmeden, kan dolaşımının yeniden hızlanması üzerine acıyla inledi ama yumruğunu dişlerinin arasına sokarak iniltisini bastırdı.</p>

  <p>“Geralt.” Dandelion’ın önünde beliren berberin silik ve sallanan gölgesi hemen ellerindeki ve ayaklarındaki ipleri kesmeye girişti. “Kamp nöbetçilerinin arasından kendiniz sıvışacaksınız. Doğuya, Yedi Keçinin en parlak yıldızına doğru ilerleyin. Doğrudan Ina kıyısına. Orada sizi yanında atlarla Milva bekliyor.”</p>

  <p>“Ayağa kalkmama yardım et…”</p>

  <p>Ozan önce bir bacağının, sonra diğer bacağının üzerinde doğruldu ama yumruğunu ısırmaya devam ediyordu. Kan dolaşımı artık normale dönmüştü. Çok geçmeden Witcher da hazırdı.</p>

  <p>“Nasıl dışarı çıkacağız?” diye ansızın sordu ozan. “Kapının önündeki nöbetçiler horluyor ama belki birazdan…”</p>

  <p>“Birazdan falan yok,” diye fısıldayarak onun sözünü kesti Regis. “Beni dikkatle dinleyin. Dolunay var, avlu, yakılan ateşlerden aydınlanmış. Saatin çok geç olmasına karşın kamp çok hareketli ama bu işimize yarayacaktır. Çıkın dışarı. Bol şans.”</p>

  <p>“Sen peki?”</p>

  <p>“Beni kafanıza takmayın. Beni beklemeyin, arkanıza da bakmayın.”</p>

  <p>“Ama…”</p>

  <p>“Dandelion,” diye tısladı Witcher. “Kafanıza takmayın beni, dedi, duydun mu?”</p>

  <p>“Çıkın dışarı,” diye tekrarladı Regis. “Bol şans. Görüşmek üzere, Geralt.”</p>

  <p>Witcher döndü. “Bizi kurtardığın için teşekkür ederim,” dedi. “Ama bir daha hiç karşılaşmasak, daha iyi olacak. Beni anlıyor musun?”</p>

  <p>“Kesinlikle. Hadi, zaman kaybetmeyin.”</p>

  <p>Nöbetçiler çok ilginç pozlarda uyuyor, horluyor ve ağızlarını şapırdatıyordu. Geralt ve Dandelion hafifçe aralanmış kapıdan geçerken askerler kımıldamadı bile. Hatta Witcher, iki askerin kumaşı elle dokunmuş kalın paltolarını üzerlerinden soyarken bile tepki vermediler.</p>

  <p>“Sıradan bir uyku değil bu,” diye fısıldadı Dandelion.</p>

  <p>“Elbette değil.” Geralt, karanlıkta odunluk duvarının dibine gizlenmiş, gözleriyle avluyu tarıyordu.</p>

  <p>“Anladım,” dedi Dandelion rahat bir soluk alırken. “Regis büyücü, değil mi?”</p>

  <p>“Hayır. Büyücü değil.”</p>

  <p>“Ateşten kızgın nalı çıkardı. Nöbetçileri uyuttu…”</p>

  <p>“Zırvalamayı bırak ve dikkatini topla. Henüz özgür değiliz. Paltoyu omzuna at ve doğru avluya dal. Bizi biri durduracak olursa, askermişiz gibi yapacağız.”</p>

  <p>“Güzel. Olur da bir şey meydana gelirse, derim ki…”</p>

  <p>“Ahmak askerleri oynayacağız. Yürü.”</p>

  <p>Avluyu geçerken, yanan zift fıçılarının ve ordugâh ateşinin çevresinde toplanmış askerlere yaklaşmamaya özen gösterdiler. Avlu, oraya buraya gidip gelenlerle doluydu, kalabalığa iki kişinin daha eklenmesi dikkat çekmemişti. Kimsenin gözüne batmadılar, kimse onlara seslenip durdurmadı. Hızla ve kolayca çitin önüne ulaştılar.</p>

  <p>Her şey sanki fazlasıyla yolunda gitmişti. Geralt tedirgin olmuştu çünkü içgüdüsel olarak bir tehlikenin yaklaştığını seziyordu, üstelik kampın merkezinden uzaklaştıkça bu duygusu azalacağı yerde artıyordu. Bu duyguda şaşılacak bir yan olmadığını kendine sürekli tekrarlayıp duruyordu. Gece vakti bile hareketli olan kampta kimse onlarla ilgilenmiyordu ama odunluğun önünde uyutulmuş olan nöbetçileri birisinin fark etmesi tehlike çanlarının çalması demek olurdu. Şimdi son nöbetçi çemberine yaklaşıyorlardı, buradaki askerlerin doğal olarak daha tetikte olması gerekiyordu. Kampın içinden geliyor olmaları bir yarar sağlamazdı. Vissegerd’in birliğini kasıp kavuran firar meselesinden Witcher haberdardı, bu yüzden nöbetçilere kamptan ayrılan kişileri dikkatle incelemeleri emrinin verildiğinden hiç kuşkusu yoktu.</p>

  <p>Mehtap bolca ışık yaydığı için Dandelion’ın el yordamıyla ilerlemesine gerek kalmamıştı. Witcher da bu ışıkta gündüz gözüymüş gibi iyi görebiliyordu. Böylece iki nöbetçiyi atlattılar ve çalılıklara saklanıp atlı bir devriyenin geçmesini beklediler. Karşılarında gördükleri gürgen koruluğu, nöbetçi çemberinin dışında kalıyormuş gibi duruyordu. Her şey yolundaydı. Fazlasıyla yolunda.</p>

  <p>Onların felaketi, ordunun teamüllerini bilmiyor olmalarıydı.</p>

  <p>Gürgen koruluğunun alçak ve karanlık olması cezbediciydi çünkü koruma sağlıyordu. Gelgelelim, nöbetten kaçan askerler oldum olası gizlice çalılıkların içine yatarlar, aralarından o sırada uykuya dalmamış olanlar, hem düşmanı hem de ansızın kontrol turuna çıkan subayları göz hapsinde tutardı.</p>

  <p>Geralt ve Dandelion tam gürgen ağaçlarının arasına girmişti ki önlerinde birileri belirdi. Ve de mızrak uçları.</p>

  <p>“Parola?”</p>

  <p>“Cintra!” diye yanıtladı Dandelion yıldırım hızıyla.</p>

  <p>Askerler hep bir ağızdan kahkaha attılar. “Adama bak,” dedi askerlerden biri. “Bir kuruşluk hayal gücü bile yok. Hiç değilse içlerinden biri yaratıcı bir şey bulsaydı ama yok. Varsa yoksa “Cintra”. Evini özledin demek, ha? Peki. Bedeli dünkünün aynısı.”</p>

  <p>Dandelion dişlerini sıktı. Geralt durumu ve olası şanslarını değerlendirdi ancak iyi bir sonuca varamadı.</p>

  <p>“Hadi görelim,” diye ısrar etti asker. “Geçebilmek istiyorsanız, gümrük ödeyin biz de görmezden gelelim. Çabuk çünkü birazdan devriye subayı gelecek.”</p>

  <p>“Du bakıym.” Ozan, konuşma tarzını ve aksanını değiştirmişti şimdi. “Şööle bi oturyım da çizmelerimi çıkaryım, çünkü çizmemin içinde…”</p>

  <p>Ama sözünü tamamlayamadı. Dört asker Dandelion'ı yere devirdi, ikisi bir bacağını, diğer ikisi öteki bacağını kendi bacaklarının arasına kıstırıp çizmelerini çıkardılar. Parolayı soran asker, koncun iç kısmındaki astarı parçaladı. İçinden şakırtıyla bir şey düştü.</p>

  <p>“Altın!” diye bağırdı nöbetçi amiri. “Öbürünün de çizmesini çıkarın! Ve de devriyeyi çağırın!”</p>

  <p>Gelgelelim çizmeyi çıkaracak ve devriye çağıracak kimse yoktu çünkü ekibin bir kısmı dizlerinin üzerine çökmüş, yaprakların arasında dublon arıyor, bir kısmı da Dandelion’ın çizmesinin ikinci tekiyle boğuşuyordu. Geralt, ya şimdi ya da hiç, diye düşünüp nöbetçi amirinin çenesine yandan bir yumruk çaktı ve adam yere düşerken kafasına bir tekme indirdi. Altın peşinde yerlerde sürünen askerler bu durumu fark etmediler bile. Dandelion fazla düşünmeyip ayak koruyucu bezini sallaya sallaya çalılıkların arasında koşmaya başlayınca Geralt da onun peşinden gitti.</p>

  <p>Üst üste darbe yemiş olan nöbetçi amiri, “İmdat! İmdat!” diye ulumaya başladı, ardından arkadaşları çığlıklarıyla ona destek verdiler. “Devriyeee!”</p>

  <p>“Bok herifler!” diye sövdü Dandelion koşarken. “Fırsatçılar! Parayı siz aldınız!”</p>

  <p>“Soluğunu tüketme, sersem! Ormanı gördün mü? Koş!”</p>

  <p>“Alarm! Alaaarm!”</p>

  <p>Koşmayı sürdürdüler. Geralt, ayak sesleri, nal takırtıları, ıslıklar ve at kişnemeleri duydukça öfkeyle sövüyordu. Sesler hem önden hem arkadan geliyordu. Şaşkınlığı uzun sürmedi, dikkatli bir bakış yetmişti çünkü. Onun kurtarıcı bir orman sandığı şey, bir dalga gibi büyüyüp üzerlerine doğru koşturan atlılardı.</p>

  <p>“Dur, Dandelion!” diye bağırdı Geralt, ardından dörtnala yaklaşan devriyeye döndü, parmaklarıyla keskin bir ıslık çaldı. “Nilfgaard!” diye haykırdı, ciğerlerinin bütün gücüyle. “Nilfgaard saldırıyor! Doğru kampa! Kampa dön, sersem! Alarm ver! Nilfgaard!”</p>

  <p>Peşlerine düşmüş olan devriye ekibinin en önünde ilerleyen asker, atının dizginini hırsla çekti, ona gösterilen yöne baktı, kulakları tırmalayan bir çığlık attı ve atı döndürmeye çalıştı. Gelgelelim Geralt, Cintra aslanları ve Temerya zambakları için yeterince çalıştığını düşünüyordu. Askerin üstüne atladı ve ustalıklı bir hamleyle onu eyerden yere fırlattı.</p>

  <p>“Atla, Dandelion! Ve de sıkı tutun!”</p>

  <p>Böyle şeyleri ozana iki kez söylemek gerekmiyordu. At önce, sırtına binen ikinci kişinin ağırlığıyla dizlerinin üstüne çöker gibi oldu ama sağrısına iki topuk batınca dörtnala koşmaya başladı. Sürüler halinde yaklaşan Nilfgaardlılar şimdi Vissegerd’den ve birliğinden çok daha tehlikeli olduğu için, Geralt ve Dandelion kampın nöbetçi çemberi boyunca atı sürüp iki ordunun çarpışma hattından bir an önce çıkmaya çalıştılar çünkü orduların burun buruna gelmesi an meselesiydi. Ne var ki Nilfgaardlılar yaklaşmış ve onları fark etmişti. Dandelion bir çığlık attı, Geralt arkasına baktı ve Nilfgaard kıtasının oluşturduğu kapkara duvardan ayrılan kolların üzerlerine doğru uzandığını gördü. Atın yönünü, bir an bile duraksamadan kampa doğru çevirdi, dörtnala koşturarak kaçan nöbetçileri geride bıraktı. Dandelion bir çığlık daha attı ama bu kez buna gerek yoktu. Çünkü kamptan üzerlerine doğru akın eden atlıları Witcher da fark etmişti. Vissegerd’in alarma geçirilmiş askerleri şaşılacak kadar kısa bir sürede atlarının sırtına oturmuştu. Gelgelelim Geralt ve Dandelion iki cephenin tam ortasında kalmıştı.</p>

  <p>Kaçış yoktu. Witcher, yönünü bir kez daha değiştirdi, atın son gücünü kullanarak hızını artırdı, çekiçle örs arasında sıkışıp kaldıkları tehlikeli alandan çıkmak için canım dişine taktı. Tam başarabileceklerine dair bir umut doğduğu sırada gecenin sessizliğine, havada uçuşan okların çıkardığı korkunç bir vızıltı yayıldı. Dandelion bu kez kulakları tırmalayan bir çığlık daha atıp tırnaklarını Geralt’ın yanlarına geçirdi. Witcher, boynundan sıcak bir şeyin süzüldüğünü hissetti.</p>

  <p>“Dayan!” Ozanı dirseklerinden yakalayıp iyice sırtına doğru çekti. “Dayan, Dandelion!”</p>

  <p>“Beni öldürdüler!” diye haykırdı Dandelion, öldürülmüş birinin çıkaramayacağı kadar yüksek bir perdeden. “Kan geliyor! Ölüyorum!”</p>

  <p>“Dayan!”</p>

  <p>İki ordunun birbirinin üzerine yağdırdığı ve Dandelion için ölümcül gibi görünen oklar ve kamalar, aynı zamanda ikilinin kurtuluşu olacaktı. Birbirlerini vuran birlikler gitgide yakınlaşıp hızını kaybetti ve iki cephe arasındaki her an kapanacakmış gibi görünen boş alan, güçlükle soluyan atın sırtındaki iki adamın tuzaktan çıkmasına yetecek kadar bir süre açık kaldı. Geralt, bitkinliğine aldırmadan atı dörtnala koşmaya devam etmeye zorladı çünkü karşılarında onları kurtaracak olan orman duruyorsa da arkalarından nal sesleri geliyordu. At inledi, sendeledi ama koşmayı sürdürdü. Kurtulacak gibiydiler ama Dandelion ansızın inleyip sertçe arkaya doğru yığılınca Witcher’i da kendisiyle birlikte çekip eyerin üzerinden koparırcasına aldı, ikisi birlikte bodur çamların arasından kayıp yere yuvarlandılar. Yere yığılarak düşen ozan ayağa kalkamıyor, sürekli inliyordu. Başının yarısını ve sol omzunu kaplayan kanlar ay ışığında kapkara bir pırıltıya bürünmüştü.</p>

  <p>Arkalarında gümbürtüler, şakırtılar ve çığlıklar arasında iki ordu çarpışıyordu şimdi. Savaş tüm vahşetiyle devam ederken peşlerindeki Nilfgaardlılar onları yine de unutmamıştı. Üç atlı onlara doğru dörtnala gelmeye başlamıştı.</p>

  <p>Witcher ayağa fırladı, içini gitgide kabaran bir kinin sardığını hissetti. Atlılara doğru koşturup dikkatlerini Dandelion’ın üzerinden çekmeye çalıştı. Hayır, arkadaşını kurtarmak için kendini kurban etmek niyetinde değildi. Öldürmek istiyordu.</p>

  <p>Arkadaşlarından çok önce Geralt’a yaklaşan atlı, atını sürerken elindeki baltayı havaya kaldırdı ama karşısındakinin bir Witcher olduğunu hesaba katamazdı elbette. Geralt, balta darbesini kolayca savuşturdu, eyerin üzerinde öne doğru eğilmiş olan Nilfgaardlıyı pelerininden yakaladı, öteki elinin parmaklarını adamın geniş kemerine geçirdi. Askeri sert bir hareketle çekip attan alaşağı etti, üzerine çöktü ve adamı yere bastırdıkça bastırdı. Yanında hiçbir silahının olmadığının ancak şimdi bilincine varmıştı. Adamın boğazını iki eliyle kavradı ancak demirden boyunluk zırhı olduğu için boğamadı. Nilfgaardlı kıvranırken zırhlı eldivenini Geralt’a doğru savurup yanağını yardı. Witcher ise askeri var gücüyle yere bastırdı, adamın geniş kemerinde asılı olduğunu el yordamıyla fark ettiği hançerini kınından çekip çıkardı. Yerde yatan asker bunu anlayınca böğürmeye başladı. Geralt, kendisini yumruklayan gümüş akrepli eli kenara itip hançeri havaya kaldırdı.</p>

  <p>Nilfgaardlı acı bir çığlık attı.</p>

  <p>Ve Witcher hançeri adamın ağzından sokup gırtlağına sapladı.</p>

  <p>Hem de sapına kadar.</p>

  <p>Ayağa fırladığında sırtları boş atlar, cesetler ve savaş alanına doğru uzaklaşan küçük bir birlik gördü. Kamptan gelen Cintralılar, Nilfgaardlıları öldürmüş ama bodur çamların arasına yığılmış ozanı ve yere yatıp savaşan askerleri karanlıkta fark edememişti.</p>

  <p>“Dandelion? Nerenden vuruldun? Ok nerede?”</p>

  <p>“Ba… Başım… Başıma girdi…”</p>

  <p>“Aptal aptal konuşma! Vay canına, şansın varmış… Sıyırmış sadece…”</p>

  <p>“Kanıyor…”</p>

  <p>Geralt, ceketini çıkarıp gömleğinin bir kolunu yırttı. Okun ucu Dandelion’ın kulağının üst kısmından geçmiş ve şakağına kadar uzanan kötü bir kesiğe sebep olmuştu. Ozan, titreyen ellerini yaranın üstüne bastırdı, sonra ayalarına ve manşetlerine bulaşan kana baktı. Gözbebekleri sürekli kayıyordu. Witcher o an anladı, hayatında ilk kez yaralanmış ve acı çeken biriyle karşı karşıyaydı. Ve de hayatında ilk kez bu miktarda kan gören biriydi Dandelion.</p>

  <p>“Kalk ayağa,” dedi Witcher, ozanın başını ve kolunu hızla sararken. “Bunda bir şey yok, Dandelion, küçük bir sıyrık yalnızca. .. Kalk, buradan uzaklaşmalıyız…”</p>

  <p>Ovadaki gece savaşı olanca şiddetiyle devam ediyor, demir şakırtıları, at kişnemeleri ve çığlıklar gitgide artıyordu. Geralt hemen Nilfgaardlıların iki atını aldı ancak sadece birine ihtiyaç vardı. Dandelion ayağa kalkmayı başardı ama çok geçmeden yeniden yere yığıldı, inlemeye ve yürekleri sızlatan bir biçimde hıçkırmaya başladı. Witcher onun elinden tutup ayağa kaldırdı, biraz sarsarak kendine getirdi, sonra kucaklayıp eyerin üstüne oturttu. Kendisi Dandelion’ın arkasına oturup atı hareket ettirdi. Doğuya, gökyüzünde şafağın belirmeye başlayan soluk mavi çizgisinde Yedi Keçinin en parlak yıldızının bulunduğu yöne gidiyorlardı şimdi.</p>

  <p>“Birazdan hava aydınlanacak,” dedi Milva, göğe değil, nehrin parlayan yüzeyine bakarak. “Kedibahkları, çaçabalıklarının çok fena peşindeler. Ama Witcher’dan ve Dandelion’dan ne bir iz ne bir ses var. Ah, dilerim Regis bu işi eline yüzüne bulaştırmamıştır…”</p>

  <p>“Olumsuz konuşma,” diye mırıldandı Cahir, yeniden kavuştuğu kahverengi atının başlığını düzeltirken.</p>

  <p>“Tanrı korusun…. Ama öyle işte… İçinizden biri şu Ciri meselesine bulaşınca, sanki başını giyotinin altına koymuş gibi bir şey oluyor… Bu kız uğursuzluk getiriyor… Uğursuzluk ve ölüm.”</p>

  <p>“Yere tükür gitsin, Milva.”</p>

  <p>“Tanrı korusun, üzerimizden uzak olsun. Nasıl bir soğuk bu böyle? Titriyorum… Bir de susadım ama nehrin başında çürümüş bir ceset gördüm… Iğğğ… Midem bulandı. Kusacağım herhalde.”</p>

  <p>“Al.” Cahir matarasını kıza uzattı. “İç. Gel biraz yanıma yaklaş, seni ısıtayım.”</p>

  <p>Bir kedibalığı sığ suda yine bir incibalığı sürüsünün arasına daldı ve balıklar gümüşten dolu taneleri gibi sağa sola kaçıştılar. Mehtap ışığında bir yarasanın ya da doğanın hızla geçtiği görüldü.</p>

  <p>Başını Cahir’in omzuna koyan Milva, “Kim bilir yarın neler olacak?” dedi dalgın dalgın. “Bu nehri kim aşacak ve kim nalları dikecek?”</p>

  <p>“Ne olacaksa olacak. Bu düşüncelerden kurtar kendini.”</p>

  <p>“Sen korkmuyor musun?”</p>

  <p>“Korkuyorum. Ya sen?”</p>

  <p>“Midem bulanıyor.”</p>

  <p>Uzun bir sessizlik oldu.</p>

  <p>“Baksana Cahir, sen bu Ciri’yi ne zaman gördün?”</p>

  <p>“İlk kez mi? Üç yıl önce. Cintra savaşları sırasında. Kentten çıkardım onu. Her yanı yangınlarla sarılı olduğu sırada bulmuştum onu. Kızı kollarımın arasına alıp atımla yangınların, alevlerin ve dumanların arasından geçtim ama o da ateş gibiydi.”</p>

  <p>“Ee?”</p>

  <p>“Kimse ateşi eliyle tutamaz.”</p>

  <p>“Peki Nilfgaard’daki kız Ciri değilse, kim o zaman?” diye sordu Milva uzun bir sessizliğin ardından.</p>

  <p>“Bilmiyorum.”</p>

  <p>Bir Redanya tabyası olan Drakenborg, elflerin ve diğer bölücü canlıların toplandığı bir tutuklama kampına dönüştürülmüş ve bu görevi yaptığı üç yıllık süreç içinde kendine has karanlık gelenekler geliştirmişti. Bu geleneklerden biri, gün doğarken adam asmaktı. Bir diğeri de ölüme mahkûm edilen kişileri büyük bir ortak hücreye kapatıp şafak vakti oradan darağacına götürmekti.</p>

  <p>Hücrede ölüm cezasına çarptırılmış en az on kişi vardı ve her sabah iki, üç ya da dört kişi asılıyordu. Diğerleri de sıralarının gelmesini bekliyordu. Uzundu bu süre. Bazen bir haftayı buluyordu. Bekleyenlere, kampta “Şen kardeşler” diye bir ad takılmıştı. Çünkü hücrede daima neşeli bir ortam vardı. Birincisi, esirlere yemeklerin yanında ekşi ve içine bolca su katılmış bir şarap veriliyordu. Kamp jargonunda buna “Dijkstra’nın seki” deniyordu çünkü bu içkinin ölüm mahkûmlarına Redanya gizli servis şefinin emriyle verildiği bir sır değildi. İkincisi, ölüm hücresine girenler artık sorgu için o çok korkulan yeraltı “çamaşırhanelerine” götürülmüyordu ve de gardiyanlar esirlere cinsel istismarda bulunamıyordu.</p>

  <p>O gece de gelenekler alabildiğine uygulanıyordu. İçinde altı elf, bir yarı elf, bir buçukluk, iki insan ve bir Nilfgaardlı barındıran hücreden neşeli sesler yayılıyordu. “Dijkstra’nın seki” bir teneke tabağa boşaltılmıştı ve eller kullanılmadan içiliyordu çünkü sulandırılmış bu içkiyle az da olsa sersemlemek ancak bu yöntemle mümkündü. lorweth’in yerle bir edilmiş birliğinden gelen bir Scoia’tael olan elflerden biri, kısa bir süre önce “çamaşırhane” de çok hırpalandığı için onlara katılmıyor, duvardaki kirişe sükûnet ve ciddiyet içinde “Özgürlük ya da ölüm” sözcüklerini kazıyordu. Kirişin üstünde benzeri yazılardan yüzlercesi vardı. Diğer tutuklular, yine gelenekler doğrultusunda sık sık Şen Kardeşler’in marşını söylüyordu; Drakenborg’da bestelenmiş anonim bir şarkıydı bu, geceleri duyulan bu nağmelerin sözlerini barakalarda yatan her tutuklu öğrenir ve günün birinde kendisinin de o koroya katılacağını bilirdi.</p>

  <p>Nöbetlere tutulup seğirirler melodiyle, Darağacında dans ederler, Böyle söylerler şarkılarını, Hürünle ama incelikle.</p>

  <p>Şen ve neşelidir kardeşler, Ama bir anı unutmaklar asla:</p>

  <p>Bir tekmeyle devrilen tabure Koparacaktır bağlarını yaşamla.</p>

  <p>Sürgünün ansızın takırdamasıyla kilitten gıcırtılar yayıldı. Şen Kardeşler şarkıyı kesti. Gün doğarken gardiyanların kapıya gelmesinin tek bir anlamı vardı: Korodan birazdan birkaç ses daha eksilecekti. Belirsiz olan, hangi seslerin gideceğiydi.</p>

  <p>İçeriye birkaç gardiyan girdi. Darağacına götürülen kişilerin ellerini bağlamak için yanlarında ip getirmişlerdi. Biri burnunu çekti, değneği kolunun altına sıkıştırdı, bir parşömen kâğıdı açıp hafifçe öksürdü.</p>

  <p>“Echel Tregelton!”</p>

  <p>“Traighlethan,” diye düzeltti lorweth’in birliğinden gelen elf, sesine özel bir vurgu katmadan. Ahşaba kazıdığı sözlere bir kez daha baktı ve güçlükle ayağa kalktı.</p>

  <p>“Cosmo Baldenvegg!”</p>

  <p>Buçukluk sertçe yutkundu. Sözüm ona Nilfgaard haber alma teşkilatından aldığı görevle giriştiği sabotaj suçlamasıyla hapse atıldığını Nazarian biliyordu. Baldenvegg, suçunu itiraf etmemiş ve süvari alayının iki atını satmak için kendi adına çaldığını, Nilfgaard’ın bu olayla bir ilişkisi olmadığını ısrarla savunmuştu. Ama belli ki ona kimse inanmamıştı.</p>

  <p>“Nazarian!”</p>

  <p>Nazarian hemen ayağa kalkıp ellerini bağlamaları için gardiyanlara uzattı. Üçü dışarı çıkarıldıktan sonra Şen Kardeşler şarkılarına kaldıkları yerden devam ettiler.</p>

  <p>Nöbetlere tutulup seğirirler neşeyle, Darağacında dans ederler, Çok ufaklardan duyulur şarkıları, Riifgâr çalar nağmeleri.</p>

  <p>Şafak sökerken kızıla boyanan gökyüzü, güzel ve güneşli bir günü müjdeliyordu.</p>

  <p>Nazarian bir şey fark etmişti: Şen Kardeşler’in marşı yanıltıcıydı. İdamlıklar, eli yüzü düzgün bir dans ortaya koyamazdı çünkü yatay kirişli bir darağacına değil, toprağa çakılmış sıradan bir kazığa asılıyorlardı. Ayaklarının altından bir tabure değil, çok kullanılmanın izlerini taşıyan basit, alçak bir ağaç kütüğü tekmeleniyordu. Şarkının bir yıl önce asılmış olan adı bilinmeyen yaratıcısı, bestelerken bunu bilemezdi elbette. Bütün ölüm mahkûmları gibi ayrıntıları o da ölümle burun buruna geldiği an öğrenmişti. Drakenborg’da infazlar asla halkın önünde yapılmazdı. Sadistçe öç değil, adil ceza! Bu sözlerin de Dijkstra’ya ait olduğu söylenirdi.</p>

  <p>lorweth’in birliğinden gelen elf, gardiyanların ellerini itip hemen yükseltiye çıktı ve ilmiğin geçirilmesi için boynunu uzattı.</p>

  <p>“Es te-”</p>

  <p>Ayaklarının altındaki kütüğe tekme atıldı.</p>

  <p>Buçukluk için iki kütüğün üst üste konması gerekmişti. Sözde sabotajcı dokunaklı sloganlar atmaya çalışmadı. Ayakları sertçe seğirdi ve kazıkta asılı kaldı. Sonra başı yana düştü.</p>

  <p>Gardiyan, Nazarian’ı tuttu ancak Nazarian o anda bir karar verdi.</p>

  <p>“Konuşacağım!” dedi soluk soluğa. “İtirafta bulunacağım!</p>

  <p>Dijkstra için önemli bilgilerim var!”</p>

  <p>“Biraz geç oldu,” dedi, Drakenborg kumandanının infazdan sorumlu yardımcısı ve siyasi işler danışmanı Vascoigne kuşkuyla. “İpi görünce iki kişiden birinin nedense hayal güçleri uyanıyor!”</p>

  <p>“Gerçekleri anlatacağım!” Celladın sımsıkı tuttuğu Nazarian kıvranıyordu. “Önemli bilgilerim var!”</p>

  <p>Nazarian bir saat sonra hapiste oturmuş yaşıyor olmanın tadını çıkarıyordu. O sırada bir ulak atının yanında ayakta beklerken apış arasını kendinden geçercesine kaşıyor, Vascoigne ise Dijkstra için hazırlanmış raporu bir kez daha okuyordu.</p>

  <p>Sayın Kont Haçretleri’ne yüce içniniçle bildirmek isterim ki saray mensubu bir memura saldırdığı için ölüm ceçasına çarptırılan Naçarlan adlı cani aşağıdaki itiraflarda bulunmuştur: Ryens adında birinin emriyle bu yılın temmuç ayında, yeniayın çıktığı gün iki suç ortağı elf kırması Schirru ve Hirskornla birlikte Dorian kentinde Codringher ve Fenn adlarındaki iki hukukçunun öldürülmesi olayına karışmıştır. Hirskorn olay sırasında öldürülmüş, Schirru ise iki hukukçuyu öldürüp evlerini ateşe vermiştir. Cani Naşarian, bütün suçu Schirru'nun üşerine atmakta, kuşkusuş darağacını boylamaktan korktuğu için cinayet işlediğini ısrarla reddetmektedir. S iş Sayın Kont Haşretleri’ni bu konuda ilgilendirebilecek olan nokta şudur: Adı geçen caniler Naşarian, yarı elf Schirru ve Hirskorn hukukçuları öldürmeden önce hukukçu Codringherle gizli işler yapan Rivyalı Geralt adında bir Witcher’ı gözetim altında tutmuşlardır. Rivyalı Geralt’ın söş konusu hukukçuyla ne gibi işler yaptığını cani Naşarian bilmemektedir çünkü yukarıda adları geçen Ryens ve yarı elf Schirru kendisini bu konuda bilgilendirmemiştir. Söş konusu işlerle kendisine bir rapor sunulan Ryens, iki hukukçunun ortadan kaldırılmasını emretmiştir.</p>

  <p>Cani Naşarian ayrıca şu itirafta bulunmuştur: Suç ortağı Schirru'nun hukukçunun evinden çaldığı başı evraklar, Carreras’ta bulunan “Kurnaz Tilki” hanında Ryens’e teslim edilmiştir. Ryens ve Schirrunun orada ne hakkında görüştükleri Naşarian’ın bilgisi dâhilinde değildir ancak ertesi gün üç cani Brugge’e gitmiş ve orada yeniayın dördüncü gününde kırmışı tuğlalarla örülü, kapısına pirinçten bir makas çakılı bir evden genç bir kışı kaçırmışlardır. Ryens, genç kışı sihirli bir içecekle bayıltmış, ardından iki cani Schirru ve Naşarian kışı bir arabayla alelacele Verden'e, Nastrof Kalesi’ne götürmüştür. Ve şimdi Sayın Kont Haşretleri’nin dikkatle okumasını önereceğim husus geliyor: Caniler kaçırdıkları kışı Nilfgaard kale komutanına verirken, kışın Cintralı Cirilla olduğunu ısrarla ifade etmişlerdir. Cani Naşarian ın belirttiğine göre, bu bilgi komutanı olağanüstü heyecanlandırmıştır.</p>

  <p>Sayın Kont Hacetleri yukarıdaki bilgileri şişe çok gizli bir ulakla iletiyorum. Ayrıntılı sorgu tutanağını kâtip temişe çeker çekmeş şişe ayrıca ulaştıracağım. Sayın Kont Haşyetleri, cani Naşarian’ın akıbeti konusunda talimat vermenişi rica ediyorum. Başka ayrıntılar hatırlayabilmesi için kendisi kırbaçlanmak mı, yoksa kurallara uygun olarak aşılmalı mıdır?</p>

  <p>Derin saygılarımla vs. vs.</p>

  <p>Vascoigne raporu hızla imzaladı, mühürledi ve ulağı çağırdı.</p>

  <p>Raporda yazılanları Dijkstra aynı günün akşamında öğrenmişti. Philippa Eilhart ise ertesi gün öğlen saatlerinde.</p>

  <p>Witcher’i ve Dandelion’ı taşıyan at, gürgen ağaçları arasından çıkıp kıyıda belirince Milva ve Cahir çok heyecanlanmıştı. Öncesinde savaş gürültülerini duymuşlardı çünkü inanın suyu sesleri uzak mesafelere taşıyordu.</p>

  <p>Milva’nın, ozanın eyerden indirilmesine yardım ettiği sırada, Geralt’ın Nilfgaardhyı görünce taş kesilmesi gözünden kaçmadı. Ne Milva ne de Witcher ağzını açabildi çünkü Dandelion çaresizlik içinde inlerken ellerinden kaymıştı. Ozanı kumun üzerine yatırıp yuvarladıkları bir pelerini başının altına koydular. Milva, kan içinde kalmış geçici sargıyı değiştirmeye hazırlanırken omzunda bir el hissedip pelin otu, anason ve başka otların kokusunu duydu. Regis, alışkın olunduğu üzere ansızın belirmişti ve ne zaman, nasıl ve nereden çıktığını kimse çözememişti.</p>

  <p>“İzin ver,” dedi Regis ve gizemli sırt çantasından tıbbi malzemeler çıkardı. “Ben ilgileneyim.”</p>

  <p>Berber sargıyı hızla çekince Dandelion acıyla bağırdı.</p>

  <p>“Sakin ol,” dedi Regis, yarayı yıkarken. “Bir şey yok. Biraz kan. Yalnızca biraz kan… Kanın iyi kokuyor, ozan.”</p>

  <p>Tam o sırada Witcher, Milva’nın hiç beklemediği bir şey yaptı. Atın yanına gitti, eyer torbalarının altına sokulmuş kından uzun Nilfgaard kılıcını çıkardı. “Çekil onun yanından,” diye “Kanın iyi kokuyor,” diye yineledi Regis, Witcher’a zerre kadar aldırmadan. “Enfeksiyon kokusu almıyorum, oysa başından aldığın yaranın çok ağır sonuçları olabilirdi. Atardamarın ve toplardamarın zarar görmemiş. Şimdi yaranı dikeceğim.”</p>

  <p>Dandelion inledi ve güçlükle soluk aldı. Witcher’in elindeki kılıç titredi, nehrin yansıttığı ışıkta parıldadı.</p>

  <p>“Birkaç dikiş atacağım,” dedi Regis, hâlâ Witcher’in ne kendine ne de kılıcına aldırarak. “Sık dişini, Dandelion.”</p>

  <p>Dandelion dişini sıktı.</p>

  <p>“Az kaldı, bitiyor.” Regis yarayı sarmaya başlamıştı bile. “Eskilerin deyimiyle düğüne kadar bir şeyin kalmaz. Tam bir ozana uygun bir yara. Başındaki sargıyla bir savaş kahramanı gibi kasılarak yürüyeceksin ve seni gören kızların kalpleri mum gibi eriyecek. Evet, gerçekten şiirsel bir yara. Karından alınan yarayla kıyaslanamaz bile. Yırtılmış bir karaciğer, parçalanmış böbrekler ve bağırsaklar, içindekilerin ve dışkıların dışarı taşması, karın boşluğunda iltihap… Evet, bitti. Geralt, şimdi emrindeyim.”</p>

  <p>Regis ayağa kalkar kalkmaz Geralt kılıcını boğazına dayadı. Bu hareketi gözle takip edilemeyecek kadar hızlı yapmıştı.</p>

  <p>“Geri çekil,” diye homurdandı Milva’ya. Regis’in kılı bile kıpırdamadı, oysa kılıç hafifçe boğazına bastırıyordu. Milva, karanlıkta berberin gözlerinde tuhaf, kedilerinkini andıran bir ışığın parladığını fark edince soluğunu tuttu.</p>

  <p>“Hadi, devam et,” dedi Regis sakince. “Sapla.”</p>

  <p>“Geralt,” diye sızlandı yerde yatan ama şuuru tamamen açılmış olan Dandelion. “Sen aklını tamamen mi kaçırdın? O bizi darağacından kurtardı… Yaramı dikti…”</p>

  <p>“Kampta kızı ve bizi kurtardı,” diye anımsattı Milva.</p>

  <p>“Susun. Onun kim olduğunu bilmiyorsunuz.”</p>

  <p>Berber kımıldamadı. Ancak Milva, çoktan fark etmesi gereken şeyi şimdi dehşet içinde anlamıştı.</p>

  <p>Regis’in gölgesi yoktu.</p>

  <p>“Gerçekten,” dedi sonra Regis ağır ağır, “kim olduğumu bilmiyorsunuz. Ama öğrenmenizin zamanı geldi. Adım Emiel Regis Rohellec Terzieff Godefroy. Bu dünyada sizin hesabınıza göre dört yüz yirmi sekiz yıldır, elflerin hesabına göre altı yüz altmış iki yıldır yaşıyorum. Başarısızlığa uğramış, sizin Kürelerin Birleşmesi<sup>7</sup> dediğiniz felaketten beri aranızda sıkışıp kalmış şanssız yaratıkların soyundanım. Nazik bir ifadeyle bir canavarım. Kan emen vahşi bir yaratık. Ve şimdi, mesleği gereği benim gibilerin ortadan kaldırılmasıyla uğraşan bir Witcher’la karşılaştım. Anlatacaklarım bu kadar.”</p>

  <p><sup>7</sup>Bin beş yüz yıl önce, paralel evrenlerin çarpışmasıyla meydana gelen kozmik felaket. (ç. n.)</p>

  <p>“Yeter.” Geralt kılıcını indirdi. “Gereğinden fazla anlattın zaten. Defol buradan, Emiel Regis bilmem ne. Çek arabanı!”</p>

  <p>“İnanılmaz,” dedi Regis alaylı bir sesle. “Gitmeme izin mi veriyorsun? İnsanlar için tehdit oluşturan benim gibi birinin gitmesine? Bir Witcher, bu tür tehlikeleri ortadan kaldırmak için bütün fırsatları değerlendirmek zorundadır.”</p>

  <p>“Kaybol. Uzaklaş buradan, hem de derhal.”</p>

  <p>“Hangi sapa bölgelere uzaklaşayım?” diye sordu Regis ağır ağır. “Sonuçta bir Witcher’sın. Beni biliyorsun. Sorunlarını hallettikten sonra, yoluna koyman gerekenleri yoluna koyduktan sonra buralara mutlaka döneceksin. Nerede yaşadığımı, nerede zaman geçirdiğimi, neyle uğraştığımı biliyorsun. Peşime düşecek misin?”</p>

  <p>“Hayır diyemem. Karşılığında bir ödül varsa neden olmasın. Ben Witcher’ım.”</p>

  <p>“Başarılar dilerim.” Regis, sırt çantasını kapatıp rulo yapılmış pelerinini açtı. “Hoşça kal. Ha, unutmadan, bir şey soracağım. Bu zahmete girmen için başıma konan bedelin yüksekliği ne kadar olmalıdır? Senin gözündeki fiyatım nedir? “</p>

  <p>“Son derece yüksek.”</p>

  <p>“Gururumu okşuyorsun. Somut olarak peki?”</p>

  <p>“Toz ol, Regis.”</p>

  <p>“Birazdan olacağım. Ama öncesinde fiyatımı söyle. Lütfen.”</p>

  <p>“Sıradan bir vampir karşılığında iyi bir binek atı ve eyer elde etmiştim. Ama sen sıradan değilsin.”</p>

  <p>“Ne kadar?”</p>

  <p>“Bu rakamı,” dedi Witcher buz gibi bir sesle, “karşılayacak birinin var olduğunu sanmıyorum.”</p>

  <p>“Anladım, teşekkür ederim.” Vampir gülümsedi ve bu kez dişlerini gösterdi. Milva ve Cahir bu manzara karşısında bir adım geri çekildi, Dandelion ise çığlık atmamak için kendini güçlükle tuttu.</p>

  <p>“Hoşça kal. Başarılar.”</p>

  <p>“Hoşça kal, Regis. Sana da.”</p>

  <p>Emiel Regis Rohellec Terzieff Godefroy pelerinini silkeledi, hızlı bir hareketle omzuna attı ve kayboldu. Bir anda kayboldu.</p>

  <p>“Ve şimdi,” dedi Geralt dönerek, kılıcını ise hâlâ elinde tutuyordu, “sana geliyorum, Nilfgaardlı.”</p>

  <p>“Hayır,” diye öfkeyle sözünü kesti Milva. “Artık burama geldi. Atlara atlayalım ve gidelim buradan! Nehirden çığlıklar geliyor, biz ne olup bittiğini anlamadan biri tepemize binecek!”</p>

  <p>“Ben bu adamla yola çıkmam!”</p>

  <p>“O halde tek başına çık!” diye kükredi Milva, fena halde kızmıştı. “Başka yöne git! Senin kaprislerin canıma yetti, Witcher! Regis hayatını kurtardığı halde kovaladın onu ama bu senin meselen. Ama Cahir beni kurtardı, o halde benim dostumdur! Onu düşman biliyorsan, Armerya’ya dön, hiç durma! Orada dostların ellerinde urganla yolunu gözlüyorlar!”</p>

  <p>“Bağırma.”</p>

  <p>“O zaman kazık gibi durma. Dandelion'ı aygırın sırtına oturtmama yardım et.”</p>

  <p>“Sen atlarımızı mı kurtardın? Roach’u da mı?”</p>

  <p>“O kurtardı onları.” Milva, başıyla Cahir’i işaret etti. “Hadi, çabuk ama artık.”</p>

  <p>Ina’dan karşıya geçtiler. Sağ kıyıda ilerleyip sığ nehir kollarında ve eski sularda yol aldılar, çalılıkları, kurbağa ve ördek vaklamalarıyla yankılanan bataklıkları aştılar. Gün, kızıl bir güneşle infilak edercesine doğdu, nilüferlerle sarılı göletleri ışığa boğdu. Grup ise, inanın kollarının Yaruga’ya aktığı noktadan bir sapağa daldı. Kapkara, devasa, ağaçların lemna bitkisinden yeşile boyanmış bataklığın içinden büyümüş gibi durduğu ormanların içinden geçiyorlardı şimdi.</p>

  <p>Milva en önde, Witcher’in yanında ilerliyor ve Cahir’in anlattıklarını kısık sesle naklediyordu. Geralt yüzünü asmış hiç konuşmuyor, epeyce arkalarından gelen ve Dandelion’a yardım eden Nilfgaardlıya tenezzül edip bakmıyordu. Dandelion biraz sızlanıyor, sövüyor ve baş ağrısından yakınıyordu ama oldukça gayretliydi ve ekibin gerisinde kalmıyordu. Pegasus’u ve eyere tutturduğu lavtasını yeniden bulmuş olmak genel durumunu bir hayli düzeltmişti.</p>

  <p>Öğleye doğru güneşin ışınlarını üzerlerine cömertçe yaydığı bir söğüt ormanına ulaştılar; ağaçların arkasında ise Büyük Yaruga bütün haşmetiyle uzanıyordu. Eski Su’dan, sığlıklardan ve su birikintilerinden geçtiler. Çok sayıdaki nehir kollarının arasında bir adaya, bataklıkların ve kara parçalarının ortasında kuru bir bölgeye rastladılar. Adayı çalılıklar ve sazlıklar sarmıştı; üzerinde yetişmiş olan birkaç ağaç çıplak ve kuruydu, karabatak dışkısından bembeyaz olmuştu.</p>

  <p>Sazlıkların arasında sıkışıp kalmış ve muhtemelen akıntının sürükleyip getirdiği sandalı ilk gören Milva oldu. Sazlıkların arasındaki açık alanı da ilk o fark etmişti, mola için mükemmel bir yerdi.</p>

  <p>Durdular ve Witcher, artık Nilfgaardlı ile konuşma zamanının geldiğine karar verdi. Ama baş başa.</p>

  <p>“Thanedd’de sana hayatını bağışladım. Sana garibansın diye acımıştım. Ama bu, hayatımın en büyük hatası oldu. Dün gece büyük bir vampire yol verdim, oysa kılıcımı boğazına dayamıştım ve pek çok insanın canını aldığından kuşkum yoktu. Onu öldürmem gerekiyordu. Ama o an onu düşünmedim çünkü beni tek bir konu meşgul ediyor: Ciri’nin canını acıtanların canına okuyacağım. Yemin ettim, o kıza acı verenler bunun bedelini kanlarıyla ödeyecekler.”</p>

  <p>Cahir susuyordu.</p>

  <p>“Milva’nın bahsettiği açıklamaların hiçbir şeyi değiştirmez. Bunlardan bir tek şu anlaşılıyor: Thanedd’de çok uğraşmana karşın Ciri’yi kaçırmayı başaramamışsın. Bu yüzden seni yine ona götürmem için gizlice peşimden geliyorsun. Kızı yine ele geçirmeye çalışıyorsun. Belki imparatorun o zaman canını bağışlar ve seni darağacına göndermez.”</p>

  <p>Cahir susuyordu. Geralt kendini kötü hissetti, çok kötü hissetti.</p>

  <p>“Kız senin yüzünden geceleri çığlık atıyordu,” diye homurdandı. “Onun çocuk gözlerinde kâbus oldun. Oysa sen bir alettin, imparatorunun zavallı bir kölesiydin ve hâlâ da öylesin. En kötüsü şu: Bütün bunlara karşın seni neden öldüremediğimi anlayamıyorum. Beni neyin durduğunu anlayamıyorum.”</p>

  <p>“Belki de,” dedi Cahir alçak bir sesle, “görünürdeki her şeye ve bütün tahminlere karşın ortak bir yanımız vardır seninle?”</p>

  <p>“Ne olabilir ki bu?”</p>

  <p>“Ben de senin gibi Ciri’yi kurtarmak istiyorum. Senin gibi ben de bunun birilerini şaşırtmasıyla ilgilenmiyorum. Senin gibi benim de gerekçelerimi açıklamak gibi bir niyetim yok.”</p>

  <p>“Bu kadar mı?”</p>

  <p>“Hayır.”</p>

  <p>“O halde dinliyorum.”</p>

  <p>“Ciri,” diye başladı Nilfgaardlı ağır ağır, “duman altı olmuş bir köyden at sırtında geçiyor. Yanında altı kişi var, hepsi de genç. Bunların arasında kısa saçlı genç bir kadın var. Ciri bir barakada masanın üzerine çıkmış dans ediyor ve mutlu…”</p>

  <p>“Milva sana düşlerimi anlatmış.”</p>

  <p>“Hayır. Hiçbir şey anlatmadı. İnanmıyor musun bana?” Cahir başını önüne eğdi, topuğunu kumun içinde çevirdi.</p>

  <p>“Bana güvenmediğini, inanmadığını unutmuşum. Bunu anlayabiliyorum. Ama tıpkı benim gibi bir düş daha gördün sen. Kimseye anlatmadığın bir düş. Çünkü bu düşü binlerine anlatmak isteyeceğinden kuşkuluyum.”</p>

  <p>Servadio’nun şansı yaver gitmişti. Loredo’ya gelirken belli bir kişinin peşinde casusluk yapmak gibi bir niyeti yoktu. Ama köye “Haydut Pazarı” adı boş yere takılmamıştı. Loredo, eşkıyanın geçtiği yol üzerinde bulunuyordu, Yukarı Velde çevresinin haydutları ve dolandırıcıları buraya uğrar, ganimetleri satmak ya da takas etmek, ihtiyaçlarını karşılamak, dinlenmek ve namlı eşkıyalar arasında eğlenmek için buluşurlardı. Köy defalarca ateşe verilip kül olmuştu ama sayıları az olan eski sakinler ve sonradan yerleşmiş kalabalık sayılabilecek sakinler tarafından tekrar tekrar kurulmuştu. Buranın insanları geçimlerini eşkıyalardan karşılar ve oldukça müreffeh bir hayat yaşarlardı. Servadio gibi ajanlar ve muhbirler, valilerin karşılığında birkaç florin ödedikleri bilgilere Loredo’da ulaşmakta güçlük çekmezlerdi.</p>

  <p>Servadio’nun umudu bu kez birkaç florinden fazlasını kazanmaktı. Çünkü köye atlarının sırtında Sıçanlar geliyordu.</p>

  <p>Komutanları Giselher’di, iki yanında Alev ve Kayleigh yer alıyordu. Arkalarından Mistle ve adına Faika dedikleri kül sarısı saçlı yeni kız geliyordu. Konvoy, Asse ve Reef’le tamamlanıyordu; ellerinde yedek atların dizginleri vardı, bunları kuşkusuz gasbetmişlerdi ve satacaklardı. Bitkindiler ve toz içinde kalmışlardı ama eyerlerinin üzerinde cesur bir ifadeyle oturuyor, Loredo’da misafir olan arkadaşlarının ve ahbaplarının selamlarına canıgönülden yanıt veriyorlardı. Atlarından inip bira içtikten sonra tacirlerle ve çalıntı mal satan uyanıklarla gürültülü pazarlıklara girişmişlerdi. Bir tek Mistle ve kılıcını sırtında taşıyan kül sarısı saçlı yeni kız onlara katılmamıştı. İkili, her zaman olduğu gibi pazar yerinde bulunan tezgâhlara yönelmişti. Loredo’ya pazar kurulduğu günler olurdu, böyle zamanlarda dışarıdan gelen haydutlara sunulan mallar çok çeşitli ve bol olurdu. İşte böyle günlerden biriydi.</p>

  <p>Servadio genç kızları usulca izliyordu. Para kazanabilmesi için muhbirlik yapması, muhbirlik yapabilmesi için de birilerini gizlice dinlemesi gerekiyordu.</p>

  <p>Kızlar renkli eşarplara, değerli taşlara, işlemeli bluzlara, eyer örtülerine ve süslemeli at başlıklarına baktılar. Bazı malları ellerine alıp incelediler ama hiçbir şey satın almadılar. Mistle, bir elini sarışın kızın omzundan hiç indirmedi.</p>

  <p>Ajan onlara usulca yaklaştı, saraç ürünlerinin satıldığı bir tezgâhta kayışlara ve kemerlere bakıyormuş gibi yaptı. Kızlar kısık sesle sohbet ettikleri için konuştuklarını anlayamıyor ama daha fazla yaklaşmaya cesaret edemiyordu. Onu fark edip kuşkulanabilirlerdi.</p>

  <p>Bir bakkalda pamuk şekeri de satılıyordu. Kızlar oraya yöneldiler. Mistle, kar benzeri şekerlemeyle sarılı çubuklardan iki tane satın aldı, birini sarışın kıza uzattı, o da pamuk şekerinden dikkatle bir parça ısırdı. Köpüğü andıran beyaz bir topak yanağına yapıştı. Mistle kızın yanağını dikkatli ve özenli bir hareketle sildi. Kül sarısı saçlı kız, zümrüt yeşili gözlerini iri iri açtı, dudaklarını yaladı, başını şuh bir ifadeyle yan yatırıp gülümsedi. Servadio, sırtından soğuk terlerin boşaldığını duyumsar gibi oldu. Bu iki dişi eşkıya hakkında ortalıkta dolaşan dedikodular aklına gelmişti şimdi.</p>

  <p>Oradan dikkat çekmeden ayrılmak için acele etti çünkü dinleyecek ve öğrenecek bir şey olmadığı açıkça belliydi. Kızlar önemli şeylerden konuşmuyorlardı ancak biraz ötede, haydut çetesinin toplandığı noktada Giselher, Kayleigh ve diğerleri yüksek sesle tartışıyor, bağırıyor, pazarlık yapıyor, kupalarını fıçı tapasının altına tutuyorlardı. Servadio’nun onlardan bir şeyler öğrenme şansı daha yüksekti. Eğer onları dinlemeyi başarabilir ve haberi zaman geçirmeden valinin askerlerine ya da Sıçanlar’la yakından ilgilenen Nilfgaardlı ajanlara ulaştırabilirse ödülü cebinde sayılırdı. Ayrıca vali ondan sağladığı bilgilerle başarılı bir tuzak kurmayı başarırsa Servadio gerçekten ciddi miktarlarda nakit para kazanırdı. Karıma bir kürk alırım, diye geçirdi içinden heyecanla. Çocuklara da deri ayakkabılar ve oyuncak… Kendime de…</p>

  <p>Kızlar tezgâhları dolaşıyor, pamuk şekeri ısırarak ve yalayarak yemenin tadına varıyorlardı. Servadio kızların gözetlendiğini, parmakla üzerlerine işaret edildiğini fark etti ansızın. Servadio tanıyordu onları; Pinta çetesinin dolandırıcıları ve at hırsızlarıydı, Kuyruksökenler diye bilinirlerdi.</p>

  <p>Dolandırıcılar, kışkırtmak amacıyla yüksek sesle bir şeyler söyleyip böğürürcesine güldüler. Mistle gözlerini kıstı, elini sarışın kızın omzuna koydu.</p>

  <p>“Kumrular!” diye bağırdı dolandırıcı Kuyruksökenler’den biri ve ardından kahkaha attı. Bıyıklı, dev gibi biriydi. “Baksanıza şunlara, birazdan yiyişecekler!”</p>

  <p>Servadio sarışın kızın titrediğini, Mistle’ın ise kızın omzunu elleriyle pençe gibi kavradığını gördü. Dolandırıcılar koro halinde kişniyordu âdeta. Mistle ağır ağır arkasına döndü, adamlardan birkaçı gülmeyi derhal bıraktı. Ama bıyıklı dev ya fazla sarhoştu ya da hayal gücü zerre kadar çalışmıyordu.</p>

  <p>“İkinizden biri bir herif ister mi acaba?” Dev adam kızlara yaklaştı, iğrenç ve amacını açıkça gösteren hareketler yaptı. “Bence sizin gibileri şöyle evire çevire sikmek lazım, o zaman bu sapıklıktan eser kalmaz! Hey! Seninle konuşuyorum, seni…”</p>

  <p>Kızlara dokunmaya fırsatı kalmamıştı. Kül sarısı saçlı kız, saldırıya geçmiş yılan gibi uçarcasına döndü, elinden attığı pamuk şekeri henüz yere bile düşmeden kılıcı ışıltıyla havaya savrulup yere indi. Bıyıklı sendeledi, hindi gibi guruldadı, yarılmış boğazından kanlar fışkırdı. Kız bir daha fırıldak gibi döndü, dans edercesine attığı iki adımla adamın yanında bitti, bir kez daha vurdu, tezgâhların üzeri kana bulandı, adamın cansız bedeni yere devrildi ve çevresindeki kumlar bir anda kızıla boyandı. Biri çığlığı bastı. Bir diğer dolandırıcı eğildi, çizmesinin koncundan bir bıçak çekip çıkardı ama aynı anda yeri boyladı. Giselher, kırbacının madenî sapını kafasına indirmişti çünkü.</p>

  <p>“Bir ölü yeter!” diye bağırdı Sıçanlar’ın kumandanı. “O kendi kaşındı, kiminle dalaştığından haberi yoktu! Dönüyoruz, Faika!”</p>

  <p>Kül sarısı saçlı kız bunun üzerine elindeki kılıcı indirdi.</p>

  <p>Giselher, bir para kesesini şakırdatarak havaya kaldırdı.</p>

  <p>“Aramızdaki kardeşlik yasası uyarınca öldürülen bu adam için kan parası ödeyeceğim. Dürüstçe ağırlığı kadar, uyuz cesedinin her yarım kilosuna bir gümüş sikke! Ve kavga bitecek! Haklı mıyım, arkadaşlar? Hey, Pinta, ne diyorsun?”</p>

  <p>Alev, Kayleigh, Reef ve Asse komutanlarının arkasına geçmişti. Yüzleri taş gibiydi, ellerini kılıçlarının topuzuna atmışlardı.</p>

  <p>“Gerçekten,” dedi Kuyruksöken haydut çetesinden tıknaz, çarpık bacaklı, deri tunik giymiş bir adam, “haklısın, Giselher. Kavga bitsin artık.”</p>

  <p>Servadio, olay yerinde hemencecik toplanmış kalabalığın içine girmeye çalışırken yutkundu. İçini bir an bir duygu kapladı: Sıçanlar’ın ve Faika denilen kül sarısı saçlı kızın yakınında olmak zerre kadar içinden gelmiyordu. Valinin vadettiği bedelin sandığı kadar yüksek olmadığını o an kavradı.</p>

  <p>Faika kılıcını sakin sakin kınına soktu ve çevresine bakındı. Servadio kızın ince hatlı yüzünün ansızın şekil değiştirdiğini görünce donup kaldı.</p>

  <p>“Pamuk şekerim,” diye yakındı kız iç geçirerek ve pislik içindeki kumlara gömülmüş şekerlemesine baktı. “Pamuk şekerim elimden düşmüş…”</p>

  <p>Mistle ona sarıldı. “Sana yenisini alacağım.”</p>

  <p>Witcher sazlıkların arasındaki kumun üzerine oturmuştu, yüzü asık, öfkeli ve dalgındı. Dışkıyla sıvanmış ağacın tepesinde oturan karabataklara baktı.</p>

  <p>Cahir, aralarında geçen konuşmadan sonra çalılıkların arasına girip gözden kaybolmuştu ve hâlâ ortalarda görünmüyordu. Milva ile Dandelion yiyecek bir şeyler arıyorlardı. Akıntının sürükleyip getirdiği sandalda ağların arasında bir bakır kazan ve içi sebze dolu bir hasır sepet bulmuşlardı. Sandaldan çıkardıkları sepeti kıyıda su kenarına oturttuktan sonra, kıyı boyunca yürüyüp bu bitkilerini sopalarla karıştırarak balıkları tuzağa düşürmeye çalışıyorlardı. Ozan kendini iyi hissediyordu artık, ona kahraman edası kazandıran sargısıyla tavuskuşu gibi salınarak yürüyordu.</p>

  <p>Geralt dalgın ve öfkeliydi.</p>

  <p>Milva ve Dandelion sepeti kaldırıp sövmeye başladılar çünkü görmeyi umdukları kedibalıkları ve sazanlar yerine sepetin içi gümüş gibi parlayan ufacık balıklarla dolmuştu.</p>

  <p>Witcher ayağa kalktı. “Siz ikiniz gelsenize buraya! Sepeti bırakıp buraya gelin. Size bir şey söyleyeceğim.”</p>

  <p>“Evlerinize dönün,” dedi sözü dolandırmadan, sırılsıklam olmuş ve balık kokan ikili yanına yaklaştıktan sonra. “Kuzeye, Mahakam yönüne gidin. Ben tek başıma yola devam ederim.”</p>

  <p>“Ne?”</p>

  <p>“Yollarımız ayrılıyor, Dandelion. Bu saçmalıklarınız yeter artık. Sen evine dönüp şiirlerini yazacaksın. Milva seni ormanlardan geçirecek. Ne var?”</p>

  <p>“Yok bir şey.” Milva sert bir hareketle saçlarını omzundan geriye attı. “Yok bir şey. Konuş, Witcher. Neler söyleyeceğini merak ediyorum.”</p>

  <p>“Söyleyecek bir şeyim kalmadı. Güneye, Yaruga kıyısına doğru yoluma devam edeceğim. Nilfgaard bölgesinden geçerek. Tehlikeli ve uzun bir yol bu. Ama kaybedecek zamanım yok. Bu yüzden tek başıma gideceğim.”</p>

  <p>“Bıktırıcı yükünden kurtulduktan sonra.” Dandelion başını salladı. “İlerlemeyi engelleyen ve sıkıntı yaratan kütük gibi bacaktan, yani benden.”</p>

  <p>“Ve de benden,” diye ekledi Milva başını yana çevirerek.</p>

  <p>“Dinleyin,” dedi Geralt biraz daha sakin bir sesle. “Bu benim kişisel meselem. Sizi ilgilendirmez. Sadece beni ilgilendiren bir konu yüzünden canınızı tehlikeye atmanızı istemiyorum.”</p>

  <p>“Sadece seni ilgilendiren,” diye ağır ağır tekrarladı Dandelion. “Senin kimseye ihtiyacın yok. Yoldaşlar seni rahatsız ediyor ve ilerlemeni yavaşlatıyor. Kimseden yardım beklemediğin gibi kimseyi nazarıitibara almak da istemiyorsun. Ayrıca yalnızlığı seviyorsun. Değinmeyi unuttuğum bir nokta kaldı mı?”</p>

  <p>“Elbette,” dedi Geralt öfkeyle. “Boş kafanı, içinde beyin olan başka bir kafayla değiştirmeyi unuttun. O ok bir inç daha sağa kaymış olsaydı, sersem, şu an kargalar gözünü oyuyor olurdu. Sen ozansın, hayal gücün geniştir, bu resmi gözünün önüne getirmeye çalış. Kızla birlikte kuzeye dönün, ben de aksi yönde yola çıkacağım. Tek başıma.”</p>

  <p>“O halde bin atına git.” Milva zıplayarak ayağa kalktı. “Sana yalvaracağımı mı sanıyorsun? Canın cehenneme, Witcher! Gel, Dandelion, biz kendimize bir yerde yemek hazırlayalım. Acıktım, şunu dinleyince de midem bulanıyor.”</p>

  <p>Geralt başını çevirdi. Dışkı içinde kalmış ağacın tepesinde kanatlarını kurutan yeşil gözlü karabataklara baktı. Ansızın şiddetli bir ot kokusu aldı ve öfkeyle sövmeye başladı.</p>

  <p>“Benim sabrımı zorluyorsun, Regis.”</p>

  <p>Nereden çıkageldiği belli olmayan vampir, gelip Geralt’ın yanı başına oturdu. “Şaire pansuman yapmam gerekiyor,” dedi sakince.</p>

  <p>“O halde onun yanına git. Benden uzak dur.”</p>

  <p>Regis iç geçirdi, belli ki gitmek istemiyordu. “Az önce Dandelion ve Milva ile aranızda geçen konuşmayı duydum,” dedi sesine alaylı bir tını katmadan. “İnsanları kazanma konusunda gerçekten yetenekli olduğunu itiraf etmek zorundayım. Bütün dünyanın sana düşman olmasına karşın hâlâ sana yardım etmek isteyen yoldaşlarına aldırmıyorsun bile.”</p>

  <p>“Dünya çığırından çıkmış. Vampir, bana insanlarla nasıl ilişki kuracağımı öğretmeye kalkıyor. Sen insanlar hakkında ne bilirsin ki, Regis? Tek bildiğin, kanlarının lezzetidir. Lanet olsun, ben de şimdi seninle konuşmaya mı başladım? “</p>

  <p>“Dünya çığırından çıkmış,” diye tekrarladı Regis yüzünde ciddi bir ifadeyle. “Sen başladın. O halde bir öğütü de duymak istersin belki?”</p>

  <p>“Hayır. İstemiyorum. İhtiyacım yok.”</p>

  <p>“Doğru, bak unutuyordum bunu. Senin öğüde ihtiyacın yok, yoldaşlara da yok, yollarda yanında yoldaşların olmadan da idare edersin. Senin yolculuk hedefin kişisel ve özel, dahası var, bu hedefin yapısı senin bu işi tek başına, şahsen gerçekleştirmeni gerektiriyor. Risk, tehlike, tehdit, çile, kuşkuyla mücadele senin omuzlarında, yalnızca ve yalnızca senin sırtında olmalı. Çünkü bunlar senin ulaşmak istediğin kefaretin, günahtan kurtulmanın bir parçası. Bir tür ateşle imtihan. Ateşin içinden geçeceksin, ki o ateş alazlar ama arındırır da. Tek başına, yalnız. Çünkü yanında biri olursa, sana yardım ederse, bu ateşle vaftizin, bu acının, bu kefaretin bir parçasını dahi üstüne alırsa seni fakirleştirir. Sana katıldığı için, ödeyeceğin kefaretin bir kısmını hakkı olarak alır senden, oysa bu senin kefaretin. Üstündeki günahtan kurtulması gereken sensin ama bu günahtan başkalarıyla birlikte kurtulmak istemiyorsun. Fikir silsilem mantıklı mı?”</p>

  <p>“Ayık olan biri için şaşırtıcı. Varlığın beni geriyor, vampir. Beni kefaretimle baş başa bırak lütfen. Ve de günahımla.”</p>

  <p>“Derhal.” Regis ayağa kalktı. “Sen kalkma, otur ve düşün. Ama sana yine de bir öğütte bulunacağım. Kefaret arzusu, arındıran ateşle imtihan, suçluluk duygusu, bunların sadece sana özgü şeyler olduğunu düşünebilirsin. Yaşam, bankacılıktan farklıdır, başkalarının borcu senin borcunu ödeyebilir.”</p>

  <p>“Git lütfen.”</p>

  <p>“Derhal.”</p>

  <p>Vampir uzaklaşıp Dandelion’ın ve Milva’nın yanına gitti. Pansuman sırasında ne yiyeceklerine üçü birlikte karar verdiler. Milva sepetteki küçük balıkları ortaya döküp sıkıntıyla baktı.</p>

  <p>“Düşünecek fazla bir şey yok,” dedi sonra. “Bu minik şeyleri dallara dizip ateşin üzerinde pişireceğiz.”</p>

  <p>“Hayır.” Dandelion sargısı az önce yenilenmiş başını iki yana salladı. “Bence iyi bir fikir değil. Balıklar çok minik ve az. Bunlardan çorba pişirmeyi öneriyorum.”</p>

  <p>“Balık çorbası mı?”</p>

  <p>“Elbette. Balığımız da tuzumuz da yeterince var.” Dandelion, anlaşılır olmak için parmaklarıyla saymaya başladı. “Soğanımız, havucumuz, maydanozumuz ve yapraklı kerevizimiz var. Bir de kazanımız. Bunları topladın mı ortaya çorba çıkar.”</p>

  <p>“Biraz baharat da olsa iyiydi.”</p>

  <p>“Ah,” dedi Regis gülümseyerek ve sırt çantasına uzandı, “bu sorun değil. Fesleğen, yenibahar, karabiber, defne yaprağı, adaçayı…”</p>

  <p>“Yeter, yeter,” diye sözünü kesti Dandelion. “Bu kadarı yeter, çorbaya mandragora katacak halimiz yok. O halde iş başına. Balıkları ayıkla, Milva.”</p>

  <p>“Kendin ayıkla! Şunlara bak hele! Yanlarında bir kadın olunca mutfakta kendilerine hizmet edecek sanıyorlar! Su getireceğim ve ateşi yakacağım. Ama bu balçıkyiyenlerle kendiniz uğraşın.”</p>

  <p>“Balçıkyiyen değil onlar,” dedi Regis. “Akkefal, kızılgöz, tatlısu levreği ve tahta balığı.”</p>

  <p>“Hıh,” diye atıldı Dandelion. “Görüyorum ki balıktan anlıyorsun.”</p>

  <p>“Ben çok şeyden anlarım,” dedi vampir istifini bozmadan ve sesine kibir katmadan. “Çok şey öğrendim.”</p>

  <p>“Bu kadar bilgiliysen,” dedi Milva ve ateşi bir kez daha üfleyip ayağa kalktı, “o zaman bu balıkları bütün bilginle ayıklarsın. Ben su getirmeye gidiyorum.”</p>

  <p>“Dolu kazanı taşıyabilir misin? Geralt, yardım et kıza!”</p>

  <p>“Ben hallederim,” dedi Milva burnundan soluyarak. “Onun yardımına ihtiyacım yok benim. Onun kendi kişisel sorunları var, rahatsız edilmeye gelmez!”</p>

  <p>Geralt başını çevirip duymuyormuş gibi yaptı. Dandelion ve vampir, balıkları maharetle ayıklamaya koyuldular.</p>

  <p>Dandelion kazanı ateşin üstüne asarken, “Sulu bir çorba olacak,” dedi. “Balıklar keşke biraz daha büyük olsaydı.”</p>

  <p>“Şu uygun mu örneğin?” Sazlıkların arasından ansızın Cahir çıktı, elinde tuttuğu bir buçuk kiloluk turnabalığı hâlâ kuyruğunu savurup solungaç kapaklarını hareket ettiriyordu.</p>

  <p>“Oo! Muhteşem bu! Nereden buldun, Nilfgaardlı?”</p>

  <p>“Ben Nilfgaardlı değilim. Vicovaroluyum ve adım Cahir…”</p>

  <p>“Tamam, tamam, anladık. Turnabalığını nereden buldun diye sordum?”</p>

  <p>“Kendime bir olta yaptım. Yem olarak da kurbağa kullandım. Oltamı kıyıdaki çukurlardan birine attım ve balık hemen yapıştı.”</p>

  <p>“Burada herkes uzman.” Dandelion sargılı başını sağa sola salladı. “Keşke biftek isteseymişim, o zaman biri tutup bir inek getirirdi. Artık ne yapalım, elimizdekiyle idare edeceğiz. Regis, küçük balıkların hepsini olduğu gibi, başlarını ve kuyruklarını koparmadan kazanın içine at. Ama turnabalığının içinin iyice çıkarılması ve temizlenmesi gerekir. Sen bunu becerebilir misin, Nilfg… Cahir?”</p>

  <p>“Evet.”</p>

  <p>“O halde iş başına. Geralt, lanet olsun, daha ne kadar küskün küskün oturacaksın öyle? Sebzeleri ayıkla ve yıka!”</p>

  <p>Geralt söz dinleyip ayağa kalktı ve gelip ötekilerin yanına oturdu ama Cahir’e yaklaşmamaya özellikle dikkat etti. Daha ağzını açıp bıçağının olmadığını söylemesine fırsat kalmadan Nilfgaardlı, yani Vicovarolu ona kendi bıçağını uzatıp çizmesinin koncundan bir yenisini çıkardı. Geralt bıçağı aldı ve ağzının içinden bir teşekkür geveledi.</p>

  <p>İşler elbirliğiyle hızlıca ilerliyordu. Küçük balıkların ve sebzelerin bulunduğu kazan çok geçmeden fokurdamaya başlamış, yüzeyinde köpükler oluşmuştu. Vampir, Milva’nın yonttuğu bir kaşıkla köpükleri topladı. Cahir, turnabalığını ayıklayıp kesti, Dandelion balığın kuyruğunu, yüzgeçlerini, kemiğini ve dişlerle dolu kafasını kazanın içine atıp hepsini karıştırdı.</p>

  <p>“Mmm, mis gibi kokmaya başladı. Hepsi piştikten sonra içindekileri süzüp atacağız.”</p>

  <p>“Ayak koruyucu bezle süzeceksin herhalde?” Milva bir kaşık daha yontarken yüzünü buruşturdu. “Elimizde tel süzgecimiz olmadan nasıl süzeceğiz?”</p>

  <p>“Aşkolsun, sevgili Milva.” Regis gülümsedi. “İşler böyle yürümez! Olmayan şeylerin yerine elimizde olanları koyabiliriz kolayca. Bu, bir girişim ve olumlu düşünme meselesidir.”</p>

  <p>“Bilmiş sözlerinle canın cehenneme, vampir.”</p>

  <p>“Çorbayı benim zincir zırhımla süzeceğiz,” dedi Cahir. “Ne olacak, sonrasında çalkalarım olur biter.”</p>

  <p>“Ama öncesinde de çalkalayacaksın,” dedi Milva. “Yoksa içmem o çorbadan.”</p>

  <p>Süzme işi başarıyla tamamlanmıştı.</p>

  <p>“Şimdi balık suyunun içine turnabalığını at, Cahir,” diye emir verdi Dandelion. “Mmm, nasıl da kokuyor. Ateşe odun atmayın artık, kazanın hafif hafif tıkırdaması yeterli. Geralt, ne yapacaksın o kaşıkla! Artık karıştırmak yok!”</p>

  <p>“Bağırma. Bilmiyordum.”</p>

  <p>“Bilmemek,” dedi Regis gülümseyerek, “densiz davranışların mazereti olamaz. Bir şeyi bilmiyorsak, kuşkumuz varsa danışıp öğreneceğiz…”</p>

  <p>“Kapa çeneni, vampir!” Geralt ayağa kalkıp hepsine sırtını döndü.</p>

  <p>Dandelion burnundan soludu. “Şuna bakın, alındı.”</p>

  <p>“O öyle biri işte,” dedi Milva dudaklarını büzerek. “Geveze. Ne yapacağını bilmediği zaman gevezelik ediyor ve alınıyor. Siz daha fark etmediniz mi bunu?”</p>

  <p>“Çoktan,” dedi Cahir alçak sesle.</p>

  <p>“Karabiber ilave etmek gerekiyor.” Dandelion kaşığı yalayıp ağzını şapırdattı. “Biraz da tuz. Evet, şimdi tam oldu. Kazanı ateşten indirelim. Uff, ne sıcakmış! Eldivenlerim yok…”</p>

  <p>“Bende var,” dedi Cahir.</p>

  <p>“Benim,” dedi Regis, kazanın karşı tarafını tutarak, “eldivene ihtiyacım yok.”</p>

  <p>“Güzel.” Ozan kaşığı pantolonuna sildi. “Evet, millet, oturun. Afiyet olsun! Geralt, özel bir davet mi bekliyorsun? Fanfar çalan bir tellal örneğin?”</p>

  <p>Kumun üzerinde duran kazanın çevresine yan yana oturdular, nazikçe höpürdetmelere üfleme sesleri karıştı. Çorbanın yarısı içildikten sonra turnabalığı parçalarını yakalama çabası başladı ve sonunda kaşıklar kazanın dibinde buluştu.</p>

  <p>“Amma tıkındım,” diye inledi Milva. “Çorba fikri yerindeydi, Dandelion.”</p>

  <p>“Gerçekten,” dedi Regis. “Sen ne diyorsun, Geralt?”</p>

  <p>“Şunu diyorum: Teşekkür ederim.” Witcher güçlükle ayağa kalktı, yeniden derinden sızlamaya başlayan dizini ovdu. “Yeter mi bu kadar? Fanfar gerekir mi?”</p>

  <p>“O her zaman böyledir.” Ozan eliyle geçiştirdi. “Aldırmayın ona. Siz yine şanslısınız; Yennefer’iyle, saçları abanozu andıran solgun yüzlü güzel kadınla kavga ettiğinde yanındaydım ben.”</p>

  <p>“Ağzın birazcık sıkı olsa,” diye uyardı vampir. “Ayrıca unutma, sorunları var.”</p>

  <p>“Sorunların,” dedi Cahir, geğirmemek için uğraşarak, “çözülmesi şarttır.”</p>

  <p>“Doğru,” dedi Dandelion. “Ancak nasıl?”</p>

  <p>Milva yüksek ses soluyup rahatça sıcak kumlara uzandı. “Vampir bilgilidir. Bulur bir yolunu.”</p>

  <p>“Mesele bilgi değil, eldeki sorunun akıllıca ölçülüp biçilmesidir,” dedi Regis sakince. “Ve de durum ölçülüp biçildiğinde çözülemez bir sorunla karşı karşıya olduğumuz sonucuna varıyoruz. Bu girişimin başarı şansı yok. Ciri’yi bulma olasılığı sıfır.”</p>

  <p>“İşler böyle yürümez,” diye dalga geçti Milva. “Olumlu düşünüp girişimci olacaksın. Şu süzgeçte olduğu gibi. Elinde bir şey yoksa yerine başka bir şey koyacaksın. Ben böyle düşünüyorum.”</p>

  <p>“Kısa bir süre öncesine kadar,” diye devam etti vampir, “Ciri’nin Nilfgaard’da olduğunu sanıyorduk. Oraya ulaşmak, kızı kurtarmak ya da kaçırmak bütün gücümüzü aşan imkânsız bir iş gibi görünüyordu. Şimdi Cahir’den duyduklarımıza göre Ciri’nin nerede olduğuna dair hiçbir fikrimiz yok. Ne yöne gideceğini bilmezsen girişimcilikten söz edilemez.”</p>

  <p>“Ne yapalım peki?” Milva eliyle geçiştirdi. “Witcher, ne pahasına olursa olsun güneye doğru yola çıkmak istiyor…”</p>

  <p>“Onun için yönlerin özel bir anlamı yoktur,” dedi Regis gülümseyerek. “Nereye doğru yola çıktığı fark etmez, yeter ki elini kolunu bağlayıp bir yerde oturmasın. Gerçekten Witcher’a özgü bir ilke. Dünya kötülüklerle dolu, onun için burnunun dikine gidip yolda rastladığı kötüleri imha etmek ve bu yolla iyiliğe hizmet etmek esastır. Gerisi kendiliğinden gelişir. Bir başka deyişle: Hareket her şeydir, hedef hiçbir şey…”</p>

  <p>“Saçma,” dedi Milva. “Onun hedefi Ciri işte. Neden hiçbir şey olsun ki?”</p>

  <p>“Şakaydı,” dedi vampir ve hâlâ sırtı onlara dönük olarak ayakta duran Geralt’a bir bakış attı. “Üstelik yersiz bir şaka. Özür dilerim. Haklısın, Milva. Bizim hedefimiz, Ciri. Kızın nerede olduğunu bilmediğimiz için de bunu öğrenmek ve eylemlerimizi ona göre belirlemek gerekiyor. Sürpriz çocuk meselesi bence büyü, yazgı ve diğer doğaüstü unsurlarla yüklü. Bu konulardan çok iyi anlayan ve bize mutlaka yardım edecek birini tanıyorum.”</p>

  <p>“Vaay,” dedi Dandelion sevinçle. “Kimdir bu? Nerededir? Uzakta mıdır?”</p>

  <p>“Nilfgaard başkentinden daha yakında. Daha doğrusu çok yakın bir yerde. Angren’de. Yaruga’nın bu kıyısında. Caed Dhu koruluklarında yaşayan druid’\erâen söz ediyorum.”</p>

  <p>“Derhal yola çıkalım!”</p>

  <p>Geralt artık çileden çıkmıştı. “İçinizden biri benim fikrimi almayı uygun buluyor mu acaba?”</p>

  <p>“Senin mi?” Dandelion döndü. “Ne yapman gerektiğinden haberin yok senin. Kaşıkladığın çorbayı bile bize borçlusun. Biz olmasak aç kalacaktın. Senin harekete geçmeni bekleyecek olsak, biz de kalacaktık tabii. Bu küçük kazanın içindeki çorba bir işbirliğiydi. Ortak hedefin birleştirdiği bir grubun ortak hareket etmesinin bir sonucu. Anlayabiliyor musun, arkadaşım?”</p>

  <p>“Nasıl anlasın ki?” dedi Milva alaycı bir sesle. “O sürekli ben demeyi bilir, ben, yalnızca, tek başıma ben. Münzevi kurt! Avcı olmadığı, ormanı tanımadığı ortada. Kurtlar tek başına ava çıkmaz! Asla! Yalnız kurt hikâyesi bir aldatmacadır, dar kafalıların uydurduğu aptalca bir lakırdı. Ama o anlamaz bunu!”</p>

  <p>“Anlar, anlar.” Regis, her zaman yaptığı gibi kapalı ağızla gülümsedi.</p>

  <p>“Aptal gibi görünür sadece,” dedi Dandelion. “Ama beynini zorlayacağına inanıyorum artık. Belki doğru sonuca varır mı? Tek başına yapıldığında iyi sonuç veren tek şeyin mastürbasyon olduğunu anlar belki?”</p>

  <p>Cahir Mawr Dyffryn aep Caellach kibarca susuyordu.</p>

  <p>“Hepinizin canı cehenneme,” dedi Witcher sonunda ve kaşığı çizmesinin koncuna soktu. “Birinizin bile anlamadığı ortak bir hedefin birleştirdiği işbirlikçi ahmaklar grubu, canınız cehenneme.”</p>

  <p>Bu kez diğerleri de —Dandelion, Milva olarak anılan Maria Barring ve Emiel Regis Rohellec Terzieff Godefroy- Cahir’i örnek alıp kibarca sustular.</p>

  <p>“Ben kimlerin arasına düşmüşüm böyle!” diye sözlerini sürdürdü Geralt. “Silah arkadaşları! Kahramanlar takımı! İçler acısı! Lavtah bir ozan parçası. Yarı dryad, çenesi kapanmayan vahşi bir kadın. Beş yüz yaşma yaklaşan bir vampir. Bir de Nilfgaardlı olmadığında direten lanet olası bir Nilfgaardlı.”</p>

  <p>“Ve de bu takımın başında aczi ve karar verme beceriksizliği yüzünden vicdan azabıyla kıvranan bir Witcher,” diye istifini bozmadan devam etti Regis. “Gerçekten, olaylara yol açmamak için başka kimlikler altında yolculuk yapmayı öneriyorum.”</p>

  <p>“Ve de alay konusu olmamak için,” diye ekledi Milva.</p>
</body>
</html>