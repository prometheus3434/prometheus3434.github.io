<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Peri dedi ki Witcher’a: “Sana tavsiyem şudur: Demirden bir pabuç giyip eline demirden bir değnek al. Demirden pabuçlarınla dünyanın sonuna kadar yürü ama önünde uzananyolu değneğinle yoklayarak ve gözyaşlarınla ıslatarak. Ateşin ve suyun içinden geç ama durma, arkana bakma. Tabanların yıpranıp demirden değneğin aşındığında, gözlerin yaşlarla dolamayacak kadar rüzgârdan kuruduğunda işte o zaman, dünyanın sonunda, aradığın ve belki de sevdiğin şeyi bulacaksın.”</p>

  <p>Ve Witcher ateşin ve suyun içinden geçti, asla arkasına bakmadı. Gelgele lim ne demirden bir pabucu ne de demirden bir değneği vardı. Yanınayalnızca Witcher kılıcını aldı. Perinin sözlerine kulak asmadı. Asmamakla da iyi etti çünkü hain bir periydi bu.</p>

  <p>Flourens Delannoy, Masallar ve Söylenceler</p>

  <p><br/></p>

  <h2>Bölüm 1</h2>

  <p>Fundalıkların arasında kuşlar bir şamatadır tutturmuştu.</p>

  <p>Uçurum kenarındaki yamaçlar sık böğürtlen ve diken üzümü çalılıklarıyla örülüydü; kuluçkaya yatmak ve karın doyurmak için olağanüstü bir yerdi. Ortalığın kuş kaynaması boşuna değildi. Sakaların şakımalarıyla ketenkuşlarının ve bülbüllerin cıvıltısı birbirine karışmıştı, birkaç saniye arayla bir ispinozun güçlü cikcikleri duyuluyordu. İspinoz yağmur habercisidir, diye aklından geçirdi Milva ve bakışlarını göğe doğrulttu. Bulut yoktu. Ancak ispinoz kuşları her zaman yağmur habercisiydi. Hoş, biraz yağmur yağsa iyi olacaktı.</p>

  <p>Koyak çıkışının karşısındaki nokta, hayvanlar âlemi bakımından bir hayli zengin olan Brokilon’un hem güvenli hem de av için uygun bir yeriydi. Geniş bir ormanlık alanı kontrollerinde bulunduran dryad’Vax çok ender ava çıkardı, insanlar ise buraya girmeye çok daha ender cesaret gösterirlerdi. Et ya da kürk peşinde olan bir avcı, burada bizzat av olurdu. Brokilonlu dryad’\ar davetsiz misafirlere hiç acımazlardı. Milva bunu bir zamanlar bizzat kendisi yaşamıştı.</p>

  <p>Yani Brokilon’da hayvandan bol bir şey yoktu. Milva iki saati aşkın bir süredir pusuya yatmış ama hâlâ okunu firlatamamıştı. Hareket halindeyken avlanması olanaksızdı çünkü zemini kaplayan kuru dallar ve yapraklar aylardır süren kuraklık yüzünden her adımda çatırdıyordu. Bu koşullarda ancak hareket etmeden pusuda ısrarla beklerse başarılı olacak ve avlanabilecekti. Yayının üzerine bir kırmızı amiral kelebeği kondu. Milva hayvanı ezmedi. Kelebeğin kanat çırpmalarını izlerken bir yandan da yaya bakıyordu, yeni edinmişti bu yayı ve hâlâ seviniyordu buna. Milva tutkulu bir okçuydu. İyi silahları severdi. Elinde tuttuğu ise olabileceklerin en iyisiydi.</p>

  <p>Milva’nın yaşamı boyunca pek çok yayı olmuştu. Okçuluğu alışagelmiş dişbudak ve porsukağacı yaylarıyla öğrenmiş ama çok geçmeden dryad’Xann ve elflerin kullandığı kompozit yaylara geçmişti. Elflerin yayları daha kısa, daha hafif ve daha kullanışlıydı, üstelik ağaçtan ve hayvan sinirlerinden oluşan tabakalar sayesinde porsukağacı yaylarından çok daha hızlıydı. Bu yayla atılan bir ok alçaktan uçuyor, rüzgâr yüzünden hedefini şaşırma riskini hayli azaltmış oluyor ve hedefi çok daha kısa bir zamanda vuruyordu. Böyle bir silahın dört dirsekli en mükemmel örneklerine elfler {efkar diyordu çünkü gövde ve kollar aynı adı taşıyan bir runik harfin biçimini oluşturuyordu. Milva uzun yıllardır bunlardan daha üstün bir yay olabileceğine inanmadan {efkar kullanıyordu.</p>

  <p>Ama sonunda eline böyle bir yay geçmişti işte. Bu büyük olay, olağanüstü ve ender ürünlerin satışa sunulduğu Cidaris sahil pazarında meydana gelmişti elbette; denizciler bu malları dev yelkenlilerle dünyanın dört bir köşesinden taşıyorlardı. Milva her fırsatta pazara uğrar, denizaşırı ülkelerden gelmiş yayları incelerdi. Yıllarca kullanacağına inandığı yayını da oradan edinmişti-Zerrikanya’dan<sup>1</sup> gelen bu yay antilop boynuzuyla güçlendirilmişti. Milva’ya göre bu yay mükemmeldi. Ama sadece bir yıl boyunca böyle düşünmüştü. Ertesi yıl aynı tezgâhta, aynı satıcının malları arasında gerçek bir mucizeyle karşılaşmıştı.</p>

  <p><sup>1</sup> Güneydoğuda esrarengiz bir ülke. (ç. n.)</p>

  <p>Yay uzaklardan, ta kuzeyden gelmişti. Altmış iki inç uzunluğundaydı, maundan yapılmış gövdesi kusursuz bir dengeye sahipti; yassı kanatları ağaç, pişmiş sinir ve balina kemiğinden oluşan iç içe geçmiş tabakalarla kaplıydı. Aynı tezgâhtaki diğer yaylardan yalnızca tasarımıyla değil fiyatıyla da farklıydı. Milva’nın dikkatini özellikle fiyatı çekmişti. Ama yayı eline alıp denedikten sonra satıcının istediği parayı hiç duraksamadan ve pazarlık yapmadan ödemişti. Tam dört yüz Novigrad kronu! Böylesine baş döndürücü bir meblağ elbette üzerinde yoktu. Yayı satın alabilmek için Zerrikanya {e/Aar’ından, samur kürklerinden ve göz alıcı elf madalyonundan —mercandan yapılmış nehir incileriyle bezeli kabartmalı bir kolyeydi bu- ayrılmak zorunda kalmıştı.</p>

  <p>Ama pişman olmamıştı. Hem de hiçbir zaman. Yay, inanılmaz derecede hafifti ve hedefi şaşmadan vuruyordu. Çok uzun olmamasına karşın kompozit özellikleri olağanüstü sağlamdı. İpekten ve kenevirden bükülmüş kirişi kusursuz bir kavise sahip olan gövdeye yerleştirilmişti; yay gerildiğinde otuz kiloluk bir vurma gücüne sahipti. Tabii kırk kiloluk vurma gücü olan yaylar da vardı ama Milva bu kadarını abartılı buluyordu. Milva’nın balina kemiğinden yapılmış otuzluk yayı, bir kalp atışı süresinde altmış metrelik bir mesafeyi geride bırakabiliyordu ve yüz adımlık bir mesafeden bir geyiği veya zırh giymemiş bir insanı doğrudan delip geçebiliyordu. Milva’nın, geyikten daha büyük hayvanların ya da ağır zırhlar kuşanmış insanların peşine düştüğü çok nadirdi.</p>

  <p>Kelebek uçup gitmişti. Ama saka kuşları çalılıkların arasında şakımayı sürdürüyordu. Yayın önüne hâlâ çıkan olmamıştı. Milva, kalçasını bir çamın gövdesine yaslayıp kendini anılarına bıraktı. Öylesine, zaman öldürmek için.</p>

  <p>Witcher’la ilk karşılaşmaları temmuza, Thanedd Adasındaki olaylardan ve Dol Angra’daki savaşın başlamasından iki hafta sonrasına rastlamıştı. Milva o sırada, on günü aşkın bir süredir uzak kaldığı Brokilon’a dönmüştü; savaşın hüküm sürdüğü Aedim topraklarına girmeye çalışırken Temerya’da paramparça edilen bir Scoia’tael komutanından artan parçaları gelirken yanında getirmişti. Sincaplar, elflerin Dol Blathanna ayaklanmasına katılmak istemişti. Ancak başaramamışlardı, Milva olmasaydı yok olup gideceklerdi. Milva sayesinde Brokilon’a sığmabilmişlerdi.</p>

  <p>Milva, Brokilon’a ayak basar basmaz Aglais’nin onu Col Serrai’de beklediğini öğrenmişti. Biraz şaşırmıştı. Aglais, Brokilonlu şifacı kızların başıydı ve Col Serrai koyağı kaynar su kaynakları ve mağaralarıyla az bulunur bir şifa merkeziydi.</p>

  <p>Milva kendinden istenileni yapmıştı çünkü Col Serrai’de şifa bulan bir elfin onun aracılığıyla komutanıyla bağlantıya geçmek istediğinden kuşkusu yoktu. Ama karşısında yaralı Witcher’ı bulup meseleyi de öğrenince telaşlandı. Saçlarını savura savura kovuğu terk etti ve bütün öfkesini Aglais’den çıkardı.</p>

  <p>“Beni gördü! Yüzümü gördü! Bunun benim için ne anlama geldiğinin farkında mısın?”</p>

  <p>“Hayır, değilim,” dedi şifacı kadın buz gibi bir sesle. “Gwynbleidd bu, Witcher. Brokilon’un dostudur o. On beş gündür, yeniaydan beri burada. Ayağa kalkıp normal bir şekilde yürümesi epeyce zaman alacak. Dünyadan, yakınlarından haber almak istiyor. Bu bilgileri ona yalnızca sen sağlayabilirsin.”</p>

  <p>“Dünyadan haber mi? Sen herhalde aklını kaçırdın, umacı! Senin sessiz sakin ormanının ötesinde neler olup bittiğinden haberin var mı? Aedirn savaştan kırılıyor! Brugge’de, Temerya’da ve Redanya’da isyan var, kıyamet kopuyor, insan avı başlamış! Herkes, Thanedd Adası’ndaki ayaklanmayı tezgahlayanların peşinde! Her yer casus ve Aan’brengar<sup>2</sup> kaynıyor; tek bir sözcük edeni ya da yanlış yerde ağzını biraz çarpıtanı karanlık bir zindan ve elinde ateşten çıkmış demiriyle cellat bekliyor oluyor! Ben bu koşullarda keşfe çıkacağım, sorular soracağım ve bilgi toplayacağım, öyle mi? Canımı tehlikeye atacağım? Üstelik kimin için? Yarı ölü, ne idiği belirsiz bir Witcher için mi? Bana ne ondan? Sen gerçekten aklını yitirmişsin, Aglais!”</p>

  <p><sup>2</sup> Scoia’taellerin, kendi çıkarları uğruna yoldaşlarını ele verenler için kullandığı tanım. (ç. n.)</p>

  <p>“Niyetin haykırmaksa,” diye soğukkanlı bir ifadeyle Milva run sözünü kesti dryad, “o zaman gel ormanın içine doğru gidelim. Witcher’in sükûnete ihtiyacı var.”</p>

  <p>Milva, az önce yaralıyı gördüğü mağaranın girişine doğru döndü. Eli yüzü düzgün bir herif, diye geçirdi içinden elinde olmadan, sıska ama kaslı… Ak saçlı ama gençler gibi dümdüz bir karnı var, midesini pastırma ve birayla şişirmek yerine çalıştığı belli oluyor…</p>

  <p>“Thanedd Adası’na gitmiş,” dedi Mirva; bir saptamaydı bu.</p>

  <p>“İsyancı.”</p>

  <p>“Bilmiyorum.” Aglais omuzlarını silkti. “Yaralı. Yardıma ihtiyacı var. Ötesi beni ilgilendirmez.”</p>

  <p>Milva eliyle geçiştirdi. Şifacı kadın, konuşmayı sevmemesiyle tanınırdı. Ama Milva, Brokilon’un doğu sınırındaki &lt;/rya&lt;7’lardan heyecanlı haberler almıştı, iki hafta önce meydana gelen olayların hepsinden bilgisi vardı. Sihirli şimşekler arasından çıkarak Brokilon’da beliren kumral büyücü kadından ve yanında getirdiği kolları ve bacakları parçalanmış sakat adamdan da haberi vardı.</p>

  <p>Witcher olduğu ortaya çıkan sakat adamı dryad’Xar, Gwynbleidd, yani Akkurt olarak tanıyorlardı. Dryad’lar, anlattıklarına göre önce ne yapmaları gerektiğini kestirememişlerdi. Kanlar içindeki Witcher, Aglais ona geçici bir pansuman yaparken durup durup bağırmış, sonra da bayılmıştı. t Onu getiren büyücü izlemiş, sövmüş ve ağlamıştı. Milva son ifadeye inanamamıştı, öyle ya, bir büyücü kadını o güne kadar ağlarken gören olmuş muydu hiç? Sonraları Duen Canell’den, Brokilon’un hükümdarı gümüş gözlü Eithne’den emir gelmişti.</p>

  <p>Dryad ormanlarının kraliçesi, büyücü kadının gönderilmesini, Witcher’ın ise iyileştirilmesini istemişti.</p>

  <p>Ve iyileştirildi Witcher. Milva biliyordu bunu. Mağarada, Brokilon’un sihirli kaynağından getirilmiş suyla dolu bir çukurun içinde yatıyordu, atellerle ve germe mekanizmalarıyla tespit edilmiş kolları ve bacakları, yüksek şifa gücüne sahip conynhael sarmaşığı ve kırmızı merkepkulağı otu demetleriyle sımsıkı sarılmıştı. Saçları süt gibi bembeyazdı. Witcher’ın bilinci açıktı, oysa conynhael ile tedavi gören biri normal durumlarda baygın halde yatar, hayal görür ve içindeki büyü dile gelirdi.</p>

  <p>“Ee?” Şifacı kadının etkili sesi Milva’yı düşüncelerinden kopardı. “Ne diyorsun? Witcher’a ne söyleyeyim?”</p>

  <p>“Cehennemin dibine gitmesini söyle,” dedi Milva kızarak. Belindeki heybesini ve av bıçağının aşağıya doğru çektiği kemerini düzeltti. “Sen de cehennemin dibine git, Aglais.”</p>

  <p>“Nasıl istersen. Seni zorlamam.”</p>

  <p>“İyi edersin. Sakın zorlama.”</p>

  <p>Ormanın içine girip karaçamların arasında yürüdü. Dönüp geriye bakmadı. Milva öfkeliydi.</p>

  <p>Temmuzun ilk yeniay gecesinde Thanedd Adası’nda meydana gelen olaylardan haberdardı, Scoia’taeller sürekli bunu anlatıyordu.</p>

  <p>Büyücülerin adadaki buluşması sırasında isyan çıkmış, kan akmış, kelleler uçmuştu. Nilfgaard’ın orduları sanki işaret almış gibi Aedirn’e ve Lirya’ya saldırmış, savaş başlamıştı. Temerya’da, Redanya’da ve Kaedwen’de herkes Sincaplar’ın üzerine çullanmıştı. Nedenlerden biri, Thanedd Adası’ndaki isyancı büyücülere bir Scoia’tael birliğinin yardıma geldiğinin anlatılmasıydı. Bir diğer söylentiye göre bir elf ya da yarıelf, Redanya Kralı Visimir’i hançerle öldürmüştü. Bu yüzden öfkeli halk, Sincaplar’a iyice girişmişti. Her yer kaynıyor, elf kanı oluk oluk akıyordu.</p>

  <p>Aa, diye düşündü Milva, kıyametin ve mahşer gününün yakın olduğunu geveleyip duran papazlar haklılar mı yoksa? Dünya alevler içinde, insan yalnızca elfin değil insanın da kurduna dönüşmüş, kardeş kardeşe bıçak çekiyor… Ve bir Witcher siyasete karışıp bir isyana katılıyor. Oysa bir Witcher’ın tek görevi dünyayı karış karış dolaşıp insanlara zarar veren canavarları öldürmektir! Hem dünya var olalı beri bir Witcher hiçbir zaman siyasete ve savaşlara bulaşmamıştır. Hatta süzgeçle su taşıyan budala bir kralın hikâyesi vardır, bir tavşanı ulak, bir Witcher’ı da komutan yapmak istemiştir. Ama şimdi krallara başkaldırdığı için yaralanmış ve cezalandırılmamak için Brokilon’da saklanan bir Witcher var. Dünyanın sonu gelmiş gerçekten!</p>

  <p>“İyi günler, Maria.”</p>

  <p>Milva irkildi. Karaçamın gövdesine dayanmış, orta boylu dryad\vi gözleri ve saçları gümüş rengindeydi. Batmakta olan güneş, ormanın önünde duran başını ışık haresiyle sarmıştı. Milva çömeldi, başını var gücüyle eğdi: “Merhaba, Hanımefendi Eithne.”</p>

  <p>Brokilon hükümdarı, ağaç kabuğundan yapılmış kemerinin altına, orak şeklinde küçük bir altın bıçak soktu. “Kalk,” dedi sonra, “yürüyelim biraz. Seninle konuşmak istiyorum.”</p>

  <p>Minyon tipli, gümüş gözlü dryad ile uzun boylu, açık sarı saçlı genç kadın gölgelik ormanın içinde uzun süre yan yana yürüdüler. Sessizliği bir süre bozan olmadı.</p>

  <p>“Duen Canell’e uzun zamandır uğramıyorsun, Maria.”</p>

  <p>“Zaman bulamadım, Hanımefendi Eithne. Kanal ile Duen Canell arasında uzun bir mesafe var, hem ben… Biliyorsunuz zaten.”</p>

  <p>“Biliyorum. Yorgun musun?”</p>

  <p>“Elflerin yardıma ihtiyacı var. Onlara destek olmamı siz emretmiştiniz zaten.”</p>

  <p>“Rica etmiştim.”</p>

  <p>“Haklısınız. Rica etmiştiniz.”</p>

  <p>“Bir ricam daha olacak.”</p>

  <p>“Bekliyordum. Witcher mı?”</p>

  <p>“Yardım et ona.”</p>

  <p>Milva döndü ve durdu, giysisine takılan hanımeli dalını sert bir hareketle kırdı, parmaklarının arasında çevirip yere attı.</p>

  <p>“Altı aydır,” dedi alçak sesle ve dryad\x\ gümüş rengi gözlerine bakarak, “yenilmiş birliklerde yer alan elfleri hayatımı tehlikeye atarak Brokilon’a getiriyorum. Dinlenmelerini ve yaralarının iyileşmesini bekledikten sonra bu defa Brokilon’dan çıkmalarına rehberlik ediyorum. Yeterli değil mi bunlar? Yeterince çalışmadım mı? Her yeniayda gecenin en karanlık olduğu saatte yola koyuluyorum. Yarasalar ve baykuşlar gibi güneşten korkuyorum…”</p>

  <p>“Orman yollarını kimse senin kadar iyi bilemez.”</p>

  <p>“Ormanın içinde tek bir bilgi edinemem. Oysa Witcher haber toplamamı, insanların arasına karışmamı istiyor. O bir isyancı, Aan’brengar’lar adını duyar duymaz dikkat kesiliyorlar. Hem benim de kentlerde görünmemem gerekiyor. Ya biri tanırsa? O</p>

  <p>olay daha çok taze, dökülen kanlar kurumadı henüz. Çünkü çok kan aktı, Hanımefendi Eithne.”</p>

  <p>“Az sayılmaz.” Yaşını başını almış dryad’vn. gümüş rengi gözleri yabancı, soğuk ve anlaşılmaz bir ifadeyle bakıyordu. “Az sayılmaz, gerçekten.”</p>

  <p>“Beni tanırlarsa kazığa oturturlar.”</p>

  <p>“Sen akıllısın. Dikkatli ve uyanıksın.”</p>

  <p>“Witcher’in istediği bilgileri toplayabilmem için dikkati elden bırakmam gerekir. Çünkü sorup soruşturmam lazım. Ama günümüzde meraklı olduğunu göstermek tehlikelidir. Beni yakalarlarsa…”</p>

  <p>“İyi ilişkilerin var senin.”</p>

  <p>“.. .işkenceyle öldürürler. Linç ederler beni. Ya da Drakenborg’da çürümeye bırakırlar…”</p>

  <p>“Bana borçlusun.”</p>

  <p>Milva döndü, dudaklarını ısırdı. “Evet,” dedi acı bir ifadeyle. “Asla unutamam.”</p>

  <p>Gözlerini kapadı, yüzü ansızın gerildi. Dudakları titremeye başladı, dişlerini sıktı. O gece, korkunç ay ışığındaki sahne gözünün önüne geldi. Ayak bileklerindeki ağrıyı ansızın yeniden duyar gibi oldu; kayış ağ tuzağına düşmüş, sert darbeyle ayak bileği çıkmıştı, canı tarifsiz yanıyordu. Kökünden ansızın sökülen ağacın yapraklarının hışırtısını duyuyordu. Çığlık, inleme, vahşice ve delice çırpınma, sonra artık kurtulamayacağını anladığında onu esir alan o iğrenç korku… Çığlık ve korku, urganın gıcırtısı, titreyen gölgeler, çalkalanan, tuhaf bir biçimde tersine dönen zemin, tepetaklak olmuş ağaçlar, şakaklarında zonklama… Ve gün doğarken çevresini saran dryad’Xax. Uzaklardan duyulan .. müsi kahkaha… İpte çırpman bebek’. Çırpın bebeğim, baş ödeyemeyeceğim.”</p>

  <p>“Herkesin ödeyeceği bir borcu vardır,” dedi Eithne. “Hayat böyledir Maria Barring. Borçlar, istekler, sorumluluklar, şükran ve karşılık… Birisi için bir şey yapmak. Ya da kendin için belki? Çünkü işin gerçeği, başkasıyla değil kendimizle hesaplaşmamızdır. Üzerimizdeki her borç için kendimizle hesaplaşırız. Her birimizin içinde hem alacaklı hem borçlu barınır. Önemli olan içimizdeki hesabın kapanmasıdır. Bize verilen yaşamın küçük bir parçası olarak dünyaya geliriz, sonra borçlanıp borç öderiz sürekli. Kendimize. Kendimiz için - ki sonunda hesap kapansın.”</p>

  <p>“Şu adam… yakınınız mıdır, Hanımefendi Eithne? Şu… Witcher?”</p>

  <p>“Evet. Oysa o bilmiyor bunu. Col Serrai’ye dön, Maria Barring. Onun yanına git. Ve de senden ne istiyorsa yerine getir.”</p>

  <p>Koyakta yerdeki çalı çırpının hışırtısına bir dalın çatırtısı karıştı. Derken bir saksağan didididididi dedi, sakalar havalandı, beyaz tüyleri ışıldadı. Milva soluğunu tuttu. Sonunda!</p>

  <p>Didididididi dedi saksağan yine. Didididididi. Yine bir dal çatırdadı.</p>

  <p>Milva, sol el bileğindeki aşınmaktan parlamış emektar kolluğunu düzeltti, elini yayının sapına tutturulmuş ip halkaya geçirdi. Alışkanlıktan, aslında farkında olmadan okunun ucunun keskinliğini ve tüylerini kontrol etti. Okların ucunu kermeste sunulan on çeşit arasından seçerek satın almıştı ama tüyleri her zaman kendi takardı. Çünkü hazır satılan okların çoğunun tüyleri kısa ve sapa tutturulmuş olurdu ama Milva tüyleri helezon biçiminde takılmış ve en az beş inç uzunluğunda olan oklar kullanırdı yalnızca.</p>

  <p>Oku kirişin üzerine yerleştirdi ve vadinin girişine baktı; büyük salkımların üzerinde kırmızı meyvelerin sarktığı dikenüzümleri ağaç gövdelerinin arasında yeşermişti.</p>

  <p>Sakalar uzağa uçmamış, yeniden ötmeye başlamıştı. Hadi gel minik karaçam, diye içinden geçirdi Milva, yayını havaya kaldırıp gererken. Gel. Ben hazırım.</p>

  <p>Ama karacalar, dar geçitten geçerek bataklığın içindeki su birikintilerine ve kanala akan dereleri dolduran kaynaklara doğru ilerliyordu. O sırada koyaktan bir erkek karaca çıktı. Güzeldi, yirmi kilonun üstünde gibi görünüyordu. Başını kaldırdı, kulaklarını dikti, sonra çalılıklara yöneldi ve yaprakları kemirmeye başladı.</p>

  <p>Arkadan vurmak için uygun bir zamandı. Hedefi kapayan bir ağaç gövdesi olmasaydı Milva hiç duraksamadan okunu fırlatacaktı. Hayvanı karnından vursa bile ok kalbine, bağırsaklarına ya da ciğerlerine ulaşırdı. Okun bacağa saplanması ise bir atardamarın parçalanması demekti, böyle bir durumda da hayvan kısa zamanda devrilirdi. Milva, elini kirişten çekmeden bekledi.</p>

  <p>Karaca başını bir kez daha kaldırdı, bir adım attı ve ağaç gövdesinin arkasından çıktı ama bir anda dönüp Milva’ya yüzünü çevirdi. Yayı sonuna kadar germiş olan Milva, oku fırlatmaktan vazgeçip içinden sövdü. Önden vurmak riskliydi çünkü ok hayvanın ciğerleri yerine karnına isabet edebilirdi. Milva bekledi, soluğunu tuttu ve kirişin tuzlu tadını ağzında hissetti. Bu, yayının bir başka ve paha biçilmez avantajıydı: Eğer daha ağır ya da daha az özenle hazırlanmış bir silah kullanıyor olsaydı, bu kadar uzun süre gerilmiş olarak tutamazdı, eli yorulur ve hedef şaşardı.</p>

  <p>Neyse ki karaca başını indirdi, çürümüş odunlar arasından çıkan otları çekiştirdi ve yan döndü. Milva rahat bir soluk aldı, hayvanın göğüs kafesini hedef aldı ve kirişi hafifçe bıraktı.</p>

  <p>Gelgelelim okun kaburgayı kırdığına işaret eden bir çatırtı duymadı. Aksine hayvan sıçradı, arkaya doğru bir tekme attı, kurumuş dalların çıtırtılarıyla yaprakların hışırtıları arasında gözden kayboldu.</p>

  <p>Milva birkaç saniye kıpırdamadan öylece kaldı; bir orman tanrıçasının mermerden heykeli gibi taş kesilmişti. Bütün sesler kesildikten sonra sağ elini yanağından çekip yayı indirdi. Hayvanın kaçış yönünü iyice kavradıktan sonra usulca oturdu, sırtını bir ağaç gövdesine yasladı. Milva deneyimli bir avcıydı, bu muazzam ormanlarda çocukluğundan beri av peşinde koşardı. İlk geyiğini on bir yaşındayken vurmuştu. On dört uçlu boynuzu olan ilk geyiği vurması gelecekte avcılıkta çok şanslı olacağının alametiydi çünkü o gün on dördüne basmıştı. Hayvan ter içinde kalmışsa avcının asla acele etmemesi gerektiğini deneyimle öğrenmişti. Eğer iyi vurabilmişse, karaca koyağın çıkışından en fazla iki yüz adım uzaklıkta yere devrilmiş olmalıydı. Ama iyi vuramamışsa -ki olanaksızdı bu- o zaman aceleci davranmak işi daha da zorlaştırmaktan başka bir işe yaramazdı. Hafif yaralı bir hayvan eğer rahatsız edilmezse, panik halindeki ilk kaçıştan sonra yavaşlar ve ağır adımlarla ilerlerdi. Ama peşine düşülen ve korkutulan bir hayvan can havliyle koşmayı sürdürür, dağları bile aşardı.</p>

  <p>Bu durumda Milva’nın en az yarım saat zamanı vardı. Yerden kopardığı bir ot sapını dişlerinin arasına kıstırıp yine düşüncelere daldı. Anılar canlanmıştı yine.</p>

  <p>Milva on iki gün sonra Brokilon’a döndüğünde Witcher artık yürümeye başlamıştı. Gerçi hafifçe topallıyor, kalçasını biraz arkadan sürüklüyordu ama yürüyordu. Milva bu sonuca şaşırmamıştı çünkü orman sularının ve conynhael adlı otun eşi görülmemiş şifalı güçlerini biliyordu. Ayrıca Aglais’nin hünerlerini de biliyordu, yaralı t/ryat/‘ların yıldırım hızıyla iyileşmelerine defalarca tanık olmuştu. Bunun ötesinde, Witcher’in olağanüstü direnme gücü ve dayanıklılığıyla ilgili anlatılanların kocakarı masalı olmadığını da görmüştü.</p>

  <p>Gelir gelmez Col Serrai’ye gitmedi, oysa Gwynbleidd’in onun dönüşünü sabırsızlıkla beklediğini dryad’lardan öğrenmişti. Özellikle ağırdan aldı çünkü kendisine verilen görevden hâlâ rahatsızdı ve bu duygusunu göstermek istiyordu. Beraberinde getirdiği Sincaplar komutasındaki elfleri konaklama yerine götürdü. Yolda meydana gelen olaylarla ilgili ayrıntılı bilgiler aktardı, dryad’ları kanalda insanlar tarafından oluşturulmuş sınırlar hususunda uyardı. Milva, ancak üçüncü kez uyarıldıktan sonra banyo yaptı, üzerini değiştirdi ve Witcher’in yanına gitti.</p>

  <p>Witcher onu kayranın kenarında, sedir ağaçlarının yetiştiği noktada bekliyordu. Bir aşağı bir yukarı volta atıyor, arada sırada oturuyor, sonra yaylanırcasına ayağa kalkıyordu. Aglais ona belli ki bazı egzersizler vermişti.</p>

  <p>Witcher, merhabalaştıktan sonra hemen, “Yeni haberler var mı?” diye sordu. Sesindeki soğukluk, Milva’nın dikkatinden kaçmamıştı.</p>

  <p>“Savaş sonlara yaklaştı gibi görünüyor,” dedi Milva omuz silkerek. “Nilfgaard, Lirya’yı ve Aedirn’i sonunda yerle bir etmiş diye konuşuluyor. Verden yenildi ve boyunduruğu kabul etti, Temerya Kralı, Nilfgaard İmparatoru’yla uzlaştı. Çiçek Vadisindeki elfler ise kendi krallıklarını kurdu. Ancak Temeryalı ve Redanyalı Scoia’taeller oraya göçmediler. Hâlâ çarpışıyorlar…”</p>

  <p>“Bu kısmı beni ilgilendirmiyor.”</p>

  <p>“Öyle mi?” Milva şaşırmış gibi yaptı. “Haa. İsteğin üzerine yolun epeyce uzamasına aldırmayıp Dorian'a uğradım. Bugünlerde yollar çok tehlikeli…”</p>

  <p>Sözünü yarıda kesip gerindi. Witcher bu kez üstelemedi.</p>

  <p>“Şu yanına gitmemi istediğin Codringher,” diye başladı sonra Milva, “arkadaşın mıydı?”</p>

  <p>Witcher’in yüzünde hiçbir kıpırtı olmasa da hemen anladığı Milva’nın gözünden kaçmadı. “Hayır, değildi.”</p>

  <p>“İyi bari,” diye devam etti Milva umursamaz bir tonda. “Çünkü ahir ömrünü tamamlamış. Malikânesiyle birlikte yanmış, geriye yalnızca baca ve binanın ön cephesi kalmış. Bütün Dorian dedikodularla çalkalanıyor. Kimileri Codringher’in büyücülük yapıp zehirleri karıştırdığını, şeytanla işbirliği içinde olduğunu, bu yüzden onu cehennem ateşinin yuttuğunu anlatıyor. Kimileri de her zamanki alışkanlığıyla burnunu başkalarının işlerine soktuğunu söylüyor. Bu durum birinin işine gelmemiş, adamın işini bitirmiş ve delilleri ortada kaldırmak için evi ateşe vermiş. Sen ne düşünüyorsun peki?”</p>

  <p>Milva ne bir yanıt alabildi ne de Witcher’in kararmış yüzünde bir kıpırtı sezebildi. Böylece hain ve kibirli ses tonundan vazgeçmeden konuşmasını sürdürdü.</p>

  <p>“Tuhaf olan şu: Şu yangın ve Codringher’in ortadan kalkması temmuzun ilk yeniay gecesinde, yani Thanedd Adasındaki ayaklanmanın yaşandığı gece meydana gelmiş. Biri sanki, Codringher’in ayaklanma hakkında bir şeyler bildiğini ve ayrıntılar hakkında ona sorular yöneltileceğini düşünmüş, ağzını sonsuza kadar kapatmak istemiş. Buna ne diyorsun? Hıh, görüyorum, hiçbir şey demiyorsun. Ağzın var dilin yok bugün! O halde ben söyleyeyim: Senin şu meselelerin, soruşturmaların, araştırmaların çok tehlikeli. Belki biri Codringher’inkinin dışında başka ağızları da tıkamak istiyordur? Ben bu durumu böyle yorumluyorum.”</p>

  <p>“Kusura bakma,” dedi Witcher bir süre sonra. “Haklısın. Seni tehlikeye attım. Bu iş çok tehlikeli, senin gibi…”</p>

  <p>“Bir kadın için, öyle mi?” Milva hâlâ ıslak olan saçlarını sert bir hareketle savurdu. “Bunu mu söylemek istedin? Ne centilmen ama! Şunu aklına iyice yaz: Oturarak çiş yapıyor olsam da ceketim tavşan tüyü değil, kurt postuyla bezelidir benim! Beni ödlek sanma çünkü tanımıyorsun!”</p>

  <p>“Seni tanıyorum,” dedi Witcher alçak sesle ve Milva’nın sesini yükseltmesine aldırmadan. “Sen Milva’sm. Sincaplar’ı Brokilon’a getiriyorsun, keşif birliklerine aldırmadan aralarından sıyrılıyorsun. Cesaretinin bilincindeyim. Ama seni bencilce ve düşüncesizce tehlikeye attım ve…”</p>

  <p>“Sersemsin sen!” diye Witcher'ın sözünü kesti Milva. “Sen bana değil kendine bak! Kızla da ben ilgilenirim!”</p>

  <p>Milva’nın yüzünde alaycı bir ifade belirmişti şimdi. Witcher’ın yüz ifadesi ise bu defa değişmişti. Milva kasten susup Witcher’ın soru sormasını bekledi.</p>

  <p>“Sen ne biliyorsun?” diye sordu sonunda Witcher. “Ve kimden duydun?”</p>

  <p>“Senin Codringher’in vardı,” diye tısladı Milva başını dikerek, “benim de ahbaplarım var. Şöyle gözleri de kulakları da çalışan.”</p>

  <p>“Anlat. Lütfen, Milva.”</p>

  <p>“Thanedd Adasındaki isyandan sonra,” diye söze başladı Milva bir anlık duraksamanın ardından, “her yer kaynamaya başladı. Gammazların peşine düşüldü. Özellikle de Nilfgaard’dan yana olan büyücülere ve para karşılığı kendilerini satan diğer büyücülere karşı büyük bir av başlatıldı. Bazıları yakalandı. Kimileri de sırra kadem bastı. Nereye gittiklerini, kimin yanına sığındıklarını anlamak için büyük bir zekâ gerekmiyor. Ama başlatılan büyücü ve hain avı değildi yalnızca. Thanedd’deki ayaklanma sırasında isyancı büyücülerin yardımına bir Sincaplar birliği yetişmişti, komutanları ünlü Faoiltiarna idi. Şimdi o aranıyor. Emir şöyle: Yakalanan her elfe işkence altında Faoiltiarna’nın birliği sorulacak.”</p>

  <p>“Kimdir Faoiltiarna?”</p>

  <p>“Bir elf, bir Scoia’tael. İnsanlar üzerinde hiç olmadığı kadar büyük baskılar kurmuş. Başına büyük bir ikramiye konmuş. Ama yalnızca onu aramıyorlar. O gün Thanedd’de bulunmuş olan bir şövalyenin peşindeler. Sonra bir de…”</p>

  <p>“Konuş.”</p>

  <p>“Aan’brengar’lar Rivyalı Geralt adlı bir Witcher’ı ve Cirilla adlı bir kızı soruyorlar. İkisinin de canlı ele geçirilmesi buyurulmuş. İkisinin de saçının tek teline zarar getiren, ceketlerinden tek bir düğmenin kopmasına yol açan ölümle cezalandırılacak. Hah! Sağlığınla bu kadar ilgilendiklerine göre, seni çok önemsiyor olmalılar…”</p>

  <p>Milva bir an sustu çünkü Witcher’in yüzündeki insanüstü soğukkanlı ifadenin bir anda tekrar belirdiğini görmüştü. Bütün çabasına karşın Witcher’ı korkutamadığını anlamıştı. Witcher kendi başı için korkmamıştı. Milva, kendinden hiç beklemese de utanmıştı şimdi.</p>

  <p>“Eh, seni izlemeye kalkışarak boşa emek harcıyorlar,” dedi Milva biraz daha samimi bir sesle ama yüzünde yine hafif alaycı bir gülümseme vardı. “Brokilon’da güvendesin. Kızı da canlı olarak ele geçiremezler. Thanedd’de şu sihirli kulenin kalıntılarının altını üstünü getirdikleri sırada… Hey, neyin var senin?”</p>

  <p>Witcher sendeledi, bir sedir ağacına yaslandı ve gövde boyunca aşağıya doğru kaydı. Milva, onun yüzünde aniden beliren solgunluğu fark edince gerisin geriye dönüp koşmaya başladı.</p>

  <p>“Aglais! Sirssa! Fauve! Çabuk yanıma gelin! Lanet olsun, kuyruğu titretecek galiba! Hey, bana bakın!”</p>

  <p>“Çağırma onları… Yok bir şeyim… Anlat. Öğrenmek istiyorum…”</p>

  <p>Milva bir anda anlamıştı.</p>

  <p>“Enkazın altında hiçbir şey bulamamışlar!” dedi bağırarak ve kendi renginin de attığını fark etti. “Hiçbir şey! Her taşı yerinden kaldırmalarına ve büyülü sözcüklerin etkisini göstermiş olmasına karşın hiçbir şey bulamamışlar.”</p>

  <p>Milva, alnında biriken terleri sildi, koşarak gelen dryad’ları bir el hareketiyle durdurdu. Yerde oturan Witcher’ı omuzlarından yakaladı, üzerine doğru eğilirken uzun sarı saçlarının onun solgun yüzüne düştüğünü fark bile etmedi.</p>

  <p>“Beni yanlış anladın,” diye hızla ve kesik kesik yineledi. Tuhaf sesler çıkarıyor, konuşmakta zorlanıyordu. “Şey demek istemiştim… Beni yanlış anladın. Çünkü ben… Nereden bilecektim ki senin bu kadar… Böyle olsun istemedim. Şey demek istedim ki şu kız… kız bulunamamış çünkü sırra kadem basmış, büyücüler gibi… Beni bağışla.”</p>

  <p>Witcher yanıt vermeyip başını çevirdi. Milva dudaklarını ısırdı ve yumruklarını sıktı. “Üç gün sonra Brokilon’dan ayrılıyorum,” dedi yumuşak bir sesle, uzun, çok uzun bir sessizlikten sonra. “Ay biraz daha küçülecek, geceler daha karanlık olacakmış. Onuncu güne kadar dönmüş olacağım, belki daha erken. Lammas ertesi, ağustos başında. Sakın üzülme. Her şeyi öğrenebilmek için elimden geleni yapacağım. Eğer bu kızdan haberi olan biri varsa, onun bildiklerini sen de öğreneceksin.”</p>

  <p>“Teşekkürler, Milva.”</p>

  <p>“On gün sonra görüşmek üzere… Gwynbleidd.”</p>

  <p>“Geralt.” Witcher elini uzattı. Milva duraksamadan bu eli sıktı. Hem de var gücüyle.</p>

  <p>“Maria Barring.”</p>

  <p>Witcher, baş hareketiyle ve hafifçe gülümsemesiyle kıza açık sözlülüğü için teşekkür etmiş oldu. Ve Milva, Witcher’in onu takdir ettiğini anladı.</p>

  <p>“Lütfen dikkatli ol. Soru sorarken karşındakinin kim olduğunu iyi araştır.”</p>

  <p>“Sen benim için endişelenme.”</p>

  <p>“Muhbirlerine güvenir misin?”</p>

  <p>“Ben kimseye güvenmem.”</p>

  <p>“Witcher, Brokilon’da. dryacTXarin yanında.”</p>

  <p>“Tahmin etmiştim.” Dijkstra kollarını göğsünde kavuşturdu.</p>

  <p>“Ama teyit ettirmem iyi oldu.”</p>

  <p>Bir süre konuşmadı. Lennep dudaklarını ıslattı ve bekledi.</p>

  <p>“Teyit ettirmem iyi oldu,” diye yineledi Redanya Gizli Servisi Şefi dalgın dalgın, sanki kendi kendine konuşur gibiydi. “Emin olmak iyidir. Ha, bir de Yennefer’in nerede olduğunu öğrensek… Lennep, Witcher’in yanında büyücü bir kadın var mı?”</p>

  <p>“Anlamadım?” Casus irkildi. “Hayır, kıymetli efendim. Yok. Ne emredersiniz? Onu canlı istiyorsanız, kandırıp Brokilon’dan çıkarırım. Ama ölüsünü yeğlerseniz…”</p>

  <p>“Lennep.” Dijkstra, buz gibi bakan mavi gözlerini casusa çevirdi. “Aşırı hevesli olma. Bizim işlerde aşırı heveslilik asla para etmez. Üstelik her zaman göze batar.”</p>

  <p>“Efendim…” Lennep’in rengi biraz atmıştı şimdi. “Amacım sadece…”</p>

  <p>“Biliyorum. Ne emrettiğimi öğrenmek istemiştin sadece. Witcher’in rahat bırakılmasını emrediyorum.”</p>

  <p>“Emredersiniz. Milva ne olacak?”</p>

  <p>“Onu da rahat bırakacaksın. Şimdilik.”</p>

  <p>“Emredersiniz. Gidebilir miyim?”</p>

  <p>“Gidebilirsin.”</p>

  <p>Ajan odadan çıktı, meşe kapıyı dikkatle ve kibar bir biçimde arkasından çekti. Dijkstra uzun süre konuşmadan bakışlarını masanın üzerinde yığılı duran haritalara, zarflara, raporlara, sorgu tutanaklarına ve idam fermanlarına dikti.</p>

  <p>“Ori.”</p>

  <p>Sekreter başını kaldırıp hafifçe öksürdü. Ama sesini çıkarmadı.</p>

  <p>“Witcher, Brokilon’da.”</p>

  <p>Ori Reuven bir kez daha hafifçe öksürdü ve masanın altına, şefinin bacaklarına doğru baktı.</p>

  <p>Dijkstra bu bakışı fark etti. “Doğru. Onun bu yaptığını unutmayacağım,” diye homurdandı. “Onun yüzünden on beş gün yürüyememiştim. Philippa’nın karşısında küçük düştüm, lanet olası büyülerini bana uygulaması için karşısında köpek gibi sızlanmak zorunda kaldım, yoksa bugün hâlâ topallıyor olacaktım. Eh, benim suçum Witcher’ı hafife almaktı. En kötüsü, şimdi onu karşıma dikip misilleme yapamıyor olmam! Benim vaktim yok, ne de olsa adamlarımı özel işlerim için kullanamam! Öyle değil mi Ori, kullanamam?”</p>

  <p>Ee, şey…</p>

  <p>“Gaklayıp durma. Biliyorum. Bu güç insana nasıl da cazip geliyor, lanet olsun! İnsan yararlanmak için nasıl da kıvranıyor! Güç elde edince kendini nasıl da kolayca kaybedebiliyor! Ama kendini bir kez kaybettin mi sonu gelmez… Philippa Eilhart hâlâ Montecalvo’da mı kalıyor?”</p>

  <p>“Evet.”</p>

  <p>“Eline kalem ve mürekkep al şimdi. Ona gönderilmek üzere bir mektup yazdıracağım sana. Yaz… Lanet olsun, dikkatimi toplayamıyorum. Ne lanet olası gürültüdür bu böyle, Ori? Meydanda neler oluyor?”</p>

  <p>“Sokak çocukları Nilfgaardlı ulağın konağına taş atıyorlar. Bunu yapmaları için para ödedik onlara, eee, şey… yani bana öyle geliyor.”</p>

  <p>“Haa, güzel. Pencereyi kapat. Çocuklar yarın cüce Giancardi’nin banka şubesini taşlasınlar. Giancardi bütün hesapları bana açıklamayı reddetti.”</p>

  <p>“Giancardi, eee, şey… ordu fonuna büyük bir meblağ ödemişti.”</p>

  <p>“Haa, o zaman ödemeyen bankaları taşlasınlar.”</p>

  <p>“Hepsi ödedi.”</p>

  <p>“Of, ot gibisin, Ori. Yaz, dedim sana. Sevgili Phil, güneşim… Lanet olsun, sürekli kendimi kaybediyorum. Yeni bir kâğıt al. Hazır mısın?”</p>

  <p>“Evet, efendim, ee, hım…”</p>

  <p>“Sevgili Philippa. Bayan Triss Merigold, Thanedd’den Brokilon’a ışınladığı Witcher için kaygılanıyordur mutlaka; bu ışınlama işini benden bile büyük bir sırmış gibi saklaması beni çok kırmıştı. Söyle, üzülmesin. Witcher iyi. Hatta Prenses Cirilla’nın izlerini aratmak için Brokilon’dan ajanlar bile yollamaya başladı; bu ufaklık seni de pek ilgilendirir bilirsin. Cirilla’nın İmparator Emhyr’le evlendirilmek üzere Nilfgaard’da bulunduğunu ve düğüne hazırlandığını dostumuz Geralt bilmiyor anlaşılan. Witcher’in Brokilon’da huzur içinde oturmasını çok önemsediğim için bu haberin ona ulaşmasını sağlayacağım. Buraya kadar yazdın mı?”</p>

  <p>“Ee, hımm… ulaşmasını sağlayacağım.”</p>

  <p>“Satırbaşı. Merak ediyorum… Ori, temizle şu kalemi, çıldırtma beni! Philippa’ya yazıyoruz, kralın danışmanına değil, mektubun estetik bir görüntüsü olmalı! Satırbaşı. Merak ediyorum, Witcher neden Yennefer’le bağlantıya geçmiyor acaba? Bu hastalık derecesindeki heyecanın aniden sönmüş olabileceğine inanamıyorum. Öte yandan Cirilla’yı Emhyr’in ellerine teslim eden kişi eğer Yennefer ise ve bunun kanıtları varsa, o zaman Witcher’in Yennefer’i ele geçirmesi için seve seve devreye girerim. Sorun kendiliğinden çözülmüş olur, bundan hiç kuşkum yok ve de o iki yüzlü esmer güzeli tek bir gün, tek bir an bile huzur bulamaz. Witcher, kendi kızlarına dokunulmasından hoşlanmaz, Artaud Terranova buna Thanedd’de unutamayacağı bir biçimde tanık oldu. Phil, Yennefer’in yaptığı ihanete dair elinde kanıtlar bulunmadığını ve nerede saklandığını bilmediğini varsayıyorum. Bunun da benden sakladığın bir sır olduğu ortaya çıkarsa çok alınırım. Benim senden sakladığım hiçbir sırrım yok… Bunda gülecek ne var, Ori?</p>

  <p>“Hiçbir şey, ee, hım…”</p>

  <p>“Yaz! Senden sakladığım hiçbir sırrım yok, Phil, bunun karşılıklı olduğunu düşünüyorum. En derin saygılarımı sunuyorum, vesaire, vesaire. Ver imzalayayım.”</p>

  <p>Ori Reuven mektubun üzerine kum serpti.</p>

  <p>Dijkstra oturduğu yerde doğruldu, göğsünün üzerinde kavuşturduğu ellerinin başparmaklarını çevirmeye başladı. “Witcher’in casusluk yapması için yolladığı şu Milva hakkında bana neler anlatabilirsin?”</p>

  <p>“Milva’nın işi,” dedi sekreter çekinerek, “Temerya birliklerine yenilmiş Scoia’tael gruplarını Brokilon’a getirmek. Elfleri baskınların yapıldığı kuşatılmış bölgelerden çıkarıyor, yaralarının iyileşmesini ve yeniden savaşabilmelerini sağlıyor…”</p>

  <p>“Herkesin ulaşabileceği bilgilerle yorma beni,” diye sekreterin sözünü kesti Dijkstra. “Milva’nın neyle uğraştığını biliyorum, ayrıca onu kendi amaçlarım için kullanmayı planlıyorum. Yoksa onu çoktan Temeryalıların önüne atmış olurdum. Onun hakkında bana ne anlatabilirsin? Nasıl biridir Milva?”</p>

  <p>“Sanırım Yukarı Sodden’de sığır yetiştiren bir köyden geliyor. Gerçek adı Maria Barring. Milva, ona t/ryat/‘ların verdiği bir takma ad. Kadim Lisan’daki anlamı…”</p>

  <p>“Kutsama,” diye sözünü kesti Dijkstra. “Biliyorum.”</p>

  <p>“Büyüdüğü yerin halkı eskilerden beri avcı. Avlanma bölgelerini avuçlarının içi gibi bilen orman halkı. Bir sığır oğlunu tepeleyerek öldürünce baba Barring kızına avcılığı öğretmiş. Adam ölünce karısı yeniden evlenmiş. Ee, hım… Maria üvey babasıyla anlaşamayınca evden kaçmış. O zamanlar sanırım on altı yaşındaymış. Kuzeye doğru ilerlemiş, avladığı hayvanlarla beslenmiş ama baronların orman korucuları kıza hayatı dar etmişler, hayvan avlar gibi kovalamışlar kızı. Maria bunun üzerine Brokilon’da kaçak avlanmaya başlamış ve bir gün dryad’Xaxm eline düşmüş.”</p>

  <p>“Onlar da onu temizlemek yerine aralarına almışlar,” diye mırıldandı Dijkstra. “Kendilerinden biri gibi kabul etmişler… O da buna minnetle karşılık vermiş. Brokilon’un cadısı, gümüş gözlü, yaşlı Eithne’yle bir anlaşma yapmış. Maria Barring öldü, yaşasın Milva… Verden’dekiler ve Kerack’takiler durumu fark edinceye kadar kaç öncü birliğin işini bitirdi? Üç mü?”</p>

  <p>“Ee, hım… Dört, sanırım…” Ori Reuven’in hiç şaşmaz bir hafızası olsa da hata yapmamak için daima temkinliydi. “Özellikle umacının kafa derisini yüzme peşinde olanlar toplam yüz kişiydi. Uzun bir süre durum fark edilmedi çünkü Milva yaralıları sırtında taşıyarak bir katliam olmasını engelledi ve kurtulanlar Milva’nın cesaretini durmaksızın övdüler. Ancak dördüncü seferden sonra -sanırım Verden’deydi- biri elini alnına vurdu. Sürekli saldırıya uğrayan bu rehber, ee hım… nasıl oluyor da canını her seferinde kurtarıyordu? Derken bir anda anladılar, bu kız onları felakete, dosdoğru pusuda bekleyen dryad’\ax\n oklarının önüne sürüklüyordu.”</p>

  <p>Dijkstra, bir sorgu tutanağını masanın kenarına doğru itti çünkü parşömen hâlâ işkence odası kokuyormuş gibi gelmişti ona.</p>

  <p>“Bunun üzerine,” diye tahminde bulundu sonra, “Milva bir anda Brokilon’dan uçup gitti âdeta. Ama dryad’\ar\a ilgili araştırmalar yapacak birilerini bulmak Verden’de bugün hâlâ çok zor. Yaşlı Eithne ile genç kadın müthiş bir ayıklama yaptılar. Ve bu durumda provokasyonun biz insanların eseri olduğunu savunabiliyorlar yine de. Ama şu var…”</p>

  <p>“Ee hım?” diye gakladı Ori Reuven. Şefinin cümlesini yarım bırakıp uzun süre konuşmamasına şaşırmıştı.</p>

  <p>“Ama şu var, bizden bir şeyler öğrenmeye başlamış olabilirler,” dedi ajan buz gibi bir sesle ve bakışlarını ihbarların, sorgu tutanaklarının ve ölüm kararlarının üzerine çevirdi.</p>

  <p>Milva hiçbir yerde kana dair bir belirtiye rastlamayınca tedirgin olmaya başlamıştı. Ansızın aklına geldi, oku saldığı anda karaca bir adım atmıştı. Ya da atmak istemişti, sonuçta aynı yola çıkardı. Hareket etmişti, buna göre ok karnına saplanmış olabilirdi. Milva sövdü. Bir hayvanı karnından vurmak bir avcının olabilecek en büyük ayıbıydı. Lanet olsun!</p>

  <p>Hemen koyağın yamacına koştu, böğürtlenlerin, ketenciklerin ve eğreltiotlarının arasına dikkatle göz gezdirdi. Okunu arıyordu. Okunun ucunda dört bıçak vardı, hepsi bilenerek öylesine keskinleşmişti ki kolundaki tüyleri bunlarla rahatlıkla temizleyebilirdi. Böyle bir okun karacayı elli adım mesafeden delip geçmiş olması gerekirdi.</p>

  <p>Derken okunu gördü Milva, yerden kaldırdı, derin bir nefes aldı, yere üç kez tükürdü. Boş yere üzülmüştü, sonuç umduğundan da iyiydi. Oka, yağlı ve kötü kokulu safra yapışmamıştı. Açık renkli, köpüklü, pembeye çalan akciğer kanına dair izler de yoktu. Okun gövdesi koyu renkli, kıpkırmızı kana bulanmıştı. Okun ucu kalbi delip geçmişti. Milva’nın usulca yaklaşması gerekmiyordu artık, belli ki uzun bir yol da katetmeyecekti. Karacanın cansız bedeni çalılıkların arasında yatıyordu kuşkusuz, kayrandan en fazla yüz adım uzakta olmalıydı, kan izlerinden birazdan anlayacaktı bunu. Kalbinden vurulan bir karaca birkaç kez sıçradıktan sonra çok kan dökmüş olmalıydı, Milva, hayvanın seçtiği yolu kolayca bulacağını biliyordu bu yüzden.</p>

  <p>On adım sonra izleri buldu, takip etti ve yürürken kendini yine anılara kaptırdı.</p>

  <p>Milva, Witcher’a verdiği sözü tutmuştu. Hatta Brokilon’a, söz verdiğinden de önce, hasat şenliğinden beş gün sonra dönmüştü, yeniayın da beş gün sonrasıydı bu, insanlar için yeniayla birlikte ağustos ayı, elfler için de Lammas, yedinci ay, yılın sondan bir önceki ayı, savaed’i başlıyordu.</p>

  <p>Milva, yanındaki beş elfle birlikte şafak sökerken kanalı geçmişti. Başını çektiği birlik başta dokuz atlıdan oluşuyordu, gelgelelim Bruggelü paralı askerler peşlerini bırakmamış ve kanala üç günlük mesafe kala yetişmişlerdi. Sabah sisinde sağ kıyıda Brokilon göründüğü sırada, paralı askerler kanalın kıyısında kalmışlardı. Bu da elfleri kurtarmıştı çünkü karşı kıyıya geçmişlerdi. Ama güçleri tükenmişti, yaralıydılar. Gerçi aralarında yaralanmayanlar da vardı.</p>

  <p>Milva’nın Witcher'a vereceği haberleri vardı ancak onun hâlâ Col Serrai’de olduğundan hiç kuşkusu kalmamıştı. Uykusunu iyice aldıktan sonra öğleye doğru Witcher’in yanına gitmeyi tasarlıyordu. Ama Witcher hayalet gibi sislerin arasından çıkınca Milva çok şaşırdı. Witcher hiç konuşmadan yanına oturdu. Milva’nın yatacak yer hazırlamasını, battaniyesini dallardan oluşmuş öbeğin üzerine örtmesini izledi.</p>

  <p>“Ne kadar acelecisin,” dedi Milva sitemle. “Witcher, ayakta duracak halim yok. Gece gündüz at üstündeydim, kalçamı hissedemiyorum, şafak vakti kurtlar gibi sazlıkların arasından geçtiğimiz için iliklerime kadar ıslandım…”</p>

  <p>“Rica ediyorum. Bir şey öğrenebildin mi?”</p>

  <p>“Öğrendim,” diye tısladı Milva, sırılsıklam olmuş botlarını çözüp ayağından çıkarırken. “Büyük çaba harcamam gerekmedi çünkü herkes bunu konuşuyor. Senin şu küçük hanımın ne büyük bir şahsiyet olduğunu bana söylememiştin! Oysa ben üvey kızın, zavallı kızcağızın biri, şanssız bir öksüz olduğunu sanmıştım. Ama çıka çıka ne çıktı: Cintra Prensesi! Hah! Sen de tebdili kıyafet giymiş bir hükümdar mısın yoksa?”</p>

  <p>“Anlat lütfen.”</p>

  <p>“Krallar onu ele geçiremeyecekler artık çünkü senin Cirilla’nın Thanedd’den dosdoğru Nilfgaard’a kaçtığı ortaya çıkmış, hain büyücülerle birlikte becermiş bu işi büyük olasılıkla. Nilfgaard’da İmparator Emhyr tarafından debdebeyle karşılanmış. Sana bir şey söyleyeyim mi? Emhyr, kızla evlenme hevesine düşmüş. Şimdi dinlenmek istiyorum. Uykumu aldıktan sonra istersen devam edebiliriz.”</p>

  <p>Witcher sesini çıkarmadı. Milva, sırılsıklam olmuş koruyucu ayak bezlerini güneş doğduğunda ışınları üzerine isabet edecek şekilde çatallı bir dala astı ve kemerinin tokasını açtı.</p>

  <p>“Soyunmak istiyorum,” diye homurdandı. “Ne duruyorsun daha burada? Daha iyi bir haber beklemiyordun herhalde? Artık tehlikede değilsin, kimse seni sormuyor, casuslar bundan böyle seninle ilgilenmeyecek. Senin kızsa kralların elinden kurtulmuş, imparatoriçe olacak…”</p>

  <p>“Doğruluğu kesin mi bu haberin?”</p>

  <p>“Günümüzde hiçbir şey kesin değildir.” Milva esnedi, sonra döşeğin üzerine oturdu. “Kesin olan tek şey, sevgili güneşimizin gökyüzünde her gün doğudan batıya doğru hareket ettiğidir. Ancak Nilfgaard İmparatoru ve Cintra Prensesi hakkında anlattıkları doğru olmalı. Herkes bunu konuşuyor.”</p>

  <p>“Birdenbire nasıl böyle dillere düştü?”</p>

  <p>“Bunu biliyor olmalısın! Kız, İmparator Emhyr’e dünyalar kadar toprak getiriyor! Yalnızca Cintra’yı değil, Yaruga’nın bu kıyısını da! Hah, kız benim de hükümdarım olacak çünkü Yukarı Soddenliyim ben. Anlaşılan bütün Sodden ona vergi ödemekle yükümlü! Hıh, onun ormanlarında bir geyik vurup bir de yakayı ele verirsem, kızın emriyle asarlar beni… Ne zavallı bir dünya! Lanet olsun, gözlerim kapanıyor…”</p>

  <p>“Tek bir sorum kaldı. Şu büyücü kadınlardan… Yani ihanette bulunmuş olan büyücülerden yakalanan olmuş mu?”</p>

  <p>“Hayır. Ama bir kadın büyücü canına kıymış deniyor. Vengerberg düştükten ve Kaedwen birlikleri Aedirn’e girdikten hemen sonra olmuş. Belli ki kederinden ve idam korkusundan…”</p>

  <p>“Buraya getirdiğin birliğin yanında sahipsiz atlar varmış. Elfler bana birini verir mi acaba? “</p>

  <p>“Haa, acelen var demek,” diye mırıldandı Milva, battaniyeye sarınırken. “Nereye gideceğini sanırım biliyo…”</p>

  <p>Witcher’in yüz ifadesi karşısında şaşkına dönüp sustu. Getirdiği haberin hiç de iyi olmadığı beynine ansızın dank etmişti.</p>

  <p>Hiç ama hiçbir şeyi anlamadığını o an kavradı. Bir anda, nereden geldiğini kendi de bilmeden Witcher’in karşısına oturup onu soru yağmuruna tutma arzusu duydu; ona sorular sormak, bir şeyler öğrenmek, belki de ona nasihatte bulunmak istiyordu. Parmağıyla gözünü ovaladı. Gücüm beni terk etti, diye geçirdi içinden, ölüm beni gece boyunca adım adım izledi. Dinlenmeliyim. Bana ne onun dertlerinden ve sıkıntılarından? Onun da kızın da cehenneme kadar yolları var! Lanet olsun, bunların yüzünden uykum kaçtı şimdi…</p>

  <p>Witcher ayağa kalktı. “Bana bir at verirler mi?” diye sordu yeniden.</p>

  <p>“İstediğini al,” dedi Milva kısa bir duraksamadan sonra. “Sen en iyisi elflerin gözüne görünme. Karşıya geçerken çok zarar gördük, kan aktı… Ama karayağıza dokunma, benim o. Ne dikiliyorsun hâlâ orada?”</p>

  <p>“Yardımın için teşekkürler. Tabii her şey için.”</p>

  <p>Milva yanıt vermedi.</p>

  <p>“Sana bir borcum var. Nasıl ödeyebilirim?”</p>

  <p>“Nasıl mı? Bir an önce kendi yoluna giderek!” diye bağırdı Milva ve dirseklerinin üzerinde doğrulup battaniyeyi hızla üzerine çekti. “Uyumam gerekiyor dedim! Atlardan birini al ve git. Nilfgaard’a, cehenneme, şeytanın yanma, umurumda değil! Yeter ki git ve beni rahat bırak!”</p>

  <p>“Sana borcumu ödeyeceğim,” dedi Witcher kısık sesle. “Yaptıklarını unutmayacağım. Belki gün gelir senin de bir yardıma ihtiyacın olur. Bir desteğe. Bir omza. O zaman seslen, gecenin içine doğru seslen. Gelirim o zaman.”</p>

  <p>Karaca, fışkıran kaynakların etkisiyle sünger gibi kabarmış, eğreltiotlarıyla kaplı bir yamacın eteğinde yatıyordu. Donuk gözlerini göğe dikmişti. Milva’nın dikkatini, açık kahverengi karnını emmeye başlamış olan keneler çekti.</p>

  <p>“Kendinize başka bir kan bulmanız gerekecek,” diye mırıldandı Milva, kollarını sıvayıp bıçağını çıkarırken. “Çünkü bu kan pıhtılaşmaya başlamış bile.”</p>

  <p>Hayvanın derisini göğüs üstünden başlayarak makatına kadar deneyimli ve hızlı bir hareketle yardı, bunu yaparken bıçağını ustalıklı bir manevrayla cinsel organların çevresinde dolandırdı. Yağ tabakasını dikkatle ayırdı, hayvanın boğazını keserken ve bağırsaklarını çıkarırken kolları dirseklerine kadar kana bulandı. Bezoar aramak üzere mideyi ve safrakesesini açtı. Bu taşların sihirli gücüne inanmıyordu ama buna inanan ve karşılığında dünyanın parasını ödeyen ahmak çoktu.</p>

  <p>Karacayı kaldırdı ve hemen yakınındaki devrilmiş bir ağaç gövdesinin üzerine attı, sonra kanın süzülüp akması için yüzükoyun çevirdi. Ellerini eğreltiotlarına sürerek temizledi.</p>

  <p>Sonra avının yanına oturdu.</p>

  <p>Bakışlarını yüz adım tepesinde salınan Brokilon çamlarına çevirip, “Kudurmuş kaçık Witcher,” dedi alçak sesle. “Kızını bulmak için Nilfgaard yollarına düşüyorsun. Dünyanın sonuna, alevler içinde kavrulan cehenneme doğru gidiyorsun ama yanma yolluk almayı akıl bile etmiyorsun. Uğrunda yaşadığın biri var hayatında, biliyorum. Ama hayatta kalmanı sağlayacak neyin var peki?”</p>

  <p>Çamlar, Milva’nın kendi kendine konuşmasını elbette bölmüyor, yorum da yapmıyordu.</p>

  <p>“Bence,” diye sözlerini sürdürdü Milva tırnaklarının arasındaki kurumuş kanı bıçakla temizlerken, “bu kızı bulma şansın sıfır. Nilfgaard’a varamayacağın gibi Yaruga’ya bile ulaşamayacaksın. Sodden’e kadar bile gidemeyeceğini düşünüyorum. Bence sen ölüme adanmışsın. Sımsıkı bastırdığın dudaklarında yazılı, itici gözlerine yerleşmiş ölüm. Ölüm sana yetişecek çılgın Witcher ve yakında olacak bu. Ama bu karaca sayesinde açlıktan ölmeyeceksin hiç değilse. Bu da az sayılmaz. Yani bence.”</p>

  <p>Dijkstra, görüşme salonuna giren Nilfgaardlı ulağa bakınca gizliden gizliye iç geçirdi. İmparator Emhyr var Emreis’in elçisi Shilard Fitz Oesterlen’in diplomasi dilinde konuşmak ve cümlelerine yalnızca diplomatların ve âlimlerin anlayabileceği şaşaalı dil oyunları katmak gibi bir alışkanlığı vardı. Dijkstra, Oxenfurt Üniversitesi nde okumuştu, doktorasını yapmamış olsa da akademik jargonun temel kurallarına aşinaydı. Ama kendi kullanmazdı çünkü içten içe her türlü gösteriş ve iddialı şekilcilikten nefret ederdi.</p>

  <p>“Hoş geldiniz, ekselansları.”</p>

  <p>“Kontum.” Shilard Fitz Oesterlen hafifçe eğildi. “Ah, lütfen bağışlayın. Size belki ulu prensim diye hitap etmem gerekiyordur? Haşmetli hükümdarım mı yoksa? Ya da müsteşar hazretleri? Muhterem efendim, asaletler üzerinize yağıyor, protokolü çiğnemeden size hangi unvanla sesleneceğimi gerçekten bilemiyorum.”</p>

  <p>“Sarayın lütfuna nail olan, demeniz yeterlidir,” dedi Dijkstra tevazuyla. “Biliyorsunuz ki ekselansları, krallar sarayda oturur. Ancak şunu da biliyorsunuzdur kuşkusuz: ‘Sıçrayın!’ derim, Dreiberg Sarayı’ndakiler, ‘Ne kadar yükseğe?’ diye sorarlar.”</p>

  <p>Elçi, Dijkstra’nın az da olsa abarttığını biliyordu. Prens Radowid henüz reşit olmamıştı; Kraliçe Hedwig kocasının trajik ölümüyle yıkılmıştı; aristokrasi ürkmüştü, başsız kalmıştı, kendi içinde kavga ediyordu, cephelere bölünmüştü. Buna göre, Redanya hükümeti Dijkstra’nın avucundaydı ve Dijkstra istediği her asalet unvanını rahatlıkla talep edebilirdi. Ama unvan peşinde değildi.</p>

  <p>“Muhterem efendim, beni çağırma lütfunda bulunmuşsunuz,” dedi elçi bir süre sonra. “Dışişleri bakanını atlayarak yaptınız bunu. Beni bu şerefe nail eden mesele nedir?”</p>

  <p>“Bakan,” dedi Dijikstra tavana bakarak, “sağlık nedenleriyle görevini devretti.”</p>

  <p>Elçi hızlı hızlı başını salladı. Dışişleri bakanının zindanda yattığını çok iyi biliyordu, bakan ödlek ve budala olduğu için sorgudan önce işkence aletlerinin gösterilmesi üzerine Nilfgaard casusluk servisiyle ilgili bütün bildiklerini anlatmıştı kuşkusuz. Elçi, imparatorun casusluk şebekesi şefi Vattier de Rideaux’nun kurduğu ajan ağının dağıtıldığını ve Dijkstra’nın bütün ipleri elinde tuttuğunu biliyordu. Ayrıca, iplerin doğrudan kendisine çıktığını da biliyordu. Ancak onun diplomatik dokunulmazlığı vardı ve görevi icabı bu oyunu sonuna kadar oynamak zorundaydı. Özellikle de Vattier’nin ve imparatorun özel görevlerde kullandığı ajanı, araştırma şefi Stefan Skellen’in gönderdiği garip şifrelerle bezeli talimatlardan sonra işini sonuna kadar yapmak zorundaydı.</p>

  <p>“Bakanın halefi henüz belirlenmediği için,” diye sözlerini sürdürdü Dijkstra, “Ekselanslarınızın Redanya Krallığı’nda istenmeyen kişi ilan edildiğiniz yönündeki son derece nahoş haberi vermek bana düşüyor.”</p>

  <p>Elçi reverans yaptı. “Elçilerin karşılıklı olarak görevden alınmalarıyla ortaya çıkan güvensizliğin ne Redanya Krallığını ne de Nilfgaard İmparatorluğu’nu ilgilendiren meselelerden kaynaklanıyor olmasından esef duyuyorum. İmparatorluğumuz, Redanya’ya karşı herhangi bir düşmanca eylemde bulunmamıştır.”</p>

  <p>“Gemilerimize ve mallarımıza Yaruga ağzında ve Skellige Adaları’nda uygulanan ablukayı saymazsak tabii. Scoia’tael çetelerinin silahlandırılmasını ve desteklenmesini saymazsak tabii.”</p>

  <p>“Bunlar temelsiz iddialar.”</p>

  <p>“İmparatorluğa ait birliklerin Verden’e ve Cintra’ya yığılmaları peki? Ya Sodden’de ve Brugge’de silahlı çetelerin düzenlediği baskın? Sodden ve Brugge, Temerya himayesi altında bulunuyor, Temerya da bizim müttefikimiz. Ekselansları, Temerya’ya yapılan saldırı bize yapılmış demektir. Ayrıca Redanya’yı doğrudan ilgilendiren meseleler de var: Thanedd Adası’ndaki isyan ve Kral Visimir’in alçakça vurulması. İmparatorluğunuzun bu olaylar sırasındaki rolünü sorguluyorum.”</p>

  <p>“Thanedd olayıyla ilgili,” dedi elçi kollarını yanlara açarak, “görüş bildirmek gibi bir hakkım bulunmuyor. Sizin büyücülerinizin arasındaki kişisel husumetlerin nedenleri Majesteleri Emhyr var Emreis’in bilgisi dâhilinde değil. Başka bir şeyi telkin etmeye çalışan bir propagandaya karşı yaptığımız protestoların kayda değer bir etki göstermemiş olmasını esefle karşılıyorum. Bu öyle bir propaganda ki Redanya Krallığı’nın üst düzey yetkililerinin müdahalesi olmadan yayılamayacağı yönündeki görüşümü izninizle bildiriyorum.”</p>

  <p>“Protestolarınız çok ani ve olağanüstü şaşırtıcı.” Dijkstra hafifçe gülümsedi. “İmparatorunuz hiç değilse, sarayda kısa bir süre önce Thanedd’den kaçırılmış Cintralı bir düşes bulunduğu gerçeğini inkâr etmiyor.”</p>

  <p>“Cintra Kraliçesi Cirilla,” diye düzeltti Shilard Fitz Oesterlen, üstüne basarak, “kaçırılmadı, imparatorluğa sığındı. Thanedd’deki olayla bunun hiçbir bağlantısı bulunmuyor.”</p>

  <p>“Gerçekten mi bulunmuyor?”</p>

  <p>“Thanedd’deki olay,” diye taş gibi bir yüz ifadesiyle devam etti elçi, “imparatorun hiç hoşuna gitmedi. Kral Visimir’in hayatına kasteden, bir akıl hastası tarafından düzenlenen o kalleşçe suikast gerçek ve olağanüstü nefretini uyandırdı. Bu suikasta önayak olan kişilerin imparatorluğun içinde aranması gerektiğini kamuoyuna yayan o iğrenç dedikodu ise daha büyük nefretine yol açıyor.”</p>

  <p>“Gerçek elebaşların yakalanması,” dedi Dijkstra ağır ağır konuşarak, “bu dedikoduların sonunu getirecektir umarız. Gelgeldim bu kişilerin yakalanmaları ve adil bir şekilde yargılanmaları zaman alacaktır.”</p>

  <p>“Justitia fundamentum regnorum” diye Dijkstra’ya katıldı Shilard Fitz Oesterlen. “Crimen horribilis non potest non esse punibile. Muhterem imparatorumuzun da aynen bunu arzu ettiği konusunda sizi temin ederim.”</p>

  <p>“Bu arzunun yerine getirilmesi imparatorun kudreti dâhilindedir,” dedi Dijkstra ve kollarını göğsünün üzerinde kavuşturdu. “Kumpasın elebaşlarından biri, Enid an Gleanna, kısa bir süre öncesine kadar büyücü Francesca Findabair olarak anılıyordu, elflerin Dol Blathanna’daki kukla devletinde imparatorun lütfuyla kazandığı kraliçe kimliğiyle bilgiçlik taslıyor.”</p>

  <p>“İmparator hazretleri,” dedi elçi dimdik bir bedenle reverans yaparak, “Dol Blathanna nın iç meselelerine müdahale edemez çünkü orası bütün komşu devletlerin tanıdığı bağımsız bir krallıktır.”</p>

  <p>“Ama Redanya’nın tanımadığı. Redanya’nın gözünde Dol Blathanna hâlâ Aedirn Krallığı’nın bir parçasıdır. Siz, elflerle ve Kaedwen’le bir araya gelip Aedirn’i parçalamış olsanız da Lirya’dan geriye tek bir taş kalmamış olsa da bu krallıkları dünya haritasından alelacele sildiniz. Alelacele, ekselansları. Ancak şimdi bunu tartışmanın zamanı ve yeri değil. Francesca Findabair şimdilik kraliçelik oyunu oynasın, adalet nasılsa vuku bulacaktır. Kral Visimir'e suikast düzenleyen diğer isyancılar ve teşkilatçılar peki? Roggeveenli Vilgefortz’a ne oldu? Vengerbergli Yennefer’e? Suikastın başarısızlığa uğramasından sonra Nilfgaard’a kaçtıklarını varsaymak yerinde olacaktır.”</p>

  <p>“Böyle olmadığına sizi temin ederim,” dedi elçi başını kaldırarak. “Eğer bir gün olursa, cezadan kaçamayacaklarına da sizi temin ederim.”</p>

  <p>“Onlar sizlere karşı suç işlemediler, yani cezalarını vermek size düşmez. İmparator Emhyr, suçluları bize teslim ederse bir hükümdarın temel görevi olan adalet arzusuna sahip olduğunu kanıtlamış olur.”</p>

  <p>“Arzunuzun haklılığı tartışılamaz,” dedi Shilard Fitz Oesterlen yüzünde sahte bir gülümsemeyle. “Birincisi, adı geçen kişiler imparatorluk sınırları içinde bulunmuyor; İkincisi, topraklarımıza girseler bile yasal bir engel söz konusu. İmparatorluk konseyi tarafından alınacak bir mahkeme kararı doğrultusunda iade edileceklerdir. Ama unutmayın ki muhterem efendim, Redanya’nın diplomatik ilişkileri kesmesi düşmanca bir eylemdir ve iade bir düşman ülkeden talep edilmişse, konsey sığınmacılar lehine karar verir. Bu, her türlü öncelik hakkından uzak bir durumdur. Ama ola ki…”</p>

  <p>“Ola ki ne?”</p>

  <p>“Emsal teşkil edecek bir olay yaratılırsa.”</p>

  <p>“Anlayamadım? “</p>

  <p>“Eğer Redanya Krallığı, imparatora yurttaşını, burada tutuklu bulunan alçak bir caniyi teslim etmeyi kabul ederse, bu durumda imparator ve konsey açısından bu iyi niyet jestine karşılık vermeleri için ortam yaratılmış olur.”</p>

  <p>Dijkstra uzun süre konuşmadı, sanki önüne bakıp düşünüyormuş gibiydi. “Kimdir bu söz konusu kişi?”</p>

  <p>“Caninin adı…” Elçi, anımsamaya çalışıyormuş gibi yaptı, sonra sahtiyan derisinden yapılmış dosyasından bir evrak çıkardı. “Kusura bakmayın, bellek şaşabiliyor… Buldum. Cahir Mawr Dyffryn aep Caellach diye biri. Hakkında büyük suçlamalar mevcut. Cinayetten aranıyor; ayrıca asker kaçağı, tecavüz, hırsızlık ve evrakta sahtecilik suçları da var. İmparatorun hiddetinden korkup yurtdışına kaçtı.”</p>

  <p>“Redanya’ya mı? Kendine bayağı uzak bir yol seçmiş.”</p>

  <p>“Muhterem efendim,” dedi Shilard Fitz Oesterlen hafifçe gülümseyerek, “ilgi alanınızı Redanya’yla sınırlamayın. Bu canilerin müttefikimiz olan krallıklardan birinde yakalanacaklarından zerre kadar kuşku duymuyorum, muhterem efendim.”</p>

  <p>“Caninin adı ne demiştiniz?”</p>

  <p>“Cahir Mawr Dyffryn aep Caellach.”</p>

  <p>Dijkstra uzun süre konuşmayıp belleğini yokluyormuş gibi yaptı.</p>

  <p>“Hayır,” dedi sonra. “Bu adı taşıyan biri tutuklanmadı.”</p>

  <p>“Gerçekten mi?”</p>

  <p>“Benim belleğim böyle konularda şaşmaz. Üzgünüm, ekselansları.”</p>

  <p>“Ben de,” dedi Shilard Fitz Oesterlen buz gibi bir sesle. “Öncelikle, bu koşullarda canilerin karşılıklı iadesi söz konusu olamayacaktır. Sizi daha fazla yormayayım. Size sağlık ve başarılar diliyorum.”</p>

  <p>“Bilmukabele. Hoşça kalın, ekselansları.”</p>

  <p>Elçi, birkaç karmaşık reverans daha sergiledikten sonra odadan çıktı.</p>

  <p>“Kıçımı ye, uyanık,” diye mırıldandı Dijkstra ve kollarını göğsünde kavuşturdu. “Ori! Hadi çık!”</p>

  <p>Sekreter, öksürüğünü uzun süre baskıladığı için kıpkırmızı olmuş bir yüzle kapı perdesinin önünde belirdi.</p>

  <p>“Philippa hâlâ Montecalvo’da mı?”</p>

  <p>“Evet, ee hım… Yanında üç kadın daha var, Laux-Antille, Merigold ve Metz.”</p>

  <p>“Birkaç güne kadar savaş başlayacak, Yaruga sınırı her an alevler içinde kalabilir, bunlar da ormanın içindeki şatonun birine kapanmışlar! Kalemi al eline ve yaz. Sevgili Phil… Lanet olsun!”</p>

  <p>“Ben ‘Sevgili Philippa’ yazdım.”</p>

  <p>“Güzel. Devam et. Tüylü miğferi olan, Thanedd’den ortaya çıktığı kadar gizemli bir şekilde kaybolan şu sıska herifin adının Cahir Mawr Dyffryn, babasının ise Başyaver Caellach olması belki ilgini çekecektir. Bu tuhaf yaratığı yalnızca biz aramıyoruz, Vattier de Rideaux’nun gizli servisi ve şu orospu çocuğunun adamları da…”</p>

  <p>“Bayan Philippa, ee hım… Böyle sözlerden hoşlanmaz. Ben, ‘Şu hergele’ diye yazdım.”</p>

  <p>“Tamam öyle olsun. Şu hergele Stefan Skellen. Ama sen de benim kadar iyi biliyorsun ki sevgili Phil, Emhyr’in gizli servisi, yalnızca Emhyr’in derilerini yüzmeye yemin ettiği ajanları ve habercileri ısrarla arıyor. Aldıkları emri yerine getirmek ya da emri yerine getirirken ölmek yerine, Emhyr’e hainlik yaparak emrini yerine getirmeyenlerin peşindeler. Durum oldukça tuhaf çünkü şu Cahir’e verilen emrin Prenses Cirilla’yı yakalayıp Nilfgaard’a getirmek olduğundan hiç kuşkumuz yoktu. Satırbaşı. Bu meselenin bende uyandırdığı garip ama haklı kuşkuyu ve de biraz şaşırtıcı ama yersiz olmayan tezimi seninle baş başayken konuşmak isterim. Derin saygılarımla, vesaire, vesaire.”</p>

  <p>Milva atını dosdoğru güneye sürdü; önce kıyıdan ilerleyerek Rodfeld’i<sup>3</sup> geride bıraktı, ardından kanalı ve ketenciklerin yumuşacık ve yemyeşil bir halı gibi kapladığı rutubetli patikalardan geçti. Bölgeyi onun gibi tanımayan Witcher’in İnsan Kıyısına geçmek gibi tehlikeyi göze almayacağını varsayıyordu. Milva, Brokilon tarafındaki uzun kıyı şeridini kullanarak, Witcher’a Ceann Treise şelalesi yakınlarında yetişebilirdi. Hatta atını mola vermeden süratle sürerse onu geçebilirdi bile.</p>

  <p><sup>3</sup> Brokilon’da, kanalın kıyısında yer alan bir bölge, (ç. n.)</p>

  <p>Sakalar kanat çırparken yanılmamıştı. Gökyüzü güneyde bulutlarla kaplanmıştı. Hava ansızın ağır ve boğucu olmuş, sivrisinekler ve tatarcıklar sürüler halinde üşüşmüştü.</p>

  <p>Milva hâlâ yeşil fındıklarla yüklü fındık çalılarının ve kararmaya yüz tutmuş akdikenlerin arasından geçtiği sırada birilerinin varlığını hissetti. Hiçbir şey duymuyordu. Ama hissediyordu. Elfler oradaydı demek.</p>

  <p>Fundalıkların arasına gizlenmiş olan okçuların onu görebilmeleri için atını durdurdu. Soluğunu tutuyordu şimdi ve işgüzarın birine denk gelmemek için dua ediyordu.</p>

  <p>Atın sağrısına yatırdığı karacanın üzerinde bir sinek vızıldamaya başlamıştı.</p>

  <p>Ve bir hışırtı. İnce bir ıslık. Milva da ıslıkla yanıt verdi. Scoia’taeller bodur ağaçların arasından hayaletler gibi fırlayınca Milva rahat bir soluk aldı. Tanıyordu onları. Coinneach Da Reo’nun birliğindendiler.</p>

  <p>“Hael” dedi Milva, atından inerken. “Que\s va?”</p>

  <p>“Ne’ss” dedi elf katı bir sesle. Milva onun adını anımsayamamıştı. “Caemm.”</p>

  <p>Biraz ötedeki ağaçsız alanda diğer elfler kamp kurmuştu. En az otuz kişiydiler, yani Coinneach’ın birliğinden fazlası buradaydı. Milva şaşırdı. Sincap birlikleri son zamanlarda artmak yerine azalıyordu. Evet, son zamanlarda yoluna çıkan birlikler kanlı, ateşli, ne doğru düzgün at binen ne de doğru dürüst ayakta durabilen zavallılardan oluşuyordu. Ama bu birlik farklıydı.</p>

  <p>“Caed, Coinneach” diye yaklaşan komutana selam verdi Milva.</p>

  <p>“Caedmil, Sorca”</p>

  <p>Sor’ca. Kız kardeşçiğim. Dost oldukları ve sevip saydıkları kadınlara böyle hitap ediyorlardı. Oysa Milva’dan yaşça epeyce büyüktüler. Milva, başlarda elflerin gözünde yalnızca Dh’oine, yani insan idi. Sonraları, Milva onlara düzenli bir şekilde yardıma geldiği için “Aen Woedbeanna” demeye başlamışlardı, yani “Orman Gelini.” Zaman daha da ilerleyip kızı yakından tanıdıktan sonra ona idol saydıkları dryad Milva’nın “Kutsama” anlamına gelen adını vermişlerdi. Milva’nın yalnızca aynı jestle karşılık veren yakın arkadaşlarına açıkladığı gerçek adı ise elflere hiç uymamıştı, bu adı “Maer’ya” diye telaffuz edip, sanki onların dilinde tatsız bir şeyi çağrıştırıyormuş gibi yüzlerini hafifçe buruşturuyorlardı. Sonra da hemen “Sor’ca”ya geçmişlerdi.</p>

  <p>“Nereye böyle?” Milva çevresine dikkatle göz gezdirdi ama görünürde ne bir yaralı ne de bir hasta vardı. “Sekizinci Mil’e<sup>4</sup>mi? Brokilon’a mı?”</p>

  <p><sup>4</sup> Brokilon’un güneyinde yer alan bir köy. (ç. n.)</p>

  <p>“Hayır.”</p>

  <p>Milva soru sormayı bıraktı çünkü onları iyi tanırdı. Hareketsiz, kaskatı yüzlerine, teçhizatlarını ve silahlarını göze batan ve abartılı bir soğukkanlılıkla düzenlemelerine birkaç saniye bakması yeterli olmuştu. Sonra adamların derin, karanlık gözlerine baktı. Savaşa gittiklerini hemen anlamıştı.</p>

  <p>Gökyüzü güneyden başlayarak bulutlanmış ve kararıyordu.</p>

  <p>“Sen nereye peki, Sor’ca?” diye sordu Coinneach; sonra at sırtındaki karacaya göz atıp gülümser gibi yaptı.</p>

  <p>“Güneye,” diye elfî bilgilendirdi Milva. “Drieschot’a.”</p>

  <p>Elf bunun üzerine gülümsemekten vazgeçti. “İnsan Kıyısı’na mı?”</p>

  <p>“En azından Ceann Treise’ye kadar.” Milva omuzlarını silkti. “Şelalelerin orada Brokilon tarafına geçerim mutlaka çünkü…”</p>

  <p>At kişnemesi duyunca arkasına döndü. Zaten alışılmamış kadar kalabalık olan birliğe başka Scoia’taeller de katılmıştı şimdi. Milva yeni gelenleri daha yakından tanıyordu.</p>

  <p>“Ciaran!” diye seslendi bağırmamaya özen gösterip ancak şaşkınlığını gizlemeden. “Toruviel! Ne işiniz var burada? Sizi Brokilon’a daha yeni götürmüştüm ama bakıyorum yine…”</p>

  <p>“Ess’sreasa, Sor’ca” dedi Ciaran aep Dearbh ciddi bir sesle. Elfîn başındaki sargının üzerinde alttaki yaradan sızmış kan lekesi vardı.</p>

  <p>“Doğrusu buydu,” diye tekrarladı Toruviel ve askıda olan kolunu korumak için dikkatlice oturdu. “Bazı haberler geldi. Her yayın değeri büyükken Brokilon’da oturup bekleyemeyiz.”</p>

  <p>“Eğer bilseydim,” dedi Milva yüzünü asarak, “sizin için uğraşmazdım. Sizi nehirden geçirmek için canımı tehlikeye atmazdım.”</p>

  <p>“Haberler dün gece geldi,” diye alçak sesle açıkladı Toruviel. “Biz… biz böyle bir durumda silah arkadaşlarımızı yarı yolda bırakamazdık. Yapamayız biz bunu, anla, Sor’ca.”</p>

  <p>Gökyüzü gittikçe kararıyordu. Milva bu kez uzaklardan gelen gök gürültüsünü duydu.</p>

  <p>“Güneye inme, Sor’ca” dedi Coinneach Da Reo. “Hava patlamak üzere.”</p>

  <p>“Patlarsa patlasın, bana…” Milva durdu ve elfî dikkatle süzdü. “Hah! Aldığınız haberler bunlar demek? Nilfgaard, değil mi? Yaruga’yı geçip Sodden’e mi gidiyorlar? Brugge’e mi saldıracaklar? Siz o yüzden mi yollara düştünüz?”</p>

  <p>Coinneach yanıt vermedi.</p>

  <p>“Anladım, dol Angra’daki gibi.” Milva, gözlerini Coinneach’ın siyah gözlerine dikti. “Yangınlarla ve kılıçlarınızla insanları huzursuz etmeniz için Nilfgaard İmparatoru sizi yine kullanıyor. İmparator sonra krallarla birleşip sizi saf dışı bırakacak. Kendi yaktığınız ateşte kendiniz kavrulacaksınız.”</p>

  <p>“Ateş, temizler. Ve de dayanıklı kılar. İçinden geçmek gerekir. Aenyell’hael, ell’ea, Sor’ca? Sizde dedikleri gibi: Ateşle imtihan.”</p>

  <p>“Ben başka bir ateşi yeğlerim.” Milva karacayı attan çözüp elflerin ayaklarının dibine attı. “Alın, şişlerinize geçirip kızartın. Seferde açlıktan zayıf düşmeyin sakın. Benim ihtiyacım kalmadı.”</p>

  <p>“Gitmiyor musun güneye?”</p>

  <p>“Gidiyorum tabii.”</p>

  <p>Atımı süreceğim, diye içinden geçirdi Milva, çok hızlı süreceğim. Şu aptal Witcher’ı uyarmalıyım, nasıl devasa bir sıkıntının içine gittiğini bildirmeliyim. Onu dönmeye ikna etmeliyim.</p>

  <p>“Gitme, Sor’ca.”</p>

  <p>“Sus artık, Coinneach.”</p>

  <p>“Hava güneyden doğru patlayacak,” diye tekrarladı elf. “Büyük bir fırtına geliyor. Büyük de bir yangın. Brokilon’a saklan, güzel kardeşim, güneye inme. Bize yeterince iyilik yaptın, daha fazlasını bekleyemeyiz. Gerekmiyor da zaten. Sıra bizde şimdi. Ess’tedd, esse creasa! Bizim zamanımız geldi. Elveda.”</p>

  <p>Hava ağır ve boğucuydu.</p>

  <p>İzdüşüm büyüsü oldukça karmaşıktı, kadınlar ellerini ve düşüncelerini birleştirerek büyüyü birlikte harekete geçireceklerdi. O zaman bile inanılmaz emek ve çaba gerekiyordu. Çünkü mesafe az sayılmazdı. Philippa Eilhart’ın kapalı gözkapakları seğirdi, Triss Merigold’un soluğu ağırlaştı, Keira Metz’in geniş alnında boncuk boncuk terler birikti. Yalnızca Margarita Laux-Antille’in yüzünde bitkinlikten eser yoktu.</p>

  <p>Loş oda ansızın apaydınlık oldu, koyu renkli duvar lambrilerinin üzerinden ışık harelerinden mozaikler geçti. Yuvarlak masanın üzerinde beyazımsı bir ışık yayan bir küre süzüldü. Philippa Eilhart son büyülü sözcükleri vurguyla okudu ve karşısında süzülen küre, masanın çevresine yerleştirilmiş on iki sandalyeden birinin üzerine indi. Kürenin içinde bulanık bir şekil parlamaya başlamıştı. Resim titredi, izdüşüm pek sağlam sayılmazdı. Ama çok geçmeden görüntü netleşti.</p>

  <p>“Lanet olsun,” diye mırıldandı Keira alnını silerken. “Şu Nilfgaardlılar glamarye ya da güzellik büyüsü nedir bilmiyorlar mı?”</p>

  <p>“Anlaşılan bilmiyorlar,” diye mırıldandı Triss büzdüğü dudaklarının arasından. “Ayrıca moda diye bir şey de duymamışlar.”</p>

  <p>“Ya da makyaj yapmayı,” dedi Philippa alçak sesle. “Ama şimdi şşşt, kızlar. Ona dik dik bakmayın öyle. İzdüşümü sağlamlaştırmalı ve konuğumuza merhaba demeliyiz. Bana yardım et, Rita.”</p>

  <p>Margarita Laux-Antille büyülü sözcükleri ve Philippa’nın hareketini tekrarladı. Görüntü birkaç kez titredi, bulanıklığını ve doğal olmayan parıltısını kaybetti, kenar çizgileri ve renkler keskinleşmeye başladı. Büyücü kadınlar, masanın karşı tarafındaki şahsı daha net görebiliyorlardı şimdi. Triss dudaklarını ısırdı, yüzünde anlamlı bir ifadeyle Keira’ya göz kırptı.</p>

  <p>İzdüşüm üzerindeki kadın cildi kötü olduğu için çok solgun görünüyordu, nereye baktığı anlaşılamayan gözleri ifadesizdi. Kancalı bir burnu vardı ve ince dudakları morarmıştı. Başına hafif buruşuk, konik, tuhaf bir şapka takmıştı. Şapkanın geniş kenarlarının altından bakımsız siyah saçlar çıkmıştı. Kadının kılıksızlığını ve bakımsızlığını omuzları saçak saçak olmuş simle işli siyah, geniş ve biçimsiz pelerin tamamlıyordu. İşleme, yıldızlardan bir dairenin ortasına oturtulmuş bir hilali betimliyordu. Nilfgaardlı büyücü kadının tek süsüydü bu işleme.</p>

  <p>Philippa Eilhart, mücevherlerini, küçük tacını ve dekoltesini olabildiğince öne çıkarmamaya çalışarak ayağa kalktı.</p>

  <p>“Saygıdeğer Bayan Assire,” dedi. “Montecalvo’ya hoş geldin. Davetimizi lütfedip kabul ettiğin için çok mutluyuz.”</p>

  <p>“Merakımdan kabul ettim,” dedi Nilfgaardlı büyücü beklenmedik sıcak ve melodik bir sesle ve şapkasını geriye doğru itti. Elleri küçüktü, üzerleri sarı lekelerle kaplıydı, tırnakları kırılmıştı ve muhtemelen kemirmekten eğri büğrüydü.</p>

  <p>“Sadece merakımdan,” diye yineledi büyücü kadın, “ama bu merakımın çok ağır sonuçları olabilir. Bir açıklama rica ediyorum.”</p>

  <p>“Hemen başlıyorum.” Philippa öteki büyücülere başıyla işaret etti. “Ancak önce izninle toplantımızın diğer katılımcılarının izdüşümlerini gerçekleştireceğiz ve herkesi birbiriyle tanıştıracağız. Çok kısa beklemeni rica ediyorum.”</p>

  <p>Büyücü kadınlar ellerini yine birleştirdiler ve büyülü sözcükleri bir ağızdan tekrarladılar. Odanın içinde bir yay gerilirmişçesine sesler yükseldi, tavandan aşağıya doğru yeniden ışıltılı bir sis indi ve odayı titreşen gölgelerle doldurdu. Boş duran sandalyelerin üçünde nabız gibi atan ışıklarla bezeli küreler oluştu ve içlerinde ışıklı şekiller göründü. İlk belirginleşen Sabrina Glevissig oldu; üzerine turkuaz rengi, kışkırtıcı bir dekoltesi ve geniş, dik dantel yakası olan bir elbise giymişti. Bu kıyafet, özenle taranıp üzerine elmas bir taç oturtulmuş saçları için müthiş şık bir çerçeve oluşturmuştu. Sabrina’nın yanı başındaki izdüşümünün sisli ışığı arasından incilerle bezeli siyah kadife elbisesiyle Sheala de Tancarville belirdi, boynuna kızıl tilki kuyruğu dolamıştı. Nilfgaardlı büyücü yüzünde gergin bir ifadeyle dudaklarını yaladı. Sen hele Francesca’yı bekle, diye içinden geçirdi Triss. Onu gördüğünde, seni küçük kara sıçan, gözlerin yerinden fırlayacak.</p>

  <p>Francesca Findabair onu yanıltmadı. Gerek öküz kanı kırmızısı ihtişamlı elbisesi, gerek gösterişli saç modeli, gerekse yakut gerdanlığı ve elf usulü ağır bir makyajla belirginleştirdiği ceylan gözleriyle göz kamaştırıcıydı.</p>

  <p>“Bütün hanımlara Montecalvo Sarayı na hoş geldiniz diyorum,” dedi Philippa. “Sizleri buraya, ertelenmeyi kabul etmeyecek kadar önemli olan meseleleri görüşmek üzere davet ettim. İzdüşümleriniz aracılığıyla buluşabildiğimiz için üzgünüm. Doğrudan buluşmamıza ne zaman ne aramızdaki mesafeler ne de hepimizin içinde bulunduğu koşullar izin verirdi. Ben Philippa Eilhart, bu şatonun sahibesiyim. Buluşmanın tertipleyicisi ve ev sahibi olarak izninizle herkesi birbiriyle tanıştırmak istiyorum. Sağımda oturan Margarita Laux-Antille, Aretusa’daki akademinin rektörüdür. Solumda oturanlar Mariborlu Triss Merigold ve Carreraslı Keira Metz. Onlarında yanında Sabrina Glevissig ve Ard Carraigh bulunuyor. Sheala de Tancarville, Creyden’den geliyor, yani Kovirli. Enid an Gleanna olarak da tanınan Francesca Findabair şimdilerde Çiçek Vadisinin hükümdarı. Son olarak Assire var Anahid, Nilfgaard İmparatorluğu’nda bulunan Vicovaro’dan geliyor. Ve şimdi…”</p>

  <p>“Ve şimdi ben buradan ayrılıyorum!” diye bağırdı Sabrina Glevissig, yüzüklerle bezeli eliyle Francesca’yı göstererek. “İleri gittin, Philippa! İzdüşüm bile olsa bu lanet olası elfle aynı masada oturmayı aklımın ucundan bile geçirmiyorum! Garstang’ın duvarlarına ve yerlerine saçılan kanlar henüz kurumadı bile! Bu kanları o döktü! O ve Vilgefortz!”</p>

  <p>“Nezaket kurallarını korumanı rica ediyorum.” Philippa ellerini masanın kenarına yasladı. “Sakinleşin. Size söyleyeceklerimi dinleyin. Fazlasını istemiyorum. Sözlerimi bitireyim, gitmeye ya da kalmaya herkes kendi karar verebilir. İzdüşüm gönüllü bir durum, isteyen her an yanda kesebilir. Gitmeye karar verecek olanlardan tek ricam bu buluşmanın gizli kalmasıdır.”</p>

  <p>“Biliyordum!” Sabrina öylesine sert hareket etmişti ki bir an için izdüşümünden çıktı. “Komplo buluşması bu! Gizli kararlar! Kısacası kumpas! Kime karşı olduğunu da herkes biliyor zaten. Sen bizimle dalga mı geçiyorsun, Philippa? Bu toplantıyı krallarımızdan, davet etmeyi uygun görmediğin meslektaşlarımızdan saklamamızı talep ediyorsun. Ama şurada Enid Findabair oturuyor, kendisi Emhyr var Emreis’in lütfuyla Dol Blathanna’da elflere hükümdarlık ediyor ve bu elfler eylemleriyle ve silahlarıyla Nilfgaard’a destek veriyor. Nilfggardh büyücüler, imparatorun kudretine körü körüne boyun eğmekten ve esir gibi el etek öpmekten ne zaman vazgeçtiler? Biz burada hangi sırlardan söz ediyoruz? Eğer buraya gelmişlerse, bunu Emhyr’in bilgisi ve onayı dâhilinde yapmışlar demektir! Onun emriyle buradalar! Onun gözü ve kulağı olarak!”</p>

  <p>“İtiraz ediyorum,” dedi Assire var Anahid sükûnetle. “Bu buluşmaya katıldığımı kimse bilmiyor. Bu sırrı saklamam istendi, ben de sakladım ve bunu bundan sonra da sürdüreceğim. Kendi menfaatim için de yapacağım bunu. Çünkü duyulursa hayatıma mal olur. İmparatorlukta büyücülerin boyun eğmeleri bundan kaynaklanıyor zaten. İtaat ve darağacı arasında seçim yapmak zorundalar. Ben riski göze aldım. Buraya ajan olarak geldiğim iddiasına itiraz ediyorum. Bunu ancak bir şekilde, ölerek kanıtlayabilirim. Bayan Eilhart’ın talep ettiği gizlilik prensibini çiğnemem yeterli olur. Buluşmamıza dair haberin bu duvarların ötesine ulaşması yeterlidir, derhal canımdan olurum.”</p>

  <p>“Bu sırra ihanet edilmesi benim açımdan da kötü sonuçlar doğurur,” dedi Francesca büyüleyici bir gülümsemeyle. “Misillemede bulunmak için eline muazzam bir olanak geçti Sabrina.”</p>

  <p>“Ben farklı yoldan misillemede bulunacağım, elf.” Sabrina’nın siyah gözleri düşmanca yanıp söndü. “Sır ortaya çıkacaksa, bu benim suçum ve dikkatsizliğimden olmaz. Yani benden çıkmaz!”</p>

  <p>“Bununla bir şey mi ima ediyorsun?”</p>

  <p>“Elbette,” diye atıldı Philippa Eilhart. “Sabrina’nın ne ima ettiği açıkça ortada. Hanımlara kibarca benim Sigismund Dijkstra ile işbirliği içinde olduğumu anımsatıyor. Sanki kendinin de Kral Henselt’in gizli servisiyle ilişkileri yokmuş gibi!”</p>

  <p>“Burada bir fark var,” dedi Sabrina öfkeyle. “Ben Henselt’in üç yıl boyunca metresi olmadım! Hele gizli servisinin asla!”</p>

  <p>“Yeter! Sus!”</p>

  <p>“Ona katılıyorum,” diye ansızın bağırdı Sheala de Tancarville. “Sus, Sabrina. Thanedd de yeter, gizli servisler ve gayrimeşru ilişkiler de! Kavgaya karışmak ya da karşılıklı suçlamaları dinlemek için gelmedim. Aracılık yapmaya da niyetim yok ama bu amaçla davet edildiysem, bunun boşa harcanmış çaba olduğunu bildirmek isterim. Buraya katılmam korkarım hiçbir işe yaramayacak ve araştırma çalışmalarımdan çaldığım zamanı boşa harcamış olacağım. Yine de aceleci karar vermekten çekinirim. Artık Philippa’ya söz hakkı tanımayı öneriyorum. Bu toplantının amacını öğrenelim. Burada oynamamız istenen rolü öğrenelim. O zaman gösteriye devam etmeye ya da perdeyi indirmeye, gereksiz duygusallığa kapılmadan karar veririz. İstenen ağız sıkılığı hepimiz için geçerli bir sorumluluktur. Ben, Sheala de Tancarville olarak bu sorumluluğa uymayanların sonuçlarına katlanmalarını sağlayacağım.”</p>

  <p>Büyücülerden hiçbiri ne hareket ediyor ne de sesini çıkarıyordu. Triss, Sheala’nın yaptığı uyarıdan bir an bile kuşku duymamıştı. Kovirli münzevi asla boş tehditlerde bulunmazdı.</p>

  <p>“Söz sende, Philippa. Saygıdeğer üyelerden ricam, Philippa konuşmasını bitirdiğine dair bir işarette bulunana kadar sessiz kalmaya özen göstermeleridir.”</p>

  <p>Philippa Eilhart, elbisesinin çıkardığı hışırtılar eşliğinde ayağa kalktı. “Çok değerli meslektaşlarım,” dedi. “Durum ciddi. Büyü tehlikede. Acı ve nefretle anımsadığım Thanedd’deki trajik olaylar, yüzyıllardır sorunsuz bir biçimde yürütülen işbirliğinin kişisel çıkarların ve abartılı ihtirasların işin içine girmesiyle birlikte bir çırpıda yerle bir edilmesine yol açtı. An itibarıyla anlaşmazlıklar, düzensizlik, karşılıklı düşmanlıklar ve güvensizlik içinde bulunuyoruz. Olaylar kontrolden çıkmaya başlıyor. Kontrolü yeniden sağlamak ve büyük bir faciayı önleyebilmek için fırtınaya tutulmuş bu geminin dümenini ele geçirmemiz gerekiyor. Ben, Hanımefendi Laux-Antille, Hanımefendi Merigold ve Hanımefendi Metz bu durumun değerlendirmesini yaptık ve görüş birliğine vardık. Thanedd’de ortadan kaldırılmış olan meclisi ve divanı yeniden kurmak yeterli değil. Ayrıca iki kurumun kurulması için gerekli olan kişiler de yok; seleflerin sonunu getiren hastalığın kurumların yeniden kurulma sürecine peşinen sirayet etmediğine dair hiçbir garantimiz de bulunmuyor. Yalnızca büyü meselelerine hizmet edecek yepyeni ve gizli bir organizasyonun kurulması gerekiyor. Büyük bir facianın önlenmesi için elinden geleni yapacak bir organizasyon. Çünkü büyü çökecek olursa bu dünya da çöker. Eskiden olduğu gibi, büyüden yoksun ve büyünün sağladığı gelişmeden uzak bir dünya kaosa ve karanlığa sürüklenir, kana boğulur, barbarlık içinde çöküp gider. Burada hazır bulunan bütün hanımefendileri girişimimize katılmaya ve önerdiğimiz gizli grubun çalışmalarında işbirliği yapmaya davet ediyoruz. Bu konuyla ilgili görüşlerinizi almak üzere sizleri izninizle burada bir araya getirdik. Söyleyeceklerim bu kadar.”</p>

  <p>“Teşekkür ederiz.” Sheala de Tancarville başını hafifçe eğdi. “Hanımlar izin verirse başlayacağım. İlk sorum, sevgili Philippa, şöyle: Neden ben? Neden çağırıldım? Meclis için adaylığımı koymayı defalarca reddettim, divan üyeliğini geri çevirdim. Birincisi, işlerim başımdan aşkın. İkincisi Kovir’de, Poviss’te ve Hengfors’ta bu şerefi daha fazla hak eden kişiler olduğu görüşünü savundum her zaman, hâlâ da savunuyorum. Soruyorum: Neden Carduin’i değil de beni davet ettiniz? Neden Aedd Gynvaelli Istredd’i ya da Tugdual’i ya da Zangenis’i çağırmadınız?”</p>

  <p>“Erkek oldukları için,” dedi Philippa. “Sözünü ettiğim birliğin yalnızca kadınlardan oluşmasını düşünüyoruz. Hanımefendi Assire?”</p>

  <p>“Sorumu geri alıyorum.” Nilfgaardlı büyücü gülümsedi. “Çünkü Hanımefendi de Tancarville’in sorusuyla içerik olarak aynıydı. Yanıt beni tatmin etti.”</p>

  <p>“Ben burada kadın şovenizmi kokusu alıyorum,” dedi Sabrina Glevissig alaylı bir tonda. “Özellikle senin ağzından dinleyince, Philippa… Cinsel tercihini değiştirmenden sonra böyle bir his doğdu bende. Erkeklere karşı değilim. Dahası, onları her şeyin üstünde tutarım ve onlarsız bir yaşam düşünemem. Ancak… şöyle dikkatle düşününce… ve bütününe bakınca doğru bir tasarım bence. Erkekler ruhen zayıflar, hırslarına aşırı bağımlılar, yaşadığımız şu kriz ortamında onlara güvenemeyiz.”</p>

  <p>“Bu bir gerçek,” dedi Margarita Laux-Antille rahat bir tavırla. “Aretusa’daki öğrenci kızların ve Ban Ard’daki okulda okuyan erkek öğrencilerin elde ettikleri sonuçları sürekli kıyaslıyorum ve bu kıyaslama her zaman kızların lehine sonuçlanıyor. Büyü, sabır demektir; duyarlılık, zekâ, düşünce, sebat demektir, yenilgi ve başarısızlıkları da tevazu ve soğukkanlılıkla kabullenebilmek demektir. Erkekleri hırsları mahvediyor. Onlar daima imkânsız ve ulaşılmaz olduğunu bildiklerini şeylerin peşinde koşarlar. Ancak mümkün olanı göremezler.”</p>

  <p>“Yeter, yeter, yeter!” Sheala eliyle geçiştirirken gülümsediğini de gizlemedi. “Bilimsellikle desteklenmiş şovenizmden daha berbat bir şey yoktur. Utanmalısın, Rita! Ancak şu… meclisin ya da isterseniz locanın diyebiliriz, tek cinsiyetli bir yapıya sahip olmasıyla ilgili öneriyi ben de doğru buluyorum. Hepimizin duyduğu gibi, mesele büyünün geleceği; büyü ise erkeklerin ellerine teslim edilemeyecek kadar önemli bir konu.”</p>

  <p>“Eğer mümkünse,” dedi Francesca Findabair hoş sesiyle, “cinsimizin doğadan gelen ve tartışılmaz üstünlüğüyle ilgili görüşlere kısa bir ara verip dikkatleri önerilen ve amacını tam olarak çözemediğim girişimle ilgili sorulara çekmek isterim. Zaman seçimi rastlantısal değil ve çağrışımlara yol açıyor. Sürmekte olan bir savaş var. Nilfgaard, güneyde yer alan krallıkları parçaladı ve halklara zulmediyor. İnsanlar şimdi haklı olarak bu durumu tersine çevirmeyi arzulamıyorlar mı? Yani Nilfgaard’ı parçalamayı ve zulmetmeyi? Ardında da küstah elflerin yakasına yapışmayı? Eğer durum böyleyse, sevgili Philippa, bize anlayış gösterecek ortamı bulamayız.”</p>

  <p>“Buraya davet edilme nedenim bu mu?” diye sordu Assire var Anahid. “Siyasetle ilgilendiğim söylenemez ama imparatorluk ordusunun sizin ordularınızı yenmek üzere olduğunu biliyorum. Tarafsız krallıklara mensup olan Hanımefendi Francesca ve Hanımefendi Tancarville dışında bütün hanımlar Nilfgaard İmparatorluğu’na düşman olan krallıklardan geliyorlar. Büyü dayanışmasıyla ilgili sözleri nasıl yorumlamalıyım? Hainliğe teşvik mi? Üzgünüm ama kendimi böyle bir rolün içinde göremem.”</p>

  <p>Assire sözlerini tamamladıktan sonra, sanki izdüşümün içine alamadığı bir şeye dokunurcasına öne doğru eğildi. Triss, bir miyavlama duyar gibi oldu.</p>

  <p>“Yanında bir de kedisi var,” diye fısıldadı Keira Metz. “Bahse girerim, siyah…”</p>

  <p>“Kes sesini,” diye tısladı Philippa. “Sevgili Francesca, saygıdeğer Assire. Girişimimizin siyasetin tamamen dışında kalmasını hedefliyoruz, temel kuraldır bu. Bize ırkların, devletlerin, kralların ve hükümdarların çıkarları değil, büyünün selameti ve geleceği yön verecek.”</p>

  <p>“Eğer bize büyünün selameti yön verecekse,” dedi Sabrina Glevissig dudaklarında alaylı bir gülümsemeyle, “o zaman büyücü kadınların selametlerini de unutmayacağız herhalde? Ama Nilfgaard’da büyücülere nasıl davranıldığını hepimiz biliyoruz. Biz burada siyaset dışı konuşmalar yapacağız ama Nilfgaard yenerse ve biz imparatorluğun yönetimi altına girersek, o zaman hepimiz…”</p>

  <p>Triss, yüzünde tedirgin bir ifadeyle kımıldadı, Philippa belli belirsiz iç geçirdi. Keira başını önüne eğdi, Sheala kürkünü düzeltiyormuş gibi yaptı. Francesca dudaklarını ısırdı. Assire var Anahid’in yüzü duygularını açığa vurmasa da hafifçe kızarmıştı.</p>

  <p>“Hepimizi karanlık bir yazgı bekliyor, demek istedim,” diye aceleyle ekledi Sabrina. “Philippa, Triss ve ben, üçümüz de Sodden Tepesi’ndeydik. Emhyr o yenilginin acısını bizden çıkaracaktır, Thanedd’in acısını, bütün eylemlerimizin acısını… Şu meclisin sözünü ettiğiniz apolitik yapısının bende uyandırdığı çekincelerden yalnızca biri bu. Meclise katılmak, şu an krallarımıza verdiğimiz fiilî ve elbette siyasi hizmetleri derhal bırakmamız anlamına mı geliyor? Ya da bu görevimize devam etmemiz ve iki efendiye, yani büyüye ve iktidara hizmet etmemiz anlamına mı?”</p>

  <p>“Bana birisi apolitik olduğunu söylediğinde,” dedi Francesca gülümseyerek, “ona hemen kimin politikasını kastettiğini sorarım.”</p>

  <p>“Ben de bilirim ki kesinlikle kendi izlediği politikayı kast etmemiştir,” dedi Assire var Anahid, Philippa’ya bakarak.</p>

  <p>“Ben apolitiğim.” Margarita Laux-Antille başını kaldırdı. “Ve benim okulum apolitiktir. Ben politikanın mevcut bütün tür ve çeşitlerini kastederim!”</p>

  <p>“Sevgili hanımlar,” dedi uzun süredir susmayı yeğleyen Sheala. “Baskın cins olduğunuzu unutmayın. O halde masanın üstünden birbirlerinin tabaklarındaki şekerlemelerini kapan kız çocukları gibi davranmayın. Philippa’nın önerdiği esası herkes anladı. En azından ben anladım ve şimdiye kadar zekâlarınızın benden daha az keskin olduğuna inanmamı gerektirecek hiçbir nedenle karşılaşmadım. Bu salonun dışında kim olmak isterseniz olun, kime ve hangi amaca hizmet ederseniz edin ve istediğiniz kadar büyük bir sadakatle yapın bunu. Ama meclis toplandığında konumuz yalnızca büyü ve onun geleceği olacak.”</p>

  <p>“Ben de aynen böyle düşünmüştüm,” dedi Philippa Eilhart. “Birçok sorun, hatta soru işareti ve belirsizlik olduğunu biliyorum. İzdüşüm ya da illüzyon olarak değil, şahsen katılacağımız bir sonraki toplantıda bunları tek tek ele alacağız. Katılımınız, meclise girişinizin resmî bir adımı değil, iyi niyetinizin göstergesi olarak kabul edilecek. Meclisin kurulup kurulmayacağına birlikte karar vereceğiz. Hepimiz eşit haklara sahip olacağız.”</p>

  <p>“Bizler mi?” diye sordu Sheala. “Boş sandalyeler görüyorum ve bunların burada öylesine durmadıklarını varsayıyorum.”</p>

  <p>“Meclis on iki büyücüden oluşacak. Bir sonraki buluşmamızda Bayan Assire’in bu boş sandalyelerden birinin adayını bize önermesini ve tanıtmasını istiyorum. Nilfgaard İmparatorluğunda kuşkusuz saygın bir aday daha vardır. İkinci boş yerin doldurulması işlemini sana bırakıyorum Francesca, ki aramızdaki tek safkan elf olarak kendini yalnız hissetme. Üçüncü…”</p>

  <p>“Ben iki yer rica ediyorum. İki adayım var.”</p>

  <p>“Hanımlardan bu ricaya karşı çıkan var mı? Eğer yoksa, ben kabul ediyorum. Bugün ağustosun beşi, yeniaydan sonraki beşinci gün. Sevgili katılımcılar, bir sonraki toplantımız dolunayı izleyen ikinci günde, yani on beş gün sonra gerçekleşecek.”</p>

  <p>“Bir dakika,” diye araya girdi Sheala de Tancarville. “Bir sandalye hâlâ boş kalıyor. On ikinci büyücünün kim olması düşünülüyor?”</p>

  <p>“Locanın görüşmesi gereken ilk sorun tam da bu olacak.” Philippa gizemli bir ifadeyle gülümsedi. “On ikinci sandalyeyi kimin dolduracağını size iki hafta sonra açıklayacağım. Ardından o kişinin orada oturmasını nasıl sağlayacağımızı birlikte düşüneceğiz. Önerime ve söz konusu kişiye şaşıracaksınız. Sıradan biri değil bu, saygıdeğer katılımcılar. Ölüm ya da yaşam, imha ya da yeniden doğuş, düzen ya da kaos olabilir. Tamamen bakış açısına bağlı.”</p>

  <p>Çetenin atların sırtında geçişini izlemek üzere bütün köy akın etmişti. Dauser, ötekilerle birlikte dışarı çıkmıştı. İşi vardı ama kendini tutamamıştı. Son zamanlarda Sıçanlar’ın adı çok geçer olmuştu. Hatta söylentilere göre hepsi yakalanmış ve asılmıştı. Söylenti doğru çıkmamıştı, kanıtı şimdi meydan okurcasına ve hiç acele etmeden bütün köyün gözünün önünden gövde gösterisi yaparak geçiyordu.</p>

  <p>“Arsız hergeleler,” diye fısıldadı Dauser’in arkasında duran biri. Ama bu fısıltının içinde hayranlık da gizliydi. “Güpegündüz gelmişler…”</p>

  <p>“Sanki düğün için süslenip püslenmişler.”</p>

  <p>“Şu atlara bakın hele! Böylelerini Nilfgaardlılarda bile bulamazsın!”</p>

  <p>“Hıh, çalıntıdır onlar. Sıçanlar herkesin atını elinden alır. At her yerde kolayca satılabiliyor artık. Ama en iyilerini kendilerine saklar onlar…”</p>

  <p>“Şu en öndeki, bakın, Giselher o… Komutanları.”</p>

  <p>“Arkasındaki, aldon kısrağın üstündeki, o dişi elf işte… Alev diyorlar adına.”</p>

  <p>Çitlerin arkasından bir köpek fırladı, havlamaya ve Alev’in kısrağının ayaklarının arasında dolanmaya başladı. Dişi elf, gür siyah saçlarını savurdu, atını çevirdi, atın sırtından iyice sarkıp köpeğe bir kırbaç indirdi. Köpek sıçradı ve kendi çevresinde üç kez döndü. Alev, hayvanın üzerine tükürdü. Dauser tam sövecekti ki kendini tuttu.</p>

  <p>Yol kenarına dizilmiş olan insanlar fısıldaşmaya ve köyün içinden atlarının sırtında ağır ağır geçen Sıçanlar’ı gizlice birbirlerine göstermeyi sürdürdüler. Dauser konuşulanlara kulak kabartmıştı çünkü başka şansı yoktu. Söylentilerden onlar kadar haberdardı; darmadağın, saman sarısı saçları omuzlarına kadar inmiş ve o sırada elmasını ısıran kişinin Kayleigh, geniş omuzlunun Asse, işlemeli kürk yeleklinin de Reef olduğunu anlaması hiç de zor değildi.</p>

  <p>Geçit töreni, atlarının sırtına oturup el ele tutuşmuş olan iki kızla son buldu. Bir doru at üzerinde oturmuş, diğerinden daha uzun boylu olan kızın, tifo hastalığına yakalanmış gibi saçları dibinden kesilmişti; iplerini gevşettiği ceketinin altından bembeyaz bir dantel bluz görünüyordu. Kızın boynundaki tasmasından, bilekliklerinden ve yüzüklerinden yayılan yansımalar göz alıcıydı.</p>

  <p>“Saçları kırpılmış olan Mistle,” diye bir ses geldi Dauser’in kulağına. “Takıp takıştırdıklarıyla temmuz şenliği için süslenmiş çamlara benziyor…”</p>

  <p>“Yaşından fazla adam öldürdüğü konuşuluyor…”</p>

  <p>“Öteki peki? Şu kıratın üzerindeki? Kılıcını sırtında taşıyan?”</p>

  <p>“Ona Faika diyorlar. Bu yaz Sıçanlar’la at koşturacak. Temiz bir yavru olduğu söyleniyor…”</p>

  <p>“Temiz yavru”, Dauser’in tahminine göre kendi kızı Milenka’nın yaşlarında olmalıydı. Genç eşkıyanın kül sarısı saçları, üzerinde bir tutam sülün tüyünün titreştiği kadife beresinin altından taşmıştı. Boynundaki gelincik rengi ipek şal, havalı bir düğümle bağlanmıştı.</p>

  <p>Kulübelerinin önüne çıkan köy sakinlerinin arasında ani bir hareketlenme başladı. Çünkü çetenin önünde ilerleyen Giselher atını dizginlemiş ve rahat bir ifade takınmıştı; bastonuna dayanmış Büyükanne Mykitka’nın ayaklarının dibine şakırdayan bir kese fırlattı.</p>

  <p>“Tanrılar seni korusun evladım,” dedi Büyükanne Mykitka ağlamaklı bir sesle. “Sağ ol, velinimetimiz, seni hiçbir şey…”</p>

  <p>Alev’in şuh kahkahası yaşlı kadının mırıltısını bir anda bastırdı. Dişi elf sağ ayağı hâlâ üzengideyken havalı bir edayla para kesesini çekip çıkardı ve bir avuç sikkeyi hızla kalabalığın içine savurdu. Reef’in ve Asse’nin onu örnek alıp aynı hareketi yapmasıyla birlikte toprak yola bir anda gümüş yağmuru yağmaya başladı. Kayleigh, paraları kapmaya çalışan insanların üzerine yediği elmanın çöpünü kahkahayla savurdu.</p>

  <p>“Velinimetlerimiz! “</p>

  <p>“Aslanlarımız!”</p>

  <p>“Mutluluk ve sağlık peşinizi bırakmasın!”</p>

  <p>Dauser halkın yaptığını yapmadı, toprağın ve tavuk pisliklerinin içinden sikke toplamak için dizlerinin üzerine çökmedi. Çitlerin önünde durdu ve atlarının sırtında ağır ağır önünden geçen küçük kızlara baktı. Yaşça küçük olan, kül sarısı saçlı kız, Dauser’in bakışını ve yüz ifadesini fark etmişti. Kız, saçları kırpılmış olan arkadaşının elini bıraktı, atını hızlandırıp Dauser’in üzerine sürdü, adamı çitlere doğru sıkıştırdı ve üzengisiyle ona çarpmasına ramak kaldı. Dauser kızın yeşil gözlerindeki hainliği ve kini görünce ürperdi.</p>

  <p>“Boşver, Faika,” diye seslendi kısa saçlı. “Gerekmez.”</p>

  <p>Yeşil gözlü haydut, Dauser’i çitlere sıkıştırmakla yetindi, sonra arkasına bile bakmadan Sıçanlar’ın peşi sıra atını sürdü.</p>

  <p>“Velinimetlerimiz! “</p>

  <p>“Aslanlarımız!”</p>

  <p>Dauser yere tükürdü.</p>

  <p>İkindi vakti, Fen Aspra yakınlarındaki tabyanın siyah süvarileri köye geldiler. Nallar takırdadı, atlar kişnedi, silahlar şakırdadı. Sorguya çekilen muhtar ve köylüler dilleri döndüğünce yalan söyleyip adamları ters yöne yolladılar. Dauser’e kimse soru sormamıştı ve böylesi iyiydi.</p>

  <p>Dauser otlaktan dönüp bahçeye girdiğinde sesler duydu. Arabacı Zgarba’nın ikiz kızlarının fısıldaşmaları ve komşu çocuklarının sesleriydi bunlar. Bir de Milenka’nın. Eğleniyorlar, diye düşündü Dauser. Kömürlüğün arkasından çıktı ve donup kaldı.</p>

  <p>“Milenka!”</p>

  <p>Hayatta olan tek kızı, gözbebeği Milenka, sırtına iple bir tahta parçası bağlamıştı, sözümona bir kılıcı simgeliyordu. Saçlarını çözmüş, yün beresine bir horoz tüyü geçirmişti, boynuna da annesinin eşarplarından birini dolayıp havalı bir düğüm atmıştı.</p>

  <p>Kızın gözleri yeşildi.</p>

  <p>Dauser kızını o güne kadar asla dövmemiş, baba kemerini hiç kullanmamıştı.</p>

  <p>Bu, ilk olacaktı.</p>

  <p>Ufukta şimşekler çakıyor, gök gürlüyordu. Rüzgâr, kanal sularını tırmık gibi yararak geçiyordu. Fırtına kopacak, diye düşündü Milva, fırtınadan sonra da şiddetli bir yağmur inecek. Sakalar yanılmadı. Atını hızlandırdı. Witcher’i hava patlamadan yakalamak istiyorsa acele etmeliydi.</p>
</body>
</html>