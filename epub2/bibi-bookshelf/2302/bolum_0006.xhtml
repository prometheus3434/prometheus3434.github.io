<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Kraliçe yanıt verdi: “Bağışlanmayı benden değil, yaptığın büyülerle zarar verdiğin kişilerden dile. Sen kötülük yapma cesaretini gösterdin, o halde şimdi de cesaret göster çünkü yaptıklarının karşılığı ve adalet çok yakın. Günahlarını bağışlamak benim gücümü aşar.” Cadı bunun üzerine kedi gibi tısladı, hain gözlerinde bir ışık yanıp söndü. “Benim sonum yakın,” diye bağırdı, “ama seninki de artık uzak değil, Kraliçe. Lara Dorren’in korkunç ölümünü ve bedduasını çok anacaksın. Bilmelisin ki benim lanetim senin soyunu on kuşak daha bulacak.” Gelgeldim hain büyücü dişi elf, kraliçenin göğsünde cesur bir yüreğin çarptığını anlayınca sövmeyi ve tehditler savurmayı, onu bir lanetle korkutmayı bırakıp köpekler gibi yalvarıp merhamet dilenmeye başladı….</p>

  <p>Lara Dorren söylencesi, İnsan versiyonu</p>

  <p>… Gelgeldim yakarışları dh’oine’in, zalim insanın taş yüreğini yumuşatmadı. Ama Lara artık kendi için değil, çocuğu için merhamet dilenmeye başlayıp faytonun kapısına sarılınca cellat, kraliçenin emriyle hançeri vurdu ve kadının parmaklarını kesip kopardı. Lara, gecenin dondurucu soğuğunda tepedeki ormanlık alanda son nefesini verirken bir kız çocuğu dünyaya getirdi. Bebek, Lara’nın içinde tüten son sıcakla korundu. Gecenin ortası, kış ve tipi olmasına karşın tepeye ansızın bahar geldi ve Feainnewedd çiçekleri açtı. Bu çiçekler bugün hâlâ iki yerde açar: Dol Blathanndda ve Lara Dorren aep Shiadhal’in hayata gözlerini yumduğu o tepede.</p>

  <p>Lara Dorren söylencesi, Elf versiyonu</p>

  <h2>Bölüm 6</h2>

  <p>Ciri, sırtüstü yattığı sırada, “Senden rica etmiştim,” diye homurdandı öfkeyle. “Bana dokunmamanı rica etmiştim.”</p>

  <p>Mistle, Ciri’nin boynunu gıdıklamak için kullandığı ot sapını geri çekti, ellerini tıraş edilmiş ensesinde birleştirdi ve bakışlarını göğe çevirdi.</p>

  <p>“Son zamanlarda tuhaf davranmaya başladın, atmaca yavrusu.”</p>

  <p>“Bana dokunmanı istemiyorum, o kadar!”</p>

  <p>“Eğlenmek içindi sadece.”</p>

  <p>“Biliyorum.” Ciri dudaklarını birbirine bastırdı. “Eğlenmek içindi sadece. Her şey eğlenmek içindi. Ama ben artık eğlenmiyorum, biliyor musun? Hem de hiç!”</p>

  <p>Mistle kollarını yeniden iki yana açtı, gözlerini göğün bulut kümeleriyle yer yer bölünen mavisine dikti. Ormanın tepelerinde bir şahin daireler çiziyordu.</p>

  <p>“Düşlerin,” dedi sonra. “Düşlerinden kaynaklanıyor, değil mi? Neredeyse her gece çığlık atarak uyanıyorsun. Bir zamanlar yaşadıkların düşlerinde geri dönüyor. Biliyorum.”</p>

  <p>Ciri yanıt vermedi.</p>

  <p>“Bana bunlardan hiç söz etmedin,” diye sessizliği bozdu Mistle yine. “Yaşadıklarını anlatmadın. Nereden geldiğini de. Bir yakınının olup olmadığını da…”</p>

  <p>Ciri elini sertçe boynuna götürdü ama onu rahatsız eden bu kez bir uğurböceğiydi sadece.</p>

  <p>“Bir ailem vardı,” dedi boğuk bir sesle ve arkadaşına bakmadan. “Daha doğrusu, olduğunu sanıyordum… İsteseler beni burada, dünyanın öbür ucunda da bulabilecek insanların olduğunu sanıyordum… İsteseler ya da hayatta olsalar… Senin amacın ne, Mistle? Kendimden söz etmemi mi istiyorsun? “</p>

  <p>“Gerekmez.”</p>

  <p>“İyi o zaman. Çünkü eğlenmek içindi muhtemelen. Aramızdaki her şey gibi.”</p>

  <p>“Anlamadığım bir şey var,” dedi Mistle ve başını aksi yöne çevirdi. “Kendini benim yanımda böylesine kötü hissediyorsan, neden uzaklaşmıyorsun?”</p>

  <p>“Yalnız olmak istemiyorum.”</p>

  <p>“Bu kadar mı?”</p>

  <p>“Çok şey bu.”</p>

  <p>Mistle dudaklarını ısırdı. Ama ağzını açmasına fırsat kalmadan bir ıslık duydular. İkisi de ayağa fırladı, üzerlerine yapışan çam iğnelerini silkeleyip atların yanına koştular.</p>

  <p>“Bir süredir her şeyden çok sevdiğin eğlence şimdi başlıyor,” dedi Mistle atının sırtına atlayıp kılıcını çekerken. “Fark etmediğimi sanma sakın.”</p>

  <p>Ciri topuklarını öfkeyle atının sağrısına batırdı. Uçurumun kenarından telaşla ilerlediler. Yolun karşı tarafındaki fidanlıktan fırlayan öteki Sıçanlar’ın vahşi çığlıklarını duyuyorlardı şimdi. Tuzak kapanmıştı.</p>

  <p>Huzura kabul sona ermişti. Vattier de Rideaux, İmparator Emhyr var Emreis’in askerî istihbarat teşkilatının şefi Vikont Eiddon kütüphaneden ayrılmış ve Çiçek Vadisi kraliçesinin önünde saray protokolünün gerektirdiğinden daha kibar eğilmişti. Reveransı da büyük dikkatle yerine getirmişti, hareketleri önceden tasarlanmış ve akıcıydı. Saray ajanı, elf kraliçesinin ayaklarının önünde uzanan iki vaşaktan gözünü ayırmıyordu. Altın rengi gözlü yırtıcı hayvanlar uykulu ve miskin görünüyordu ama onların şirin maskotlar değil, kraliçeye protokolün öngördüğünden fazla yaklaşan kişileri anında kanlı bir püreye çevirmeye hazır dikkatli nöbetçiler olduğunu Vattier çok iyi biliyordu.</p>

  <p>Francesca Findabair, namıdiğer Enid an Gleanna, Vadilerin Yıldızçiçeği, kapının Vattier’nin arkasından kapanmasını bekledikten sonra vaşakları okşadı ve “Çıkabilirsin, Ida,” dedi.</p>

  <p>Elf büyücüsü Ida Emean aep Sivney, Mavi Dağlar’ın özgür elfî, kabul süresince görünmeyen bir sihirle gizlenmişti. Şimdi kütüphanenin bir köşesinde belirdi, elbisesini ve kızıl saçlarını düzeltti. Vaşakların tek tepkisi gözlerini biraz daha fazla açmak oldu. Bütün kedigiller gibi görünmeyeni görebiliyorlardı, basit bir büyülü sözcükle aldatılmaları olanaksızdı.</p>

  <p>“Burada casusların birbirlerinin ayaklarına basmasından artık sıkılmaya başladım,” dedi Francesca hırçın bir sesle ve abanoz ağacından yapılmış koltuğa kuruldu. “Kaedwen bana geçenlerde bir ‘danışman’ yolladı, Dijkstra da Dol Blathanna’ya bir ‘ticari heyet’. Şimdi de baş ajan Vattier de Rideuax bizzat burada! Ha, tabii öncesinde imparatorluğun ulu boş adamı Stefan Skellen dolandı buralarda. Ama huzuruma kabul etmedim onu. Ben kraliçeyim, Skellen ise bir hiç. Makam sahibi olabilir ama yine de bir hiç o.”</p>

  <p>“Stefan Skellen,” dedi Ida Emean ağır ağır, “bize de uğradı ve eli boş dönmedi. Filavandrel ve Vanadain’le görüştü.”</p>

  <p>“Onlara -Vattier’nin bana yaptığı gibi— Vilgefortz’u, Yennefer’i, Rience’i ve Cahir Mawr Dyffryn aep Caellach’ı sormuştur muhtemelen?”</p>

  <p>“Yaptığı şeylerden biri de buydu. Şaşıracaksın ama o daha ziyade Ithlinne Aegli aep Aevenien kehanetinin orijinal versiyonuyla ilgilendi, özellikle Eski Kan’dan, Aen Hen Ichaer’den söz edilen bölümleriyle. Tor Lara’yla, yani Martı Kulesiyle de ilgileniyor ve de Martı Kulesini bir zamanlar Tor Zirael’le yani Kırlangıç Kulesi’yle bağlayan efsanevi kapıyla. Bu, insanlar açısından nasıl tipik bir davranış, Enid. Bizim yüzyıllardır çözmeye çalıştığımız muammaların sırrını onlara derhal vereceğimizi sanıyorlar.”</p>

  <p>Francesca elini kaldırıp parmağındaki yüzüğe baktı. “Skellen’in ve Vattier’nin şu tuhaf ilgilerinden Philippa’nın haberi var mıdır acaba?” dedi. “Bir de ikisinin de hizmet ettiği Emhyr var Emreis’in?”</p>

  <p>“Philippa’nın haberinin olmadığını düşünmek riskli olurdu,” dedi Ida Emean, kraliçeye hızlıca bakarak. “Bir de bildiklerimizi Montecalvo’da Philippa’dan ve bütün locadan gizlemek. Böyle bir davranış üzerimizde iyi bir izlenim bırakmaz… Locanın toplanmasını istiyoruz ne de olsa. Biz elf büyücülerine inanılmasını, ikili oynamakla suçlanmamayı istiyoruz.”</p>

  <p>“İşin gerçeği şu: İkili oynuyoruz, Ida. Ve biraz da ateşle. Nilfgaard’ın Beyaz Alevi’yle…”</p>

  <p>“Ateş yakar,” dedi Ida Emean, ağır makyajla büyümüş gözlerini kraliçeye çevirdi, “ama aynı zamanda temizler de. İçinden geçmek zorundayız. Riski göze almalıyız, Enid. Bu locanın toplanması ve harekete geçmesi şart. Hem de bütün üyeleriyle. On iki büyücü kadınla toplanmalıyız ve kehanetin söz ettiği o kadın da aramızda olmalı. Bu bir oyun bile olsa, güven üzerine kurmalıyız.”</p>

  <p>“Ya bir kışkırtmaysa? “</p>

  <p>“Bu işe karışmış olanları sen benden iyi tanırsın.”</p>

  <p>Enid an Gleanna düşünmeye başladı.</p>

  <p>“Sheala de Tancarville,” dedi sonra, “içine kapanıktır ve tek başına hareket eder, kimseyle ilişkisi yoktur. Triss Merigold ile Keira Metz’in siyasi ilişkileri vardı ama şimdi sürgündeler çünkü Kral Foltest bütün büyücüleri Temerya’dan attı. Margarita Laux-Antille’in aklı fikri yalnızca okulunda. Elbette bu üç kadın şu sıralar yoğun bir biçimde Philippa’nın etkisi altındalar ve Philippa büyük bir muamma. Sabrina Glevissig, Kaerwen’de sahip olduğu siyasi itibardan vazgeçmeyecektir ama locayı da ele vermeyecektir. Locanın sağladığı güce çok bağlı.”</p>

  <p>“Şu Assire var Anahid peki? Bir de Montecalvo’da tanışacağımız diğer Nilfgaardlı kadın?”</p>

  <p>“Onlar hakkında pek bilgim yok.” Francesca hafifçe gülümsedi. “Ama hele bir göreyim, anlarım. Giyim şekillerini görmem gerekir.”</p>

  <p>Ida Emean, boyalı kaşlarını çattı ama aklından geçen soruyu kendine sakladı.</p>

  <p>“Geriye yeşim taşından heykel kalıyor,” dedi bir süre sonra. “Hâlâ belirsizliğini ve gizemini koruyan, Ithlinnespeath’ta da adı geçen yeşim heykel. Artık gündeme gelmesinin zamanı geldi de geçiyor. Sana basıncın çözülmesinde yardımcı olmamı ister misin?”</p>

  <p>“Hayır, kendim halledeceğim. Çözmeye nasıl tepki gösterildiğini bilirsin. Tanık sayısı az olursa, onurunun bu darbeden alacağı yara da hafifler.”</p>

  <p>Francesca Findabair, sarayın kalan kısmının önünde uzanan avlunun, görüşü engelleyen ve gürültüleri kesen koruyucu bir alanla güvenli bir şekilde korunup korunmadığından bir kez daha emin olmak istedi. Çukur aynalarla bezeli şamdanın içinde bulunan üç siyah mumu yaktı. Elflerin zodyağı olan Vicca’nın sekiz sembolünü tasvir eden daire biçimindeki mozaik taşın üzerinde duran şamdanlar Belleteyn, Lammas ve Yule sembollerinin ortasına yerleştirilmişti. Mozaik, zodyağın iç kısmında ikinci ve küçük bir daire oluşturuyordu ve bu daire sihirli sembollerle bezeli olup beş köşeli bir yıldızı çevreliyordu. Francesca, iç dairenin üç sembolünün üzerine demirden üç ayaklı küçük bir sacayağı yerleştirdi, bunun üzerine de dikkatle ve özenle üç kristal bıraktı. Kristallerin alt kısımlarının kesmeleri biçim açısından sacayağının üst taraftaki uçlarıyla örtüşüyordu, böylece konumun kusursuz olması gerekiyordu ama Francesca her şeyi birkaç kez daha gözden geçirdi. Hata yapmak istemiyordu.</p>

  <p>Yakınlarda bir fıskiye şırıldıyor, mermerden bir doğa tanrıçasının elinde tuttuğu mermer testiden boşalan sular dört demet halinde havuza akıyordu ve havuzu kaplayan, aralarından kırmızı küçük balıkların atlayıp durduğu nilüferleri harekete geçiriyordu.</p>

  <p>Francesca, bir ziynet kutusunu açtı, içinden küçük ve kaygan bir yeşim figür alıp beş yıldızın tam ortasına yerleştirdi. Geriye çekildi, bir sehpanın üzerinde duran kara büyü kitabına baktı, derin bir soluk aldı, ellerini havaya kaldırdı ve büyülü sözleri vurguyla okudu.</p>

  <p>Mumların ışığı hemen canlandı, kristallerin üst yüzleri parlayıp ışık huzmeleri yaydı. Huzmeler, çok geçmeden rengini değiştiren figürü hedef almıştı. Önce yeşil olan heykelcik altın rengine büründü, hemen arkasından da şeffaflaştı. Hava, koruyucu engele çarpan büyülü enerjinin altında titredi. Mumların birinden kıvılcımlar saçıldı, zeminde beliren gölgeler oynamaya başladı, mozaik can bulup biçim değiştirdi. Francesca havada tuttuğu ellerini indirmedi, büyüyü bozmadı.</p>

  <p>Heykelcik, yıldırım hızıyla büyüdü, titredi ve seğirdi, yerde sürünen duman bulutu gibi yapısını ve şeklini değiştirmeye başladı. Kristallerden yayılan ışık, dumanı yardı, ışıklı şeritler halinde hareket eden ve gitgide sertleşen bir cisim belirdi. Birkaç saniye içinde, büyülü dairelerin ortasında ansızın bir insan silueti ortaya çıktı. Baygın halde yerde yatan siyah saçlı bir kadındı bu.</p>

  <p>Mumlardan yükselen dumanlar seyreldi, kristaller söndü. Francesca ellerini indirdi, parmaklarını gevşetti ve alnında biriken terleri sildi.</p>

  <p>Yerde yatan siyah saçlı kadın kıvranmaya ve bağırmaya başladı.</p>

  <p>“Adın ne?” diye sordu Francesca yüksek sesle.</p>

  <p>Kadın kasıldı, ağlamaya başladı, ellerini karnına bastırdı.</p>

  <p>“Adın ne?”</p>

  <p>“Yen… Yennef… Yennefeeeer! Aaaah…”</p>

  <p>Dişi elf rahat bir soluk aldı. Yerdeki kadın hâlâ kıvranıyor, ağlıyor, zemini yumrukluyor ve kusmaya çalışıyordu. Francesca sabırla, istifini bozmadan bekledi. Az öncesine kadar yeşimden bir heykel olan kadın, açıkça acı çekiyordu. Doğaldı bu. Ama beyni hasar görmemişti.</p>

  <p>“Ee, Yennefer,” diye bir süre sonra inlemeleri böldü Francesca. “Bu kadarı yeter, değil mi?”</p>

  <p>Yennefer dört ayak üstünde zar zor doğruldu, burnunu koluna sildi, huzursuzca çevresini süzdü. Francesca’yı, sanki elf kadın avluda değilmiş gibi görmezden geldi ve kendini fıskiyenin havuzuna attı. Yuttuğu suları ağzından püskürtmeye, tükürmeye ve öksürmeye başladı. Sonunda dört ayak üstünde nilüferlerin arasından geçip mermer doğa tanrıçasının yanına ulaştı ve sırtını heykelin kaidesine dayayıp oturdu. Sular, göğüslerinden aşağıya süzülüyordu.</p>

  <p>“Francesca…” diye kekeledi, boynunda taşıdığı obsidyen yıldıza dokundu ve elfe bu kez daha şuurlu gözlerle baktı. “Sen…”</p>

  <p>“Ben. Ne anımsıyorsun?”</p>

  <p>“Beni sıkıştırdın… Lanet olsun, beni sıkıştırdın mı sen?”</p>

  <p>“Seni hem sıkıştırdım hem de çözdüm. Ne anımsıyorsun?”</p>

  <p>“Garstang… Eifler. Ciri. Sen. Ve de bir anda beynime inen yirmi beş kilo… Bunun ne olduğunu şimdi anladım. Artifakt basıncı…”</p>

  <p>“Belleğin çalışıyor. Bu iyi.”</p>

  <p>Yennefer başını eğdi, aralarından küçük kırmızı balıkların kayıp gittiği bacaklarına baktı.</p>

  <p>“Havuzdaki suyu değiştirt, Enid,” diye mırıldandı. “Az önce işedim içine…”</p>

  <p>“Önemli değil.” Francesca gülümsedi. “Ama dikkat et, kan görülmesin. Basınç işleminin böbrekleri yıkıma uğrattığına da rastlayabiliyoruz.”</p>

  <p>“Yalnızca böbrekleri mi?” Yennefer havayı usulca içine çekti. “Sanırım içimde tek sağlıklı organım kalmadı… En azından ben kendimi öyle hissediyorum. Canın cehenneme, Enid, böyle bir muameleyi neden hak ettiğimi bilmiyorum…”</p>

  <p>“Havuzdan çık.”</p>

  <p>“Hayır. Kendimi burada iyi hissediyorum.”</p>

  <p>“Biliyorum. Vücudun susuz kaldı.”</p>

  <p>“Vücudum aşağılandı. Yoksun kaldı. Bana bunu neden yaptın?”</p>

  <p>“Çık oradan, Yennefer.”</p>

  <p>Büyücü kadın güçlükle doğruldu, iki eliyle mermer tanrıçaya tutundu. Üzerine yapışan nilüfer yapraklarını silkeledi, sırılsıklam olmuş elbisesini ani bir hareketle ortadan ikiye ayırıp üzerinden sıyırdı ve şelale gibi akan suların altında çırılçıplak kaldı. Bedenini yıkayıp doya doya su içtikten sonra fıskiye havuzundan çıktı, havuzun kenarına oturdu. Saçlarını sıktı ve çevresine göz gezdirdi. “Neredeyim ben?”</p>

  <p>“Dol Blathanna’da.”</p>

  <p>Yennefer burnunu sildi. “Thanedd’deki çatışma sürüyor mu?”</p>

  <p>“Hayır. Bitti. Bir buçuk ay önce.”</p>

  <p>“Seni çok fena kırmış olmalıyım,” dedi Yennefer bir süre sustuktan sonra. “Canını fena yakmış olmalıyım, Enid. Ama artık hesaplaştık sayılır. Biraz sadistçe de olsa çok uğraştın. Boğazımı kesmekle yetinemez miydin?”</p>

  <p>“Saçmalama.” Elf ağzını büzdü. “Seni, yaşamını kurtarmak için sıkıştırıp Garstang’dan çıkardım. Bu konuya döneceğiz ama daha sonra lütfen. Şu havluyu al. Şurada da yeni çarşaflar var. Banyodan sonra yeni bir elbise vereceğim. Banyonu uygun bir yerde, sıcak su dolu küvette yapacaksın. Kırmızı balıklara yeterince zarar verdin zaten.”</p>

  <p>Ida Emean ve Francesca şaraplarını yudumlarken, Yennefer çok büyük miktarlarda glikoz ve havuç suyu içti.</p>

  <p>“Şimdi özedeydim,” dedi Yennefer, Francesca’nın anlattıklarını dinledikten sonra. “Nilfgaard, Lirya’yı ele geçirdi, Kaedwen’i ve Aedim’i böldü, Vengerberg’i yakıp yıktı, Verden’in derebeyi oldu ve şimdilerde Brugge’ü ve Sodden’i almaya çalışıyor. Vilgefortz sırra kadem bastı. Tissaia de Vries intihar etti. Sen ise Çiçek Vadisinin kraliçesi oldun, İmparator Emhyr, benim Ciri’m karşılığında sana taç ve asa vererek teşekkür etti; kızı nicedir arıyordu, şimdi sahip oldu ve keyfince kullanıyor. Beni sıkıştırdın ve bir buçuk ay boyunca bir doğa tanrıçası heykelciği olarak bir kutuda sakladın. Ve tabii sana bunun için teşekkür etmemi bekliyorsun.”</p>

  <p>“Böyle gerekir,” dedi Francesca soğuk bir sesle. “Thanedd’de, Rience diye biri vardı, seni zalimce ve ağır ağır öldürmeyi onur meselesi yapmıştı, Vilgefortz ise ona bunun için zemin hazırlayacağına söz vermişti. Rience, bütün Garstang’da seni aradı. Ama bulamadı çünkü bir heykelciğe dönüşmüştün ve yakamda duruyordun.”</p>

  <p>“Kırk yedi gün boyunca o figür olarak kaldım.”</p>

  <p>“Evet. Bense, Vengerbergli Yennefer bana sorulduğunda onun Dol Blathanna’da olmadığını gönül rahatlığıyla söyleyebildim. Çünkü Yennefer’i soruyorlardı, heykelciği değil.”</p>

  <p>“Ne değişti de sonunda beni kutumdan çıkarmaya karar verdin?”</p>

  <p>“Çok şey. Birazdan açıklayacağım sana.”</p>

  <p>“Ama öncesinde bana başka bir şeyi açıkla. Thanedd’de Geralt vardı. Witcher. Anımsarsan, Aretusa’da sizi tanıştırmıştım. Ne oldu ona.”</p>

  <p>“Rahatla. Yaşıyor.”</p>

  <p>“Rahatım ben. Konuş, Enid.”</p>

  <p>“Senin Witcher,” dedi Francesca, “bir saat içinde kimilerinin ancak bir ömür boyu yapabileceklerinden fazlasını yaptı. Lafı uzatmayayım: Dijkstra’nın bir bacağını kırdı, Artaud Terranova’nın kafasını kopardı ve yaklaşık on Scoia’tael’i hunharca katletti. A, az kalsın unutuyordum: Bir de Keira Metz’de sağlıksız bir heyecana yol açtı.”</p>

  <p>“Korkunç,” Yennefer yüzünü abartılı bir biçimde buruşturdu. “Ama Keira bu süreç içinde kendine geldi herhalde? Witcher’i suçlamaya kalkmaz sanırım? Witcher’in onu heyecanlandırdıktan sonra evire çevire becermemiş olmasının nedeni değer verip vermeme meselesi değil zamansızlıktır mutlaka. Bunu tarafımdan kendisine ilet lütfen.”</p>

  <p>“Bunu iletmeye bizzat fırsatın olacak,” dedi Vadilerin Yıldızçiçeği. “Hem de yakında. Ama biz yine, boşu boşuna aldırmıyormuş gibi davrandığın meselelere dönelim. Senin Witcher, Ciri’yi savunma işine aklını kullanmadan hararetle daldı. Vilgefortz’u karşısına aldı. Vilgefortz da onu paçavraya döndürdü. Vilgefortz’un onu öldürmemesinin nedeni yetersiz gayret değil yetersiz zamandı. Ee? Bu konudan etkilenmemiş gibi davranmaya devam mı edeceksin?”</p>

  <p>“Hayır.” Yennefer’in yüzündeki alaycı ifade kaybolmuştu şimdi. “Hayır, Enid. Bu konu beni etkiledi. Ne ölçüde etkilendiğime yakında birileri tanık olacak. Sana söz veriyorum.”</p>

  <p>Francesca öncesindeki alaycı tavırla nasıl ilgilenmediyse tehdide de aldırmadı. “Triss Merigold, ağır yaralı Witcher’ı ışınlama yoluyla Brokilon’a nakletmiş,” dedi. “Bildiğim kadarıyla orada dryad Har, Witcher’ın tedavisiyle ilgilenmişler. Sanırım iyileşti ama burnunu oradan çıkarmasa iyi olur. Dijkstra’nın ajanları ve bütün krallıkların gizli servisleri peşinde. Ayrıca senin de peşindeler.”</p>

  <p>“Ne yaptım da bu iltiması hak ettim? Dijksktra’ya zarar vermedim ki… Dur, söyleme, kendim bulacağım. Thanedd’den arkamda tek bir iz bırakmadan kayboldum. Ufalmış ve sıkıştırılmış olarak senin cebine girdiğim kimsenin aklına gelmedi. Komplocu arkadaşlarımla birlikle Nilfgaard’a kaçtığıma herkes inandı. Gerçek komplocular dışında kalan herkes elbette ama onlar da kimseye aydınlatıcı bilgi vermezler. Savaş ne de olsa devam ediyor, yanlış bilgi ise bıçağının daima iyi bilenmiş olmasını gerektiren bir silahtır. Ve şimdi, kırk yedi gün sonra bu silahı kullanmanın zamanı geldi. Vengerberg’deki evim yanıp kül oldu, ben aranıyorum. Scoia’tael birliklerinden birine katılmaktan başka çarem kalmadı. Ya da elflerin özgürlüğü için verilen mücadelenin saflarına katılmaktan.”</p>

  <p>Yennefer bir miktar havuç suyu içip sükûnetini ve sessizliğini koruyan Ida Emean aep Sivney’i süzdü.</p>

  <p>“Ne diyorsunuz, Hanımefendi Ida? Özgür Aen Seidhe’nin Mavi Dağlar’dan gelen kızı? Bana yazılmış yazgıyı doğru tahmin edebildim mi? Neden öyle kaya gibi suskunsunuz?”</p>

  <p>“Hanımefendi Yennefer,” dedi kızıl saçlı elf, “susuyorum çünkü söyleyecek anlamlı bir sözüm yok. Haksız varsayımlarda bulunmaktan ve boş sözlerle huzursuzluğunu gizlemeye çalışmaktan daha iyidir susmak. Konuya gel artık, Enid. Hanımefendi Yennefer’e meseleyi açıkla.”</p>

  <p>“Dinliyorum.” Yennefer, kadife boyun tasmasında asılı obsidyen yıldızına dokundu. “Konuş, Francesca.”</p>

  <p>Vadilerin Yıldızçiçeği, ellerini bağlayıp çenesinin altına koydu. “Bugün,” dedi, “dolunayın ikinci gecesi. Yakında kendimizi Montecalvo’ya, Philippa Eilhart’ın ikametgâhına ışınlayacağız. Seni de ilgilendirmesi gereken bir oluşumla ilgili bir toplantıya katılacağız. Sen her zaman büyünün en büyük değer sayıldığını, bütün fikir ayrılıklarının, siyasi eğilimlerin, kişisel garezlerin, kişisel ilgilerin, önyargıların ve husumetlerin üzerinde bir konuma sahip olduğunu savunmuşsundur. Asli görevi büyünün çıkarlarını korumak, büyünün hiyerarşik sıralamada hak ettiği yere oturmasını sağlamak olan bir kurumun, bir tür gizli locanın kısa bir süre önce temelinin atıldığını duymak seni kuşkusuz sevindirecektir. Söz konusu locaya yeni üyeler önerme imtiyaz hakkımı kullanarak iki adaylığı gündeme getirmek istiyorum: Ida Emean aep Sivney ve sen.”</p>

  <p>“Nasıl beklenmedik bir onur ve tercih,” dedi Yennefer alaycı bir sesle. “Hiçliğe karıştıktan sonra doğrudan gizli, elit ve her şeye gücü olan bir locaya yükselmek. Kişisel kinlerin ve önyargıların üstünde bir yer. Ancak bunun için uygun muyum? Elimden Ciri’yi alanlara ve benim gözümde önemsiz sayılmayan bir adamı sakat bırakanlara karşı beslediğim kini yenebilecek kadar sağlam bir karaktere sahip miyim? Üstelik bu kişiler bana da…”</p>

  <p>“Yeterince sağlam bir karakter sergileyeceğinden kuşkum yok, Yennefer,” diye atıldı elf. “Seni tanıyorum ve bu yönde sıkıntın olmadığını biliyorum. Sana bahşedilen imtiyazla ve onurla ilgili kuşkularını dağıtmaya yarayacak hırs da var sende. Ama istersen şöyle de söyleyebilirim: Seni locaya önereceğim çünkü bunu hak eden ve amaca mükemmel bir şekilde hizmet edecek birisin.”</p>

  <p>“Teşekkür ederim.” Büyücü kadının yüzünde yine alaycı bir gülümseme vardı. “Teşekkür ederim, Enid, hırs, gurur ve bencillik duygularıyla dolduğumu hissediyorum gerçekten. Her an patlayabilirim. Ve bu öyle hızlı olur ki neden benim yerime Dol Blathannah ya da Mavi Dağlar’dan gelen bir elfi önermediğini düşünüp taşınmama bile fırsat kalmaz.”</p>

  <p>“Bunun nedenini,” dedi Francesca buz gibi bir sesle, “Montecalvo’da öğreneceksin.”</p>

  <p>“Şimdi öğrenmeyi yeğlerdim.”</p>

  <p>“Söyle ona,” diye mırıldandı Ida Emean.</p>

  <p>“Mesele Ciri,” dedi Francesca kısa bir süre düşündükten sonra ve ifadesiz gözleriyle Yennefer’e baktı. “Loca bu kızla ilgileniyor ve onu senin kadar iyi tanıyan başka biri yok. Geri kalanını orada öğrenirsin.”</p>

  <p>“Anlaştık.” Yennefer iki kürek kemiğinin ortasını kaşıdı. Basınçtan kurumuş teni hâlâ şiddetle kaşınıyordu. “Bir tek şunu söyle: Locanın üyeleri kimler? Siz ve Philippa dışında? “</p>

  <p>“Margarita Laux-Antille, Triss Merigold ve Keira Metz. Kovirli Sheala de Tancarville. Sabrina Glevissig. Ve Nilfgaardh iki büyücü kadın.”</p>

  <p>“Uluslararası kadınlar cumhuriyeti demek?”</p>

  <p>“Öyle de denebilir.”</p>

  <p>“Beni eminim hâlâ Vilgefortz’un suç ortağı sanıyorlar. Kabul edecekler mi beni?”</p>

  <p>“Beni ettiler. Gerisini sen halledeceksin. Ciri’yle olan ilişkini açıklamanı isteyecekler. Senin Witcher sayesinde on beş yıl önce Cintra’da meydana gelen olaylardan başlayıp bir buçuk ay önce yaşanan olaylara kadar. Açık ve dürüst davranman kaçınılmaz olacak. Senin sadakatini meclis önünde onlar doğrulayacak.”</p>

  <p>“Doğrulanacak bir şeyim olduğunu kim söylüyor? Sadakatten söz etmek için henüz erken değil mi? Bu kadınların düzenlediği çay toplantısının statüsünü ve programını bile bilmiyorum henüz.”</p>

  <p>“Yennefer.” Elf düzgün kaşlarını hafifçe çattı. “Seni locaya önereceğim. Ama seni bir şeye zorlamak gibi bir niyetim yok. Seçim senin.”</p>

  <p>“Nasıl bir seçim şansım olduğunu tahmin edebiliyorum.”</p>

  <p>“İstediğini tahmin et. Ama yine de seçiminde özgürsün. Ama ben kendi adıma, locayı seçmeni samimiyetle öneririm. İnan bana, kendini körü körüne olayların içine atmaktansa, ki bence buna pek heveslisin, locayı seçmekle Ciri’ne çok daha fazla yardım edebilirsin. Ciri ölümle burun buruna. Onu ancak birlikte hareket ederek kurtarabiliriz. Montecalvo’da anlatılacak olanlara kulak verirsen, doğruyu söylediğime kanaat getireceksin… Yennefer, gözlerinin içinde gördüğüm parıltılar hoşuma gitmiyor. Kaçmaya yeltenmeyeceğine dair bana söz ver.”</p>

  <p>“Hayır.” Yennefer başını iki yana sallayıp kadife tasmasındaki yıldızı eliyle örttü. “Böyle bir söz veremem, Francesca.”</p>

  <p>“Seni dürüstçe uyarmak isterim, hayatım. Montecalvo’nun sabit bütün kapılarında bükülme blokajı bulunuyor. Philippa’nın iznini almadan oraya girmeye ya da oradan çıkmaya çalışan herkes soluğu dimerityum demiriyle kaplı bir zindanda alır. Bileşenleri bilmeden kendi ışınlanma kanalını açamazsın. Yıldızını elinden almayacağım zira ruhsal güçlerine tümüyle sahip olman gerekiyor. Ama hilelere kalkışırsan… Yennefer, izin veremeyeceğim şeyler var… Ciri’yi kurtarmak ve öç almak için çıldırmış gibi tek başına işe atılmana loca izin veremez. Senin şablonun hâlâ bende, büyülü sözcüklerin algoritmaları elimde. Seni yeniden küçültür ve tanrıça heykelciğine dönüştürürüm. Gerekiyorsa birkaç aylığına. Ya da birkaç yıllığına.”</p>

  <p>“Uyarı için teşekkürler. Ama sana yine de söz vermeyeceğim.”</p>

  <p>Fringilla Vigo yüz ifadesini kontrol etse de sinirli ve gergindi. Nilfgaardlı genç büyücüleri, basmakalıp fikirlere ve görüşlere düşkün oldukları için defalarca azarlamıştı, kendisi kuzeyli karakteristik büyücü kadınlarla ilgili harcıâlem, dedikodu ve propaganda kokan tanımlamalarla alay ederdi; kuzeyli büyücüleri tarif eden resimler yapmacık, küstah, kendini beğenmiş, sapıklık sınırlarını zorlayacak hatta aşacak kadar ahlaksız olurdu genelde. Gelgelelim Montecalvo Sarayına ışınlanma zamanı yaklaştıkça, gittiği yerde esrarengiz locayla ilgili neyle karşılaşacağına dair kuşkular içini kemiriyordu. Orada onu nelerin beklediğini de kestiremiyordu. Sınır tanımayan hayal gücünün zorla gözünün önüne getirdiği fotoğraflarda memeleri elbiselerinden fırlamış, meme uçları kırmızıya boyanmış, boyunlarını elmas gerdanlıklar süsleyen baş döndürücü güzellikte kadınlar görüyordu; dudakları, alkol ve uyuşturucudan parlayan, gözleri nemli kadınlar… Gizli meclis oturumunun çılgın ve sınır tanımayan bir seks âlemine dönüştüğünü, hararetli müzikleri, azdıran afrodizyakları, her iki cinsten köleleri ve sıra dışı aksesuarları Fringilla gözünün önünde canlandırmıştı bile.</p>

  <p>Son ışınlanmadan sonra siyah mermerden iki sütunun arasında bulmuştu kendini; ağzı kurumuştu, gözleri büyü rüzgârından ıslanmış, eli kare biçimindeki dekoltesini dolduran zümrüt gerdanlığını sımsıkı kavramıştı. Yanı başında ise Assire var Anahid ete kemiğe bürünmüştü, o da çok gergindi. Fringilla, arkadaşının yeni ve alışılmadık giysisinden aklının karıştığını varsaymakta haksız sayılmazdı: Sade ama son derece zarif sümbül rengi elbiseyi krizoberil taşlarıyla bezeli sade ve mütevazı bir gerdanlık tamamlıyordu.</p>

  <p>Gerginlikleri bir anda kaybolmuştu. Sihirli fenerlerle aydınlatılmış geniş ve soğuk salonda çıt çıkmıyordu. Ortalıkta davul çalan çıplak bir zenci yoktu, mahrem bölgelerini payetlerle kapatıp masaların üzerinde dans eden kızlar da yoktu, içerisi esrar ve kantaridin de kokmuyordu. Nilfgaardh büyücü kadınları hemen ağırlayan Philippa Eilhart, şatonun güzel, ciddi, kibar ve tarafsız ev sahibesiydi. Orada hazır bulunan diğer büyücü kadınlar da yaklaşıp kendilerini tanıttılar ve Fringilla rahat bir soluk aldı. Kuzeyli büyücüler güzel ve renkli kadınlardı, mücevherleri ışıl ışıl parlıyordu, gelgelelim makyajla vurgulanmış olan gözlerinde uyuşturucudan ve nemfomaniden eser yoktu. Hiçbiri göğüslerini açmamıştı. Aksine, sert ifadeli, siyahlar içindeki Sheala de Tancarville ve mavi gözleri, büyüleyici kestane rengi saçları olan gencecik Triss Merigold, alışılmadık ölçüde bir iffet duygusuyla boğazlarına kadar düğmeli giysiler içindeydi. Esmer Sabrina Glevissig ve iki sarışın Margarita Laux-Antille ile Keira Metz’in giysilerinin dekolteleri cüretkâr olsa da Fringilla’nınkinden derin değildi.</p>

  <p>Meclisin diğer üyelerini beklerken hep birlikte yaptıkları keyifli sohbette, herkes kendinden söz etme fırsatı bulmuştu; Philippa Eilhart’ın ölçülü saptamaları ve fikirleri buzları hızlıca ve ustalıkla eritmişti; böylece çevredeki tek buz, üzerinde istiridyelerin yığılı olduğu büfedeki buzdu. Ortamın havası ısınmıştı artık. Araştırmacı Sheala de Tancarville, kendisi gibi araştırmacı olan Assire var Anahid ile konuşabileceği onlarca ortak konu yaratmış, Fringilla ise neşeli Triss Merigold’a kısa zamanda yakınlık duymaya başlamıştı. Konuşmalara, istiridyelerin içi emilirken / Andrzej Sapkowski darılan sesler eşlik ediyordu. İstiridye yemeye yalnızca Sabrina TJlevissig, Kaedwen Dağları’nın gerçek kızı katılmamış, “İğrenç, vıcık vıcık bir şey,” diyerek küçümseyen görüşünü bildirmekten de geri kalmamıştı. Ardından bir parça erikli soğuk karaca kızartması istemişti. Philippa, Sabrina’nın hakaretine kibirli bir soğuklukla karşılık vermek yerine, çıngırak ipini çekmiş, çok geçmeden de uşaklar usulca ve dikkat çekmeden et getirmişti. Fringilla büyük bir şaşkınlık içindeydi. Eh, diye geçirdi içinden, her yerin âdeti başka.</p>

  <p>Sütunlar arası gerçekleşen ışınlanma önce ışığını yaydı sonra titreşmeye başladı. Sabrina Glevissig’in yüzünde şaşkınlık hiç geçmeyecek gibi duruyordu. Keira Metz elindeki istiridyeyi ve bıçağı buzun üzerine bıraktı. Triss, iç geçirmemek için kendini güçlükle tuttu.</p>

  <p>Açılan kapıda üç büyücü kadın belirdi. Üç dişi elf. Birinin saçları kopkoyu altın renginde, birininki kırmızı, diğerininki de simsiyahtı.</p>

  <p>“Hoş geldin, Francesca,” dedi Philippa. Heyecanı sesine yansımasa da gözlerinden okunuyordu ama gözlerini hemen kıstı. “Hoş geldin, Yennefer.”</p>

  <p>“Locada iki koltuğun sahibini belirlemek gibi bir ayrıcalık tanındı bana,” dedi Francesca adlı koyu sarı saçlı elf ahenkli bir sesle; Philippa’nın şaşkınlığı gözünden kaçmış olamazdı. “Bunlar da adaylarım. Herkesin çok iyi tanıdığı Vengerbergli Yennefer. Ve Bayan Ida Emean aep Sivney, Mavi Dağlar’dan gelen bir Aen Saevherne.”</p>

  <p>Ida Emean kızıl saçlı başını hafifçe eğdi, fulya rengi kabarık elbisesi hışırdadı.</p>

  <p>“Sanırım,” dedi Francesca çevresine bakarak, “tam kadro buradayız?”</p>

  <p>“Vilgefortz eksik,” diye alçak sesle tısladı Sabrina ve gizlemediği bir öfkeyle Yennefer’e ters ters baktı.</p>

  <p>“Bir de mahzende saklanan Scoia’taeller,” diye mırıld Keira Metz. Triss ona buz gibi bir bakış attı.</p>

  <p>Philippa, tanıştırma sürecini kapattı. Fringilla; Francesca Findabair’i, Enid an Gleanna’yı, Vadilerin Yıldızçiçeği’ni, ünlü Dol Blathanna Kraliçesini, bir süre önce kendisine topraklar verilen elflerin hükümdarını merakla süzdü. Francesca nin anlata anlata bitirilemeyen güzelliği abartı değilmiş, diye geçirdi içinden.</p>

  <p>Kızıl saçlı, iri gözlü Ida Emean, Nilfgaardlı iki büyücü dâhil oradaki herkesin açıkça ilgisini çekmişti. Mavi Dağlar’dan gelen özgür elfler, insanlarla ilişki kurmuyorlardı, hatta insanların yakınında yaşayan akrabalarından bile uzak duruyorlardı. Özgür elflerin içinde yaşayan ve sayıları az olan Aen Saevheme’ler, âlimler, efsanevi bir bilmece sayılıyordu. Elfler bile bir Aen Saevherne’yle görüşecek olsalar bunu gizli tutarlardı. Ida, gruptan yalnızca saç rengiyle ayrı düşmüyordu. Mücevherlerinde tek gram metal, tek karat taş yoktu; bu kadın yalnızca inci, mercan ve kehribar takıyordu.</p>

  <p>En büyük heyecan kaynağı ise kuşkusuz en son gelen büyücülerin sonuncusu, kapkara saçlı Yennefer’di. Giysisine siyah ve beyaz renkler hâkimdi ve ilk izlenimin aksine kadın bir elf değildi. Montecalvo’ya gelmesi müthiş ve herkesi sevindirmeyen bir sürprizdi. Bazı büyücü kadınlardan yayılan kin ve düşmanlık havası Fringilla’nın gözünden kaçmamıştı.</p>

  <p>Yennefer, Nilfgaardlı büyücüler kendisine tanıştırılırken, menekşe rengi gözlerini Fringilla’dan ayırmamıştı. Gözleri yorgundu ve altlarında oluşmuş mor halkaları makyaj bile örtememişti.</p>

  <p>“Biz tanışıyoruz,” dedi ve kadife tasmasında asılı obsidyen yıldıza dokundu.</p>

  <p>Salonda ansızın derin ve beklenti dolu bir sessizlik oluştu.</p>

  <p>“Daha önce karşılaştık,” diye tekrarladı Yennefer.</p>

  <p>“Ben anımsamıyorum.” Fringilla ısrarlı bakışlara aynen karşılık verdi.</p>

  <p>“Hiç şaşırmadım. Ama benim iyi bir yüz ve beden hafızam vardır. Seni Sodden Tepesinde görmüştüm.”</p>

  <p>“O zaman doğrudur.” Fringilla Vigo başını kaldırdı, yüzünde mağrur bir ifadeyle herkesi tek tek süzdü. “Sodden Tepesi nde ön saftaydım.”</p>

  <p>Philippa Eilhart hemen atılıp, “Ben de oradaydım,” dedi. “Ben de bazı şeyleri anımsıyorum. Gelgeldim, belleği aşırı zorlamanın ve anıları boş yere kurcalayıp durmanın bu salonda toplanmış bizlere bir yararı olacağını sanmıyorum. Unutmak, bağışlamak ve barış bizim burada yapmak istediğimiz şeye çok daha fazla hizmet eder. Benimle hemfikir misin, Yennefer?”</p>

  <p>Siyah saçlı büyücü alnına düşmüş bukleleri itti. “Ne yapmak istediğinizi bir öğrenebilsem,” dedi, “o zaman hangi konuda hemfikir olduğumu, hangisinde de olmadığımı söylerim.”</p>

  <p>“Bu durumda en iyisi hemen başlamak. Hanımlar, yerlerinize geçmenizi rica ediyorum.”</p>

  <p>Yuvarlak masanın çevresindeki koltukların biri hariç hepsinde adlar yazılıydı. Fringilla, Assire var Anahid’in yanında oturuyordu, sağındaki boş yer onu Sheala de Tancarville’den ayırıyordu, Sheala’nın yanında ise Sabrina Glevissig ve Keira Metz vardı. Assire’in soluna Ida Emean, Francesca Findabair ve Yennefer dizilmişlerdi. Assire’in tam karşısına Philippa Eilhart oturmuştu, sağına Margarita Laux-Antille, soluna Triss Merigold geçmişti.</p>

  <p>Koltukların kolçaklarına sfenks heykelleri oyulmuştu.</p>

  <p>Philippa oturumu açtı. Ekibi yeniden selamladıktan sonra zaman kaybetmeden konuya girdi. Meclisin bir önceki toplantısına dair Assire’den ayrıntılı bir rapor alan Fringilla, giriş konuşmasında yeni bir bilgiyle karşılaşmadı. Bütün büyücü kadınların locaya girişleriyle ilgili yaptıkları açıklamalar ya da ilk konuşmaları da sürpriz değildi onun için. Gelgelelim biraz telaşlanmıştı çünkü bildirilen ilk görüşler, imparatorluğun kuzeylilere karşı yürüttüğü savaşla, özellikle de kısa bir süre önce Sodden’de ve Brugge’de başlatılan ve devamında imparatorluk birliklerinin Temerya ordusuyla çatışmaya girdiği operasyonla ilgiliydi. Meclisin ilkesel olarak siyasi konulara girmemesi gerekirken, büyücüler görüşlerini kendilerine saklayamamıştı. Bazılarını belli ki Nilfgaard’ın kapıya dayanmış olması rahatsız ediyordu. Fringilla’nın duyguları karışıktı. Böylesine kültürlü insanların, imparatorluğun kuzeye kültür, refah, düzen ve siyasi istikrar getireceğini kavrayacaklarını varsaymıştı. Öte yandan, ülkesine yabancı birlikler yaklaşacak olsa kendisinin nasıl bir tepki vereceğini de kestiremiyordu.</p>

  <p>Ama Philippa Eilhart askerî tartışmalardan sıkılmıştı. “Savaşın nasıl sonlanacağını kimse öngöremez,” dedi. “Kaldı ki böyle bir öngörünün yararı da yoktur. O halde bu konularda soğukkanlı bir duruş sergileyelim. Ayrıca savaş o kadar da kötü bir durum değil. Ben olsam nüfus yoğunluğundan korkardım çünkü aksi halde tarımın ve ticaretin mevcut durumu topyekûn açlık felaketi demekti. Ayrıca savaş, hükümdarların siyasetinin devamı anlamına gelir. Bugün devletleri yönetenlerden hangisi yüz yıl sonra yaşıyor olacak? Elbette hiçbiri. Kaç hanedan ayakta kalacak? Bunu kimse söyleyemez. Günümüzde yaşanan toprak ve hanedanlık sorunları da günümüz duyguları ve umutları da yüz yıl sonra tarih kitaplarının tozlu sayfaları arasında kaybolup gidecek. Ama öngörülü olmazsak, birilerinin bizi savaşa sürüklemesine izin verirsek bizden de geriye toz kalır yalnızca. Ancak bayrakların ötesini görebilirsek, milliyetçi savaş çığlıklarına kulaklarımızı tıkarsak biz de kalıcı oluruz. Ve de kalıcı olmak zorundayız. Zorundayız çünkü sorumluluk taşıyoruz. Krallara ve onların kişisel, tek bir krallıkla sınırlı çıkarlarına karşı değil sorumluluğumuz. Biz dünyaya karşı sorumluyuz. İlerlemeye karşı. Bu ilerlemenin beraberinde getireceği değişimlere karşı. Bizler gelecekten sorumluyuz.”</p>

  <p>“Tissaia de Vries olsa bunu farklı dile getirirdi,” dedi Francesca Findabair. “Onun derdi daima sıradan ve sade insanlara karşı sorumluluk taşımaktı. Geleceğe değil, bu ana.”</p>

  <p>“Tissaia artık yaşamıyor. Yaşasaydı aramızda olurdu.”</p>

  <p>“Elbette.” Vadilerin Yıldızçiçeği gülümsedi. “Ama savaşı açlık felaketine ve nüfus yoğunluğuna karşı uygun bir çözüm olarak görmezdi. Son söze dikkat edin, değerli üyeler. Görüşmelerimizde iletişimi kolaylaştırması için genel dili kullanıyoruz. Gelgelelim benim için bir yabancı dil bu. Benim ana dilimde ‘Nüfus yoğunluğu’ diye bir kavram yoktur. Efsanevi Tissaia de Vries basit insanların kaderlerini iyileştirmek için çalışmıştı. Bana sorarsanız, basit elflerin kaderleri daha az önemli değildir. Ben olsam, düşüncelerin hızla geleceğe yönlendirilmesi ve bugüne geçici ve önemsiz bir şey olarak bakılması fikrine alkış tutardım. Ancak üzülerek görüyorum ki bugün yarını şekillendirir ve yarın olmadan gelecek olmaz. Savaş karmaşasında yanıp gitmiş bir kayın ağacının başında oturup ağlamak siz insanların gözünde gülünç olabilir; öyle ya kayın ağacı çok, biri olmazsa öteki olur, hiç kayın olmazsa akasya olur. Botanik mecazları için kusura bakmayın. Ancak lütfen şunu bilin ki siz insanlar için siyaset konusu olan, bizim için ölüm kalım meselesidir.”</p>

  <p>“Siyasetle ilgilenmiyorum,” dedi sihir akademisinin rektörü Margarita Laux-Antille sesini yükselterek. “Kendimi eğitimlerine adadığım kızların, beyinlerinin vatan sevgisi sloganlarıyla yıkanmasını ve paralı asker komutanları olarak kullanılmalarını istemiyorum. Bu kızların vatanı büyüdür, onlara bunu öğretiyorum. Birisi benim kızlarımı savaşa bulaştırırsa, onları Sodden’de yeni bir tepeye çıkarırsa, o zaman cephede savaş nasıl sonuçlanırsa sonuçlansın kızlarım kayboldu demektir. Senin çekincelerini anlıyorum, Enid ancak büyünün geleceğiyle ilgilenmek zorundayız, ırk sorunlarıyla değil.”</p>

  <p>“Büyünün geleceğiyle ilgilenmek zorundayız,” diye tekrarladı Sabrina Glevissig. “Ancak büyünün geleceğini büyücülerin statüsü belirler. Bizim statümüz. Önemimiz. Toplum içinde oynadığımız rol. Saygı, takdir, inandırıcılık ve yararlı olduğumuza, büyüden vazgeçilemeyeceğine toplumun inanması. Seçeneğimiz aslında çok basit: Ya statü kaybedip fîl dişi kulelerde tecrit edileceğiz ya da hizmet edeceğiz. Hizmet, Sodden’in tepelerinden birinde, paralı asker komutanlığı bile olabilir…”</p>

  <p>“Ya da hizmetçi ve yamak?” Triss Merigold güzel saçlarını arkaya savurdu. “Boynumuzu büküp imparatorun parmağının her hareketiyle hizmete hazır olarak mı? Çünkü Nilfgaard barışı her yere hâkim olursa bize biçeceği rol budur.”</p>

  <p>“Her yere hâkim olursa,” dedi Philippa sözcüklerin üstüne basarak, “başka seçeneğimiz yok. Hizmet etmek zorundayız. Ama büyüye hizmet. Krallara ya da imparatorlara, bugünkü politikalarına değil. Irk entegrasyonuna da değil çünkü bu konu da günümüz siyasi hedefleri arasında yer alıyor. Meclisimiz, sevgili hanımlar, bugünkü siyasi iklime ve cephe hattı üzerinde günbegün yapılan değişikliklere ayak uydurmamız için toplanmadı. Mevcut ortama uygun çözümler aramamız ve bunu yaparken bukalemun gibi renkten renge girmemiz için de toplanmadı. Locamızın — bizim aksimize- aktif bir rolü olmalı ve bu hedef uğruna bütün olanaklardan yararlanılmalıdır.”</p>

  <p>“Doğru anladıysam,” dedi Sheala de Tancarville başını kaldırarak, “olayların gidişatı üzerinde aktif rol oynanması için propaganda yapıyorsun. Bütün olanaklarla. Hukuka aykırı olanlarla da mı?”</p>

  <p>“Sen hangi hukuktan söz ediyorsun? Küçük insanlar için olandan mı? Kanunnamelerde yazan, bizim hazırladığımız ve saray hukukçularına dikte ettiğimiz hukuktan mı? Bizi tek bir hukuk bağlar. Bizimki!”</p>

  <p>“Anlıyorum.” Kovirli büyücü kadın gülümsedi. “Yani olayların gidişatı üzerinde aktif rol oynayacağız. Hükümdarların politikaları işimize gelmezse tutup değiştireceğiz. Öyle mi, Philippa? Yani şu taçlı budalaları hemen devirelim, tahtlarından edelim ve sürelim mi? Hatta doğrudan iktidara el mi koyalım?”</p>

  <p>“Uygun gördüğümüz hükümdarları tahtta oturttuğumuz oldu zaten. Ama hatayı, büyüyü tahta oturtmamakla yaptık. Hiçbir zaman büyüye mutlak gücü tanımadık. Bu hatayı düzeltmenin zamanı geldi şimdi.”</p>

  <p>“Tabii ki kendini düşünüyorsun, değil mi?” Sabrina Glevissig masanın üzerine doğru eğildi. “Redanya tahtını, öyle değil mi? Ekselansları 1.Philippa? İmparatoriçenin prensi olarak Dijkstra’yı yanına alarak mı?”</p>

  <p>“Kendimi düşünmüyorum. Redanya Krallığı’nı da düşünmüyorum. Kuzeyde, bugünkü Kovir’de gelişip büyüyecek ulu bir krallık düşünüyorum. Nilfgaard kadar güçlü olacak ve dünyanın bocalayan dengesini yerine oturtacak bir imparatorluk. Büyüyle yönetilen bir imparatorluk ve bunu Kovir tahtının vârisini bir büyücü kadınla evlendirerek sağlayacağız. Evet, doğru duydunuz, sevgili üyeler, doğru yöne bakıyorsunuz. Meclisin on ikinci büyücüsünü bu masadaki boş yere oturtacağız. Sonra da tahta çıkaracağız.”</p>

  <p>Salonu saran sessizliği Sheala de Tancarville bozdu. “Gerçekten hırslı bir plan,” dedi hafif alaycı bir sesle. “Burada oturan herkese yaraşır bir plan gerçekten. Böylesi bir meclisin kurulmasını haklı çıkarıyor. Ne de olsa daha az havalı işler, gerçeğe ve uygulanabilir olmaya yakın görevler asaletimize yakışmaz. Yok, yok, biz en iyisi peşinen kesinlikle çözülemez görevler bulalım kendimize.”</p>

  <p>“Neden çözülemez?”</p>

  <p>“Bağışla bizi, Philippa,” dedi Sabrina Glevissig. “Hiçbir kral bir büyücüyle evlenmez, hiçbir toplum bir büyücü kadının tahta çıkmasını kabullenmez. Çok eski bir gelenek engeller bunu. Aptalca bir gelenek olabilir bu ama gerçek.”</p>

  <p>“Ayrıca,” diye ekledi Margarita Laux-Antille, “teknik olarak tanımlayabileceğim bazı engeller de var. Kovir sarayı için düşünülebilecek kişinin bir dizi koşulları yerine getirmesi gerekir; hem bizim hem de Kovir sarayı açısından. Bu koşullardan biri diğerini devre dışı bırakır, her biri diğeriyle açıkça çelişki içindedir. Bunu görmüyor musun, Philippa? Bu kişinin bizim açımızdan, büyü eğitimi almış, kendini tamamen büyüye adamış, rolünü anlayan ve ustalıkla, fark edilmeden, kuşku uyandırmadan oynayacak biri olması gerekir. Bir orkestra şefine ve suflöre gerek duymadan, geride ipleri çeken ancak tahtın geçireceği ilk sarsıntıda isyancıların öfkesini üzerine çekecek olan nüfuzlu birine dayanmadan yapmalıdır bunu. Aynı zamanda öyle biri olmalıdır ki bu kişi, Kovir onu bizim göze çarpan baskımıza gerek kalmadan veliahta eş olarak seçmelidir.”</p>

  <p>“Orası öyle tabii.”</p>

  <p>“Peki sence Kovir, üzerinde baskı kurulmadan kimi seçecektir? Damarlarında nesillerden beri asil kan taşıyan kral soyundan bir kızı elbette. Genç prense uygun genç bir kız. Çocuk doğurabilen bir kız çünkü burada asıl mesele hanedan. Bu talep yüzünden, Philippa, sen söz konusu olamazsın, aynı şekilde içimizde en geç olan Keira ve Triss de. Okulumdaki öğrenciler de olamaz; zaten onları biz de istemeyiz çünkü henüz çok çok saflar, onlardan birinin bu masadaki on ikinci koltuğa oturması akla sığmaz. Bir diğer deyişle, bütün Kovir aklını oynatmış ve kralın bir büyücüyle evlenmesini kabul etmiş olsa bile biz böyle bir büyücü bulamayız. O halde kuzeyin kraliçesi kim olacak?”</p>

  <p>“Kral soyundan bir kız,” dedi Philippa sakince. “Damarlarında asil, birçok büyük hanedanlığın kanı akacak. Henüz çok genç ve doğurgan olacak. Olağanüstü büyük büyü ve kehanet gücüne sahip olacak, kehanetlerin bildirdiği Eski Kan’ı taşıyacak. Orkestra şefleri, suflörler, perde arkasındaki güçler ve nüfuzlu adamlar olmaksızın rolünü kolayca oynayan bir kız çünkü yazgı böyle istiyor. Gerçek yeteneklerini yalnızca bizim bildiğimiz ve bileceğimiz bir kız. Cirilla, Cintra Prensesi Pavetta’nın kızı, Dişi Aslan Calanthe’nin torunu. Eski Kan, kuzeyin buzdan alevi, yok eden ve yenileyen, geleceği yüzyıllar öncesinden kehanet edilen. Cintralı Ciri, kuzeyin prensesi. Ve onun kanından dünyanın kraliçesi doğacak.”</p>

  <p>Faytona eşlik eden atlılardan ikisi, pusudan fırlayan Sıçanlar’ı görünce hemen dönüp kaçmaya başladı. Ama hiç şansları yoktu. Giselher, Reef ve Alev yollarını kesti ve kısa bir mücadeleden sonra işi uzatmadan adamları katletti. Kayleigh, Mistle ve Asse, dört atın koşulmuş olduğu faytonu kurtarmaya kalkışan diğer iki kişinin üstüne çullandı. Ciri sonsuz bir öfke ve düş kırıklığıyla kıvranıyordu. Ona kimseyi bırakmamışlardı. Duruma bakılırsa kimseyi öldüremeyecekti.</p>

  <p>Ama faytona öncülük eden, hafif bir zırh kuşanıp hızlı bir atın sırtına oturmuş bir atlı daha vardı. Kaçabilirdi ama kaçmadı. Döndü, kılıcıyla havada daireler çizdi ve atını doğrudan Ciri’nin üstüne sürdü.</p>

  <p>Ciri, atlının yaklaşmasını bekledi, hatta atını biraz yavaşlattı. Ama adam üzengiye basıp kılıcını savurunca Ciri eyerin üzerinden sarkarak darbeyi ustalıkla savuşturdu, ardından hemen doğrulup kendini atının sırtına attı. Atlı hızlı ve ustaydı, bir kez daha vurdu. Ciri darbeyi bu kez kılıcıyla yana savuşturdu; sonra silahını bir çalımla adamın yüzüne savurdu. Adam içgüdüsel olarak sol eliyle başını koruyunca, Kaer Morhen’de saatlerce çalışıp öğrendiği gibi Ciri, kılıcı elinde çevirip adamın koltuk altına sapladı. Nilfgaardlı eyerden kaydı, dizlerinin üstüne düştü, çılgınca uludu, kesilen atardamarından fışkıran kanları durdurmak için çılgınca hareketler yaptı. Ciri adamı bir süre izledi; var gücüyle ölümle mücadele etmeye çalışan birini seyretmek her zaman olduğu gibi büyülemişti onu. Atlının kan kaybından ölmesini bekledi. Sonra dönüp arkasına bakmadan oradan uzaklaştı.</p>

  <p>Pusu geçmiş, eskort son adama kadar katledilmişti. Asse ve Reef koşumlu iki atın gemlerini tutarak faytonu durdurdu. Sağdaki atın yere devirdiği öncü -renkli tunik giymiş bir delikanlıydı bu- yere diz çökmüş, ağlıyor ve merhamet dileniyordu. Faytoncu dizginleri elinden bırakmış, dua eder gibi bağladığı elleriyle o da hayatının bağışlanması için yalvarıyordu. Giselher, Alev ve Mistle dörtnala koşarak faytonun yanına geldiler, Kayleigh atından atlayıp kapıyı sertçe açtı. Ciri atının üzerinde yaklaştı, yere atladı ama kanlı kılıcını elinden bırakmadı.</p>

  <p>Faytonun içinde uzun bir elbise giymiş yaşlı, şişman bir kadın, yanında da boğazına kadar kapalı güpür yakalı siyah bir elbise içinde beti benzi atmış genç bir kız oturuyordu. Elbiseye değerli taştan işlenmiş şık bir figürün tutturulduğu Ciri’nin dikkatinden kaçmadı.</p>

  <p>Alev, koşumu gözden geçirirken, “Ne güzel atlar bunlar böyle!” dedi. “Sanki fırçayla boyanmış gibi güzel desenleri var! Dünyanın florini eder bunlar!”</p>

  <p>“Faytonu da,” dedi Kayleigh kadına ve kıza bakıp sırıtarak, “arabacı ve öncü, koşumu kuşanıp kente çekerler artık. Yokuşlarda şu iki şirin hanımefendi yardım eder onlara!”</p>

  <p>“Sayın haydutlar!” diye inledi uzun elbiseli yaşlı kadın. Ciri’nin elindeki kanlı çelikten ziyade Kayleigh’nin sırıtmasından korktuğu açıkça ortadaydı. “Sizi şerefli davranmaya çağırıyorum. Bu kızcağıza leke sürmezsiniz herhalde!”</p>

  <p>“Hey, Mistle,” diye seslendi Kayleigh yüzündeki alaycı gülümsemeyle. “Duyduğum kadarıyla senin şerefine çağrı yapılıyor!”</p>

  <p>“Kapa çeneni!” Hâlâ eyerin üzerinde oturan Giselher alnını buruşturdu. “Şakalarına kimse gülmüyor. Sen kaygılanma, kadın. Bizler Sıçanlar’ız. Biz kadınlarla mücadele etmeyiz, onlara zarar da vermeyiz. Reef, Alev, çözün koşumları! Mistle, yakala atları! Gidiyoruz buradan!”</p>

  <p>“Biz Sıçanlar kadınlarla mücadele etmeyiz.” Kayleigh, bakışlarını benzi atmış siyah elbiseli kıza çevirip yine dişlerini göstererek sırıttı. “Onların da canı istediği zaman bazen eğleniriz birlikte. Senin canın istiyor mu, küçük hanım? Bacaklarının arası kaşınıyor mu? Hadi ama utanmana gerek yok. Başını sallaman yeterli.”</p>

  <p>“Saygılı olun!” diye bağırdı uzun elbiseli yaşlı kadın sesi çatallanarak. “Muhterem Barones’le böyle konuşmaya nasıl cesaret edebilirsin, haydut!”</p>

  <p>Kayleigh bağırarak güldü, ardından abartılı bir reverans yaptı. “Bağışlamanızı rica ediyorum. Kusura bakmayın. Sordum yalnızca.”</p>

  <p>“Kayleigh!” diye seslendi Alev. “Ne oyalanıp duruyorsun orada öyle? Atları koşumlarından çözmeme yardım et. Faika! Davran!”</p>

  <p>Ciri, faytonun kapısına çakılmış armadan —siyah zemin üzerine oturtulmuş gümüş bir tekboynuzdu bu- gözünü alamıyordu. Tekboynuş, diye geçirdi içinden. Bir yerde bir tekboynuş görmüştüm… Ne şamandı? Başka bir yaşamda mı? Yoksa düş müydü yalnızca?</p>

  <p>“Faika! Neyin var?”</p>

  <p>Falka’yım ben. Ama önceleri değildim. Değildim önceleri.</p>

  <p>Bir hamle yapıp dudaklarını birbirine bastırdı. Mistle’a kötü davrandım, diye düşündü. Kırdım onu. Bir şekilde öşür dilemeliyim.</p>

  <p>Bir ayağını faytonun basamağına koyup bakışlarını kızın elbisesini süsleyen taşa çevirdi. “Ver onu bana,” dedi kısaca.</p>

  <p>“Nasıl cesaret edebilirsin?” diye sinirlendi yaşlı kadın. “Kiminle konuştuğunu biliyor musun? Muhterem Barones Casadei’dir kendisi!”</p>

  <p>Ciri kıza baktı, kimsenin onu duymadığından emin olmak için çevresine göz gezdirdi.</p>

  <p>“Barones mi?” diye tısladı. “Düşük bir unvan. Şu genç şey kontes bile olsa, kıçını yere yakınlaştırıp başını iyice önüne eğerek karşımda reverans yapması gerekirdi. Ver o broşu! Ne bekliyorsun? Korsenle birlikte koparıp almamı mı?”</p>

  <p>Philippa’nın sözlerinden sonra masaya hâkim olan sessizliği çok geçmeden birbirine karışmış konuşmalar izledi. Büyücü kadınlar hep bir ağızdan şaşkınlıklarını, anlatılanlara inanamadıklarını dile getirip açıklama istediler. Pek çoğu kuzeyin kraliçesi olarak öngörülen Cirilla ya da Ciri hakkında birçok şey biliyordu ama diğerleri sadece adını duymuştu ve hakkında bilgi sahibi değildi. Fringilla Vigo bir şey bilmiyordu ama bir kuşkusu vardı ve bir saç tutamı başta olmak üzere bitmek bilmeyen varsayımlar üzerinde duruyordu. Kısık sesle sorular yönelttiği Assire, susmakla kalmayıp onu da susturdu. Bunun üzerine sözü yine Philippa Eilhart aldı.</p>

  <p>“Çoğumuz Ciri’yi, Thanedd Adası’nda transa geçip kehanette bulunarak ortalığı birbirine kattığında görmüştük. Aramızdan bazıları onunla yakın, hatta çok yakın bir ilişki kurmuştu. Özellikle seni kastediyorum, Yennefer. Açıklama yapmanın zamanı geldi artık.”</p>

  <p>Yennefer, orada hazır bulunan büyücülere Ciri’yi anlatırken Triss Merigold arkadaşını dikkatle izliyordu. Yennefer sakin ve duygusal iniş çıkışlar göstermeden konuşuyordu ama Triss onu uzun zamandır ve çok iyi tanıyordu. Yennefer’in çeşitli ortamlarda, sıkıntılı, kaygı veren, hasta etmenin sınırına dayanan, hatta gerçekten hasta eden koşullarda yanında olmuştu. Yennefer o an kuşkusuz böyle bir durumdaydı. Sıkıntılı, kaygılı ve hasta görünüyordu.</p>

  <p>Büyücü kadın anlatıyor, olayı ve adı geçen kişileri yakından tanıyan Triss, dinleyicileri dikkatle süzüyordu. Özellikle de Nilfgaardlı iki büyücüyü. Bunlardan biri, inanılmayacak kadar değişmiş olan Assire var Anahid’di; bakımlıydı ama makyajı ve şık elbisesi ona oturmamıştı. Diğeri Fringilla Vigo’ydu; gençti, sevimliydi, doğallığı ve iddiasız zarafetiyle dikkat çekiyordu, gözleri yeşil, saçları Yennefer’inki gibi siyahtı ancak onunki kadar sık değildi, daha kısaydı ve dümdüz taranmıştı.</p>

  <p>Yennefer’in anlattıkları uzun ve epeyce karışık olmasına karşın, Nilfgaardlı iki büyücü Ciri’nin hikâyesindeki sayısız dönemeçleri takip edemiyormuş gibi durmuyordu. Yennefer, Cintra Prensesi Pavetta ile büyüyle Kirpi adlı canavarın bedenine sokulmuş olan genç adam arasındaki ünlü aşk hikâyesiyle başlayıp Geralt’ın rolünden ve Ciri ile Witcher’ı birleştiren sürpriz hakkından, yazgıdan söz etti. Ciri ile Geralt’ın Brokilon’da karşılaşmalarına, savaşa, kızın bir kaybolup bir ortaya çıkışına ve Kaer Morhen’e değindi. Rience’ten ve kızın peşine düşen Nilfgaardlı ajanlardan, Melitele Tapınağı’ndan, Ciri’nin sırrı çözülemez yeteneklerinden söz etti.</p>

  <p>Triss, Assire ve Fringilla’yı izlerken, yivlerinde taş gibi ifadelerle dinliyorlar, diye içinden geçirdi. Heykel gibiler. Ama gizledikleri bir şeyler olduğu aşikâr. Kim bilir ne? Emhyr’in Nilfgaard’a kimi getirdiğini bilmedikleri için şaşkınlık mı yaşıyorlar? Ya da her şeyi uzun zamandır hatta bizden daha iyi bilmelerinden kaynaklanan bir bakış mı bu? Yennefer birazdan, Ciri’nin Thanedd’e gelişinden ve transa geçip ortalığı birbirine katan kehanetlerinden söz edecek. Geralt’ın fena hırpalandığı ve Ciri’nin kaçırıldığı Garstang’deki kanlı mücadeleyi anlatacak. Ondan sonra yapmacık tavırlar bitecek, diye düşündü Triss, maskeler düşecek. Thanedd’deki olayın arkasında Nilfgaard’ın olduğunu herkes biliyor. Bütün gözler üzerinize çevrilince, Nilfgaardlı hanımlar, konuşmaktan başka seçeneğiniz kalmayacak. O zaman pek çok şey aydınlığa kavuşacak, belki ben de bir şeyler öğrenirim. Örneğin Yennefer’in Thanedd’den nasıl kaybolduğunu, neden ansızın burada Montecalvo’da olduğunu, Francesca’nın topladığı grupta bulunduğunu anlarım. Mavi Dağlar’dan gelen Aen Saevheme, Ida Emean, kimdir ve oynadığı rol nedir? Neden Philippa Eilhart’ın hâlâ bildiklerini eksik anlattığı duygusunu taşıyorum? Oysa sürekli haberleştiği Dijkstraya değil, bütün sadakatiyle büyüye bağlı olduğunu belirtiyor.</p>

  <p>Ve de Ciri’nin gerçekte kim olduğunu öğrenirim belki. Onlar için kuzeyin kraliçesi, benim gölümde ise hâlâ kız kardeşimmiş duygusunu taşıdığım kül sarısı saçlı Kaer Morhenli Witcher olan Ciri.</p>

  <p>Fringilla Vigo, Witcherlar hakkında epeyce şey duymuştu; geçimlerini canavarları ve vahşi hayvanları öldürerek kazanan mahluklardı. Yennefer’in anlattıklarını dikkatle dinlerken, sesinin tonuna kulak veriyor ve mimiklerini takip ediyordu. Aklının karıştırılmasına izin vermeyecekti. Herkesin büyük ilgi duyduğu Ciri denen kızla Yennefer arasında duygusal bir bağ olduğu aşikârdı. Tuhaftı ama büyücü kadınla sözünü ettiği Witcher arasındaki bağ da aşikârdı. Ve de güçlüydü. Fringilla derin düşüncelere daldı ancak yükselen seslerle bölündü.</p>

  <p>Toplantıda hazır bulunan büyücülerden bazılarının, Thanedd’deki ayaklanma sırasında düşman saflarda karşı karşıya durdukları aklına gelmişti zaten, bu yüzden masada Yennefer’i iğneleyici sözlerle hedef alan soğukluk onu hiç şaşırtmamıştı. Belli ki kavga başlayacaktı ama Philippa Eilhart lafı uzatmadan elini masaya vurup bardakları ve kadehleri titretince bunun önünü kesti.</p>

  <p>“Yeter!” diye bağırdı. “Kes sesini, Sabrina! Sen de oyuna gelme, Francesca! Thanedd ve Garstang konuları yeter! Tarih oldu onlar!”</p>

  <p>Tarih, diye düşündü Fringilla, içinin hüzünle dolmasına şaşırarak. Ama farklı cephelerde de olsa katkıda bulundukları bir tarih. Onların bir değeri vardı. Neyi neden yaptıklarını biliyorlardı. Oysa biz imparatorluk büyücüleri hiçbir şey bilmiyoruz. Bizler çırak gibiyiz, diye geçirdi içinden, bize verilen görevi biliriz ama neden verildiğinden haberimiz olmaz. Locanın kurulacak olması iyi bir şey, diye düşündü. Kim bilir, sonu nasıl olacak ama başlaması iyi.</p>

  <p>“Devam et, Yennefer,” dedi Philippa.</p>

  <p>“Söyleyeceklerim bu kadardı.” Siyah saçlı büyücü dudaklarını birbirine bastırdı. “Tekrar ediyorum, Ciri’yi Garstang’a götürme görevini bana Tissaia de Vries vermişti.”</p>

  <p>“Her şeyi artık hayatta olmayan kişilerin üzerine atmak en kolay iştir,” diye homurdandı Sabrina Glevissig ama Philippa çok sert bir bakış atarak onu susturdu.</p>

  <p>“Geceleri Aretusa’da olanlara bulaşmak istemiyordum,” diye anlatmayı sürdürdü Yennefer, benzi atmıştı ve sinirliydi. “Ciri’yi alıp Thanedd’den kaçmak istiyordum. Ama Tissaia, kızın Garstang’a gitmesinin birçok kişide şok etkisi yaratacağına ve trans halindeyken bulunduğu kehanetlerin sorunu önleyeceğine beni ikna etti. Suçu onun üzerine atmıyorum çünkü ben de benzer şekilde düşünüyordum. İkimiz de hatalıydık. Ama benimki daha büyüktü. Keşke Ciri’yi Rita’nın koruması altında bıraksaydım…”</p>

  <p>“Olan olmuş artık,” diye onun sözünü kesti Philippa. “Herkes hata yapabilir. Tissaia de Vries bile. Tissaia, Ciri’yi ilk kez ne zaman görmüştü?”</p>

  <p>“Buluşmadan üç gün önce,” dedi Margarita Laux-Antille. “Gors Velen’de. Ben de o gün tanımıştım kızı. Ve onu görür görmez sıra dışı bir ufaklık olduğunu anlamıştım!”</p>

  <p>“Tuhaf denebilecek kadar sıra dışı,” dedi, o ana kadar susmuş olan Ida Emean aep Sivney. “Çünkü kız sıra dışı bir kan taşıyordu. Hen Ichaer, Eski Kan. Taşıyıcısına sıra dışı yetenekler bahşeden genetik materyal. Oynayacağı, oynamak zorunda olduğu büyük rolü bahşeden materyal.”</p>

  <p>“Elflerin efsaneleri, mitleri ve kehanetleri böyle istediği için mi?” diye sordu Sabrina Glevissig alaycı bir sesle. “Bu mesele bana baştan beri masal ya da hayal ürünü gibi geliyordu. Artık kuşkum kalmadı. Sayın hanımefendiler, bir değişiklik yapıp ciddi, mantıklı ve gerçek bir konuya geçmemizi öneriyorum.”</p>

  <p>“Irkınızdan gelen ve üstünlüklerinizin kaynağı olan bu gerçekçi akılcılık karşısında eğiliyorum.” Ida Emean hafifçe gülümsedi. “Ancak burada, her zaman akılla çözümlenemeyen ve açıklanamayan bir güçten yararlanan kişilerin ortasında elflerin kehanetlerini önemsemeden geçiştirmenin çok uygun olmadığı görüşündeyim. Irkımız her zaman akılla hareket etmez ve gücünü mantıktan almaz. Buna karşın on binlerce yıldır varlığını sürdürmektedir.”</p>

  <p>“Sözünü ettiğiniz, Eski Kan denen genetik materyalin pek dirençli olmadığı anlaşılmıştır,” dedi Sheala de Tancarville. “Elflerin, asla yok saymadığım efsaneleri ve kehanetleri bile Eski Kan’ı tamamen yok olmuş, nesli tükenmiş olarak değerlendiriyor. Bu kanı damarlarında taşıyan son kişi Lara Dorren ve Lodlu Cregennan idi.”</p>

  <p>“Hepsi öyle demiyor,” dedi ilk kez söz alan Assire var Anahid. “Mitolojinizi bir miktar inceledim ve bu efsaneye rastlamadım.”</p>

  <p>“Efsane değil bu,” dedi Philippa Eilhart. “Gerçek bir hikâye. Aramızda biri var ki Lara’nın ve Cregennan’ın hikâyesini çok iyi tanımakla kalmayıp sonuçlarını da biliyor. Ve bunlar kuşkusuz buradaki herkesin ilgisini çekecektir. Söz almanı rica ediyorum, Francesca.”</p>

  <p>“Söylediklerine bakılırsa,” dedi elf kraliçesi gülümseyerek, “Bu vakayı benim kadar biliyorsun.”</p>

  <p>“Bilmediğimi söyleyemem. Buna karşın senin aktarmanı rica ediyorum.”</p>

  <p>“Benim loca karşısındaki açık sözlülüğümü ve dürüstlüğümü ölçmek için.” Enid an Gleanna başını salladı. “Peki. Hanımlar, yerlerinize rahatça kurulmanızı rica ediyorum çünkü anlatacağım hikâye kısa değil.”</p>

  <p>“Lara ve Cregennan’ın hikâyesi gerçektir ancak şimdilerde öylesine masalsı süslemelere boğulmuştur ki özünü anlamak güçtür. Ayrıca insan ve elf versiyonları arasında ciddi farklılıklar bulunur, ikisinde de şovenizm ve ırkçılık izleri vardır. Bu yüzden süslemeleri atlayıp gerçeklerle sınırlı bir aktarım yapacağım. Evet, Lodlu Cregennan bir büyücüydü, Lara Dorren aep Shiadhal bir elf büyücüsü, bir Aen Saevherne, bir bilge idi. Hen Ichaer’in, yani Eski Kan’ın biz elflere bile esrarengiz gelen taşıyıcılarından birisiydi. İkisinin dostluğunu ve sonraları başlayan aşkını başlarda iki ırk da memnuniyetle karşılamıştı ancak çok geçmeden ortaya çıkan aleyhtarlar, insan ve elf büyüsünün birleşmesine şiddetle tepki gösterdi. Gerek insanlar gerekse elfler arasında bu birleşmeyi hainlik olarak değerlendirenler vardı. Bunun dışında tam olarak anlaşılamayan bazı kişisel çıkmazlar ve kıskançlıklar söz konusuydu. Bu entrikalar sonucunda Cregennan öldürüldü. Peşine düşülen ve öldürülmesi için fetvalar verilen Lara Dorren, ıssız bir köşede bir kız bebek dünyaya getirirken yorgunluktan can verdi. Bebeği mucizevi bir biçimde kurtuldu. Redanya Kraliçesi Cerro onu evlat edindi.”</p>

  <p>“Lara’nın, yardım çığlıklarına kulaklarını tıkayıp onu buz gibi havada sokağa atması yüzünden üzerine yağacak lanetten korktuğu için bebeği almıştı kraliçe,” diye araya girdi Keira Metz. “Çocuğu benimsemiş olmasaydı, kendisi ve bütün soyu korkunç bir felaket yaşayacaktı…”</p>

  <p>“Francesca’nın gerek duymadığı masalsı süslemeler tam da bunlar işte,” diye sözünü kesti Philippa Eilhart. “Elimizdeki verilere sadık kalalım.”</p>

  <p>“Eski Kan’ı taşıyan bilgelerin kehanet yetenekleri gerçektir,” dedi Ida Emean, Philippa’ya bakarak. “Efsanenin bütün versiyonlarında tekrar tekrar görülen kehanet teması da düşündürücüdür.”</p>

  <p>“Bu eskiden böyleydi, hâlâ da böyle,” dedi Francesca. “Lara’nın lanetiyle ilgili rivayetler hiçbir zaman kesilmedi, hatta on yedi yıl sonra, Cerro’nun evlat edindiği ve adını Riannon koyduğu kız büyüyüp annesinin efsanevi güzelliğini gölgede bırakacak kadar alımlı bir genç kız olduğunda bile akıllardan silinmedi. Bebekliğinde evlat edinilen Riannon resmen Redanya Prensesi unvanını taşıyordu ve sarayın gözü onun üzerindeydi. Riannon çok sayıdaki aday arasından genç Temerya Kralı Goidemar’ı seçti ancak lanetle ilgili rivayetler bu evliliği az kalsın engelleyecekti. Riannon ile Goidemar’ın düğününden üç yıl sonra bu dedikodular halkın ağzına düştü. Falka’nın isyanı sırasında.”</p>

  <p>Faika’dan da isyanından da haberi olmayan Fringilla’nın kaşlarını kaldırması Francesca’nın gözünden kaçmamıştı.</p>

  <p>“Kuzey ülkeleri için,” diye devam etti Francesca, “çok trajik ve kanlı bir olaydı bu, üstünden yüz yılı aşkın zaman geçmesine karşın anısı bu yüzden hâlâ tazedir. Kuzey ülkelerinin o yıllarda neredeyse hiç irtibatta olmadığı Nilfgaard’da bu olay bilinmiyordur mutlaka, bu bakımdan izninizle belli verileri kısaca paylaşacağım. Faika, Redanya Kralı Vridank’ın kızıydı. Sonraki yıllarda Lara’nın bebeğini evlat edinen güzel Cerro’yu gözüne kestirip bitirdiği evliliğinden doğmaydı. Günümüze kadar gelen bir belgede, boşanmanın nedenleri uygunsuz ve karmaşık bir biçimde anlatılır. Yine mevcut olan başka bir belgede, Vridank’ın ilk karısı üzerine küçük ama anlamlı bir tasvir yapılmıştır. Kadın, Kovirli bir soyludur, kuşkusuz yarı elftir ama insansı özellikleri açıkça ağır basmaktadır. Gözleriyle akıl hastası bir münzeviye, saçlarıyla suda yüzen bir cesede, ağzıyla bir kertenkeleye benzer.</p>

  <p>Özetle, bu çirkin kadın bir yaşındaki kızıyla birlikte Kovir’e geri yollanır. Çok geçmeden ikisi de unutulur.”</p>

  <p>“Faika,” dedi Enid an Gleanna bir anlık kısa bir suskunluktan sonra, “yirmi beş yaşına geldiğinde kendini hatırlattı: Bir isyan başlattı ve anlatılanlara bakılırsa kendi elleriyle babasını, Cerro’yu ve iki üvey erkek kardeşini öldürdü. Silahlı ayaklanma başlarda Temerya ve Kovir soylularının bir kısmının desteklediği, meşru yollardan doğan bir çocuğun mirası için verilen mücadele gibi yürütülse de çok geçmeden devasa bir çiftçi savaşına dönüştü. İki taraf da zalimlikte sınır tanımıyordu. Faika, kana susamış şeytan olarak tarihe geçti. Muhtemel olan şudur ki artık ne duruma ne de isyancıların bayraklarına yazdıkları parolalara hâkim olabiliyordu: krallara ölüm, büyücülere ölüm, papazlara, aristokrasiye, zenginlere ve beylere ölüm. Derken her canlının ölümü talep edilmeye başlandı çünkü gözünü kan bürümüş ayaktakımını dizginlemek olanaksızdı. İsyan, başka ülkelere sıçramaya başlamıştı…”</p>

  <p>“Nilfgaardlı tarihçiler yazdılar bunu,” diye araya girdi Sabrina Glevissig, alay ettiğini gizlemeyerek. “Hanımefendi Assire ve Vigo okumuşlardır mutlaka. Kısa kes, Francesca. Riannon’a ve Houtborg üçüzlerine gel.”</p>

  <p>“Elbette. Cerro’nun evlatlığı, Lara Dorren’in kızı Riannon ki artık Temerya Kralı Goidemar’ın karısıydı, Falka’nın isyancıları tarafından rastlantı eseri yakalanıp Houtborg Sarayı’na kapatıldı. Esir alındığı sırada hamileydi. İsyanın bastırılmasından ve Falka’nın öldürülmesinden sonra uzun bir süre hâlâ ayakta duran saraya sonunda Goidemar bir yıldırım baskını düzenleyerek karısını kurtardı. Riannon’un yanında yürümeyi öğrenmiş iki kız çocuk ile henüz öğrenmeye çalışan bir erkek çocuk vardı. Riannon belleğini yitirmişti. Öfkeden çılgına dönen Goidemar, bütün esirleri işkenceye tabi tuttu ve uluma sesleriyle bölünen itiraf parçalarından ortaya net bir fotoğraf çıktı.</p>

  <p>“Güzelliğini annesinden değil, elf büyükannesinden almış olan Faika, yerini sağlamlaştırmak için kendini aristokratlardan çete reislerine ve belalılara kadar bütün ‘büyükler’e cömertçe sunmuştu. Sonunda hamile kalmış ve tam da Houtborg’da esir tutulan Riannon’un ikizlerini dünyaya getirdiği sırada bir çocuk doğurmıştu. Faika, bebeğinin Riannon’un bebeklerinin yanına bırakılmasını emretmişti. Onun gayrimeşru çocuğuna süt annelik yapma şerefine yalnızca kraliçelerin erişebileceğini söyleyip zaferden sonra kuracağı yeni düzende başları taçlı bütün kadınları aynı yazgının beklediğini duyurmuştu.</p>

  <p>“Sorun şuydu: Üç çocuktan hangisinin Falka’ya ait olduğunu Riannon dâhil kimse bilmiyordu. Falka’nın kızlardan birinin annesi olduğu varsayılıyordu çünkü Riannon sözüm ona bir kız ve bir erkek çocuk dünyaya getirmişti. Tekrar ediyorum, sözüm ona, çünkü Falka’nın abartılı açıklamalarının aksine bebekleri sıradan köylü sütanneler emzirmişti. Riannon sonunda iyileşip kendine geldiğinde neredeyse hiçbir şey anımsamıyordu. Evet, doğum yapmıştı. Evet, yatağına üç bebek getirilmiş ve gösterilmişti. Hepsi bu kadardı.</p>

  <p>“Bunun üzerine büyücüler çağırıldı, bebekleri inceleyip kimin kim olduğunu açıklamaları istendi. Goidemar öylesine sabit fikirliydi ki Falka’nın gayrimeşru çocuğu belirlenir belirlenmez onu umuma açık bir yerde öldürtecekti. Buna izin veremezdik. İsyanın bastırılmasından sonra ele geçirilen isyancılara bir daha ayaklanamasınlar diye akıl almaz barbarlıklar yapıldı. İki yaşındaki bir çocuğun idamını düşünebiliyor musunuz? İşte efsane o zaman doğdu! Falka’nın, Lara Dorren’in laneti yüzünden canavar olarak doğduğuna dair söylentiler dolaşıyordu zaten ki saçmalıktı bu çünkü Faika, Lara ile Cregennan henüz tanışmadan dünyaya gelmişti. Ama sene hesabı yapmayı kimsenin canı istemiyordu pek.</p>

  <p>El ilanları ve akıl karıştırıcı belgeler Oxenfurt Akademisi’nde bile sessiz sedasız kaleme alınıp yayılıyordu. Ama ben, Goidemar’ın bize yüklediği araştırmaya döneceğim…”</p>

  <p>“Bize mi?” Yennefer başını kaldırdı. “Yani kime?”</p>

  <p>“Tissaia de Vries'e, Augusta Wagner’e, Leticia Charbonneau’a ve Hen Gedymdeith’e,” dedi Francesca istifini bozmadan. “Sonraları ben de ekibe alındım. Gencecik bir büyücüydüm ama safkan bir elftim. Babam ise… gerçek babam, reddetmişti beni… Bir bilgin idi. Eski Kan’ın geninin ne olduğunu biliyordum.”</p>

  <p>“Ve henüz çocuklara yönelmeden kral ve kraliçe üzerinde inceleme yaptığınız sırada bu gen Riannon’da bulundu,” dedi Sheala de Tancarville. “Bir de iki çocukta bulundu bu gen ve Falka’nın bu geni taşımayan gayrimeşru çocuğunun hangisi olduğunu hemen anladınız. Peki çocuğu kralın öfkesinden nasıl kurtardınız?”</p>

  <p>“Çok basit bir yolla.” Elf gülümsedi. “Çözememiş gibi yaptık. Krala, vakanın zor olduğunu, incelemelerimizi sürdürdüğümüzü ve zaman alacağını belirttik…. Uzun zaman… Özünde iyi ve saygın bir insan olan Goidemar kısa zamanda öfkesini yendi, bize baskı yapmayı bıraktı. Bu arada üçüzler büyüyor, sarayın içinde f koşuşturup duruyordu, kralın, kraliçenin ve tüm saray ahalisinin mutluluk kaynağıydı. Amavet, Fiona ve Adele. Üçü de birbirinin i kopyasıydı. Anlaşılacağı üzere herkes onları dikkatle inceliyordu, özellikle çocuklardan biri bir kabahat işleyince kuşkular beliriyordu. , Bir gün Fiona lazımlığı pencereden doğrudan başkumandanın başından aşağıya boşaltmış, başkumandan da ona ‘iblisin piçi’</p>

  <p>diye bağırınca makamından olmuştu. Bir süre sonra Amavet bir merdiveni yağlamıştı ve nedimelerden biri kayıp düştüğü sırada lanetli kandan söz edip inleyince saraydan uzaklaştırılmıştı. Alt tabakadan biri ağzını açıp dedikodu yapacak olsa soluğu zindanda alıp kırbaçlandığı için herkes diline hâkim olmayı kısa zamanda öğrenmişti. Hatta çok eski soya mensup bir baron, Adele’in attığı okun kalçasına saplamasını öylesine hoşgörülü…”</p>

  <p>“Sevgili çocukların muzipliklerine dalıp konuyu saptırmayalım,” diye elfîn sözünü kesti Philippa Eilhart. “Goidemar gerçeği ne zaman öğrendi?”</p>

  <p>“Hiçbir zaman. Sormuyordu, bizim de söylemek işimize gelmiyordu.”</p>

  <p>“Ama içlerinden hangisinin Falka’nın gayrimeşru çocuğu olduğunu biliyordunuz, öyle mi?”</p>

  <p>“Elbette. Adele.”</p>

  <p>“Fiona değil mi?”</p>

  <p>“Hayır. Adele. Vebadan öldü. İblisin piçi, lanetli kan, iblis Falka’nın kızı bir salgın sırasında kralın tepkisine aldırmadan kent hastanesinde papazların tedavisine yardım etti, çocukların hayatını kurtardı ama hastalığın kendisine de bulaşması sonucu öldü. On yedi yaşındaydı. Bir yıl sonra üvey erkek kardeşi Amavet, Kontes Anna Kameny’yle bir aşk ilişkisine girdi ve kontun azmettirdiği hafiyeler tarafından öldürüldü. Dünyada her şeyden çok sevdiği çocuklarının acısına dayanamayan Riannon da aynı sene hayata gözlerini yumdu. O günlerde Goidemar bizi yine huzuruna çağırdı. Çünkü, Cintra Kralı Coram’ın gözü ünlü üçüzlerden sonuncusu olan Fiona’nın üzerindeydi. Kızı, kendi adını taşıyan oğlu Coram’la evlendirmeyi düşünüyordu ancak ortalıkta dolaşan rivayetlerden haberi vardı ve oğlunun Falka’nın gayrimeşru çocuğuyla hayatını birleştirmesini istemiyordu. Biz, bütün ağırlığımızı koyarak Fiona’nın evlilik birliği içinde doğduğunu kendisine garanti ettik. Kralın buna inanıp inanmadığını bilmiyorum ama gençler birbirinden hoşlanmıştı ve Riannon’un kızı, Ciri’nin büyük büyük büyükannesi çok geçmeden Cintra kraliçesi oldu.”</p>

  <p>“Ve de Coram Hanedanına sizin izlemeyi sürdürdüğünüz şu ünlü geni getirdi.”</p>

  <p>“Fiona,” dedi Enid an Gleanna sakin bir sesle, “Eski Kan genini taşımıyordu. Biz bu gene daha o günlerde Lara geni diyorduk.”</p>

  <p>“Nasıl yani?”</p>

  <p>“Lara geni taşıyıcısı Amavet idi ve araştırmalarımız devam ediyordu. Çünkü âşığının ve kocasının ölümlerine neden olan Anna Kameny, yas dönemi sürerken ikiz bebek dünyaya getirdi, bebeklerden biri kız biri erkekti. Bebeklerin babası kuşkusuz Amavet’ti çünkü Muriel adı verilen kız bebek malum geni taşıyordu.”</p>

  <p>“Şu Şehvetli Muriel mi?” diye şaşkınlık içinde sordu Sheala de Tancarville.</p>

  <p>“O adı çok sonraları aldı.” Francesca gülümsedi. “Önce Şirin Muriel’di. Gerçekten çok sevimli, tatlı bir bebekti. On dört yaşına geldiğinde ondan artık Kadife Gözlü Muriel diye söz ediyorlardı. Bu gözlere bakıp niceleri kendinden geçti. Kız sonunda Kont Robert Garramone’a eş olarak verildi.”</p>

  <p>“Erkek kardeşi peki?”</p>

  <p>“Crispin. O geni taşımadığı için onunla ilgilenmemiştik. Muhtemelen savaşların birinde öldü çünkü aklı fikri savaşmaktaydı.”</p>

  <p>“Bir dakika.” Sabrina, saçlarını sert bir hareketle karıştırdı.</p>

  <p>“Şehvetli Muriel, Kâhin Adalia’nın annesiydi…”</p>

  <p>“Doğru,” dedi Francesca. “İlginç bir kişilikti Adalia. Güçlü bir kaynak, bir büyücü için olağanüstü bir malzemeydi. Ne yazık ki büyücü olmak istemiyordu. Kraliçeliği tercih etti.”</p>

  <p>“Gen peki? Taşıyor muydu?”</p>

  <p>“Tuhaf ama hayır.”</p>

  <p>“Tahmin etmiştim.” Assire başını salladı. “Lara geni ancak kadından kadına kesintisiz olarak aktarılabiliyor. Taşıyıcı bir erkekse, gen ikinci, en geç üçüncü kuşakta kayboluyor.”</p>

  <p>“Ama sonrasında yeniden aktive oluyor,” dedi Philippa Eilhart. “Bu geni taşımayan Adalia, Calanthe’nin annesiydi ve Ciri’nin büyükannesi olan Calanthe geni taşıyordu.”</p>

  <p>“Riannon’dan sonraki ilk taşıyıcı kadın,” dedi ansızın Sheala de Tancarville. “Siz bir hata yaptınız, Francesca. İki gen vardı. Biri, ki asıl gen buydu, gizliydi, latent gendi, Fiona’da gözünüzden kaçtı, Amavet’in güçlü ve keskin geni aklınızı karıştırmıştı çünkü. Oysa Amavet’inki gen değil aktivatördü. Hanımefendi Assire haklı. Erkekten erkeğe aktarılan aktivatör, Adalia’da öylesine belli belirsizdi ki göremediniz bile. Adalia, Şehvetli’nin ilk çocuğuydu, sonra doğurduğu çocuklarda aktivatörün zerresi bile bulunmuyordu mutlaka. Fiona’nın gizli geni sonraki erkek nesillerde, en geç de üçüncü kuşakta sönüp gidecekti. Ama kaybolmadı ve ben bunun nedenini biliyorum.”</p>

  <p>“Lanet olsun,” dedi Yennefer dişlerini sıkarak.</p>

  <p>“Bu genetik ve gen bilimleri karmaşasında bağlantıları kaçırdım ben,” dedi Sabrina Glevissig.</p>

  <p>Francesca, meyve dolu bir tabağı kendine doğru çekti, elini uzattı ve büyülü sözcükler söyledi. “Bu telekinezi ve panayır havası için özür dilerim.” Gülümsedi ve kırmızı bir elmanın masanın üstünde süzülmesini sağladı. “Ama bu süzülen meyveler sayesinde her şeyi, yaptığımız hatayı da açıklamam daha kolay olacak. Bu kırmızı elma Lara geni, Eski Kan. Yeşil elma, gizli geni simgeliyor. Nar ise sözde gen, yani aktivatör. Başlayalım. Şu Riannon, kırmızı elma. Oğlu Amavet ise nar. Amavet’in kızı, Şehvetli Muriel ve torunu Adalia da nar, Adalia’da bütün izler kaybolmak üzere. Ve diğer cephe: Riannon’nun kızı Fiona, yeşil elma. Oğlu, Cintra Kralı Corbett yeşil. Corbett ile Kaedwenli Elen’in oğulları Dagorad, yeşil. Gördüğünüz gibi, iki kuşakta üst üste yalnızca erkek evlatlar doğmuş, gen ortadan kayboluyor, belli belirsiz oranlarda mevcut. Ama şimdi en altta bir narımız ve bir de yeşil elmamız var. Maribor Prensesi Adalia ve Cintra Kralı Dagorad. Ve de ikisinin kızları Calanthe. Kırmızı elma. Yeniden yapılanmış olan güçlü Lara geni.”</p>

  <p>“Fiona’nın geni,” dedi Margarita Laux-Antille başını sallayarak, “kan bağları bulunan akrabalar arasında yapılan evlilik sayesinde Amavet’in aktivatörüyle buluşmuş. Akrabalığı fark eden olmadı mı? Arma ve mühür bilimi uzmanları ya da tarih yazarları bu aşikâr ensesti fark etmediler mi? “</p>

  <p>“O kadar aşikâr değildi. Anna Kameny, ikizlerinin gayrimeşru olduğunu açıklamamıştı çünkü kocasının ailesi hem onun hem de çocuklarının unvanlarını, armalarını ve mal varlıklarını derhal ellerinden alırdı. Tabii dedikodular ısrarla yayılıyor, üstelik halk arasında konuşulmakla sınırlı kalmıyordu. Ensest ile lekelenmiş olan Calanthe, dedikoduların henüz ulaşmadığı uzaklardaki Ebbing’de bir eş aramak zorunda kaldı.”</p>

  <p>“Piramidine iki kırmızı elma daha ekle, Enid,” dedi Margarita. “Bayan Assire’in doğru fark ettiği üzere, yeniden sağlanmış olan Lara geni şimdi doğrudan kadınlara geçiyor.”</p>

  <p>“Evet. Sırada Calanthe’nin kızı Pavetta var. Ve de Pavetta’nın kızı Cirilla. O, Eski Kan’ın tek vârisi olarak Lara genini taşıyor.”</p>

  <p>“Bir tek o mu?” diye sert bir sesle sordu Sheala de Tancarville.</p>

  <p>“Çok kesin konuşuyorsun, Enid?”</p>

  <p>“Ne demek istiyorsun?”</p>

  <p>Sheala ansızın ayağa kalktı, yüzüklerle süslü parmaklarını meyve tabağına doğru oynatarak kalan meyvelerin havada süzülmesini sağladı. Francesca’nın şeması şimdi karman çorman olmuş, arapsaçına dönmüştü.</p>

  <p>“Bunu demek istiyorum,” dedi Sheala buz gibi bir sesle ve birbirine girmiş meyveleri gösterdi. “Çünkü olası genetik kombinasyonlar bunlar. Ve biz bu kadarını görüyoruz. Yani hiçbir şey görmüyoruz. Hatanız öcünü aldı, Francesca, ardından çığ gibi hata yağdı. Gen, yüz yıl sonra tesadüfen ortaya çıktı ve bu yüz yıllık süre içinde hiç duymadığımız olaylar meydana gelmiş olabilir. Gizli, örtbas edilmiş olaylar. Evlilik öncesi, evlilik dışı doğmuş çocuklar, gizli evlat edinmeler, hatta çocukların değiştirilmesi. Ensest. Irkların birbirine karışması, unutulmuş ataların sonraki kuşaklarda ortaya çıkan kanı. Özetle: Yüz yıl önce bu gen yakınınızda, hatta elinizin altındaydı. Ve elinizden kayıp gitti. Bir hata bu, Enid, hata, hata! Çok fazla rastlantı. Yetersiz kontrol ve rastgele gelişen olaylara hükmedememek.”</p>

  <p>“Biz,” dedi Enid an Gleanna ağzını büzerek, “kafese kapatabildiğimiz ve canımızın istediği gibi çiftleştirebildiğimiz tavşanlarla çalışmıyorduk.”</p>

  <p>Gözlerini Triss’in baktığı yöne çeviren Fringilla, Yennefer’in ellerinin oyma kolçağa ansızın sımsıkı sarıldığını gördü.</p>

  <p>Şu an Yennefer ile Francesca’yı bağlayan bu demek, diye aklından geçirdi Triss, göklerini arkadaşından kaçırmayı sürdürürken. Menfaat. Çünkü işler kesinlikle yönlendirilmiş eşleşmelerle ve disiplinle yürümüş. Ciri ve Kovir Prensi ile ilgili olmayacakmış gibi görünen planları aslında tamamen gerçekçi. Bunu daha önce de yapmışlar. Kimi isterlerse onu tahta oturtmuşlar, ihtiyaçları ve çıkarları doğrultusunda bağlantılar kurup hanedanlıklar kurmuşlar. Büyü, afrodizyak, iksir kullanmışlar. Krallar ve kraliçeler planları, amaçları ve anlaşmaları yok sayıp çoğu 7çman sınıfbakımından uygun olmayan evlilikler yapmış. Sonraları da çocuk sahibi olmak isteyenlere -eğer onların çocuk doğurmaları uygun bulunmuyorsa- gizlice gebeliği önleyici maddeler içirmişler. Ama doğurmaları gerektiği halde bunu istemeyenlere de istedikleri ilaçlar yerine plasebo olarak meyankökü suyu vermişler. Bütün olanaksıçgibi görünen akrabalık ilişkileri böyle doğmuş. Calanthe, Pavetta… Ve Ciri. Yennefer bu işe bulaşmış. Ama şimdi pişman. Haklı da. Lanet olsun, ya Geralt bunu öğrenirse…</p>

  <p>Sfenksler, diye düşündü Fringilla Vigo. Kolçakların üstünde oyma sfenksler. Evet, meclisin sembolü ve arması olmalıydı bu. Bilgi, giçem, suskunluk. Bunlar sfenkslerdir. İstediklerine kolayca ulaşırlar. Kovir’i şu Çin’leriyle evlendirmek onlar için çocuk oyuncağıdır. Güçsahibiler. Bilgi sahibiler. Ve de olanak sahibiler. Sabrina Glevissig’in boynundaki elmas gerdanlık ormanlardan ve kayalık alanlardan geçilmeyen Kaedwenin genel bütçesiyle eşdeğerdedir mutlaka. Planladıkları her şeye kolayca ulaşır onlar. Ama bir sorun var…</p>

  <p>Hah, diye düşündü Triss Merigold, konuşma sonunda en başta değinilmesi gereken konuya geliyor. Ciri’nin Nilfgaard’da, Emhyr’in elinde bulunduğuna dair akılları başa getiren ve şevk kıran gerçeğe… Kıçın, burada kurulan planlardan çok uçaklarda bulunduğu gerçeğine…</p>

  <p>“Emhyr’in Ciri’nin peşine uzun zaman önce düştüğünü tartışmaya bile gerek yok,” dedi Philippa. “Herkes, asıl meselenin siyasi evlilik ve kızın yasal mirası olan arazileri ele geçirmek olduğunu düşünüyor. Ama asıl dertlerinin siyaset değil, Emhyr’in evlilik yoluyla imparatorluk soyuna katmak istediği Eski Kan olabileceği de dikkate alınmalı. Emhyr bizim bildiğimizi biliyorsa eğer, kehanetin kendi soyunda yerine gelmesini ve dünya kraliçesinin Nilfgaard’da doğmasını istiyordur herhalde.”</p>

  <p>“Bir düzeltme yapmak isterim,” diye araya girdi Sabrina Glevissig. “Bunu isteyen Emhyr değil, Nilfgaardlı büyücüler. Çünkü geni bulup önemi konusunda Emhyr’i bilgilendirenler yalnızca onlar. Burada hazır bulunan Nilfgaardlı hanımlar bunu onaylayacak ve bu entrika içindeki rollerini açıklayacaklardır.”</p>

  <p>“Beni hanımların, çok uzaklarda bulunan Nilfgaard’daki hile ağlarını meydana çıkarma eğilimleri şaşırtıyor,” diye atıldı Fringilla. “Oysa şimdiye kadar dile getirilen her şey komplocuları ve hainleri yakınınızda aramanız gerektiğine işaret ediyor.”</p>

  <p>“Açık ve isabetli bir yaklaşım.” Sheala de Tancarville, karşılık vermeye hazırlanan Sabrina’yı sert bir bakışla susturdu. “Eski Kan’la ilgili bilgi bizden duyulup Nilfgaard’a ulaştı, şu ana kadar konuşulanlar bunu gösteriyor. Hanımlar Vilgefortz’u unuttular mı yoksa?”</p>

  <p>“Hayır.” Sabrina’nın siyah gözlerinde birkaç saniye nefret ışığı yanıp söndü. “Ben unutmadım!”</p>

  <p>“Onun da sırası gelecek.” Keira Metz, dişlerini gıcırdattı. “Ama şimdilik mesele Vilgefortz değil; mesele, bizim için çok önemli Eski Kan Ciri’nin, Nilfgaard İmparatoru Emhyr var Emreis’in elinde olması.”</p>

  <p>“İmparatorun,” dedi Assire sakin bir sesle ve Fringilla’ya bir bakış attı, “elinde hiçbir şey yok. Darn Rowan’da tutulan kız sıra dışı bir gen taşımıyor. Bütünüyle sıradan bir kız o. Cintra Prensesi Ciri olmadığı kesin. İmparatorun aradığı kız değil o. Malum geni taşıyan kızı arıyordu Emhyr. Elinde kızın saçları da var. Ben o saçları incelemiş ve anlamadığım bir şey bulmuştum. Ama şimdi anlıyorum.”</p>

  <p>“Ciri, Nilfgaard’da değil,” dedi Yennefer alçak sesle. “Kız orada değil.”</p>

  <p>“Kız orada değil,” diye sözcüklerin üzerine basarak tekrarladı Philippa Eilhart. “Emhyr’i aldattılar, ona kızın benzerini kakaladılar. Ben bu durumu dün öğrendim. Bayan Assire’in yaptığı dürüst açıklamaya sevindim. Meclisimizin işlemeye başladığını doğrulamış oldu.”</p>

  <p>Yennefer, ellerinin ve dudaklarının titremesini engellemekte zorlanıyordu. Sakin ol, diyordu kendine sürekli, sakin ol, duygularını belli etme, bir fırsat kolla. Dinle, sürekli dinle, bilgi topla. Sfenks. Sfenks ol.</p>

  <p>“Vilgefortz yaptı demek.” Sabrina yumruğunu masaya vurdu. “Emhyr değil, şu sihirbaz bozması Vilgefortz, şu saygın bok herif! Hem Emhyr’i hem de bizi kandırdı!”</p>

  <p>Yennefer, derin soluklar alarak sakinleşmeye çalışıyordu. Vücudunu saran elbisesinin içinde boğulacakmış gibi duran Nilfgaardlı büyücü Assire var Anahid, Nilfgaardlı bir asilzadeden söz etti. Yennefer, kimin kastedildiğini anlayınca elinde olmadan yumruklarını sıktı. Tüylü miğferli, Ciri’nin kâbusu kara süvari… Francesca’nın ve Philippa’nın bakışlarının üzerine doğrulduğunu hissetti. Göz göze gelmeye çalıştığı Triss ise gözlerini kaçırdı. Lanet olsun, diye düşündü Yennefer, umursamaz bir ifade takınmak için bütün gücüyle uğraşırken, ben nasıl bir belaya bulaştım böyle! Bu kıtp. nasıl bir kargaşanın içine sürükledim! Lanet olsun, Witcher’ın yüküne nasıl bakacağım…</p>

  <p>“Ciri’yi bulmak ve Vilgefortz’un yakasına yapışmak için harika bir fırsat var demek ki,” dedi Keira Metz heyecanla. “Hergeleyi köşeye sıkıştıralım!”</p>

  <p>“Köşeye sıkıştırılmadan önce Vilgefortz’un saklandığı yerin bulunması gerekir,” dedi Sheala de Tancarville, Yennefer’den oldum olası hoşlanmayan Kovirli büyücü alaylı bir sesle. “Ama bunu bugüne kadar kimse başaramadı. Hatta herifi ararken ne zamanlarını ne de sıra dışı yeteneklerini esirgeyen bu masada toplanmış bazı hanımlar bile başaramadı bu işi.”</p>

  <p>“Vilgefortz’un çok sayıdaki barınaklarından ikisi bulundu,” dedi Philippa Eilhart buz gibi bir sesle. “Dijkstra diğerlerini yoğun bir biçimde arıyor ve ben olsam bu adamı hafife almazdım. Büyünün çalışmadığı yerlerde ajanlar ve muhbirler işe yarayabiliyor.”</p>

  <p>Dijkstra’ya eşlik eden ajanlardan biri zindanın içine baktı ve dehşetle geri çekildi. Duvara yaslandığında yüzü bembeyazdı, her an bayılacakmış gibi duruyordu. Dijkstra, bu aşırı duyarlı adamı evrak işlerine kaydırmayı aklına koydu. Ama hücrenin içine kendi bakınca fikri hemen değişti. Midesi altüst olmuştu. Gelgelelim emrindeki kişilerin yanında açık vermemeliydi. Acelesi yokmuş gibi yaparak cebinden parfümlü bir mendil çıkarıp ağzına ve burnuna kapattı ve taş zeminin üzerinde yatan çıplak cesedin üzerine eğildi.</p>

  <p>“Karnı ve rahmi yarılmış,” dedi, sesinin sakin ve soğuk çıkmasına çalışarak. “Ustalıkla yapılmış, sanki cerrah elinden çıkmış. Kızın karnından cenin alınmış. Kız bu işlem sırasında yaşıyormuş. Ama bugün yapılmamış bu. Hepsi aynı durumda mı? Lennep, seninle konuşuyorum.”</p>

  <p>“Hayır…” Ajan bakışlarını cesetten çevirirken titredi. “Diğerlerinin âdemelmaları boğaz mengenesiyle kırılmış. Onlar hamile değilmiş… Ama onları parçalara ayıracağız…”</p>

  <p>“Toplam kaç kişi bulundu?”</p>

  <p>“Bunun dışında dört kişi daha. Hiçbirinin kimliği saptanamadı.”</p>

  <p>“Yanlış,” dedi Dijkstra mendilinin arkasından. “Ben şunun kimliğini belirledim. Jolie bu, Kont Lanier’in küçük kızı. Bir yıl önce kaybolan. Gidip diğerlerine bir bakayım.”</p>

  <p>“Bazıları yangında tanınmaz hale gelmiş,” dedi Lennep. “Kim olduklarını anlamak çok zor… Ancak efendim, ayrıca… biz bir şey daha bulduk…”</p>

  <p>“Kekelemeyi bırak da konuş.”</p>

  <p>“Şuradaki kuyunun içinde,” dedi ajan yerdeki bir deliği göstererek, “kemikler var. Bir sürü kemik. Oradan çıkarıp inceleme fırsatı bulamadık henüz ama başım üzerine bahse girerim ki hepsi de genç kadınlara ait. Büyüden yararlanılırsa kimlikleri de saptanabilir belki. Hâlâ kaybolan kızlarını arayan ailelere de haber vermek gerekir…”</p>

  <p>“Katiyen olmaz.” Dijkstra sert bir hareketle döndü. “Burada bulduğunuz şeyler hakkında ağzınızı açmayacaksınız. Kimseye tek söz etmek yok. Özellikle de büyücülere. Burada gördüklerimden sonra büyücülere olan güvenim gitgide azalıyor. Lennep, üst bölgeler kıyı bucak arandı mı? Arama işlerimize yardımcı olacak bir şey bulamadınız mı?”</p>

  <p>“Hiçbir şey, efendim.” Lennep başını önüne eğdi. “Haber gelir gelmez, atları çılgınca koşturarak soluğu burada aldık. Ama geç kalmıştık. Her yer yanıp kül olmuştu. Büyüyle elbette, bundan kuşkumuz yok. Alevler yalnızca burayı, zindanların içini yutamamış. Nedenini bilmiyorum gerçi…”</p>

  <p>“Ama ben biliyorum. Buraları tutuşturan Vilgefortz değil, Rience ya da büyücünün başka bir yardımcısıydı. Vilgefortz olsa hata yapmazdı, bize duvarlardaki kapkara isten başka bir şey bırakmazdı. Evet, ateşin temizlediğini bilir o… Bir de izleri sildiğini.”</p>

  <p>“Doğrudur,” diye mırıldandı Lennep. “Şu Vilgefortz’un buraya geldiğine dair elimizde bir kanıt bile yok.”</p>

  <p>“O halde böyle kanıtlar sağlayın.” Dijkstra mendili yüzünden çekti. “Bunun nasıl yapılacağını size ben mi öğreteceğim?</p>

  <p>Vilgefortz’un buraya geldiğini biliyorum. Zindanda cesetler dışında başka bir şey kalmamış mı? Şu demir kapının ardında ne var?”</p>

  <p>“İzninizle, efendim.” Ajan, yamaklardan birinin elindeki meşaleyi aldı. “Size göstereceğim.”</p>

  <p>Zindandaki her şeyi küle çevirmesi amaçlanan yangının orada, demir kapının ardındaki geniş alanda başladığından kuşku yoktu. Büyülü sözler söylenirken yapılan bir hata, planı büyük ölçüde yerle bir etmişti ama yangın yine de çok ağır seyretmişti. Duvarlardan birini tamamen kaplayan rafları kömüre çevirmiş, cam eşyaları patlatmış ve eritmiş, içeride ne varsa hepsini kötü kokulu bir yığına döndürmüştü. İçeride zarar görmeden kalan şeyler, teneke tablalı bir masa ve ayakları zemine gömülerek sabitlenmiş tuhaf biçimli iki sandalyeydi. Tuhaftılar ama hangi amaca hizmet ettikleri açıkça ortadaydı.</p>

  <p>“Bunlar öyle dizayn edilmiş ki,” diyerek yutkundu Lennep, sandalyeleri ve üzerlerine takılı askıları göstererek, “oturanın bacaklarının ayrılmasını sağlıyor. İyice iki yana ayrılmasını.”</p>

  <p>“Orospu çocuğu,” diye homurdandı Dijkstra dişlerini birbirine geçirerek. “Lanet olası orospu çocuğu…”</p>

  <p>“Sandalyenin altındaki olukta,” diye devam etti ajan alçak sesle, “eser miktarlarda kan, dışkı ve idrar kalıntılarına rastladık. Çelik sandalye çok yeni, anlaşılan hiç kullanılmamış. Nasıl değerlendirmem gerektiğini bilemiyorum…”</p>

  <p>“Ama ben biliyorum,” dedi Dijkstra. “Bu çelik sandalye özel birisi için öngörülmüş. Vilgefortz’un, özel yetenekleri olduğunu varsaydığı biri için.” “Dijkstra’yı ve gizli servisini asla hafife almıyorum,” dedi Sheala de Tancarville. “Vilgefortz’un bulunmasının an meselesi olduğunu biliyorum. Ancak anladığım kadarıyla hanımların bazılarının inandığı kişisel öç gerekçesini dikkate almak istemiyorum ve Ciri’nin Vilgefortz’un elinde olduğuna dair bir garantimiz bulunmadığını izninizle belirtiyorum.”</p>

  <p>“Vilgefortz’un değilse kimin elinde peki? Kız, adadaydı. Bildiğim kadarıyla onu içimizden biri ışınlayarak uzaklaştırmadı oradan. Kız, ne Dijkstra’nın ne de bir kralın elinde, bu kadarını biliyoruz. Tor Lara’nın enkazı içinde de bedeni bulunmadı.”</p>

  <p>“Tor Lara,” dedi Ida Emean ağır ağır, “bir zamanlar içinde çok güçlü bir geçit barındırıyordu. Kızın bu geçit üzerinden Thanedd’den kaçmış olabileceğine hiç mi katılmıyorsunuz?”</p>

  <p>Yennefer gözlerini kıstı ve tırnaklarını kolçakların üstündeki sfenkslerin kafalarına geçirdi. Sakin ol, dedi içinden. Aman sakin ol. Margarita’nın bakışlarını üstünde hissetti ama başını kaldırmadı.</p>

  <p>“Eğer Ciri, Tor Lara’dan geçtiyse,” dedi Aretusa rektörü biraz farklı bir ses tonuyla, “o zaman maalesef planlarımızı ve projelerimizi unutmamız gerekecek. Korkarım Ciri’yi bir daha görmeyeceğiz. Martı Kulesinin artık olmayan geçidi arızalıydı, çarpıktı, ölüm tehlikesi taşıyordu.”</p>

  <p>“Biz burada neyi konuşuyoruz ki?” diye patladı Sabrina. “Kuledeki geçidi fark edebilmek için, algılayabilmek için dördüncü dereceden sihir uygulamak gerekiyor! Kapıyı harekete geçirmek içinse başüstat yetenekleri gerekir! On beş yaşındaki bir çömezi bırakın, Vilgefortz’un bu yeteneğe sahip olduğundan emin değilim. Böyle bir varsayımda nasıl bulunabiliyorsunuz? Bu kızı ne sanıyorsunuz? Ne özelliği var onun?”</p>

  <p>“Ne özelliği olduğu önemli mi ki, Bay Bonhart?” diye sordu İmparator Emhyr var Emreis’in soruşturma komisyonu başkanı Baykuş lakaplı Stefan Skellen. “Daha doğrusu bir özelliği olup olmadığı önemli mi? Ben, kızın ortadan kalkmasıyla ilgileniyorum. Size bunun için yüz florin ödeyeceğim. Ne özelliği olduğunu öğrenmeyi çok arzu ediyorsanız, bunu kızı öldürdükten sonra ya da öncesinde bulup çıkarın, tamamen keyfinize kalmış. Bir şey öğrenecek olsanız bile fiyat değişmeyecektir, bunu üstüne basarak mertçe belirtiyorum.”</p>

  <p>“Peki kızı size canlı olarak teslim edersem?”</p>

  <p>“O zaman da değişmeyecektir.”</p>

  <p>Bonhart denen dev yapılı ama iskeleti andıracak kadar iri kemikli adam, kır bıyığını burdu. Öteki eli sürekli kılıcının üzerindeydi, sanki topuzun üzerindeki oymaları Skellen’in bakışlarından gizlemek ister gibi bir hali vardı.</p>

  <p>“Kızın kellesini getireyim mi?”</p>

  <p>“Hayır.” Baykuş yüzünü buruşturdu. “Ne yapacağım kellesini? Bala yatırıp muhafaza mı edeceğim?”</p>

  <p>“Kanıt olarak.”</p>

  <p>“Sözünüze güveniyorum. Siz ünlüsünüz, Bonhart. Ayrıca güvenilir olduğunuz konusunda da ün yapmışsınız.”</p>

  <p>“Takdiriniz için teşekkürler.” Kelle avcısı sırıttı.</p>

  <p>Hanın kapısının önüne yirmi silahlı adam diktiği halde, bu sırıtmayı görünce Skellen’in tüyleri ürperdi. “Takdir edilmek aslında hakkım olmalı ama nadir karşılaştığım bir durum. Varnhagenlere bütün Sıçanlar’ın kellelerini götürmek zorundayım, yoksa ödeme yapmıyorlar. Falka’nın kafasına ihtiyacınız yoksa, onu diğerlerinin yanına eklememe umarım karşı çıkmazsınız?”</p>

  <p>“İkinci bir ödülü cebe indirmek için mi? Mesleki ahlak nerede kalır o zaman?”</p>

  <p>“Ben, Muhterem Efendi Skellen,” dedi Bonhart gözlerini kısarak, “öldürme karşılığında değil, öldürerek yaptığım hizmetin karşılığında ücret alırım. Ve ben hem size hem de Varnhagenlere bir hizmette bulunmuş oluyorum.”</p>

  <p>“Mantıklı,” dedi Baykuş. “Uygun gördüğünüz gibi davranın. Ödülünüzün ödemesini yapmam için sizi ne zaman bekleyeyim?”</p>

  <p>“Yakında.”</p>

  <p>“Yani?”</p>

  <p>“Sıçanlar, Eşkıya Yoluna doğru ilerliyor, kışı dağlarda geçirmeyi planlıyor. Önlerini keseceğim. Yirmi günden fazla sürmez.”</p>

  <p>“Hangi yolda olduklarından emin misiniz?”</p>

  <p>“Fen Aspra yakınlarında bir konvoyu yağmalayıp iki tüccarı soymuşlar. Tyffîa yakınlarında konaklamışlar. Sonra Druigh’e saldırıp bir köy şenliğinde dans edip oynamışlar. Ardından da Loredo’ya uğramışlar. Faika, Loredo’da bir adam öldürmüş. Öyle bir yöntemle yapmış ki bunu, insanların bugün bile olayı anlatırken dişleri takırdıyor. Şu Falka’nın özelliğinin ne olduğunu bu yüzden sormuştum.”</p>

  <p>“Sizin özelliğinizle aynı sayılır,” dedi Stefan Skellen alaylı bir sesle. “Ama yok, özür dilerim, siz öldürme değil, hizmet karşılığında para alıyorsunuz. Siz gerçek bir zanaatkarsınız, Bonhart, gerçek bir ustasınız. Sıradan bir meslek mi? Yapılacak çok mu iş var? Hizmetiniz karşılığında para alıyorsunuz ve yaşamak için bir şeyler yapmak gerekir, değil mi? Hımm?”</p>

  <p>Kelle avcısı, Skellen’e uzun uzun baktı. Öyle ki Baykuş’un yüzündeki gülümseme sonunda kayboldu.</p>

  <p>“Gerçekten öyle,” dedi sonra. “Yaşamak zorundayız. Kimi geçimini elinden gelen işleri yaparak sağlar. Kimi de mecbur kaldığı işleri yapar. Ben yaşamım boyunca herkesten şanslıydım, benden şanslısı olsa olsa orospulardır. Gerçekten tutkuyla sevdiğim bir zanaat karşılığında para kazanıyorum.”</p>

  <p>Philippa’nın bir şeyler atıştırmak ve kuruyan boğazlarını ıslatmak için yaptığı mola önerisini Yennefer rahatlama, sevinç ve umutla karşıladı. Gelgelelim umutlanmakla hata ettiğini çok geçmeden anladı. Onunla konuşmaya açıkça can atan Margarita’yı Philippa salonun diğer ucuna çekti. Yennefer’in yanına yaklaşan Triss Merigold’a Francesca eşlik ediyordu. Elf, iki büyücünün arasında geçen konuşmayı hiç sıkılmadan dinledi. Gelgelelim Yennefer, Triss’in menekşe rengi gözlerindeki huzursuzluğu görmüş ve yanlarında üçüncü bir kişi olmasa bile Triss’ten yardım istemenin anlamsızlığını fark etmişti. Triss kuşkusuz bütün ruhunu meclise adamıştı. Yennefer’in vefasına güvenilemeyeceğini de hissediyordu elbette.</p>

  <p>Triss, Geralt’ın Brokilon’da güvende olduğunu ve dryad’Xaxvn. çabaları sayesinde iyileşme sürecine girdiğini söyleyerek Yennefer’i sevindirmeye çalıştı. Her zaman olduğu gibi Geralt’tan söz ederken yüzü kızarmıştı. Geralt, vaktiyle kızı müthiş etkilemiş olmalı, diye düşündü Yennefer, Triss’e içinden gülerek. Geralt gibi biriyle daha önce hiç karşılaşmadı. Onu kolay kolay unutamayacak. Böylesi iyi zaten.</p>

  <p>Yennefer, aldığı bu haberi umursamamış gibi yapıp omzunu silkti. Aldırmaz tavrına ne Triss’in ne de Francesca’nın inanmış olmasıyla ilgilenmedi. Yalnız kalmak ve bu ihtiyacını karşısındakilerin anlamasını istiyordu.</p>

  <p>Anladı onlar da.</p>

  <p>Yennefer epeyce uzakta olan büfenin başına geçip dikkatini istiridyelere verdi. Dikkatle yiyordu çünkü basıncın etkisinden hâlâ ağrıları vardı. Bedeninin vereceği tepkiyi bildiği için şarap içmeye cesareti yoktu.</p>

  <p>“Yennefer?”</p>

  <p>Yennefer arkasına döndü. Fringilla Vigo gözünü Yennefer’in elinde sımsıkı tuttuğu bıçağa çevirmiş hafifçe gülümsüyordu.</p>

  <p>“İstiridyeler yerine benim karnımı yarmak istediğini görüyor ve hissediyorum. Düşman mıyız hâlâ?”</p>

  <p>“Meclis, karşılıklı bağlılığı şart koşuyor. Ama dostluk zorunlu değil.”</p>

  <p>“Değil, zaten olmasın da.” Nilfgaardlı büyücü kadın salona göz gezdirdi. “Dostluk ya uzun ve kesintisiz bir süreç sonunda oluşur ya da ani gelişir.”</p>

  <p>“Sanırım düşmanlık da öyle.” Yennefer, istiridyeyi açtı ve içeriğini deniz suyuyla birlikte höpürdeterek içti. “Bazen birini bir salise görürsün, sonra gözün kararır ve ondan tak diye hoşlanmamaya başlarsın.”</p>

  <p>“Oo, düşmanlık meselesi çok daha karmaşık.” Fringilla gözlerini kıstı. “Diyelim ki tepenin zirvesinde hiç tanımadığın biri senin gözlerinin önünde erkek arkadaşını doğrar. Sen hiçbir şey görmezsin, karşındakini tanımazsın ama ondan hoşlanmamaya başlarsın.”</p>

  <p>“Olabilir bu.” Yennefer omuzlarını silkti. “Kaderin oyunları bitmez.”</p>

  <p>“Kader,” dedi Fringilla alçak sesle, “şımarık bir çocuk gibidir, ne yapacağı belli olmaz. Dostlar birbirlerine sırtlarını döner ve düşmanlar işe yarar olur. Örneğin düşmanınla baş başa kalıp konuşabilirsin. Kimse bunu önlemeye çalışmaz, kimse sözlerini kesmez, kimse onları gizlice dinlemez. Herkes, bu iki düşman aralarında ne konuşabilir ki zaten, diye düşünür. Önemli bir şey konuşacak halleri yoktur nasılsa. Onlar da önemsiz şeyler konuşup arada sırada birbirlerini iğnelerler.”</p>

  <p>“Kuşkusuz herkes böyle düşünür,” dedi Yennefer başını sallayarak. “Haklılar da.”</p>

  <p>Fringilla’nın acelesi vardı. “Bu koşullarda sıradan olmayan önemli bir soruya değinmek bizim için uygun olacaktır.”</p>

  <p>“Aklında hangi soru var?”</p>

  <p>“Senin planladığın firarla ilgili soru.”</p>

  <p>O sırada ikinci istiridyesini açmakla uğraşan Yennefer az kalsın parmağını kesecekti. Çevresine kaçamak bir bakış attı, sonra başını kaldırmadan Nilfgaardlı büyücüyü süzdü. Fringilla Vigo gülümser gibi yaptı.</p>

  <p>“Rica etsem bana bıçağını biraz verebilir misin? İstiridyeler için. Sizin istiridyeleriniz müthiş. Bizim güneyde böylelerini bulmak çok zor. Hele savaş yüzünden her yer ablukaya alınmışken. Abluka kötü bir şey, öyle değil mi?”</p>

  <p>Yennefer hafifçe öksürdü.</p>

  <p>“Fark ettim.” Fringilla elindeki istiridyenin içini höpürdeterek içti, sonra bir İkincisine uzandı. “Evet, Philippa bize bakıyor. Assire de. Assire kuşkusuz meclise karşı sadakatimi sorguluyor. Birilerine acımaktan öleceğime inanmaya hazır çünkü. Hımm… Aşkla sevilen adam katledilmiş. Öz evlat gibi görülen kız kaçırılmış, belki bir yerde esir… Belki de ölümle burun buruna? Belki de yanlış bir oyunda piyon olarak kullanıldığı içindir? Yemin ederim, ben olsam katlanamazdım buna. Derhal kaçardım. Bıçağını al lütfen. Bu kadar istiridye yeter, fiziğimi korumalıyım.”</p>

  <p>“Az önce değindiğin abluka,” diye fısıldadı Yennefer, Nilfgaardlı büyücünün gözlerinin içine bakarak, “çok berbat bir şey. Hatta zararlı. Kişinin içinden geldiği gibi davranmasına engel olur. Bir ablukayı aşmak için… olanak gerekir. O da bende yok.”</p>

  <p>“Sana bunları sağlamamı mı bekliyorsun?” Nilfgaardlı büyücü, hâlâ elinde tutuğu sert istiridye çanağına baktı. “Oo, söz konusu olamaz. Meclise sadakatle bağlıyım, meclis ise sevdiğin kişilerin yardımına koşmanı arzulamıyor elbette. Ayrıca senin düşmanınım, bunu nasıl unutabilirsin, Yennefer?”</p>

  <p>“Haklısın. Nasıl yapabildim?”</p>

  <p>“Karşımda bir arkadaşım dursa,” dedi Fringilla alçak sesle, “ışınlama bileşenlerine sahip olması durumunda bile ablukayı dikkat çekmeden kıramayacağı konusunda onu uyarırdım. Böyle bir girişim zaman gerektirdiği gibi çok göze batar. Göze batmayan, doğal bir çekici kütle biraz daha iyidir. Tekrar ediyorum: Biraz. Geçici bir çekici kütleye ışınlanma, senin de elbette bildiğin gibi, çok tehlikelidir. Bir arkadaşım böyle bir tehlikeyi göze almaya karar verse onu vazgeçirmeye çalışırdım. Ama sen arkadaşım değilsin.”</p>

  <p>Fringilla elindeki çanağı biraz eğip masanın üzerine bir miktar deniz suyu akıttı.</p>

  <p>“Bu anlamsız sohbeti böylece noktalıyoruz,” dedi ardından. “Meclis bizden karşılıklı bağlılık bekliyor. Neyse ki dostluk zorunlu değil.”</p>

  <p>Yennefer’in ortadan kaybolmasının yarattığı karmaşa yatıştıktan sonra, “Işınladı kendini,” dedi Francesca Findabair soğuk ve duygusuz bir sesle. “Heyecanlanmanın bir yararı yok, hanımlar, hiçbir şey yapamayız. Kendisi çok uzakta. Benim hatamdı. Yennefer’in obsidyen yıldızının büyünün yankılarını bastırdığından kuşkulanıyorum.”</p>

  <p>“Nasıl yaptı bunu, lanet olsun!” diye bağırdı Philippa. “Yankıları baskıladı, bu zor değil. Ama hangi mucizeyle bir geçit açıldı ki? Montecalvo abluka altında!”</p>

  <p>“Hiçbir zaman hoşlanmadım ondan.” Sheala de Tancarville omuzlarını silkti. “Yaşam tarzını hiçbir zaman onaylamadım. Ancak yeteneklerini asla sorgulamadım.”</p>

  <p>“Ne biliyorsa sökülecek!” diye sinirlendi Sabrina Glevissig. “Meclis hakkında her şeyi! Uçtuğu yer doğrudan…”</p>

  <p>“Saçma,” diye telaşla Sabrina’nın sözünü kesti Triss Merigold ve gözlerini Francesca Findabair’e ve Ida Emean’a dikerek. “Yennefer bizi ele vermez. Bizi ele vermek için kaçmadı.”</p>

  <p>“Triss haklı,” dedi Margarita Laux-Antille. “Neden kaçtığını, kimi kurtarmak istediğini ben biliyorum. Onu ve Ciri’yi bir arada görmüştüm. Ve her şeyi anlayabiliyorum.”</p>

  <p>“Ama ben hiçbir şey anlamıyorum!” diye bağırdı Sabrina ve sesler yeniden yükseldi.</p>

  <p>Assire var Anahid arkadaşına doğru eğildi. “Bunu neden yaptığını sormuyorum,” diye fısıldadı. “Nasıl yaptığını da sormuyorum. Ama nereye, diye soruyorum?”</p>

  <p>Fringilla Vigo hafifçe gülümsedi ve parmağını kolçağın oyma sfenks başı üzerinde gezdirdi. “Nereden bileyim,” diye fısıldadı. “İstiridyelerin hangi sahilden getirildiğini nereden bileyim?”</p>

  <p><sup>9</sup> Dinî kitapların parçası olmasa da dinî otoritelerce kabul görmüş metinler, (ç. n.)</p>
</body>
</html>