<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Ithlinne, asıl adıyla Ithlinne Aegli, efsanevi elf şifacı, astrolog ve kâhin Aevenienin kızı. Kehanetleriyle ve öngörüleriyle tanınır, bunların en önemlisi Aen Ithlinnespeath, yani Itlina Kehaneti dir. Bu kehanet sayısız defalar kopya edilmiş ve çeşitli biçimlerde yayımlanmış, çeşitli çağlarda büyük ilgi ve beğeni toplamıştır. Bu yayınlara eklenen yorumlar, anahtarlar ve açıklamalar, her döneme göre uyarlanmış, böylece Ithlinne’nin kehanet yeteneğinin üstünlüğüne duyulan inanç güçlenmiştir. En yaygın görüş, Ithlinne’nin Kuzey Savaşlarını (1239-1268), Büyük Salgınları (1268, 1272 ve 1294), İki Tekboynuz’un kanlı savaşını (1309-1318) ve Haakların istilasını önceden bildirmiş olmasıdır. Ithlinne’nin aynı zamanda XIII. yüzyılın sonlarından beri gözlenen iklim değişikliklerini (Beyaz Soğuk) önceden bildirdiği söylenir. Batıl itikada göre, “Beyaz Soğuk” dünyanın sonunun başlangıcıdır ve dünyayı yok edecek dişi güçle bağlantılı algılanır. Itlina Kehanetinin bu bölümü, büyücü kadınlara karşı başlatılan ava ve dünyayı yok edecek dişi gücün cisme bürünmüş hali kabul edilen çok sayıda şanssız kızın ve genç kadının ölümüne neden olmuştur (1271-1276). Bugün pek çok araştırmacı Ithlinne’yi efsanevi bir kişilik olarak görmekte ve onun kehanetlerini yeni çağda ortaya çıkmış apokrif ve ustalıklı yapılmış edebî bir taklit olarak değerlendirmektedir.</p>

  <p>Effenberg ve Talbot, Encyclopedia Maxima Mundi, 10. Cilt</p>

  <h2>Bölüm 7</h2>

  <p>Gezgin masalcı Pfiffer’in çevresini çember gibi saran çocuklar, tarifsiz çığlıklar eşliğinde isyan ediyorlardı. İçlerinden yaşça en büyüğü, en güçlüsü ve en cesuru olan, üstelik masalcıya iki katlı bir sefertası içinde lahana çorbası ve domuz yağında kavrulmuş patates getiren demircinin oğlu Connor, sonunda sözcü olarak öne çıkıp arkadaşlarının görüşünü duyurdu.</p>

  <p>“Ne bu şimdi, büyükbaba?” dedi. “Ne demekmiş ‘Bugünlük bu kadar’? Masalın böyle bir yerinde kesmek olur mu? Bizi böyle ortada bırakmak doğru mu? Sonrasında olanları merak ediyoruz! Yeniden köye uğramanı bekleyemeyiz çünkü yeniden gelmen altı ayı, belki de bir yılı bulur! Devamını anlat!”</p>

  <p>“Güneş battı,” diye karşılık verdi yaşlı adam. “Sizin yeriniz yataklarınız, sizi ağızları süt kokanlar sizi! Yarın iş başında sızlanır ve esnerseniz, anne babanız ne der? Ben biliyorum ne diyeceklerini: İhtiyar Pfîffer çocuklarımıza yine gece yarısına kadar masallar anlatıp kafalarını bulandırmış, onları uykusuz bırakmış. Köyümüze bir dahaki gelişinde ona hiçbir şey yok, ne lapa ne köfte ne de kavrulmuş pastırma! İhtiyarı köyden kovalayacağız çünkü masallarıyla zarar vermekten ve sıkıntı yaratmaktan başka işe…”</p>

  <p>“Hiç de bile! Öyle demeyecekler!” diye hep bir ağızdan bağırdı çocuklar. “Hadi, devam et büyükbaba! Lütfen!”</p>

  <p>“Hımmm,” dedi ihtiyar, Yaruga’nın karşı kıyısındaki ağaçların tepesinde batan güneşe bakarak. “İyi madem. O zaman şöyle bir anlaşma yapacağız: İçinizden biri koşup eve gidecek ve boğazımı biraz ıslatabilmem için bana ayran getirecek. Buradakiler de kimi anlatacağıma karar versinler çünkü sabaha kadar konuşsam bile herkesi anlatamam. Yani seçiminizi yapacaksınız: Kimi şimdi, kimi bir dahaki sefere anlatayım?”</p>

  <p>Çocuklar yine çığlık çığlığa birbirlerinin seslerini bastırmaya başlamışlardı.</p>

  <p>“Kesin sesinizi!” diye bağırdı Pfiffer bastonunu havada sallayarak. “Karar verin, dedim, kargalar gibi gaklayın, demedim. Evet, kimi? Kimi anlatmamı istiyorsunuz?”</p>

  <p>“Yennefer’i,” dedi Nimue incecik sesiyle; ekibin en küçüğüydü ve arkadaşları ona Parmak Kız diyordu. “Büyücünün başına neler geldiğini anlat bize, büyükbaba,” diye devam etti kucağındaki uyuyan kediyi okşarken. “Ciri’yi kurtarmak için dağın tepesindeki manastırdan büyüyle nasıl kaçmış? Bunu dinlemek istiyorum. Çünkü büyüyünce ben de büyücü olacağım.”</p>

  <p>“Hem de sen!” diye seslendi değirmencinin oğlu Bronik. “Sen önce sümüklü burnunu temizle, Parmak Kız çünkü büyücüler sümüklüleri yanına çırak almıyormuş! Büyükbaba, Yennefer’i değil, Ciri’yi ve Sıçanlar’ı anlat, soyguna nasıl gitmişler, nasıl dövüşmüşler…”</p>

  <p>“Kesin sesinizi,” dedi Connor yüzünü asarak. “Siz budalasınız gerçekten. Bugün bir şey dinlemek istiyorsak bir sırası olmalı bunun. Bize Witcher’i ve yoldaşlarını, Yaruga’yı nasıl geçtiklerini anlat, büyükbaba.”</p>

  <p>“Ama ben Yennefer’i istiyorum,” diye atıldı Nimue incecik sesiyle.</p>

  <p>“Ben de,” dedi Nimue’nin ablası Orla. “Yennefer’i ve Witcher’ini dinlemek istiyorum. Aşklarını dinlemek istiyorum. Ve de sonu iyi bitsin, büyükbaba! Kimsenin ölmesini istemiyorum, sakın ha!”</p>

  <p>“Sus, aptal şey, ne anlarsın sen aşktan! Bize savaşı anlat, mücadele anlat!”</p>

  <p>“Witcher’in kılıcını anlat!”</p>

  <p>“Ciri’yi ve Sıçanlar’ı anlat!”</p>

  <p>“Kapayın çenenizi!” Connor, tehdit dolu bakışlarla çevresini süzdü. “Yoksa sopayı kaptığım gibi hepinizi pataklarım, maskaralar sizi! Bir sırası olmalı dedim. Büyükbaba, Witcher’i mı anlatsın? Dandelion ve Milva ile birlikte yollarda…”</p>

  <p>“Evet!” diye atıldı Nimue yeniden. “Milva’yı dinlemek istiyoruz, Milva’yı! Çünkü eğer büyücüler beni aralarına almazlarsa okçu olacağım!”</p>

  <p>“O halde karar verilmiştir,” dedi Connor. “Bir an önce başlansın, baksanıza büyükbaba uyuyup kalmak üzere, kır saçlı başını sarkıtmış, bıldırcın kılavuzları gibi burnuyla gagalayıp duruyor. Hey, büyükbaba! Uyuma! Bize Witcher Geralt’ı anlat. Yaruga kıyısında ekibini bulduğu yerden başla.”</p>

  <p>“Ama öncesinde,” diye atıldı Bronik, “meraktan çadamamamız için, büyükbaba, bize ötekiler hakkında hiç değilse azıcık bir şeyler söyle. Başlarına ne geldiğini anlat. O zaman masalın devamını anlatman için köye bir dahaki gelişini daha rahat bekleyebiliriz. Kısacık söyle bari, Yennefer ve Ciri ne oldu? Lütfen.”</p>

  <p>“Yennefer,” dedi Pfiffer kıkır kıkır gülerek, “Kahler Dağı’ndaki büyücü sarayından büyü yoluyla uçup gitti ve denizin içine cup diye düştü. Okyanusun azgın dalgalarının içine, sivri kayalıklar arasına. Ama korkmayın, bir büyücü için çocuk oyuncağı bunlar, boğulmadı Yennefer. Skellige Adaları’na ulaşıp orada müttefiklerini buldu. Çünkü biliyor musunuz, büyücü Vilgefortz’a delice öfkeliydi. Ciri’yi onun kaçırdığından hiç kuşkusu yoktu. Vilgefortz’u bulacak, öcünü alacak ve Ciri’yi kurtaracaktı. Şimdilik bu kadar. Bunların nasıl geliştiğini bir dahaki sefere anlatırım.”</p>

  <p>“Ciri peki?”</p>

  <p>“Ciri, Sıçanlar’la birlikte yağmalama işine devam etti, Faika adıyla gizlendi. Eşkıyalık hoşuna gitmişti çünkü o zamanlar henüz kimse bilmese de bu kızın içinde kötülük, hainlik vardı. Bir insanın ruhunda gizlenebilecek en kötü şeyler Ciri’de kendini göstermeye başlamış ve ağır ağır iyi taraflarını yenmeye başlamıştı. Ah, Witcher ona Kaer Morhen’de öldürmeyi öğreterek büyük bir hata yapmıştı! Ciri, birilerinin canını alırken, ölümün adım adım peşinde olduğunu bilmiyordu. Çünkü korkunç Bonhart izini sürmeye başlamıştı bile. Bonhart ve Ciri’nin karşılaşmaları kaderlerine yazılmıştı. Ama bunu bir başka sefer anlatırım. Şimdi Witcher’ın başına gelenleri dinleyin bakalım.”</p>

  <p>Çocuklar seslerini kesip ihtiyarın çevresinde yan yana dizildiler. Çıt çıkarmadan dinlemeye koyuldular. Karanlık bastırmıştı artık. Ahududu çalılıkları ve kulübenin yanında yetişen ebegümeçleri ansızın tekinsiz ve karanlık bir ormana dönüşmüştü. Neydi orada hışırdayıp duran? Fare mi yoksa alev gözlü korkunç bir elf miydi? Ya da çocukları gözüne kestirmiş bir striga ya dayağa mıydı yaklaşan? Ahırda öküzler mi ayaklarını yere vuruyordu, yoksa yüz yıl önce olduğu gibi yine Yaruga’yı geçen zalim saldırganların atlarının nalları mıydı gümbürdeyen? Ya da büyü yoluyla uzaklardaki denize doğru uçan bir büyücü kadın mıydı?</p>

  <p>“Witcher Geralt,” diye anlatmaya başladı masalcı, “yeni yoldaşlarıyla birlikte bataklıklarla ve ormanlarla dolu Angren’e doğru vakit geçirmeden yola çıkmıştı. Ooo, o zamanki ormanlar bugünkülerle hiç karşılaştırılamaz, günümüzde böyleleri kalmadı, olsa olsa Brokilon’da vardır belki. Yaruga kıyısında hep birlikte, akıntının ters yönünde ilerleyip balta girmemiş kapkara ormanlara ulaştılar. Önceleri iyi durumdaydılar ama sonra, ooo… sonra neler olduğunu anlatacağım size…”</p>

  <p>Çok eskilerde kalmış, unutulmuş zamanlara ait masal uzayıp gidiyordu. Çocuklar kulak kesilmiş merakla dinliyordu.</p>

  <p>Witcher dik yamacın en üst noktasında bir kütüğün üzerine oturmuş, Yaruga’nın sazlıklarla ve iğde çalılıklarıyla kaplı kıyısına bakıyordu. Güneş gitgide alçalıyordu. Telliturnalar nemli çimlerin arasından çıkıyor, gru gru diye sesler çıkararak topluca havalanıyordu.</p>

  <p>Her şey ters gitti, diye içinden geçirdi Witcher, oduncuların kulübesine ve Milva’nın arka tarafta yaktığı kamp ateşinden çıkan ince duman şeridine bakarken. Her şey aleyhimize döndü. Oysa ne iyi başlamıştı. İlginç bir ekibim vardı ama ekipti işte. Önümüzde bir hedef vardı; yakın, gerçekçi, somut bir hedef. Angren üzerinden doğuya doğru ilerleyip Caed Dhu’ya gidecektik. Yolundaydı her şey. Ama ters gitti işte. Şanssızlık mı yoksa kader mi?</p>

  <p>Telliturnaların her saat başı duyulan sesleri yükseldi.</p>

  <p>Emiel Regis Rohellec Terzieff Godefroy, Armeria yakınlarında Witcher’ın önüne çıkan kahverengi Nilfgaard atının sırtında ilerliyordu. Hayvan, önceleri vampirin kendine ve baharat kokusuna tepki verse de kısa sürede alışmıştı ve yanında ilerleyen Roach’tan daha büyük sıkıntılar çıkarmıyordu. Bir atsineğinin soktuğu Roach, arada bir fena çifteler atıyordu. Regis’in ve Geralt’ın arkasından başındaki sargı ve yüzündeki savaşçı edasıyla Pegasus’un sırtına oturmuş Dandelion geliyordu. Yolda bestelemeye çalıştığı ritmik kahramanlık türküsü, dizeleri ve melodisiyle savaşı, kısa bir süre önce başlarından geçen macerayı betimliyordu. Türkünün sözlerini yazıp bestesini yapan kişinin yaşanan bu macera sırasında yiğitliğin en büyüğünü sergilediği eserin formundan açıkça anlaşılıyordu. Konvoyun sonunu Milva ve Cahir Mawr Dyffryn aep Caellach oluşturuyordu. Cahir, yeniden buldukları kahverengi ata binmiş, mütevazı teçhizatlarının bir kısmını yükledikleri kıratı dizgininden tutmuş çekiyordu.</p>

  <p>Derken nehir kıyısındaki rutubetli bölgelerden çıkıp yüksek ve kuru arazilere ulaşmışlardı. Bulundukları sırtlardan baktıklarında güneyde parıldayan Yaruga kanalını, kuzeyde de uzaklardaki Mahakam Dağlarının yüksek ve kayalık girişini görebiliyorlardı. Hava güzeldi, güneş ısıtıyordu, sivrisinekler sokmayı ve kulaklarının çevresinde vızıldamayı bırakmıştı. Çizmeleri ve pantolonlarının paçaları kurumuştu. Güneşin vurduğu yamaçlardaki böğürtlen çalılıkları meyve yüklüydü, atlar bolca ot bulmuştu, kristal gibi berrak suların akıp gittiği çaylar alabalık doluydu. Geceleri kamp ateşi yakıp yanına uzanabiliyorlardı. Kısacası her şey muhteşemdi, morallerinin düzelmesi gerekirdi. Ama düzelemedi. Bunun nedeni ilk kamplarından birinde ortaya çıkmıştı.</p>

  <p>“Bir saniye bekle, Geralt,” dedi ozan, çevresine bakındı ve hafifçe öksürdü. “Kamp yerine dönme hemen. Burada biz bizeyken seninle konuşmak istiyoruz, ben ve Milva. Mesele… Evet, Regis.”</p>

  <p>“Haa.” Witcher, kucağına doldurduğu odunları yere bıraktı. “Korktunuz demek? Geç bile kaldınız.”</p>

  <p>“Sus.” Dandelion alnını buruşturdu. “Onu arkadaş kabul ettik, o da Ciri’yi ararken bize yardıma hazır olduğunu söyledi. Beni darağacından kurtarmasını asla unutmayacağım. Ama, lanet olsun, yine de korkuyoruz. Şaşırdın mı? Yaşamın boyunca böylelerini, izlerini sürüp öldürdün.”</p>

  <p>“Onu öldürmedim. Buna niyetim de yok. Bu kadar açıklama yeterli mi? Değilse, yüreğim sızlasa da korkularına şifa olamam. Aykırı bir durum ama aramızda şifa dağıtmayı bilen tek kişi tam da o, Regis.”</p>

  <p>“Sana sus demiştim,” dedi ozan öfkeyle. “Yennefer’le konuşmuyorsun, yapmacık konuşma tarzını kendine sakla. Basit sorunun basit yanıtı vardır.”</p>

  <p>“O halde sor sorunu. Ama yapmacık konuşma tarzında olmasın.”</p>

  <p>“Regis, bir vampir. Vampirlerin neyle beslendiği sır değil. İyice acıkırsa ne olacak? Evet, evet, balık çorbası yediğini gördük, o günden beri de bizimle birlikte yiyip içiyor, gayet normal, bizler gibi. Ama… susuzluğunun üstesinden gelmeyi başarabilecek mi? Geralt, her sözü ağzından cımbızla mı çekeceğim?”</p>

  <p>“Başından kan fışkırdığında yakınlarda olmasına karşın kana karşı duyduğu açlığı bastırmıştı. Sana pansuman yaparken parmaklarını bile yalamadı. Bir dolunayda, şu mandragora maddesiyle kafayı bulup onun kulübesinde uyuduğumuzda, boyunlarımıza saldırmak için şahane olanağı vardı. Kuğu boynunda izler var mı, yokladın mı hiç?”</p>

  <p>“Dalga geçme, Witcher,” diye söylendi Milva. “Sen fangpirler hakkında bizden fazla bilgi sahibisin. Dandelion’la dalga geçiyorsun ama bana yanıt ver bakalım. Ben balta girmemiş ormanların içinde büyüdüm, okula gitmedim, cahilim. Ama bu benim suçum değil, yani alay edemezsin. Gerçekten ayıp ama ben de korkuyorum biraz şu… Regis’ten.”</p>

  <p>“Haksız değilsin.” Geralt başını salladı. “O âli bir vampir. Son derece tehlikeli. Düşmanımız olsaydı ben de ürkerdim ondan. Ama lanet olsun, çözemediğim nedenlerden yoldaşımız şimdi. Bizi şu sıralar Caed Dhu’ya, Ciri hakkında bilgi almama yardımcı olabilecek druid’lerin yanma götürüyor. Çaresizim, bu yüzden bu şansı kaçırmak istemiyorum. Bu yüzden bir vampiri kendime yoldaş yapmaktan kaçınmıyorum.”</p>

  <p>“Sırf bu yüzden mi?”</p>

  <p>“Hayır,” dedi Witcher. Biraz duraksadıktan sonra açık davranmaya karar verdi. “Sırf bu yüzden değil. O… o doğru davranıyor. Chotla’daki kampta, kıza mahkeme yapılırken harekete geçmekten bir an bile çekinmedi. Oysa bu girişimiyle kimliğinin ortaya çıkabileceğini biliyordu.”</p>

  <p>“Kızgın bir nalı ateşin içinden çekip almıştı,” dedi Dandelion. “Hatta bir süre elinde tutmuş, yüzünü bile buruşturmamıştı. İçimizden kimse bu numarayı sıcak bir patatesle bile tekrarlayamaz.”</p>

  <p>“Ateşe karşı duyarlılığı yok.”</p>

  <p>“Başka hangi becerileri var?”</p>

  <p>“İsterse görünmez olabilir. Birine bakışıyla büyü yapabilir, derin bir uykuya daldırabilir, zaten Vissegerd’in kampındaki nöbetçilere uygulamıştı bunu. Yarasa görünümüne bürünebilir, yarasa gibi uçabilir. Bunları belki yalnızca geceleri ve dolunayda yapabiliyordur. Ama belki de yanılıyorumdur. Beni birkaç kez şaşırttı, başka numaraları da olabilir. Sanırım vampirler arasında da farklı biri. Bütünüyle insana benziyor, hem de yıllardır. Gerçek doğasını sezebilen atları ve köpekleri sürekli yanında taşıdığı baharatların kokusuyla yanıltıyor. Benim madalyonum da ona tepki vermiyor, oysa vermesi gerekir. Tekrar ediyorum, sıradan kıstaslar uygulayamam ona. Geri kalanını kendisine sorun. Bizim yoldaşımız o, aramızda çekinceler olmamalı, hele güvensizlik ve kaygı asla. Hadi kampa dönelim. Şu odunları taşımama yardım edin.”</p>

  <p>“Geralt?”</p>

  <p>“Dinliyorum, Dandelion.”</p>

  <p>“Ya… Tamamen teorik olarak soruyorum… Eğer…”</p>

  <p>“Bilmiyorum,” dedi Witcher dürüstçe ve doğrudan. “Onu öldürmeyi başarabilir miyim, bilmiyorum. Gerçekten hiç denemek istemem.”</p>

  <p>Dandelion, Witcher’in önerisini ciddiye alıp belirsizlikleri ve kuşkuları ortadan kaldırmaya karar vermişti. Ve kararını yeniden yola koyulur koyulmaz uyguladı. Hem de kendine has bir tavırla.</p>

  <p>“Milva!” diye ansızın at sırtından seslendi ve imalı bakışlarını vampire çevirdi. “Okunu alıp önden gidebilir ve bir geyik yavrusu ya da yaban domuzu yavrusu vurabilirsin. Kocayemiş, mantar, balık ve göl midyesi yemekten usandım artık, lanet olsun. Değişiklik yapıp şöyle bir parça doğru düzgün et yemek istiyorum. Ne dersin, Regis?”</p>

  <p>“Anlamadım?” Vampir, başını atın boynunun arkasından uzattı.</p>

  <p>“Et!” diye yineledi ozan anlaşılır bir tonda. “Milva’yı avlanmaya ikna etmeye çalışıyorum. Taze et yer misin?”</p>

  <p>“Yerim.”</p>

  <p>“Peki kan, taze kan içer miydin?”</p>

  <p>“Kan mı?” Regis yutkundu. “Hayır, kan deyince almayayım. Ama canınız istediyse size engel olmayayım.”</p>

  <p>Geralt, Milva ve Cahir hiç seslerini çıkarmadılar.</p>

  <p>“Derdini biliyorum, Dandelion,” dedi Regis ağır ağır. “İzin ver, seni yatıştırayım. Doğru, vampirim ben. Ama ben kan emmiyorum.”</p>

  <p>Suskunluk, derin bir sessizliğe dönüşmüştü şimdi. Ama Dandelion bu ortamda sussa kendi olmazdı.</p>

  <p>“Beni sanırım yanlış anladın,” dedi kayıtsızmış gibi davranarak. “Aslında demek istediğim…”</p>

  <p>“Kan emmiyorum,” diye sözünü kesti Regis. “Epeydir hem de. Bıraktım.”</p>

  <p>“Ne demek ‘bıraktım’?”</p>

  <p>“Bıraktım demek.”</p>

  <p>“Gerçekten, anlayamıyorum…”</p>

  <p>“Kusura bakma, özel bir konu bu.”</p>

  <p>“Ama…”</p>

  <p>“Dandelion.” Witcher artık dayanamayıp eyerin üzerinde yan döndü. “Regis sana az önce sinirlerini bozmamanı söyledi. Daha kibar bir şekilde, o kadar. O halde kibar ol ve çeneni kapat.”</p>

  <p>Doğan huzursuzluk ve güvensizlik gitgide büyümüştü. Geceyi geçirmek üzere durduklarında aralarındaki hava hâlâ ağır ve gergindi, Milva’nın küçük bir nehrin kenarında yaklaşık dört kiloluk kocaman bir yaban kazı vurmasıyla bile dağılmamıştı. Kazı balçığa sarıp kızartmışlar, en küçük kemiklerini bile iyice sıyırmışlardı. Açlıklarını bastırmışlar ama huzursuz havayı yenememişlerdi. Dandelion’ın gösterdiği muazzam çabaya karşın sohbet ortamı doğamıyordu. Ozan tek başına konuştuğunu neden sonra fark edince susmayı yeğlemişti. Kamp ateşinin başındaki ölüm sessizliğine atların çiğnediği kuru otların hışırtısı eşlik ediyordu yalnızca.</p>

  <p>Saatler epeyce ilerlemişti ama kimsenin yatmaya niyeti yoktu. Milva, ateşin üzerine astığı küçük kazanın içinde su ısıttı ve buharında okların birbirine girmiş tüylerini düzenledi. Cahir, çizmesinin kopmuş bir tokasını onardı. Geralt o sırada eline geçirdiği bir çubuğu oyuyordu. Regis de sırayla herkesi tek tek süzüyordu.</p>

  <p>“İyi madem,” dedi sonunda. “Görüyorum ki artık şart. Bazı şeyleri anlaşılan size daha önce açıklamam gerekiyordu…”</p>

  <p>“Bunu senden kimse beklemiyor.” Geralt uzun süre özenle oyduğu çubuğu ateşe attı ve başını kaldırdı. “Açıklama yapmana ihtiyaç duymuyorum. Ben eski kafalı biriyim, birine elimi uzatıp onu yoldaş olarak kabul etmişsem, bu benim için noter huzurunda imzalanmış bir sözleşmeden daha değerlidir.”</p>

  <p>“Ben de eski kafalıyım,” dedi Cahir hâlâ çizmesiyle uğraşırken.</p>

  <p>“Ben de başka kafa bilmem,” dedi Milva ve kazandan yükselen buhara tuttuğu oku bir diğeriyle değiştirdi.</p>

  <p>“Dandelion’ın zırvalarına aldırma,” diye ekledi Witcher. “O böyledir işte. Ama bize sırrını açmak ya da açıklama yapmak zorunda değilsin. Biz de sana özelimizi anlatmadık.”</p>

  <p>“Ama tahminimce,” dedi vampir gülümseyerek, “mecburiyetim olmasa da size anlatmak istediklerimi dinlemek istiyorsunuz. Elimi uzattığım ve yoldaş kabul ettiğim kişilere karşı açık davranmak gibi bir ihtiyacım vardır.”</p>

  <p>Bu kez kimse yanıt vermedi.</p>

  <p>“Vampir kimliğimle bağlantılı olabilecek bütün kaygılarınızın yersiz olduğunu söylemekle başlamak isterim,” dedi Regis bir süre bekledikten sonra. “Kimsenin üstüne atlamayacağım, dişlerimi birinin boynuna geçirmek için geceleri gizlice dolaşmayacağım. Ayrıca bu söylediklerim yalnızca arkadaşlarım için geçerli değildir; arkadaşlarımla en az burada hazır bulunan eski kafalı kişiler kadar eski kafalı bir ilişkim vardır. Ben kana dokunmam. Hiçbir şekilde, asla. Benim açımdan sorun yaratmaya başladıktan sonra bıraktım çünkü. Öylesine tehlikeli bir sorundu ki çözmem hiç kolay olmamıştı.</p>

  <p>“Bu sorun,” diye devam etti vampir kısa bir duraksamadan sonra, “aslında aynen kitaplarda yazdığı gibi ortaya çıkıp sıkıntılı bir seyir izledi. Henüz çok gençken… hımmm… Yaşıtlarımın büyük bir bölümü gibi seçkin kişiler arasına karışıp eğlenmekten zevk almışımdır. Nasıl olduğunu bilirsiniz, bir zamanlar sizler de gençtiniz. Ama sizde bir yasaklar ve kısıtlamalar sistemi var: ebeveyn gücü, vasiler, liderler, patronlar, âdetler ve gelenekler. Bizde bunlar yoktur. Gençler sınırsız bir özgürlüğe sahiptir ve bunu değerlendirir. Böylece gençlere özgü aptallıklardan oluşan aptalca bir davranış modeli gelişir. Sen kafayı çekmiyor musun? Ne biçim vampir olacaksın o zaman? İçmiyormuş! O halde bu oyunbozanı aramıza almayalım! Oysa ben kimsenin keyfîni kaçırmak istemiyordum ama arkadaşlarımın beni artık benimsemedikleri düşüncesinden ürkmüştüm. Biz de eğlenmeye başladık. Adamakıllı kafaları çekiyorduk, her dolunayda bir köye uçup kimden bulsak içiyorduk. İğrenç, rezil bir şeydi, peh… Kimden olduğu önemli değildi… yeter ki … şey… hemoglobin olsun. Kan yoksa, eğlence de yoktu! İçip cesaret toplamadan önce vampir kızlara yanaşmaya cesaret edemiyorduk.”</p>

  <p>Regis susup düşüncelere daldı. Kimse ağzını açmıyordu. Geralt, bütün isteğinin kafayı çekmek olduğunu hissetti.</p>

  <p>“Durum gitgide berbat bir hal alıyordu,” diye devam etti vampir. “Zaman geçtikçe rayından çıkıyordu. İyice havasına girdiğim zamanlar bazen üç dört gece yeraltı mezarına dönmezdim. Belli bir miktar… sıvı aldıktan sonra kontrolü kaybederdim ve beni durdurmak olanaksız olurdu. Arkadaşlarım arkadaştı işte. Kimi beni dostça frenlemeye çalışırdı ama onlara bozulurdum. Kimi de kafayı çekmek için beni mezardan çıkarır, beni., şey., maddelere zorla iterlerdi. Ve benimle dalga geçerlerdi.”</p>

  <p>Hâlâ tüyleri düzeltmekle uğraşan Milva öfkeyle söylenmeye başlamıştı. Cahir, çizmesinin tamirini tamamlamış, uyuyor gibi görünüyordu.</p>

  <p>“Sonraları korkutucu belirtiler ortaya çıkmıştı,” diye sözlerini sürdürdü Regis. “Eğlence ve grup arkadaşları önemini kaybetmeye başlamıştı artık. Onlarsız olabileceğimi fark etmiştim. Varsa yoksa kandı artık benim için.”</p>

  <p>“Aynalara bakamayacak hale mi gelmiştin?” diye araya girdi Dandelion.</p>

  <p>“Hayır,” dedi Regis sakin bir sesle. “Aynada yansımam yoktur benim.”</p>

  <p>Sonra bir süre sustu.</p>

  <p>“Bir… vampir kızla tanıştım. Ciddi bir şey olabilirdi ve öyleydi de galiba. Azıtmayı bırakmıştım. Ama uzun sürmedi. Kız beni terk etti. Kan emmeye asıl ondan sonra başladım. Çaresizlik, üzüntü bilirsiniz mükemmel savunmalardır. Herkes bu durumu anladığını sanır. Ben bile anladığımı sanmıştım. Ama uygulamada öyle olmamıştı. Sizi sıkıyor muyum? Birazdan bitiriyorum. Sonunda kabul edilemez, bağışlanamaz, bir vampirin yapmayacağı şeyler yaptım. İçtikten sonra uçmaya başladım. Bir gece arkadaşlar beni kan için bir köye yolladılar. Çeşmeye giden bir kızı son anda yakalayamadım, kovasını devirdim. Köylüler az kalsın işimi bitirecekti, neyse ki bunun nasıl yapıldığını bilmiyorlardı. Beni kamalarıyla delik deşik ettiler, kafamı gövdemden ayırdılar, üzerime kutsanmış su boşalttılar ve beni gömdüler. Uyandığımda kendimi nasıl hissettiğimi tahmin edebiliyor musunuz?”</p>

  <p>“Ben edebilirim,” dedi Milva, gözünü oklarından birine dikerek. Hepsi dönüp şaşkınlıkla ona baktı. Milva hafifçe öksürüp başını çevirdi.</p>

  <p>Regis hafifçe gülümsedi. “Tamam, bitirdim,” dedi. “Mezarda kendimi düşünmek için yeterince zamanım vardı…”</p>

  <p>“Yeterince mi?” diye sordu Geralt. “Ne kadar süre?”</p>

  <p>Regis ona baktı. “Mesleki merak mı? Elli yıl kadar. Yeniden oluştuğum sırada kendime hâkim olmaya karar verdim. Kolay olmadı ama başardım. O günden beri içmiyorum.”</p>

  <p>“Hiç mi?” Dandelion kekelemeye başlamıştı ama merakı üstün gelmişti. “Hiç mi? Hiçbir zaman mı? Çünkü hani…”</p>

  <p>“Dandelion.” Geralt kaşlarını hafifçe kaldırdı. “Kendine gel. Ve sus.”</p>

  <p>“Özür dilerim,” diye mırıldandı ozan.</p>

  <p>“Özür dilemen gerekmez,” dedi vampir sakin bir sesle. “Sen de onu azarlama, Geralt. Onun merakını anlayabiliyorum. Ben, daha doğrusu efsanemle onun tüm insansı korkularını temsil ediyorum. Bir insandan bütün korkularından arınmasını beklemek zordur. Korkular, insan ruhunun bütün duygu durumları kadar önemlidir. Korkuları olmayan bir ruh, sakat ruhtur.”</p>

  <p>“Senin korkularımı uyarmadığını düşünsene,” dedi yeniden kendine gelen Dandelion. “Sakat bir adam mı sayılırım o zaman?”</p>

  <p>Geralt, Regis’in bir an dişlerini göstererek Dandelion’ın sözde sakatlığını iyileştireceğini sanmış ama yanılmıştı.</p>

  <p>Vampir abartılı hareketlere yeltenmemişti.</p>

  <p>“Ben, bilincimize ve bilinçaltımıza yerleşmiş korkuları kastetmiştim,” dedi sakince. “Şimdi yapacağım benzetme seni rahatsız etmesin: Karga, korkusunu yenip üzerine oturduktan sonra bir sopanın üzerinde asılı duran gömlekten ve şapkadan korkmaz artık. Ama rüzgâr korkuluğu hareket ettirince kaçar.”</p>

  <p>“Karganın davranışı, hayatta kalma savaşıyla açıklanabilir,” dedi Cahir karanlığın içinden.</p>

  <p>“Bok açıklanabilir,” diye tısladı Milva. “Kargayı ürküten korkuluk değil insandır çünkü insanoğlu ona taşlarla ve oklarla saldırır.”</p>

  <p>“Hayatta kalma savaşı,” dedi Geralt, “uygulamada kargalar değil insanlar için geçerlidir. Açıklamaların için teşekkür ediyor ve tamamen kabul ediyoruz, Regis. Ancak insanoğlunun bilinçaltının derinlerini deşme. Milva haklı. Bazı insanların kana susamış bir vampir gördüğünde gösterdiği büyük korku mantıksız değildir, hayatta kalma arzusundan kaynaklanır.”</p>

  <p>“Uzman konuşuyor.” Vampir, Witcher’a doğru hafifçe eğildi. “Hayalî korkulara karşı verdiği savaş karşılığında para kabul etmeye mesleki gururunun izin vermediği bir uzman. Adının temiz kalmasına önem veren bir Witcher yalnızca gerçek ve doğrudan tehlike yaratan bir hainle savaşmak için kiralatır kendini. Bu uzman, bir vampirin neden bir ejderhadan ya da kurttan daha büyük bir bela olduğunu bize anlatacaktır. Bu iki hayvanın da büyük köpek dişleri vardır.”</p>

  <p>“Bu iki hayvanın köpek dişlerini eğlenme, hoşça vakit geçirme ya da karşı cinse karşı duydukları çekingenliği yenme değil, karın doyurma ya da savunma amaçlı kullandıkları için olmasın?”</p>

  <p>“İnsanların haberi yok bundan,” dedi Regis duraksamadan. “Sen uzun zamandır biliyorsun, diğer arkadaşlar şimdi öğrendi. Sizin dışınızdaki herkes, vampirlerin bu işi zevk için yapmadığına, kanla, sadece kanla ve de insan kanıyla beslendiğine kesinkes inanmıştır. Kan, yaşam kaynağı bir sıvıdır, kaybı organizmanın zayıflaması, yaşam gücünün düşmesi demektir. Siz olayı şöyle görürsünüz: Kanımızı döken bir canlı can düşmanımızdır. Kanımızı emen ve bununla beslenen bir yaratık ise kötünün kötüsüdür, kendi gücünü bizim üzerimizden artırır, onun ırkının gelişip çoğalması için bizimkinin tükenmesi gerekmektedir. Ve son olarak böyle bir yaratık iğrençtir çünkü kanın yaşam kaynağı olduğunu bildiğimiz halde bu canlıdan tiksiniriz. İçinizden biri kan içer miydi? Hiç sanmam. Kan gördüklerinde fenalaşıp bayılan insanlar vardır. Bazı toplumlarda kadınlar ayda birkaç gün kirlenmiş kabul edilip ayrı bir yerde…”</p>

  <p>“Belki vahşi toplumlarda böyledir,” diye atıldı Cahir. “Ve de kan görünce olsa olsa sizin kuzeyli insanlar bayılır.”</p>

  <p>“Konuyu dağıtıyoruz,” dedi Witcher başını kaldırarak. “Doğru yolda giderken kuşkulu bir felsefenin karanlık ormanlarında kaybolduk. İnsanlar, onları gıda değil meyhane olarak gördüğünüzü bilseler sence farklı yaklaşırlar mıydı, Regis? Gerçekdışı korkuları nerede görüyorsun? Vampirler insan kanı emerler, bu gerçeği ortadan kaldıramazsın. Bir vampirin bir şişe içki gözüyle baktığı bir insan gücünü yitirir, bu açıkça ortadadır. Deyim yerindeyse içi boşaltılan bir insan, yaşam gücünü açıkça yitirir. Genelde de ölür zaten. Kusura bakma ama ölüm korkusunu kandan tiksinmekle aynı kefeye koyamazsın. Âdet kanı ya da başka bir kan olsa da.”</p>

  <p>“Öyle akıllı akıllı konuşuyorsunuz ki başım döndü,” diye tısladı Milva. “Oysa bütün bilgelikleriniz kadının eteğinin altında dönüp duruyor. Boklu filozoflar sizi.”</p>

  <p>“Kanı örnek göstermeyi bir an bırakalım,” dedi Regis. “Çünkü bütün mitlerin gerçeklerle bir şekilde bağlantısı vardır. Verilere dayanmayan ama yine de çok yaygın olan mitleri ele alalım. Vampir tarafından ışınlan birinin vampir olmak zorunda kaldığını herkes bilir. Öyle değil mi?”</p>

  <p>“Doğru,” dedi Dandelion. “Şöyle bir balat vardı…”</p>

  <p>“Temel aritmetik bilgin var mıdır?”</p>

  <p>“Yedi liberal sanatı inceledim. Diplomamı ise yüksek onur belgesiyle aldım.”</p>

  <p>“Sizin dünyanızda, Kürelerin Birleşmesinden sonra ortada yaklaşık bin iki yüz âli vampir varmış. Benim gibi içki düşmanlarının sayısı benim eskiden yaptığım gibi aşırı içenlerin sayısını aşmaktadır. İstatistiki ortalamalara göre bir vampir her dolunayda içer çünkü dolunay bizim için bayram günüdür, bütün bayramlar gibi… şey… ıslatılması gerekir. İnsan takvimini esas alıp yılda on iki dolunaydan yola çıkarsak, teorik olarak yılda 14 bin 400 insanın ısırıldığı sonucuna varırız. Birleşme’den bu yana, yine sizin zaman hesabınıza göre, yaklaşık bin beş yüz yıl geçmiştir.</p>

  <p>Basit bir hesapla, şu an için dünyanızda teorik olarak 21 milyon 600 bin vampirin var olduğu sonucu çıkıyor. Ancak bu hesabı geometrik büyümeyle tamamladığımızda…”</p>

  <p>“Yeter,” diye inledi Dandelion. “Abaküsüm yok ama sayıyı gözümün önüne getirebiliyorum. Daha doğrusu getiremiyorum. Yani vampirliğin bulaşması saçmalık ve uydurmadır.”</p>

  <p>“Teşekkür ederim.” Regis eğildi. “Bir sonraki mite geçelim. Denir ki vampirler, ölmüş ama bütünüyle ölememiş insanlardır. Tabutun içinde çürümez, çözülüp toz olmazlar. Kıpkırmızı yanaklarıyla mezarlarında yatarlar, dışarı çıkıp ısırmaya hazırdırlar. Böyle bir mit, sizin saygın ölülere karşı bilinçaltımzdaki gerçekdışı tiksintinizden değil de nereden gelir başka? Ölüleri hürmete boğar, dilinizden düşürmezsiniz, ölümsüzlük düşleri kurarsınız, mitlerinizde ve efsanelerinizde ölenler uyanıp ölümü yener. Ama göçüp gitmiş olan sevgili büyük büyükbabanız gerçekten mezarından kalkıp sizden bir bira isteyecek olsa korkudan aklınızı oynatırsınız. Ve ben buna şaşırmıyorum. İçindeki yaşam süreçleri durmuş olan organik maddeler, kendini sevimsiz bir biçimde belli eden</p>

  <div></div>

  <div>
    <p>çürür, akar. Mitlerinizin</p>
  </div>

  <p>kaçınılmaz parçası olan ölümsüz ruh, pis kokan leşi iğrenerek terk eder ve uçup gider. O temizdir ve saygıya layıktır. Ama siz öyle iğrenç bir ruh uydurmuşsunuz ki uçup gitmez, cesedi terk etmez ama kokmak istemez. Bu iğrenç ve doğaya aykırıdır! Yaşayan bir ölü sizin gözünüzde yozlaşmanın olabilecek en iğrenç örneğidir.”</p>

  <p>“İnsan,” dedi Geralt hafifçe gülümseyerek, “batıl inançları olan ilkel bir ırkı temsil eder. Kamalarla delik deşik edildiği, kafası koparıldığı ve elli yıl toprağın altında gömülü kaldığı halde dirilen bir varlığı anlamakta zorlanır.”</p>

  <p>“Evet, bu gerçekten zordur.” Vampir, alay edildiğini anlamazlıktan geldi. “Sizin mutasyona uğramış ırkınız tırnaklarının ve saçlarının uzamasını, derisinin yeniden oluşmasını doğal karşılar ama bu açıdan daha yetenekli ırklar olduğunu kabullenmeyi beceremez. Ama bu beceriksizliğinizin kaynağı ilkel doğanız değildir, aksine egosantrik oluşunuz ve kendi mükemmelliğinize inanmanızdır. Sizden daha mükemmel olan bir şey sizin gözünüzde iğrenç bir sapmadır. Ve iğrenç sapmalar sosyolojik alanda kullanılma maksadıyla mitlere yüklenir.”</p>

  <p>“Hiçbir bok anlamadım,” dedi Milva usulca ve alnına düşen saçları okun sapıyla geriye itti. “Tek anladığım masallardan söz ettiğiniz; ormandan gelme aptalın tekiyim ama masalları bilirim. Beni en çok, senin güneşten ürkmemen şaşırtıyor, Regis. Masallarda güneş bir vampiri kavurup toza dönüştürür. Bunu da mı masal olarak değerlendireyim?”</p>

  <p>“Kesinlikle,” dedi Regis. “Bir vampirin yalnızca geceleri tehlikeli olduğuna, güneşin ilk ışınıyla birlikte toza döndüğüne inanmışsınız siz. En eski çağlarda kamp ateşinin başında doğan bu mitin temelinde sizin güneşle ilişkiniz yatıyor, yani siz sıcağı seversiniz ve sizi gündüzleri canlı kılan bir günlük ritminiz var. Sizin gözünüzde geceler soğuktur; karanlık, kötü, kaygı vericidir, tehlikelerle doludur; oysa gündoğumu, yaşam uğruna verilen mücadelede kazanılan yeni bir zaferdir, yeni bir gündür, hayatın devamıdır. Güneş ışığı aydınlık ve sıcaklıktır, sizin için yaşam kaynağı sayılan güneş ışınları düşmanınız olan canavarların imhası demektir. Vampir küle dönüşür, cin taş kesilir, kurtadam kurt görünümünü kaybeder, periler gözlerini örtüp kaçarlar. Geceleri dolaşan yırtıcı hayvanlar yuvalarına döner ve sizler için tehlike olmaktan çıkar. Günbatımına kadar dünya sizindir. Tekrar ediyorum ve altını çiziyorum: Mit denen şey, eski çağlarda kamp ateşinin başında doğmuştur. Bugün ise bir mittir yalnızca çünkü evlerinizi artık ısıtıyor ve aydınlatıyorsunuz. Hâlâ güneşin ritmiyle yönetilmenize karşın geceyi fethetmeyi başardınız. Biz âli vampirler eski çağlardaki yeraltı mezarlarımızdan uzaklaştık biraz. Biz günü fethettik. Analoji kusursuz. Bu açıklama seni tatmin etti mi, Milva?”</p>

  <p>“Zerre kadar etmedi.” Milva oklardan birini fırlattı. “Ama sanırım anladım. Öğreniyorum. Kültürüm artıyor. Sosyolozi, aktivazi, motasyonazi, kurtadamzi… Okullarda insanı kızılcık sopasıyla döverlermiş. Sizin burada öğrenmek daha keyifli. Kafan zonkluyor ama kıçın sağlam kalıyor.”</p>

  <p>“Tartışmayı bile gerektirmeyen, açıkça görülen bir şey var,” dedi Dandelion. “Güneş ışınları seni küle dönüştürmüyor, Regis, güneşin ısısı, çıplak elinle ateşin içinden çekip aldığın kızgın nal gibi etkilemiyor seni. Ama senin analojine dönersek: Biz insanlar için gündüzler aktivitenin, geceler ise dinlenmenin doğal zamanı olarak kalacak. Bizim fiziksel yapımız böyledir, örneğin gözlerimiz gündüzleri geceye kıyasla daha iyi görür. Geralt bir istisnadır, her iki durumda da iyi görür ama o bir mutant. Vampirlerde de bir mutasyon mu söz konusu?”</p>

  <p>“Böyle de diyebiliriz,” dedi Regis. “Gelgelelim, uzun bir sürece yayılmış mutasyon bence artık mutasyon değil evrimdir. Ama fiziksel yapıyla ilgili söylediklerin doğru. Güneş ışınlarına uyum sağlamak bizim için olmazsa olmazdı. Hayatta kalabilmek için bu bakımdan insanlara benzememiz gerekiyordu. Bunun da sonuçları oldu elbette. Şöyle anlatayım: Yağmurdan kaçarken doluya yakalandık.”</p>

  <p>“Anlamadım?”</p>

  <p>“Güneş ışınlarının uzun vadede öldürücü olduğunu düşündüren bazı gerekçeler bulunuyor. Bir teoriye göre, dikkatli bir hesaplamayla yaklaşık beş bin yıl sonra bu dünyada aydan gelen, geceleri aktif olan canlılar yaşayacak.”</p>

  <p>Cahir, “İyi ki o zaman hayatta olmayacağım,” diye iç geçirip ardından uzun uzun esnedi. “Siz ne durumdasınız bilemem ama artmış gündüz aktivitesi bana gece uykusunun gerekliliğini anımsatıyor.”</p>

  <p>“Bana da.” Witcher uzandı. “Katil güneşin doğmasına yalnızca birkaç saatçik kaldı. Regis, uykuya teslim olmadan önce bilim ve ilerleme adına üzerimize bir vampir miti serpiştirebilirsin. Çünkü bahse girerim ki hâlâ bir tane daha vardır dağarcığında.”</p>

  <p>“Olmaz mı!” Vampir başını salladı. “Bir tane daha anlatayım. Bu sonuncu ama kesinlikle en önemsizi değil. Bu, size cinsel fobilerinizi dayatmış olan mittir.”</p>

  <p>Cahir yüksek sesle soludu.</p>

  <p>“Bu miti sona saklamıştım,” dedi Regis, Witcher’ı bakışlarıyla tartarak. “Duyarlılığım bunu gündeme getirmemi engellemişti ama Geralt kışkırttı beni, o halde siz de dinlemek zorundasınız. İnsanları en çok, cinselliğe dayanan korkular hırpalar. Kanını emen bir vampirin kollarında baygınlık geçiren bir bakire; bir dişi vampirin itici uygulamalarına maruz bırakılmış, vampirin ağzının bedeninin her yerine dokunmasına katlanan bir delikanlı. Sizin gözünüzün önüne getirdiğiniz bunlar. Bir oral tecavüz. Korkudan taş kesilmiş kurbanını oral sekse zorlayan bir vampir. Ya da oral seksin iğrenç bir parodisi. Üremeyi hiçbir şekilde sağlamayan seks, iğrenç, itici bir şeydir.”</p>

  <p>“Kendi adına konuş,” diye mırıldandı Witcher.</p>

  <p>“Üreme değil, haz ve ölümle taçlanan eylem,” diye devam etti Regis. “Kendinize bundan tehlikeli bir mit yaratmışsınız. Oysa bilinçaltınızda aynen bunları hayal ediyor, gelgelelim partnerinizle paylaşmaya korkuyorsunuz. O halde bunu sizin yerine mitolojik vampir yapıyor ve kötünün büyüleyici simgesi mertebesine yükseliyor.”</p>

  <p>“Söylememiş miydim?” diye bağırdı Milva, Regis sözlerini bitirince. “Durmadan aynı şey! Akıllı uslu başlarlar ama illa bir kadının bacak arasında bitirirler!”</p>

  <p>Telliturnaların çığlıkları gitgide uzaklaşıp kayboluyordu.</p>

  <p>Bir gün sonra, diye anımsadı Witcher, çok daha iyi bir ruh haliyle yola çıkmıştık. Ve hiç beklemediğim bir anda yolumuz savaşla kesilmişti.</p>

  <p>Sık ormanlarla kaplı, neredeyse bomboş ve stratejik açıdan önemsiz, saldırganları cezbetmeyecek bir bölgeden geçiyorlardı. Nilfgaard’a yaklaşmış olmalarına ve imparatorun topraklarından onları yalnızca Büyük Yaruga’nın sularının ayırmasına karşın bu sınırı aşmak zordu. Ama büyük bir sürprizle karşılaşmışlardı.</p>

  <p>Savaş, Brugge ve Sodden’deki kadar dehşetli değildi. Ufuk, geceleri alevlerin ışığıyla aydınlanmıyor, gündüzleri de dumanlar göğün mavisini yarmıyordu. Burada, Angren’de renkli görüntüler yoktu. Ama daha korkunçtu. Ansızın, çılgınca gaklayarak ormanın üzerinde daireler çizen bir karga sürüsü gördüler. Derken önlerine cesetler çıktı. Ölülerin üstleri başları yağmalanmıştı, tanınmayacak haldeydiler, işkence gördükleri açıkça belliydi. Bu insanlar savaşta ölmüştü ama bununla bitmemişti. Cesetlerin çoğu çalılıkların arasındaydı ama bazıları paramparça edilmiş halde kollarından ya da bacaklarından ağaçlara asılmıştı, bazıları kömürleşmiş uzuvlarını sönmüş odun yığınından uzatmıştı, bazıları da kazığa çakılmıştı. Ve kokuyorlardı. Bütün Angren’i bir anda korkunç ve iğrenç bir barbarlık kokusu sarmıştı.</p>

  <p>Çok geçmeden uçurumların dibine ve ormanlara saklanmak zorunda kalmışlardı çünkü arazi sağdan, soldan, önden ve arkadan süvari alaylarının atlarının nal sesleriyle gümbürdüyordu. Ayrıca saklandıkları yerlerin önünden tozu dumana katarak sürekli yeni birlikler geçiyordu.</p>

  <p>“Yine,” dedi Dandelion, “kimin kimi ve neden vurduğunu bilmiyoruz. Arkamızda ve önümüzde kimlerin olduğunu ve kimin hangi yöne gitmeyi amaçladığını da bilmiyoruz. Kimler ilerliyor, kimler geri çekiliyor? Lanet olsun! Size söylemiş miydim anımsamıyorum ama savaşın alevler içindeki bir geneleve benzediğini iddia ediyorum…”</p>

  <p>“Söyledin,” diye sözünü kesti Geralt. “En az yüz kez.”</p>

  <p>“Neden burada savaşıyorlar?” Ozan yere koca bir tükürük fırlattı. “Ardıç ağaçları ya da kum uğruna mı? Bu şahane arazinin verecek başka bir şeyi yok ki!”</p>

  <p>“Çalılıkların içinde yatanların arasında elfler de vardı,” dedi Milva. “Scoia’tael birlikleri oldum olası buraya gelir. Dol Blathanna’dan ve Mavi Dağlar’dan gelen gönüllüler Temerya’ya giderken bu yoldan geçmek zorundalar. Birisi onlara bu yolu kapatmaya çalışıyor diye düşünüyorum.”</p>

  <p>“Temerya ordusunun burada Sincaplar’ın peşine düşmesi olmayacak bir şey değil,” dedi Regis. “Ama bölgede yine de çok fazla birlik var. Nilfgaardlıların buradan Yaruga’yı geçmiş olmalarından kuşkulanıyorum.”</p>

  <p>“Aynı kuşku bende de var,” dedi Witcher hafifçe sırıtarak ve yüzünün taş gibi ifadesi değişmeyen Cahir’e baktı. “Bu sabah bulduğumuz cesetler, Nilfgaard savaş tekniklerinin izlerini taşıyordu.”</p>

  <p>“Al birini vur ötekine,” diye homurdandı Milva ve Nilfgaardlıyı korudu. “Cahir’e kaymasın gözleriniz çünkü şu an ikinizi aynı mucizevi kader bağlıyor. O, siyahların eline düşerse öldü demektir, sense daha yakında Temeryalıların darağacından kurtuldun. Yani arkamızdakini, önümüzdekini, kimin bizden, kimin düşman, kimin iyi, kimin kötü olduğunu tahmin etmeye çalışmanın bir yararı yok. An itibarıyla hangi renkleri taşırlarsa taşısınlar hepsi bizim ortak düşmanımız.”</p>

  <p>“Haklısın.”</p>

  <p>“Tuhaf,” dedi Dandelion, ertesi gün bir sonraki süvari alayını atlatmak üzere, yine sık bir ormanlığa saklandıkları sırada. “Birlikler dağlarda yerleri inleterek at koşturuyor ama aşağıdan, Yanığa tarafından balta sesleri geliyor. Oduncular sanki hiçbir şey olmamış gibi işlerine bakıyorlar. Duyuyor musunuz?”</p>

  <p>“Belki oduncu değillerdir,” diye fikir yürüttü Cahir. “Belki bu da bir ordudur? İstihkâm erleri belki?”</p>

  <p>“Hayır, oduncu,” dedi Regis. “Belli ki Angren altınlarının yağmalanmasını hiçbir şey durduramıyor.”</p>

  <p>“Ne altınları?”</p>

  <p>“Şu ağaçlara baksanıza.” Vampirin sesinde yine küçümseyen bir vurgu belirmişti; küçük ve az gelişmiş kişilere her şeyi bilen bir bilge kimliğiyle ders veriyordu. Gereğinden fazla duyduğu bu vurgu Geralt’ı sinirlendirmeye başlamıştı.</p>

  <p>“Bu ağaçlar,” dedi Regis, “sedir, akçaağaç ve Angren çamıdır. Çok değerlidir. Burada her yerde odun istifleme alanları görürsünüz, kütükler buradan sallarla akıntı yönünde taşınır. Her yerde ağaçların devrildiğini ve balta seslerini gece gündüz duyabilirsiniz. İzlediğimiz ve gürültülerini duyduğumuz savaşın anlamı burada. Bildiğiniz üzere Nilfgaard, Yaruga ağzında, Cintra’da, Verden’de ve Yukarı Sodden’de egemenliği ele geçirdi. An itibarıyla belki Brugge’de ve Aşağı Sodden’de. Bu, akıntı yönünde taşınan odunların imparatorluk bıçkıhanelerine ve tersanelerine verilmeye başlandığı anlamına geliyor. Kuzeydeki krallıklar salla nakil işini yavaşlatmaya çalışıyor, Nilfgaard ise tersine olabildiğince çok ağacın kesilmesini ve nakledilmesini istiyor.”</p>

  <p>“Ve bizi her zaman olduğu gibi yine kör talih buldu,” dedi Dandelion başını sallayarak. “Çünkü Angren’den ve şu odun savaşının içinden geçerek Caed Dhu’ya gitmek zorundayız. Oraya başka bir yol yok herhalde?”</p>

  <p>Witcher, Yaruga’nın karşı kıyısında batan güneşe bakarken, Nal şakırtıları ufaklaşıp ortalık sakinleşince ve yolumuza, devam edebileceğimizi anladığımda aynı soruyu ben de Regis’e sormuştum, diye anımsadı.</p>

  <p>“Caed Dhu’ya giden başka bir yol mu?” dedi vampir düşünerek. “Dağ aşmamak, birliklerle karşılaşmamak için mi? Var aslında. Ama ne elverişli ne de pek güvenlidir. Üstelik daha uzundur. Ama o yolda birliklerle karşılaşmayacağımızı garanti edebilirim.”</p>

  <p>“Söyle o zaman.”</p>

  <p>“Kuzey yönüne sapıp Yaruga kıyısındaki çukurların içinden ilerlemeye çalışabiliriz. Ysgith içinden. Ysgith’i bilir misin, Witcher?”</p>

  <p>“Bilirim.”</p>

  <p>“Nehir kıyısındaki bataklıkların içindeki ormanlardan geçmişliğin var mıdır?”</p>

  <p>“Vardır.”</p>

  <p>“Sakin tavrın, anlaşılan bu fikri benimsediğini gösteriyor,” dedi vampir ve hafifçe öksürdü. “Eh, beş kişiyiz, aramızda bir Witcher, bir asker, bir de okçu var. Deneyim, iki kılıç ve bir yay. Nilfgaardlı bir süvari alayıyla dalaşmak için zayıf bir ekip ama Ysgith için yeterli olabilir.”</p>

  <p>Ysgith, diye düşündü Witcher. En elli kilometrekarelik bir bataklık, aralarda küçük göletler… Tuhaf ağaçların yetiştiği sular içinde karanlık ormanlar. Kiminin gövdesi pul puldur, alt kısmı soğan biçimindedir, bol yapraklı tepeye doğru incelir. Kimi ağaç bodur ve eğridir, karmakarışık kökler üzerinde oturur, dalları ahtapot gibi iç içe geçmiştir, çıplak tepelerinden demet demet yosunlar ve kurumuş bataklık bitkileri sarkar. Bu demetler sürekli hareket eder ama rüzgârdan değil zehirli bataklık gazından. Ysgith, bataklık arazi. Leş kokulu arazi demek daha doğru olurdu.</p>

  <p>Ne var ki yaşam bataklıkların, çamurların içinde, lemna ve elodea bitkileriyle örülü göletlerin ve göllerin içindedir. Oralarda kunduzlar, kurbağalar, kaplumbağalar ve su kuşları yaşamaz sadece. Ysgith çok daha tehlikeli yaratıklarla doludur; kıskaçları, vantuzları, ahtapot gibi kolları olan ve bunlarla yakalayan, yaralayan, boğan ve parçalayan yaratıklardır. Oralarda bunlardan öylesine çok vardır ki kimse tam bir tanımlama ve sınıflama yapamaz. Witcherlar bile. Geralt da Ysgith’de, daha doğrusu Aşağı Angren’de çok ender ava çıkmıştı. Bu arazide neredeyse kimse yaşamazdı, bataklıkların kıyısına yine de yerleşmiş olan kişiler canavarları bölgenin bir parçası olarak görmeye alışmıştı. Onlardan çekinirlerdi ancak köklerini kazıması için bir Witcher görevlendirmek pek akıllarına gelmezdi. Pek gelmezdi ama arada sırada geldiği olurdu. Geralt bu yüzden Ysgith’i ve tehlikelerini iyi bilirdi. İki kılıç ve yay, diye düşündü. Ve deneyim, Witcher olarak biriktirdiklerim. Ekip olunca başarılır. Özellikle ben önden ilerler ve her şeyi göz hapsinde tutarsam. Çürümüş ağaç gövdelerini, yosun kümelerini, ot balyalarını, bitkileri, hatta orkideleri. Çünkü Ysgith’te orkideler çiçeğe benzer, oysa gerçekte zehirli sürüngen örümcektir. Dandelion’ı frenlemem, hiçbir şeye dokunmamasına dikkat etmem gerekecek. Kaldı ki orada klorofil diyetlerini bir parça etle zenginleştirmeye yatkın pek çok bitki vardır. Filizleri deriyle temas ettiğinde sürüngen örümceklerin zehri kadar şiddetli bir etki yaratır. Zehirli buhar. Ağzımızı ve burnumuzu nasıl kapatacağımızı düşünmemiz gerekecek…</p>

  <p>“Evet, ne diyorsun?” Regis, Geralt’ı düşüncelerinden sıyırdı.</p>

  <p>“Planı kabul ediyor musun?”</p>

  <p>“Evet. Hemen yola çıkalım.”</p>

  <p>O gün, Ysgith’i geçme niyetimi diğerlerine açmamı bir şey engellemişti, diye anımsadı Witcher. Regis’e de ağcından kaçırmamasını tembihlemiştim. Neden olduğunu ben bile bilmiyorum. Her şeyin artık bütünüyle berbat olduğu bugün, Milva’nın tutumunu fark ettiğim için çekimser kalmış olabilirim diyorum. Kızın sorunları vardı. Açıkça belirtiler vardı. Ama yok, doğru değil bu. Hiçbir şey fark etmedim, fark ettiklerimi de görmemden geldim. Ahmaklar gibi. Ve biz doğuya doğru yola çıktık ve önce bataklık yönüne sapmadık.</p>

  <p>Öte yandan acele etmemekle iyi yaptık, diye düşündü Witcher, kılıcını çekti ve elini jilet kadar keskin bıçağın üzerinde gezdirdi. O gün hemen Ysgith’e gitseydik bu silaha sahip olamazdım.</p>

  <p>Sabahtan beri ne bir birlik görmüş ne de ses duymuşlardı. Milva diğerleriyle mesafeyi epeyce açarak önden ilerliyordu. Regis, Dandelion ve Cahir konuşuyorlardı.</p>

  <p>“Umarım druid’ler bize Ciri konusunda yardıma yanaşırlar,” dedi ozan kaygıyla. “Ben çok druid gördüm ve inanın bana hepsi içine kapanık, huysuz ve insandan ürken tuhaf yaratıklardı. Bırakın büyü kullanmayı, belki bizimle konuşmaya yanaşmazlar bile.”</p>

  <p>“Regis’in Caed Dhu’da bir tanıdığı var,” diye bir hatırlatma yaptı Witcher.</p>

  <p>“Bu tanışıklık üç yüz ya da dört yüz yıllık olmasın?”</p>

  <p>“Çok daha yeni,” dedi vampir gizemli bir gülümsemeyle. “Ayrıca druid’Xer uzun ömürlüdür. Sürekli açık havada, ilk halini koruyan bozulmamış doğanın içinde yaşarlar, bu da sağlıkları üzerinde mükemmel bir etki yaratır. Derin derin soluk al, Dandelion, ciğerlerini orman havasıyla doldur, o zaman sen de sağlıklı olursun.”</p>

  <p>“Bu orman havasından yakında üzerimde bir post bitecek, lanet olsun,” dedi Dandelion küçümseyen bir tavırla. Geceleri düşümde meyhane, bira ve banyo görüyorum. İlk halini koruyan doğa ilk halini koruyan cehennemin dibine kadar gitsin, üstelik bu doğanın şifalı etkisinden kuşkuluyum, hele ki ruh sağlığı üzerindeki etkisinden! Sözü edilen druid’\er bunun en iyi örneği çünkü hepsi tuhaf akıl hastaları. Doğaları ve onun korunması söz konusu olunca onları durdurmak olanaksız. Hükümdarlara dilekçe götürmelerine defalarca tanık oldum. Avlanmayın, ağaç kesmeyin, atık sularınızı nehirlere vermeyin ve benzeri saçmalık.</p>

  <p>Ama aptallığın zirvesi, koskoca bir heyetin şu ökseotu çelenkleriyle Cidaris Kralı Ethain’e gelmesiydi. O sırada oradaydım…”</p>

  <p>“Ne istiyorlardı?” diye ilgilendi Geralt.</p>

  <p>“Bildiğiniz üzere Cidaris, nüfusun büyük bölümünün balıkçılıktan geçimini sağladığı krallıklardan biridir. Druid’ler, kralın belli bir ağ gözü aralığını buyurmasını ve daha dar gözlü ağ kullananları ağır bir şekilde cezalandırmasını talep ediyor. Ethain ağzını açıp baktı, ökseotu çelenkleri takmış heriflerse geniş gözlü ağların mevcut balık varlığının tükenmesini sağlayacak tek çözüm olduğunu savundular. Kral onları terasa götürdü, denizi gösterip en cesur denizcilerinin bir seferinde iki ay boyunca batıya doğru yelken açtığını ancak gemide içme suyu tükenmeye yüz tuttuğu için dönmek zorunda kaldıklarını ama bu arada ufukta karadan tek bir iz bile olmadığını anlattı. ‘Ey druid’ler, böyle bir denizin balık varlığının tükeneceğini düşünebiliyor musunuz,’ diye sordu. Elbette düşünebiliyoruz, diye yanıt verdi ökseotu takmış adamlar, gerçi doğrudan doğadan beslenme bakımından balıkçılık denizlerde çok uzun zaman sürecekti, gelgelelim balıkların azalacağı ve insanların açlıkla karşı karşıya kalacağı günler de gelecekti. Bu yüzden mutlaka geniş gözlü ağlar kullanılmalı, gelişimini tamamlamış balıklar avlanmah ve küçük balıklar korunmalıydı. Ethain druid’iere sözü edilen o korkunç açlık çağının ne zaman başlayacağını düşündüklerini sordu, onlar da öngörülerine göre iki bin yıl sonra gerçekleşebileceğini belirttiler. Kral onları kibarca uğurladı ve bin yıl sonra yeniden uğramalarını istedi, kararını düşünüp o zaman verecekti. Ökseotu takmış adamlar espriyi anlamayıp kapının önüne konmuşçasına kasıldılar.”</p>

  <p>“Druid’\er böyledirler işte,” dedi Cahir. “Bizim Nilfgaard’da…”</p>

  <p>“İşte yakaladım!” diye bir zafer çığlığı attı Dandelion. “Bizim Nilfgaard’da! Daha dün sana Nilfgaardlı dedim diye, kıçını atsineği ısırmış gibi yerinden fırlamıştın! Sanırım ne olduğuna artık karar vermelisin, Cahir!”</p>

  <p>“Sizin gözünüzde Nilfgaardlı olmak zorundayım,” dedi Cahir omuz silkerek. “Görüyorum ki fikrinizi değiştirmek olanaksız. Şunu bilmelisiniz, başkentte ve başkent yakınlarındaki Aşağı Alba’da ikamet eden kişiler imparatorlukta böyle tanımlanır. Oysa benim soyum Vicovaro’dan geliyor, bu yüzden…”</p>

  <p>“Kapayın çenenizi!” diye sertçe emir verdi ekibe öncülük eden Milva. Hepsi o anda susup atlarını dizginledi. Çünkü bu uyarının, genç kadının yenebilecek bir şeyi gördüğü, duyduğu ya da içgüdüsel olarak sezdiği anlamına geldiğini öğrenmişlerdi artık. Milva’nın şimdi bu hedefe yaklaşması ve okunu saplaması gerekiyordu. Gerçekten de Milva yayını gerdi ancak atından inmedi. Yani konu av değildi. Geralt usulca yaklaştı.</p>

  <p>“Duman,” dedi Milva kısaca.</p>

  <p>“Ben göremiyorum.”</p>

  <p>“Burnundan soluk almalısın.”</p>

  <p>Duman kokusu çok zayıf olsa da duyusu Milva’yı yanıltmamıştı. Bu duman orman yangınından ya da yanan bir evden gelmiyordu. Hoş kokulu bir duman olduğunu fark etmişti Geralt. Üzerinde bir şeylerin kızartıldığı bir ateşten yükseliyordu.</p>

  <p>“Yolumuzu değiştirelim mi?” diye alçak sesle sordu Milva.</p>

  <p>“Ama önce ne olduğuna göz atmalıyım,” dedi Geralt, atından indi ve dizginleri Dandelion’a uzattı. “Neden kaçındığımızı öğrenmekten zarar gelmez. Ve de arkamızda kimin olduğunu. Gel, Milva. Sizler atlarınızdan inmeyin. Ve gözünüzü dört açın.”</p>

  <p>Orman kenarındaki çalılıkların ardında ağaçların köklerinden kesilmiş ve belli aralıklarla kütüklerin üst üste yığılmış olduğu geniş bir arazi uzanıyordu. İnce duman bu yığınların arasından yükseliyordu. Geralt biraz yatışır gibi oldu; görüş mesafesinde hareket eden bir şey yoktu, yığınların arası ise dardı, buraya büyükçe bir grubun gizlenebilmesi olanaksızdı. Bu Milva’nın da dikkatini çekmişti.</p>

  <p>“Atları yok,” diye fısıldadı Milva. “Asker değil bunlar. Bence oduncu.”</p>

  <p>“Bence de. Ama yine de gidip bakmak istiyorum. Arkamı kolla.”</p>

  <p>Geralt odun yığınlarının arasından usulca ilerlerken sesler duydu. Daha da yaklaştı ve çok şaşırdı. Kulakları onu yanıltmamıştı.</p>

  <p>“Haydi papaz!”</p>

  <p>“Haydi kız!”</p>

  <p>“Griyi!”</p>

  <p>“Pas. Senin elin! Bitti işin! Hadi be, hadi…”</p>

  <p>“Hahaha! Çeke çeke vale çekti! Hile yapıyorsun, gördüm! Beceremediğini anlamayalım diye her numaraya varsın!”</p>

  <p>“Dur, göreceğiz bakalım. Vale attım. Nee, aldı mı? Öf, Yazon, cücelerin yüz karasısın!”</p>

  <p>“Neden kızı atmadın, budala? Ben sopamı hazırlayayım…”</p>

  <p>Witcher aslında dikkati elden bırakmayacaktı, öyle ya herkes grizu oynayabilirdi ve Yazon başkalarının da adı olabilirdi. Ama oyuncuların heyecanlı seslerinin arasına ansızın çok iyi tanıdığı boğuk bir gaklama karıştı. “Orospu çocuğu!”</p>

  <p>“Selam, çocuklar.” Geralt, saklandığı odun yığınının arkasından çıkmıştı. “Sizleri görmek ne güzel! Üstelik, papağan dâhil tam takımsınız.”</p>

  <p>“Ay, şimdi bayılacağım!” şaşkınlığından elindeki iskambilleri düşüren Zoltan Chivay ayağa fırladı. Öylesine hızlı hareket etmişti ki omzunda oturan Mareşal Duda kanatlarını çırpıp korkuyla bağırdı. “Witcher, gözlerime inanamıyorum! Yoksa hayal mi görüyorum? Percival, sen de benim gördüğümü görüyor musun?”</p>

  <p>Percival Schuttenbach, Munro Bruys, Yazon Varda ve Figgis Merluzzo, Geralt’ın çevresini sarıp elini var güçleriyle tek tek sıktılar. Ağaç kütüklerinin ardından Geralt’ın ekibi de çıkınca sevinç iyice büyüdü.</p>

  <p>Zokan, “Milva! Regis!” diye bağırıp hepsiyle kucaklaştı. “Dandelion, başı sargılı olsa da canlı canlı karşımızda! Bu melodram tadındaki sıradanlığa bu defa ne diyorsun, çalgıcı? Gördüğün gibi yaşam şiir değil! Neden, biliyor musun? Ele avuca gelir yanı yok da ondan!”</p>

  <p>“Peki,” dedi Dandelion çevresine göz gezdirirken, “Caleb Stratton nerede?”</p>

  <p>Zoltan ve arkadaşları bir anda susup ciddileştiler.</p>

  <p>“Caleb,” dedi cüce burnunu çekerek, “toprağın altında, küçük bir meşenin dibinde, çok sevdiği tepelerinden ve Karbon Dağı’ndan uzaklarda uyuyor. Siyahlar, Ina kıyısında üstümüze saldırdığında hızlı hareket edemedi ve ormana ulaşamadı… Başına bir kılıç darbesi alıp yere düştüğü sırada mızraklarla delik deşik ettiler onu. Öyle sersem sersem bakmayın, arkasından çok gözyaşı döktük, yeter o kadar. Ama şimdi sevinç duymamız gerekiyor. Kamptaki kıyametten fire vermeden kurtulmuşsunuz. Eh, görüyorum ki ekip büyümüş hatta.”</p>

  <p>Cahir, cücenin dikkatli bakışları eşliğinde hafifçe eğildi ama sesini çıkarmadı.</p>

  <p>“Hadi, oturun bakalım,” dedi Zoltan. “Kuzu çeviriyorduk. Kendisiyle birkaç gün önce karşılaştık, yapayalnız ve üzgündü, vahşice ölmesine ya da bir kurdun midesine inmesine izin vermedik, acıyarak kestik onu ve yemeğe dönüştürdük. Oturun.</p>

  <p>Ama Regis, birkaç dakikalığına yanıma gelmeni rica ediyorum. Geralt, sen de lütfen.”</p>

  <p>Bir odun yığınının arkasında iki kadın oturuyordu. Biri, bebeğini emziriyordu, yaklaşan adamları görünce utanarak arkasını döndü. Biraz ileride, eli pek temiz sayılmayacak bir bezle sarılı olan bir genç kız iki çocukla oynuyordu. Kız, başını kaldırıp hüzünlü ve boş gözlerle bakınca Witcher hemen tanıdı onu.</p>

  <p>“Kızı tutuşmuş bir arabadan çözdük,” dedi cüce. “Az kalsın, kıza takmış olan şu papazın arzu ettiği gibi olacaktı sonu. Ateşle imtihan bitmişti artık. Alevler kıza ulaşmış, etini dağlamaya başlamıştı. Yarasını önce yağla ovalayıp elimizden geldiğince sardık, dört dörtlük olmadı tabii. Berber, acaba sen bir…”</p>

  <p>“Derhal.”</p>

  <p>Regis, sargıyı açmaya çalışırken kız inlemeye başladı ve diğer elini yüzüne kapadı. Geralt, kızı tutmak için yöneldi ama vampir onu bir el hareketiyle durdurdu. Vampir, gözlerini kızın huzursuz gözlerinin içine daldırdı, kız derhal sakinleşti ve gevşedi, başı, usulca sinesine düştü. Regis, kir içindeki sargıyı çözüp elini keskin ve tuhaf bir şekilde kokan bir merhemle ovarken kız ürpermedi bile.</p>

  <p>Geralt, başını çevirip iki kadına, çocuklara, sonra da cüceye baktı.</p>

  <p>Zoltan hafifçe öksürdü. “Kadınları ve çocukları burada, Angren’de bulduk,” dedi alçak sesle. “Kaçarken yolu şaşırmışlar, yalnız, aç, susuz ve korku içindeydiler. Biz de yanımıza aldık, ilgileniyoruz. Bir şekilde kendiliğinden gelişti.”</p>

  <p>“Bir şekilde kendiliğinden gelişti,” diye tekrarladı Geralt hafifçe gülümseyerek. “Sen iflah olmaz bir yardımseversin, Zoltan Chivay.”</p>

  <p>“Herkesin zayıf bir yanı vardır. Bak sen hâlâ şu kıza yardım edeceğim diye koşturup duruyorsun.”</p>

  <p>“Hâlâ. Oysa koşullar çok karmaşık bir hal aldı.”</p>

  <p>“Eskiden seni kovalayan, şimdi de ekibine girmiş olan şu Nilfgaardlı yüzünden mi?”</p>

  <p>“Kısmen. Şu göçmenler nereli? Kimden kaçmışlar? Nilfgaard’dan mı yoksa Sincaplar’dan mı?”</p>

  <p>“Söylemesi zor. Çocukların bir halt bildikleri yok, kadınlar suskun, bizden köşe bucak kaçıyorlar. Kim bilir neden? Küfrediyor ya da yelleniyoruz, pancar gibi kızarıyorlar… Boş ver. Başka göçmenlere de rastladık, oduncular, Nilfgaard’ın burada tozu dumana kattığını anlattılar. Bizim şu bildik batıdan gelip Ina’yı geçen süvariler anlaşılan. Ama güneyden gelen birlikler de var sanırım. Yaruga üzerinden.”</p>

  <p>“Kiminle savaşıyorlar?”</p>

  <p>“İşte burası muamma. Oduncular, Beyaz Kraliçe diye birinin komuta ettiği bir ordudan bahsettiler. Bu kraliçe Siyahlılar’ı vuruyormuş. Birlikleriyle sözüm ona Yaruga’nın karşı kıyısına kadar ilerlemiş, imparatorluk arazilerini ateşe veriyor, önüne çıkanı kılıçtan geçiriyormuş.”</p>

  <p>“Hangi ordu olabilir ki bu?”</p>

  <p>“Hiçbir fikrim yok.” Zoltan kulağını kaşıdı. “Biliyor musun, silahlı gruplar atlarının nallarıyla orman yollarının her gün altını üstüne getiriyor ama biz kim olduklarını sorgulamıyoruz. Çalılıkların arkasına gizleniyoruz…”</p>

  <p>Kızın yanmış eliyle uğraşan Regis sohbeti böldü. “Her gün pansuman yapacaksınız,” dedi cüceye. “Size merhem ve yaraya yapışmayan tülbent bırakacağım.”</p>

  <p>“Teşekkürler, berber.”</p>

  <p>“Kızın eli iyileşecek,” dedi vampir, Witcher’a dönerek. “Hatta genç olduğu için yara izi de zamanla kaybolacak. Zor olan, bu zavallı kızın beyninin içinde olup bitenler. Benim merhemlerimin bunlara gücü yetmez.”</p>

  <p>Geralt sesini çıkarmadı.</p>

  <p>Regis ellerini bir beze sildi. “Kader ya da lanet,” dedi alçak sesle. “Kanında bir hastalığın varlığını ve niteliğini hissedebilmek ama iyileştirememek…”</p>

  <p>“Eh,” diye iç geçirdi Zoltan. “Deriyi yamamak başka bir şey ama akıl da zarar gördüyse yapacak bir şey yok. Dikkat edip ona bakmaktan başka çare yok… Yardımın için teşekkürler, berber. Bakıyorum Witcher’a katılmışsın?”</p>

  <p>“Bir şekilde kendiliğinden gelişti.”</p>

  <p>“Hımm.” Zoltan sakalını sıvazladı. “Ciri’yi şimdi nerede aramayı düşünüyorsunuz?”</p>

  <p>“Doğuya, Caed Dhu’ya gidiyoruz, druid’lerin bölgesine. Druid’\er den yardım gelir diye umuyoruz…”</p>

  <p>“Yardım falan yok,” diye tok ve metalik bir ses çınladı, sargılı eliyle bir odun yığınının başında oturan kızdan geliyordu. “Yardım falan yok. Sadece kan. Ve ateşle imtihan. Ateş temizler ama öldürür de.”</p>

  <p>Regis, şaşkınlık içinde bakan Zoltan’ı sertçe kolundan yakaladı ve susmasını işaret etti. Kızın hipnotik transa girdiğini bilen Geralt, ne konuştu ne de kımıldadı.</p>

  <p>“Kan döken ve kan içen,” dedi kız başını kaldırmadan, “bedelini kanla ödeyecek. Üç gün geçmeden birinde bir şey ölecek, ardından herkesin içinde bir şey ölecek. Ağır ağır ölecekler, parça parça… Ve sonunda demir çizmeler aşınıp gözyaşları kuruduğunda son kalan zerre de ölecek. Asla ölmeyen şey bile ölecek.”</p>

  <p>“Konuş,” dedi Regis yumuşak ve kısık bir sesle. “Gördüklerini anlat.”</p>

  <p>“Sis. Sislerin arasında bir kule. Kırlangıç Kulesi… Buzlarla kaplı bir gölün üzerinde.”</p>

  <p>“Başka neler görüyorsun?”</p>

  <p>“Sis.”</p>

  <p>“Ne hissediyorsun?”</p>

  <p>“Acı…”</p>

  <p>Regis başka soru soramadı. Kız başını ansızın öne doğru itti, çılgınca bağırıp sızlanmaya başladı. Başını kaldırdığında gözlerinin içi sislerle örülüydü.</p>

  <p>Geralt, runik harflerle kaplı kılıcın üzerinde elini gezdirirken, Zoltan, bu olaydan sonra Regis’e saygı duymaya başlayıp berberle daha önceki teklifsiz konuşma tardını değiştirmişti, diye düşündü. Regis’in ricası üzerine, yaşadıkları garip olaydan diğerlerine söz etmediler. Witcher bu konuyu fazla büyütüp canını sıkmamıştı. Benzeri trans durumlarına daha önce de tanık olmuştu ve hipnoz altındaki kişilerin söylediklerinin kehanet değil, hipnozu yapan kişinin onlara naklettiği düşünceleri ve bilinçaltındaki telkinleri olduğu görüşündeydi. Ancak bu seferki hipnoz değil bir vampir efsunuydu. Büyü altındaki kızın trans hali daha uçun sürseydi, Regis’in daha başka hangi düşüncelerini su yüküne çıkaracaktı acaba, diye kendine sordu Geralt.</p>

  <p>Cücelerle ve himaye altına aldıkları kişilerle yarım gün birlikte yola devam etmişlerdi, sonra Zoltan Chivay konvoyu durdurup Geralt’ı kenara çekmişti.</p>

  <p>“Ayrılmalıyız,” dedi Zoltan lafı uzatmadan. “Geralt, biz bir karar verdik. Kuzeyde Mahakam Dağları görülmeye başladı bile ve bu vadi doğrudan dağlara çıkıyor. Bu kadar macera yeter. Biz, bizimkilerin arasına dönüyoruz. Karbon Dağına.”</p>

  <p>“Anlıyorum.”</p>

  <p>“Anlamana sevindim. Sana ve yol arkadaşlarına bol şans dilerim. Ama ‘tuhaf yol arkadaşlarına’ demeden geçemeyeceğim.”</p>

  <p>“Bana destek olmak istiyorlar,” dedi Witcher usulca. “Bu, benim için yeni bir durum. Bu yüzden onların gerekçelerini araştırmamaya karar verdim.”</p>

  <p>“Akıllıca bir karar.” Zoltan kedi postlarıyla sarılı cilalı kın içindeki cüce kılıcını sırtından indirdi. “Al. Yollarımız ayrılmadan.”</p>

  <p>“Zoltan…”</p>

  <p>“Sesini çıkarmadan al. Biz bu savaşı dağların arasında yaşarken atlatacağız. Bu alete ihtiyacımız olmayacak. Ama Mahakam’da yapılmış bu sihill’in emin ellerde olduğunu ve iyi işlerde kullanıldığını bira içerken arada sırada düşünmek bana iyi gelecek. Yüz kızartıcı amaçlara hizmet etmediğini bilmek mutlu edecek. Bu kılıçla, Ciri’nin canını acıtanları gebertirken hiç değilse birini de Caleb Stratton için vur. Ve de Zoltan Chivay’i ve cüce demirhanesini unutma.”</p>

  <p>“Bundan hiç kuşkun olmasın.” Geralt kılıcı alıp sırtına astı. “Seni unutmayacağımdan emin olabilirsin. Bu berbat dünyada, Zoltan, iyilik, dürüstlük ve doğruluk gördün mü, içine kazınıyor.”</p>

  <p>“Öyle tabii.” Cüce gözlerini kıstı. “Aynı nedenden ben de seni, ormandaki yağmacıları, Regis’i ve akkorun içindeki nalı unutmayacağım. Ancak bu konuda karşılıklı bir durum var…” Sustu, hafifçe öksürdü ve yere tükürdü. “Geralt, biz Dillingen’de bir taciri soyduk. Havka ticaretinden çuvallarla para kazanan zengin bir herifti. Altınlarını ve mücevherlerini arabasına yükleyip kentten kaçtığı sırada ona tuzak kurduk. Mallarını aslanlar gibi savunmaya çalıştı, çığlık çığlığa yardım istedi ama kafasına balta sapı yiyince sesi soluğu kesildi. Yanımızda taşıdığımız, sonra arabaya aktardığımız ve Oh Nehri kıyısına gömdüğümüz küçük sandıkları anımsıyor musun? Tüccarın yağmaladığımız mallarıydı hepsi. Üzerine geleceğimizi kurmayı planladığımız çalıntı mallar.”</p>

  <p>“Bana bunu neden anlatıyorsun, Zoltan?”</p>

  <p>“Çünkü aldatıcı görüntünün seni yanılttığını anladım. İyilik ve dürüstlük sandığın şeyler, güzel bir maskenin altına gizlenmiş alçaklık ve hainlikti oysa. Seni yanıltmak kolay Witcher çünkü gerekçeleri araştırmıyorsun. Ama ben seni aldatmak istemem. O halde şu kadınlara ve çocuklara bakma, karşında duran cüceyi dürüst ve saygın biri olarak görme. Karşında bir hırsız, bir eşkıya, hatta belki de bir katil duruyor. Çünkü Dillingen’e giden yolun kenarındaki çukurun içinde o havka dünya değiştirmiş olabilir.”</p>

  <p>İkisi de uzun süre konuşmayıp uzaklara, bulutların arasına gömülmüş kuzeydeki dağlara baktı.</p>

  <p>“Hoşça kal, Zoltan,” dedi sonra Geralt. “Varlıklarından artık yavaş yavaş kuşku duymamaya başladığım güçler belki yeniden karşılaşmamıza izin verir. Keşke öyle olsa. Keşke sana Ciri’yi tanıştırsam, keşke o da seni tanıyabilse. Bunu başaramasam bile seni asla unutmayacağımı bilmelisin. Hoşça kal, cüce.”</p>

  <p>“Bana elini mi uzatıyorsun? Bir hırsıza, hayduta?”</p>

  <p>“Hem de bir an bile düşünmeden! Çünkü beni eskisi kadar rahat kandıramıyorlar. Gerekçeleri araştırmasam bile, maskelerin arkasını görme sanatını öğrenmeye başladım.”</p>

  <p>Geralt, sihill’i kaldırdı ve havada uçan bir kelebeği ortadan ikiye ayırdı.</p>

  <p>Zoltan ve ekibinden ayrıldıktan sonra, diye yaşadıklarını aklından geçirdi, ormanda yollara düşmüş bir grup köylüye rastlamıştık.</p>

  <p>Bir bölümü bizi görür görmez arkasına bakmadan kaçmıştı ama Milva birkaçını yayla tehdit ederek durdurmuştu. Sonradan anladık ki köylüler kısa bir süre öncesine kadar Nilfgaardlıların elinde esirmiş. Nilfgaardlılar onları odun kesmeye zorlamış ancak birkaç gün öncesinde bir birlik nöbetçilere saldırıp hepsini katletmiş, köylüleri de kurtarmış. Köylüler şimdi evlerine dönüyorlardı. Dandelion, onları kimin kurtardığını illa öğrenmek istemiş, köylüleri soru yağmuruna tutmuştu.</p>

  <p>“Bu savaşçılar,” diye yineledi köylü, “Beyaz Kraliçe’nin hizmetindeler. Siyahlılar’ı gözleri dönmüş halde vuruyorlar. Siyahlılar, adamların düşman sırtına oturmuş gorilla gibi olduğunu söylediler.”</p>

  <p>“Ne gibi, ne gibi?”</p>

  <p>“Söyledim ya. Gorilla gibi.”</p>

  <p>“Gorilla, lanet olsun.” Dandelion yüzünü buruşturup eliyle geçiştirdi. “Yahu, millet… Bu birliklerin taşıdığı armayı sormuştum size!”</p>

  <p>“Çeşit çeşit, efendim. Özellikle de süvarilerin. Ama piyadelerinki kırmızıydı.” Köylü eline bir çubuk alıp kumun içine bir karo çizdi.</p>

  <p>“Eşkenar dörtgen,” dedi arma bilgisine sahip olan Dandelion. “Temerya zambağı değil, bir eşkenar dörtgen. Rivya arması. Tuhaf. Rivya buradan en az iki yüz mil uzakta. Kaldı ki Lirya ve Rivya orduları, Aldersberg civarındaki Dol Angra savaşında tümüyle imha edildi ve topraklarını Nilfgaard işgal etti… Hiçbir şey anlamıyorum şimdi!”</p>

  <p>“Bu çok doğal,” diye sözünü kesti Witcher. “Çok konuştun. Haydi bakalım yola devam.”</p>

  <p>“Hah!” diye bağırdı ozan, uzun süre düşünüp köylülerden aldığı bilgileri değerlendirdikten sonra. “Buldum! Gorilla değil, gerilla! Çete savaşları! Düşmanın sırtında, anladınız mı?”</p>

  <p>Cahir başını salladı. “Bu bölgede kuzeyli çeteleri kol gezer. Temmuz ortasında Aldersberg yakınında yenilen Lirya ve Rivya ordularından geriye kalan askerlerden kurulmuş birliklerdir kuşkusuz. Sincaplar’ın yanındayken bu savaştan haberim olmuştu.”</p>

  <p>“Bunu sevindirici bir haber olarak değerlendiriyorum,” dedi Dandelion, gorilla bulmacasını çözmüş olmanın verdiği gururla. “Köylüler armaları karıştırsalar bile Temerya ordusu değil bu. Geçenlerde iki ajanın darağacına çıktıktan sonra esrarengiz biçimde saray nazırı Vissegerd’in elinden kurtulduğu haberinin Rivyalı gerillalara henüz ulaştığını hiç sanmıyorum. Çetecilere rastlasak bile işin içinden sıyrılma şansımız var.”</p>

  <p>“Orası öyle,” dedi Geralt. “Ama doğrusunu istersen onlarla karşılaşmamayı yeğlerim.”</p>

  <p>“Onlar senin hemşehrin ama Witcher,” dedi Regis. “Sana Rivyalı Geralt diyorlar.”</p>

  <p>“Bir düzeltme yapacağım,” dedi Geralt buz gibi bir sesle. “Kulağa daha hoş gelmesi için ben kendime öyle diyorum. Böyle uzantılı bir ad müşterilerimin bana duyduğu güveni artırıyor.”</p>

  <p>“Anlıyorum.” Vampir gülümsedi. “Ama neden özellikle Rivya’yı seçtin?”</p>

  <p>“Kulağa hoş gelen birkaç adın yazılı olduğu çöplerden birini çektim. Bu yöntemi, beni yetiştiren Witcher önermişti. Ama hemen yapmamıştı bunu. Kendime Geralt Roger Erik du Haute Bellegarde gibi bir ad yakıştırmaya kalktığımda müdahale etmişti. Vesemir bu adı gülünç, yapmacık ve aptalca bulmuştu. Bence de haklıydı.”</p>

  <p>Dandelion kahkahalarla gülmeye başlayıp vampire ve Nilfgaardlıya imalı bir bakış attı.</p>

  <p>Bu bakıştan alınan Regis, “Benim isim dizim gerçek ve vampir geleneğine uygundur,” dedi.</p>

  <p>“Benimki de,” dedi Cahir aceleyle. “Mawr annemin, Dyffryn büyük büyükbabamın adları. Bunda gülünecek bir yan yok, ozan. Peki senin adını sorabilir miyim? Belli ki Dandelion bir takma ad.”</p>

  <p>Ozan gizemli bir edayla, “Gerçek adımı ne kullanabilir ne de açıklayabilirim,” dedi ve başını gururla kaldırdı. “Fazlaca ünlü çünkü.”</p>

  <p>Epeydir somurtkan bir ifadeyle susan Milva ansızın söze karıştı. “Bana da Rieke, Ria ya da küçük Marie denmesine çocukluğumdan beri fitil olurum. Bu adlardan birini kim duysa kıçıma tekme atma hakkının doğduğunu sanıyor hemen.”</p>

  <p>Hava kararmaya başlamıştı. Telliturnalar havalanmıştı ve çığlıkları gitgide uzaklaşıyordu. Dağlardan esen rüzgâr kesilmişti. Witcher, sihill’i kınına yerleştirdi.</p>

  <p>Bunlar bu sabah oldu. Bu sabah. Belalar öğleden sonra başladı.</p>

  <p>Daha önce seçmemiç gerekirdi. Ama içimimde Regis dışında bu işlerden anlayan kim vardı? Tamam, Milva’nın sabaha karşı sık sık kustuğunu herkes fark etmişti. Ama hepimiz sürekli midelerimizin altını üstüne getiren şeyler yiyorduk. Dandelion da birkaç keç yediklerini çıkarmıştı, Cahir’in de şiddetli ishali vardı, dizanteriye yakalanmış olmaktan korkuyordu. Ama kıçın usulca çalılıkların arasına kaçmasını mesane iltihabına yormuştum.</p>

  <p>Ne ahmakmışım ben!</p>

  <p>Regis gerçeğin farkındaydı sanıyorum. Ama sustu. Susmayı başaramadığı noktaya kadar sustu. Kimselerin uğramadığı bir oduncu kulübesinde gecelemek üçere durduğumuzda Milva, Regis’i kolundan tutup ormana götürdü, onunla uçun uçun, arada sesini yükselterek, konuştu. Vampir ormandan tek başına döndü. Çeşitli otları karıştırıp kaynattı, sonra hepimizi kulübeye çağırdı. Lafı uçatarak konuya önce girmedi, sonra o ders veren sinir boçucu tonda konuşmaya başladı.</p>

  <p>“Sözüm hepinize,” diye yineledi Regis. “Sonuçta bir ekibiz ve birbirimizden sorumluyuz. En büyük sorumluluğu taşıyan kişinin büyük olasılıkla aramızda bulunmaması bu gerçeği değiştirmez. Doğrudan sorumlu olan kişi demek istiyorum, izninizle.”</p>

  <p>“Daha açık konuş yahu,” dedi Dandelion kızarak. “Ekipmiş, sorumlulukmuş… Neyi var Milva’nın? Neymiş hastalığı?”</p>

  <p>“Hastalık değil bu,” dedi Cahir usulca.</p>

  <p>“Evet, hastalık denilemez,” diye araya girdi Regis. “Kız hamile.”</p>

  <p>Cahir başını sallayarak tahmin ettiğini anlattı. Dandelion ise donakalmıştı. Geralt dudağını ısırdı. “Kaç aylık?”</p>

  <p>“Bana herhangi bir tarih vermeyi oldukça kaba bir tonda reddetti, son âdet kanamasının ne zaman olduğunu da söylemedi. Ama ben anlarım. Onuncu haftada olması gerekir.”</p>

  <p>“Dokunaklı sözleri bize değil, doğrudan sorumlu olana yöneltirsin,” dedi Geralt yüzünü asarak. “Bizden biri yapmadı. Bu konuda kuşkuların olduysa eğer, an itibarıyla ortadan kaldırıyorum. Ama ortak sorumluluk konusunda haklısın. Kız şimdi bizimle. Hepimiz bir anda koca ve baba rollerine girmiş olduk. Hekimin sözlerine merakla kulak vereceğiz şimdi.”</p>

  <p>“İyi ve düzenli beslenecek,” diye saymaya başladı Regis. “Stres yok. Sağlıklı bir uyku. Yakında at binmeyi bırakacak.”</p>

  <p>Uzun süre kimse ağzını açmadı.</p>

  <p>“Anladık,” dedi sonra Dandelion. “Bir sorunumuz var, sayın kocalar ve babalar.”</p>

  <p>“Sandığınızdan daha büyük,” dedi vampir. “Ya da daha küçük. Bakış açısına bağlı.”</p>

  <p>“Anlamadım.”</p>

  <p>“Ama anlaman gerekir,” diye mırıldandı Cahir.</p>

  <p>“Milva benden kökten çözüm olacak kuvvetli bir ilaç… hazırlayıp vermemi istedi. Bunun sorunlara en uygun çare olduğunu düşünüyor. Çok kararlı.”</p>

  <p>“Verdin mi sen de ilacı?”</p>

  <p>Regis gülümsedi. “Diğer babalarla görüşmeden mi?”</p>

  <p>“Milva’nın istediği ilaç,” dedi Cahir alçak sesle, “her şeye deva mucizevi bir madde değil. Üç kız kardeşim var, ne dediğimi biliyorum. Milva, bu sıvıyı akşama içeceğini, sonra ertesi sabah atma atlayıp bizimle yola koyulacağını sanıyor galiba. Öyle bir şey yok. On gün kadar at sırtına oturmayı hayal bile edemeyecektir. Regis, ona bu ilacı vermeden bunları anlatmalısın. Bir de Milva’ya bir yatak bulmadan veremeyiz ilacı. Temiz bir yatak.”</p>

  <p>“Anladım.” Regis başını salladı. “Bir kabul oyu. Sen ne diyorsun, Geralt?”</p>

  <p>“Ne? Ben mi?”</p>

  <p>“Beyler,” dedi vampir, siyah gözlerini hepsinin üzerinde gezdirerek, “anlamıyormuş gibi yapmayın.”</p>

  <p>“Nilfgaard’da,” dedi Cahir, sonra kıpkırmızı kesilip başını önüne eğdi, “bu konularda kararı yalnızca kadın verir. Onun kararını etkilemeye kimsenin hakkı yoktur. Regis, Milva’nın… ilacı içmeye kararlı olduğunu söylüyor. Bu yüzden, sadece bu yüzden konuyu kesinleşmiş bir olgu olarak ele aldım. Ama ben yabancıyım, bilemem… Fikrimi söylememem daha doğru. Özür dilerim.”</p>

  <p>“Ne için özür diliyorsun?” diye sordu ozan. “Bizleri yabani bulduğun için mi, Nilfgaardlı? Herhangi bir şaman tabusuna göre hareket eden ilkel bir ırk olarak gördüğün için mi? Böyle bir kararı yalnızca kadın verebilir elbette, bu onun tartışılmaz hakkı. Eğer Milva’nın kararı…”</p>

  <p>“Kapa çeneni, Dandelion,” diye homurdandı Witcher. “Çok rica ediyorum, kapa çeneni.”</p>

  <p>“Sen farklı mı düşünüyorsun?” diye sinirlendi ozan. “Yani sen kıza yasak koyacaksın ya da…”</p>

  <p>“Çeneni tut, lanet olsun, aksi halde yapacaklarımdan sorumlu değilim! Regis, sen burada halk oylaması gibi bir şey yapıyorsun herhalde? Neden? Hekim sensin. Kızın senden istediği madde… Evet madde, ilaç sözcüğünü ağzıma alamıyorum. Bu maddeyi ona yalnızca sen hazırlayıp verebilirsin. Akşama yeniden isterse vereceksin. Arzusunu geri çevirmeyeceksin.”</p>

  <p>“Maddeyi hazırladım bile.” Regis, ekibe koyu renk camdan küçük bir şişe gösterdi. “Yeniden isterse, arzusunu geri çevirmeyeceğim. Yeniden isterse.”</p>

  <p>“Mesele ne o zaman? Hemfikir olmamız mı? Herkesin kabul etmesi mi? Ne bekliyorsun?”</p>

  <p>“Meselenin ne olduğunu çok iyi biliyorsun,” dedi vampir. “Ne yapılması gerektiğini pekâlâ hissediyorsun. Ama sorduğun için ben de yanıt vereceğim. Evet, Geralt, mesele aynen bu. Evet, yapılması gereken aynen bu. Hayır, bunu ben beklemiyorum.”</p>

  <p>“Daha açık konuşur musun?”</p>

  <p>“Hayır, Dandelion,” dedi vampir. “Daha açığını beceremem. Kaldı ki gerekmiyor. Haksız mıyım, Geralt?”</p>

  <p>“Haklısın.” Witcher başını ellerinin arasına aldı. “Evet, lanet olsun, haklısın. Ama neden bakıyorsun bana? Ne yapayım? Yapamam. Başaramam. Bu rol için hiç uygun değilim. Hiç, anlıyor musunuz r “Hayır,” diye karşı çıktı Dandelion. “Hiçbir şey anlamıyoruz. Cahir? Sen anlayabildin mi?”</p>

  <p>Nilfgaardlı önce Regis’e, sonra Geralt’a baktı. “Sanırım,” dedi ağır ağır.</p>

  <p>“Bak sen.” Ozan başını salladı. “Geralt bir çırpıda anladı, Cahir anladığını düşünüyor. Net bir açıklama istedim ama önce susmam söylendi, ardından anlamamın gerekmediğini duydum. Teşekkürler. Yirmi yılımı şiir sanatına vermişim, bu da hayatta konuşmadan bile bir çırpıda anlaşılabilen ya da asla anlaşılmayan şeyler olabileceğini öğrenmem için bence yeterli bir süredir.”</p>

  <p>Vampir gülümsedi. “Bunu daha güzel dile getirebilecek başka birini tanımıyorum,” dedi.</p>

  <p>Hava iyice kararmıştı. Witcher ayağa kalktı.</p>

  <p>Başka çare yok, diye içinden geçirdi. Bu işten kaçamayacağım. Duraksamak yarar sağlamayacak. Yapmak zorundayım. Yapacağım, o kadar.</p>

  <p>Milva ormanın içindeki ağaçsız alanda yaktığı küçük ateşin başına oturmuştu; burası diğerlerinin gecelediği oduncu kulübesinden epey uzaktı. Geralt’ın adımlarını duyduğunda istifini bozmadı. Onu bekliyordu âdeta. Sadece oturduğu kütüğün üzerinde kenara doğru kayıp ona yer açtı.</p>

  <p>“Ee, ne var?” dedi sertçe, Geralt’ın konuşmasını beklemeden. “Bombok bir durum, değil mi?”</p>

  <p>Witcher yanıt vermedi.</p>

  <p>“Yola çıktığımızda aklına bunun olacağı gelmemişti, değil mi? Beni yanına aldığında? Ne olacak, yontulmamış aptal köylü kızı diye mi düşünmüştün? Sana katılmama izin vermiştin. Yolculuk boyunca onunla ilginç sohbetler edemem ama işime yarar diye düşündün mutlaka. Sağlıklı, güçlü bir yapısı var, ok atmayı da biliyor, eyerin üzerinde kıçı yanacak değil herhalde, tehlikeli bir durumda donuna da sıçmaz, işime yarar. Ama şimdi değil işine yaramak başına dert olduğumu gördün. Hatta engel oldum. Şansına aptal bir kız çıktı, aptal kızlarla uğraşmak böyledir işte!”</p>

  <p>“Neden benimle gelmek istedin?” diye usulca sordu Geralt. “Neden Brokilon’da kalmadın? Biliyordun herhalde…”</p>

  <p>“Biliyordum,” diye Geralt’ın sözünü kesti kız. “Ben dryacTXarm arasındaydım, onlar neyin var neyin yok hemen fark eder, hiçbir şeyi gizleyemezsin onlardan. Hatta benden önce anladılar. Ama bu kadar hızlı halsizleşeceğimi kestiremedim. Bir fırsatını bulur, çavdar mahmuzu ya da başka bir karışım içerim, sen de bir şey fark etmezsin, zerre kadar haberin olmaz diye düşündüm.”</p>

  <p>“O kadar basit değil işte.”</p>

  <p>“Biliyorum. Vampir anlattı. Çok geciktim, düşündüm, kararsız kaldım. Şimdi de kolay olmayacak…”</p>

  <p>“Onu demek istemedim.”</p>

  <p>“Lanet olsun,” dedi kız bir süre sonra. “Dandelion elimin altında diye düşünmüştüm. Güçlüyü oynadığını, aslında yumuşak ve zayıf biri olduğunu, çalışmak gibi bir alışkanlığı olmadığını görmüştüm. Belli ki bir süre sonra size ayak uyduramayacaktı ve yolda ondan ayrılmak zorunda kalacaktık. Ağırlaşırsam, Dandelion’la birlikte geri dönerim diye hesapladım. Ama gel gör ki Dandelion yiğit çıktı ve ben…”</p>

  <p>Milva sonrasını getiremedi. Geralt sarıldı ona. Ve hemen anladı ki kızın beklediği, ihtiyaç duyduğu yaklaşım buydu. Brokilonlu okçunun sertliği ve kabalığı bir anda uçup gitmiş, yerine ürkmüş küçük bir kızın masumiyeti gelmişti. Ama aralarındaki sessizliği bozan yine de Milva oldu.</p>

  <p>“Bana o gün demiştin ki… Brokilon’da… Bir omza ihtiyaç duyacağımı… Gecenin, karanlığın içine çığlıklar atacağımı söylemiştin… Yanımdasın, omzunu hissediyorum, benim… Ama hâlâ bağırmak istiyorum… Aaa… Neden titredin öyle?”</p>

  <p>“Yok bir şey. Aklıma bir anı geldi.”</p>

  <p>“Başıma neler gelecek?”</p>

  <p>Geralt yanıt vermedi. Soru ona yöneltilmemişti.</p>

  <p>“Babam bana bir zamanlar bir şey göstermişti… Bizim oralardaki nehrin kıyısında siyah eşekarıları vardır, canlı bir tırtılın içine yumurtalarını bırakırlar. Yumurtalardan küçük eşekarıları çıkar ve tırtılı canlı canlı yerler… İçinden başlayarak… Şimdi içime yerleşmiş bir şey var. İçime, içeriye, kendi karnıma. Büyüyecek, sürekli büyüyecek ve beni canlı canlı yiyecek…”</p>

  <p>“Milva…”</p>

  <p>“Maria. Ben Milva değil, Maria’yım. Şu halime bir bak! Kutsal falan değil, kuluçkaya yatmış tavuğum ben. Milva, dryad’\ar\a birlikte savaş alanlarında kahkaha atardı, kan içinde kalmış cesetlerden oklarını çekip çıkarırdı, öyle ya iyi bir ok ucu kaybolup gitmemeliydi, yazık olurdu! Ve biri hâlâ solumaya, ciğerlerine güçlükle hava doldurmaya mı çalıştı, bıçağıyla kesiverirdi boğazını! Milva, o insanları böylesi kaderlere mahkûm etti, üstelik kahkahalar atardı… O insanların kanları onu çağırıyor şimdi. Bu kanlar Maria’yı eşekarısı zehri gibi içeriden yiyip bitiriyor. Maria, Milva’nın yaptıklarının bedelini ödüyor şimdi.”</p>

  <p>Geralt sesini çıkarmadı. Ne diyeceğini bilmiyordu çünkü. Genç kadın, omzuna iyice yaslandı.</p>

  <p>“Bir birliği Brokilon’a götürdüm,” dedi Milva alçak sesle. “Haziranda, Rodfeld’de, Aziz John Ateşi’nden bir hafta önce. Bize yetiştiler, çarpışma başladı ve biz yedi kişi kurtulduk: Beş elf askeri, bir dişi elf ve ben. Kanala yarım mil kalmıştı ama önümüz arkamız atlılarla doluydu, çevremiz karanlık ve bataklık çukurlarıyla sarılıydı ve de çamur içindeydi. Geceleri sepetçi söğütlerinin arasına saklandık çünkü atların da bizim de dinlenmemiz gerekiyordu. Derken dişi elf soyunup uzandı… ve elflerden ilki yanına gitti. Sırtımdan aşağıya kaynar sular boşaldı, ne yapmam gerektiğini kestiremedim… Kalkıp uzaklaşmalı, görmemiş gibi mi yapmalıydım? Şakaklarım zonklarken kız ansızın şöyle dedi: ‘Yarın kim bilir neler olacak? Kim kanalı aşıp kim kuyruğu titretecek? En’ca minne.’ Aynen böyle diyordu: Birazcık aşk. Ölümü ancak böyle yenersin. Bir de korkuları. Adamlar korkuyordu, kız korkuyordu, ben de korkuyordum. Ben de soyundum, biraz ötede yere yaydığım bir örtünün üzerine uzandım… Adamlardan ilki bana sarıldığında dişlerimi birbirine geçirdim çünkü hazır değildim, korkuyordum ve kupkuruydum… Ama adam zekiydi, ne de olsa bir elfti, görünüşte gençti de… Zeki… Anlayışlı… Yosun, ot ve şebnem kokuyordu… İkinciye kollarımı kendim uzattım… Gönüllü olarak… Birazcık aşk mı? Bu işin içinde ne kadar aşk, ne kadar korku olduğunu bilen yoktu ama korkunun fazla olduğundan kuşku duymuyorum. Çünkü aşk yapmacıktı, gerçi iyiydi ama yine de yapmacıktı. Panayır gösterilerindeki gibiydi çünkü o gösterilerde oyuncular iyiyse neyin aldatmaca neyin gerçek olduğu derhal unutulur. Ama korku vardı. Ve gerçekti.” Geralt konuşmadı.</p>

  <p>“Ölümü yenemedik tabii. Gün ışırken biz kanala ulaşamadan elflerden ikisi vuruldu. Geriye kalan üçünü bir daha görmedim. Annem, bir kız karnında kimin meyvesini taşıdığını mutlaka bilir, derdi. Ama ben bilmiyorum. O elflerin adlarını bile bilmezken, bunu nasıl bileceğim? Söyle, nasıl?”</p>

  <p>Geralt konuşmadı, omuzlarını konuşturdu.</p>

  <p>“Hem bilmeme ne gerek var? Vampir, çavdar mahmuzunu hazırlayacak birazdan… Beni köyün birinde bırakıp gitmeniz gerekecek… Hayır, bir şey söyleme, sus. Senin nasıl biri olduğunu biliyorum. İnatçı kısrağını bile yarı yolda bırakmıyorsun sen, başkasına vermiyor, başka bir atla değiştirmiyorsun. Sen, insanı yarı yolda bırakanlardan değilsin. Ama şimdi yapmak zorundasın. Çavdar mahmuzundan sonra eyerin üzerinde oturamayacağım. Ama unutma, iyileşir iyileşmez arkanızdan geleceğim. Çünkü Ciri’ni bulmanı istiyorum, Witcher. Üstelik benim yardımımla bulmanı, ona kavuşmanı istiyorum.”</p>

  <p>“Bu yüzden arkamdan yetiştin,” dedi Geralt ve alnını ovaladı. “Bu yüzden.”</p>

  <p>Milva başını önüne eğdi.</p>

  <p>“Bu nedenle benimle geldin,” diye yineledi Witcher. “Tanımadığın bir çocuğun kurtulmasına yardımcı olmak için yola koyuldun. Bedel ödemek istiyordun. Henüz yola çıkarken işlemeyi kafana koyduğun bir suçun bedelini ödemek istiyordun… Yabancı bir çocuk üzerinden kendi günahının bedelini ödeyecektin. Sana zor zamanlarında yardım etme sözü vermiştim. Milva, yardım edemem ben sana. İnan bana, yapamam.”</p>

  <p>Bu kez Milva sustu. Witcher yapmak istemiyordu. Yapmaması gerektiğini hissediyordu.</p>

  <p>“Vaktiyle Brokilon’da sana borçlanmış ve ödeyeceğime yemin etmiştim. Saçmaydı. Aptalcaydı. Sen bana yardıma çok muhtaç olduğum bir anda destek verdin. Böyle bir borç ödenemez. Paha biçilemez bir şeyin karşılığı yoktur. Bazıları, bu dünyada her şeyin bir bedeli olduğunu savunur. Doğru değildir bu. Bedeli olmayan, paha biçilemez şeyler vardır. Bu şeyleri fark etmenin en iyi yolu, onları bir kez kaybettiğinde ebediyen kaybetmiş olmandır. Ben bu şeylerden çok kaybettim. Bugün sana bundan ötürü yardım edemiyorum.”</p>

  <p>“Ettin bile,” dedi Milva usulca. “Bana nasıl yardım ettiğinin farkında değilsin. Şimdi git lütfen. Beni yalnız bırak. Git, Witcher. Dünyamı iyice yıkmadan git.”</p>

  <p>Güneş doğarken yeniden yola koyulduklarında Milva atıyla önden gidiyordu, huzurluydu ve gülümsüyordu. Peşi sıra gelen Dandelion, atının sırtında lavtasını tıngırdatmaya başlayınca, Milva da melodiye ıslığıyla eşlik etti.</p>

  <p>Konvoyun sonunda Geralt ve Regis vardı. Vampir, Witcher’a baktı, gülümsedi, takdirle ve hayranlıkla başını salladı. Ama hiç konuşmadı. Sonra hekim çantasından koyu renk camdan küçük bir şişe çıkarıp Geralt’a gösterdi. Yeniden gülümsedi ve şişeyi çalılıklara doğru savurdu.</p>

  <p>Witcher sesini çıkarmadı.</p>

  <p>Atlara su içirmek için durduklarında Geralt, Regis’i kenara çekti.</p>

  <p>“Plan değişti,” dedi. “Ysgith’ten geçmeyeceğiz.”</p>

  <p>Vampir bir an susup Geralt’ı siyah gözleriyle süzdü.</p>

  <p>“Bir Witcher olarak yalnızca gerçek tehlikelerden çekindiğini bilmesem,” dedi sonra, “o anormal kızın zırvalarından korktuğunu düşünürdüm.”</p>

  <p>“Ama biliyorsun. O halde mantıklı düşüneceksin.”</p>

  <p>“Elbette. Ama iki noktaya dikkatini çekmek isterim. Birincisi, Milva’nın içinde bulunduğu durum ne hastalık ne de sakatlık. Kızın kendine elbette dikkat etmesi gerekiyor ancak o tamamen sağlıklı ve güçlü. Hatta eskisinden daha bile güçlü. Hormonları…”</p>

  <p>“Ders veren ve küçümseyen şu ses tonunu bırak,” diye sözünü kesti Geralt. “Çünkü artık kızmaya başladım bu tarzına.”</p>

  <p>“Değinmek istediğim iki şeyden birincisi buydu. İkincisi: Eğer Milva senin aşırı ilgini fark ederse, onu şımarttığını, yumurtadan çıkmış civcivmiş gibi davrandığını anlarsa öfkeden kudurur. O zaman da strese girer ki bu ona hiç yaramaz. Geralt, benim kimseye ders vermeye niyetim yok. Her şeye mantıkla yaklaşmak istiyorum.”</p>

  <p>Geralt yanıt vermedi.</p>

  <p>“Üçüncü bir konu daha var,” diye ekledi Regis, Geralt’ın ısrarlı bakışları altında. “Ysgith’i bayıldığımızdan ya da macera düşkünlüğümüzden değil, zorunluluktan geçecektik. Tepelerde asker eksik olmuyor, bizse Caed Dhu’daki druid’lere gitmek zorundayız. Bunun acil olduğunu sanmıştım. Bir an önce bilgi toplamayı ve Ciri’nin yardımına koşmayı önemsediğini düşünmüştüm.”</p>

  <p>“Önemsiyorum.” Geralt, gözlerini vampirin üzerinden çekti. “Hem de çok. Ciri’yi kurtarmak ve yeniden kazanmak istiyorum. Kısa bir süre öncesine kadar her şeyi göze almıştım. Ama hayır. O şeyi göze almıyorum. O bedeli ödemeyeceğim, o riske girmeye hazır değilim. Ysgith’ten geçmeyeceğiz.”</p>

  <p>“Alternatifin peki?”</p>

  <p>“Yaruga’nın karşı kıyısı. Akıntıya karşı, bataklıkların epey açığından ilerleyeceğiz. Sonra Caed Dhu hizasında Yaruga’yı yeniden aşacağız. Zorlandığımızı görürsek druid’\erm oraya yalnızca ikimiz geçeceğiz. Ben yüzeceğim sen de yarasa olarak uçacaksın. Ne bakıyorsun bana öyle? Bir nehrin vampirlere engel teşkil ettiği inancı da mit ve batıl itikattır mutlaka. Yoksa yanılıyor muyum?”</p>

  <p>“Hayır, yanılmıyorsun. Ama ben sadece dolunayda uçabilirim.”</p>

  <p>“O dediğine iki hafta kaldı. Biz doğru yere ulaştığımızda neredeyse dolunay olacak.”</p>

  <p>“Geralt,” dedi vampir, Witcher’dan gözünü ayırmadan. “Sen garip birisin. Yanlış anlama, küçümseme anlamında söylemiyorum. İyi madem. Hamile kadınlar için tehlike oluşturan Ysgith’ten vazgeçelim. Yaruga’nın sence daha az tehlikeli olan karşı kıyısına geçelim.”</p>

  <p>“Risk derecelerini ölçebiliyorum.”</p>

  <p>“Bundan kuşkum yok.”</p>

  <p>“Milva’ya ve diğerlerine tek söz etmek yok. Soracak olurlarsa, ikimizin arasındaki bir plan, dersin.”</p>

  <p>“Elbette. İşe, bir kayık aramakla başlayalım.”</p>

  <p>Aramaları kısa sürmüş ve sonuç, beklentilerinin çok üstünde olmuştu. Kayık değil ahşap bir tekne bulmuşlardı. Söğütlerin arasına gizleyip dallar ve sazlıklarla kamufle edilmiş tekneyi, onu kıyıya bağlayan halatından fark etmişlerdi. İçinde bir de salcı oturuyordu. Ama ekibin atlarının sırtında yaklaştığını görünce adam hemen çalılıkların arasına gizlenmişti. Ancak Milva onu hemen bulmuş, yakasından tuttuğu gibi fundalıkların arasından çekip çıkarmıştı. O sırada miço da korktuğu için kendini ele vermişti. Geniş omuzlu, iriyarı, sersem suratlı bir oğlandı bu. Salcı korkudan tir tir titrerken gözbebekleri, boş ambarda zıplayıp duran bir çift fare gibi fıldır fıldır dönüyordu.</p>

  <p>Adamların kendisinden ne istediklerini duyunca, “Ne? Karşı kıyıya mı?” diye inledi. “Asla olmaz! Orası Nilfgaard toprakları, savaştayız! Beni yakalarlarsa kazığa oturturlar! Gitmem oraya! Öldürseniz de gitmem!”</p>

  <p>“İstersek öldürebiliriz seni,” dedi Milva dişlerini gıcırdatarak. “Tabii öncesinde eşek sudan gelene kadar dövebiliriz de. Çeneni bir daha açarsan bunları nasıl becerdiğimizi öğrenirsin.”</p>

  <p>“Anlaşılan savaş kaçakçılığa hiç engel olmamış, ha?” dedi vampir, bakışlarıyla salcının gözlerini oyarak. “Çünkü krallığa ve Nilfgaardlılara ait yerleşim merkezlerinden uzakta bir noktaya kurnazca gizlediğin salın bu işe yarıyor, yoksa yanılıyor muyum? Hadi bakalım, indir suya!”</p>

  <p>“Akıllılık edersin,” diye ekledi Cahir, gözünü salcıya dikip elini kılıcının topuzunda gezdirirken. “Fazla nazlanırsan, seni almadan kendimiz karşıya geçeriz, bu defa teknen karşıda kalır.</p>

  <p>Geri getirmek için oraya yüzerek gitmek zorunda kalırsın. Ama bizi dinlersen karşıya geçer ve dönersin. Bir saatlik bir korku yaşar, sonra da unutup gidersin.”</p>

  <p>“Ama yanında koca bir kese olur,” diye yine homurdandı Milva, “böylece bizi kışa kadar unutamazsın!”</p>

  <p>Salcı, bu sert ve kesin tavırlara daha fazla direnememiş ve çok geçmeden tekneye binmişlerdi bile. Birkaç at, özellikle Roach tekneye binmek istemeyince salcı ve sersem miço dallarla ve iplerle hayvanları içeri çekmişti. Bu işi öylesine ustalıkla yapıyorlardı ki çalıntı atları sıklıkla Yaruga üzerinden kaçırdıkları açıkça belliydi. Dev miçonun, teknenin dümenini kırmasıyla birlikte yolculuk başlamıştı.</p>

  <p>Nehre açılıp rüzgârı hissettikçe moraller biraz düzelmişti. Yaruga’yı geçmek yeni bir şeydi, yolculukta ilerleme kaydettiklerini gösteren bir aşamaydı. Nilfgaard kıyısı, yani sınır karşılarındaydı şimdi. Birdenbire herkes canlanmıştı. Salcının sersem miçosu bile bu havadan etkilenmiş, ansızın ıslık çalmaya ve aptal bir melodi mırıldanmaya başlamıştı. Geralt’ta tuhaf bir coşku vardı, sanki karşı kıyıyı kaplayan kızılağaçların arasından her an Ciri çıkagelecek ve onu görür görmez sevinç çığlıkları atacaktı.</p>

  <p>Ama seslenen salcı oldu. Üstelik sesinde sevinçten başka her şey vardı.</p>

  <p>“Tanrılar! Mahvolduk!”</p>

  <p>Geralt, adamın gösterdiği yöne bakıp sövdü. Kıyının yukarı kısmındaki kızılağaçların arasında zırhlar parlıyor ve nal sesleri geliyordu. Teknenin yanaşacağı sol kıyıdaki iskele bir anda atlılarla dolmuştu.</p>

  <p>“Siyahlılar!” diye bağırdı salcı ve dümeni bıraktı. “Nilfgaardlılar! Ölüm! Kurtarın bizi tanrılar!”</p>

  <p>“Atları sımsıkı tut, Dandelon,” diye seslendi Milva, tek eliyle yayını kılıfından çıkarmaya çalışırken. “Atları sımsıkı tut!”</p>

  <p>“İmparatorluk ordusundan değil bunlar,” dedi Cahir. “Bence…”</p>

  <p>Söyledikleri iskeledeki atlıların bağırtılarından anlaşılamamıştı. Bir de salcının çığlıklarından. Sersem miço, bulduğu bir baltayı bu çığlığın etkisiyle halata indirdi. Salcı ikinci bir baltayla ona destek verdi. İskeledeki atlılar durumu fark edip bağırmaya başladılar. Hatta birkaçı atlarının sırtında suya dalıp halatı yakaladı. Birkaçı da yüzerek tekneye ulaşmaya çalıştı.</p>

  <p>“Dokunmayın halata!” diye seslendi Dandelion. “Nilfgaardlı değil bunlar! Kesmeyin!”</p>

  <p>Ama artık çok geçti. Her yerinden darbe almış olan halat suya gömüldü, tekne hafifçe döndü ve akıntı yönünde sürüklenmeye başladı. Sahildeki atlılar hep bir ağızdan haykırıyordu şimdi.</p>

  <p>“Dandelion haklı,” dedi Cahir yüzünü asarak. “İmparatorluk ordusundan değil bunlar… Nilfgaard kıyısındalar ama Nilfgaardlı değiller.”</p>

  <p>“Elbette değiller!” diye bağırdı Dandelion. “Armaları tanırım ben! Kartal ve karo! Lirya arması bu! Bunlar Liryalı gerillalar! Hey, millet…”</p>

  <p>“Bordada siper al, sersem!”</p>

  <p>Ozan her zaman yaptığı gibi uyarılara kulak asmadı, tek derdi ne olup bittiğini anlamaktı. Derken oklar havada uçmaya başladı. Bir kısmı gürültüyle teknenin bordasına saplandı, bir kısmı da gemiyi aşıp suyu boyladı. İki ok doğrudan Dandelion’a doğru süzülürken, kılıcını çoktan çıkarmış olan Witcher sıçradı ve seri darbelerle iki oku da savuşturdu.</p>

  <p>“Ulu güneş adına,” diye inledi Cahir. “İki oku da havada vurdu! İnanılır gibi değil! Böyle bir şey hayatımda görmedim…”</p>

  <p>“Bir daha da görmeyeceksin zaten! Ben de iki oku aynı anda savuşturmayı ilk kez başardım! Siper alın!”</p>

  <p>Kıyıdaki askerler akıntının tekneyi dosdoğru bulundukları kıyıya sürüklediğini anlayınca ok atmayı bırakmıştı. Sular, atların sağrılarında köpürdükçe köpürüyordu. İskeleye atlılar gelmeye devam ediyordu. Şimdi en az iki yüz kişiydiler.</p>

  <p>“Yardım edin!” diye bağırmaya başladı salcı. “Kazıklara davranın, beyler! Kıyıya sürükleniyoruz!”</p>

  <p>Herkes ne yapması gerektiğini hemen anlamıştı, neyse ki teknede kazıktan bol bir şey yoktu. Regis ve Dandelion atları tuttu; Milva, Cahir ve Witcher salcının ve sersem miçonun çabalarına destek verdi. Beş kazığın ittiği tekne döndü ve daha hızlı yüzerek nehrin ortalarına doğru ilerlemeye başladı. Kıyıdaki askerler yeniden haykırmaya başladı, tekrardan yaylarına davranıp oklarını savurdu. Atlardan biri acıyla kişnedi. Akıntıya kapılan tekne neyse ki hızla ilerleyip kıyıdan uzaklaşıyor ve okların menzilinden çıkıyordu.</p>

  <p>Şimdi nehrin ortasında tek bir oka hedef olmadan sürükleniyorlardı. Tekne döne döne yol alıyordu. Atlar çifte atıp kişniyor, Dandelion’ın ve vampirin yapıştığı dizginlerini kurtarmaya çalışıyorlardı. Kıyıdaki atlılar bağırıp çağırıyor, yumruklarını sıkıp tehditler savuruyordu. Geralt aralarında ansızın beyaz bir ata binmiş, kılıcını çevire çevire emirler yağdıran bir süvari gördü. Süvari alayı hemen dönüp ormana daldı ve yüksekteki kıyı boyunca ilerlemeye başladı. Ağaçların arasında süvarilerin zırhları parlayıp sönüyordu.</p>

  <p>“Bizi rahat bırakmayacaklar,” diye iç geçirdi salcı. “Bu dönemeci geçtikten sonra akıntının bizi yeniden kıyıya sürükleyeceğini biliyorlar… Kazıkları hazırlayın, beyler! Eğer akıntı bizi doğru kıyıya sürüklerse tekneye akıntıyı aşması için yardımcı olacağız ve de karaya çıkacağız… Aksi halde işimiz zor…”</p>

  <p>Sürüklendiler, döndüler, eğri çamlarla kaplı yüksek ve dik sağ kıyıya hafifçe yöneldiler. Uzaklaştıkları sol kıyı şimdi alçalmış, yarım daire şeklinde bir burun olup nehrin içine doğru uzanmıştı. Dörtnala koşarak burna gelen süvariler suya daldılar. Anlaşılan burnun sığ bir bölgesi vardı; sular, atların karnına kadar bile yükselmeden süvariler nehirde epeyce yol almıştı.</p>

  <p>“Atış menziline yaklaşıyorlar,” diye tahminde bulundu Milva yüzünü asarak. “Siper alın.”</p>

  <p>Yine havada oklar uçtu, birkaçı boğuk bir sesle kalaslara saplandı. Ama burundan dolayı hızı kesilen akıntı, tekneyi hızla sağ kıyıdaki dik yamaca doğru götürüyordu.</p>

  <p>“Haydi kalaslara şimdi!” diye bağırdı salcı tir tir titrerken. “Çabuk olun, akıntı bizi koparıp götürmeden karaya çıkmalıyız!”</p>

  <p>O kadar basit değildi bu. Akıntı şiddetli, sular derin ama tekne büyük, ağır ve hantaldı. Başlarda çabalarından hiçbir sonuç alamadılar ama derken kazıklar dibe tutunmaya başlamıştı. Tam umutlanır gibi oldukları sırada Milva kalası ansızın bırakıp hiç konuşmadan sağ kıyıyı gösterdi.</p>

  <p>“Bu kez…” Cahir alnındaki terleri sildi. “Ama bu kez kesinlikle Nilfgaard.”</p>

  <p>Geralt da görmüştü. Sağ kıyıda ansızın beliren atlıların omuzlarında siyah ve yeşil pelerinler vardı, atlarının başına kayışları göz çevresini saran karakteristik üçgenler geçirilmişti. En az yüz adamdılar.</p>

  <p>“İşte şimdi bittik,” diye inledi salcı. “Tanrılar, Siyahlılar bunlar!”</p>

  <p>“Kazıkların başına!” diye bağırdı Witcher. “Kazıkların başına, akıntıya dönüyoruz! Kıyıdan uzaklaşın!”</p>

  <p>Bu yine çok zor bir işti. Sağ kıyıdaki akıntı şiddetliydi, tekneyi doğrudan Nilfgaardlıların haykırışlarının duyulduğu dik bayıra doğru itiyordu. Geralt, tüm gücüyle kazığa abandığı bir an başını kaldırıp yukarı bakınca tepesinde çam dallarını gördü. Kıyıdaki yamaçtan atılan ok, teknenin güvertesine dik olarak vurdu. Cahir’e doğru uçan başka bir oku Geralt kılıç darbesiyle savuşturdu.</p>

  <p>Milva, Cahir, salcı ve miço artık kazıklarını nehrin dibine değil, yamaca vurarak kıyıdan uzaklaşmaya çalışıyorlardı. Geralt kılıcını elinden attı, kazıklardan birine sarılıp ekibe destek verdi ve tekne çok geçmeden suya doğru yol almaya başladı. Gelgeldim sağ kıyıya hâlâ çok yakındılar, tehlike büyüktü, atlılar durmaksızın dörtnala koşturuyordu. Tekne kıyıdan uzaklaşamadan dik yamaç bitti ve Nilfgaardlılar sazlıklarla kaplı sığ kıyıya akın etti. Havada okların tüyleri ıslık çalarak uçuyordu.</p>

  <p>“Siper alın!”</p>

  <p>Salcının miçosu ansızın tuhaf bir şekilde öksürmeye başladı, elindeki kazığı suya bıraktı. Geralt, kanlı bir ok ucu ve miçonun sırtına saplanmış dört inçlik bir ok sapı gördü. Cahir’in kahverengi atı şaha kalktı, acıyla kişnedi, yaralı boynunu sağa sola savurdu, Dandelion’ı yere devirip suya atladı. Öteki atlar da kişniyor ve durmaksızın çifte atıyordu. Tekne nal darbeleri altında titriyordu.</p>

  <p>“Atları sıkı tutun!” diye bağırdı vampir. “Sıkı tu…”</p>

  <p>Ansızın sustu, sırtını bordaya çarptı, yere oturdu ve başı önüne düştü. Göğsüne siyah tüylü bir ok saplanmıştı.</p>

  <p>Milva da olanları görmüştü. Öfkeyle çığlığı bastı, yayına davrandı, sadağın içindeki okları ayağının dibine boşalttı. Ve vurmaya başladı. Oklar bir bir havada uçuyor ve hiçbiri hedefi şaşırmıyordu.</p>

  <p>Kıyıda bir kargaşa başlamıştı. Nilfgaardlılar ölenleri ve kıvranan yaralıları sazlıkların arasında öylece bırakarak ormana kaçtılar. Bodur ağaçların arkasına gizlenip vurmaya devam ettiler. Gelgeldim attıkları oklar, akıntının nehrin ortasına doğru sürüklediği tekneye artık ulaşamıyordu. Aradaki mesafe, Nilfgaard yaylarıyla hedefi vurabilmek için fazlaca uzundu ama Milva’nın yayı için engel oluşturmuyordu.</p>

  <p>Nilfgaardlıların arasında ansızın siyah pelerinli bir subay belirdi; miğferinde karga kanatları dalgalanıyordu. Bağırıyor, elindeki gürzü sallayarak nehri gösteriyordu. Milva bacaklarını iki yana açtı, kirişi ağzına dayayıp hemen nişan aldı. Ok, havada süzüldü; subay, eyerin üzerinde arkaya doğru devrildi ve onu hemen yakalayan askerlerin kollarına yığıldı. Milva yayı yeniden çekip kirişi bıraktı. Subayı tutan Nilfgaardhlardan biri acı bir çığlık atıp attan düştü. Diğerleri kurtuluşu ormana kaçmakta buldu.</p>

  <p>“Usta vuruşu,” dedi Regis, Witcher’in arkasından. “Ama siz en iyisi kazıklara davranın. Hâlâ kıyıya çok yakınız ve sığ tarafa doğru sürükleniyoruz.”</p>

  <p>Milva ve Geralt hızla arkalarına dönüp bir ağızdan, “Yaşıyor musun?” diye sordular.</p>

  <p>“Yani,” dedi vampir siyah tüylü oku göstererek, “önüne gelen çubuğun bana zarar vereceğini mi düşündünüz?”</p>

  <p>Şaşkınlığa ayıracak zaman yoktu. Tekne akıntıda yeniden dönüp derin sularda yüzmeye başladı. Ama nehrin kıvrım noktalarında yine sığ kumluk bölgeler beliriyordu. Derken kıyı Nilfgaardlılarla siyaha boyandı. Kimi atıyla sulara dalıp yayını hazırlamaya başladı. Bu arada teknede Dandelion dâhil herkes kazıklara sarılmıştı. Çok geçmeden tahtalar suyun dibine ulaşamaz olmuştu, akıntı tekneyi açık sulara taşıyordu çünkü.</p>

  <p>“Güzel,” dedi Milva soluk soluğa kalası bırakarak. “Bize ulaşamazlar artık.”</p>

  <p>“Biri kumluğa kadar gelmeyi başardı!” Dandelion atlıyı eliyle gösterdi. “Yayını hazırlıyor! Siper alalım!”</p>

  <p>“Vuramaz,” dedi Milva soğukkanlı bir tavırla.</p>

  <p>Ok, pruvaya iki karış kala suyu boyladı.</p>

  <p>“Yayı yine çekiyor!” diye bağırdı, bordanın arkasından dışarıyı gözetleyen ozan. “Dikkatli olun!”</p>

  <p>“Vuramaz,” diye tekrarladı Milva ve kolundaki deri bilekliği düzeltti. “Elinde iyi bir yay var ama keçinin götüyle boynuz üflemesi gibi ok atıyor. Çok heyecanlı. Attıktan sonra da kıçına salyangoz kaçmış karı gibi titreyip duruyor. Siz atları sıkı tutun, bana çarpmasınlar.”</p>

  <p>Nilfgaardlı bu kez kolunu yukarı kaldırmıştı. Ok, teknenin üstünden kayıp geçti. Milva yayını havaya kaldırdı, bacaklarını iki yana açtı, kirişi hızla yanağına dayadı, duruşunu zerre kadar değiştirmeden kirişi bıraktı. Nilfgaardlı, yıldırım çarpmış gibi suyu boyladı ve akıntıda sürüklenmeye başladı. Siyah pelerini balon gibi şişip kabarıyordu şimdi.</p>

  <p>“Bu iş böyle yapılır.” Milva yayı elinden bıraktı. “Ama bu herif bunu öğrenemeyecek artık.”</p>

  <p>“Diğerleri dörtnala arkamızdan geliyor.” Cahir sağ kıyıyı gösterdi. “Hepinizi temin ederim ki bunlar bizi takip etmekten vazgeçmeyecekler. Milva subayı vurduğu için vazgeçmeyecekler. Nehir dönemeçlerle dolu, bir sonrakinde akıntı bizi yine onların bulunduğu kıyıya savuracak. Onlar bunu bildikleri için bekliyorlar. ..”</p>

  <p>“Öncesinde başka dertlerimiz var,” diye sızlandı, miçonun cansız bedeninin yanında diz çökmüş olan salcı. “Şu an sol kıyıya doğru sürükleniyoruz… Tanrılar, iki ateş arasında kaldık… Hepsi sizin yüzünüzden, beyler! Bu kanların laneti sizi bulsun…”</p>

  <p>“Kapa çeneni ve kazığa davran!”</p>

  <p>Sığ ve artık yakınlaşmış olan sol kıyı, Dandelion’ın Liryah gerillalar olduğunu düşündüğü atlılarla dolmuştu. Bağırıp çağırıyor, yumruklarını sallıyorlardı. Geralt, aralarında beyaz bir atın üzerinde oturan birini fark etti. Pek emin değildi ama atlının kadın olduğu hissine kapılmıştı. Zırh kuşanmış ama miğfer takmamış sarı saçlı bir kadın.</p>

  <p>“Ne diyor bunlar?” Dandelion elini kulağına götürdü. “Bir kraliçeden söz ediyorlar galiba?”</p>

  <p>Sol kıyıdaki yaygara şiddetlenmiş, kılıç şakırtıları duyulmaya başlamıştı.</p>

  <p>“Savaş var orada,” dedi Cahir. “Bakın! Ormanın içinden imparatorluk askerleri akın etmeye başladı. Kuzeyliler kaçıyor onlardan. Şimdi tuzağa düştüler işte.”</p>

  <p>“Bu tuzaktan kaçmanın yolu bu tekneydi,” dedi Geralt ve suyun içine tükürdü. “Karşı kıyıya geçerek hiç değilse kraliçelerini ve komutanlarını kurtarmak istediler sanırım. Ve biz bu tekneyi kaçırdık. Bize fitil oluyorlardır şimdi…”</p>

  <p>“Olsunlar,” dedi Dandelion. “Tekne kimsenin kurtuluşu olmazdı, aksine onları doğrudan sağ kıyıdaki Nilfgaardlıların kucağına atardı. Sağ kıyıdan biz de uzak durmalıyız. Liryalılarla anlaşmanın yollarını arayabilirim ama Siyahlılar bizi zalimce katleder…”</p>

  <p>“Gitgide hızlanıyoruz,” dedi Milva ve o da suya tükürüp gözlerini nehre dikti. “Üstelik nehrin tam ortasındayız. İki taraf da kıçımızı yesin. Dönemeçler sert değil, kıyılar sığ ve söğüt ağaçlarıyla kaplı. Yaruga’yı iniyoruz, arkamızdan gelemezler. Yakında vazgeçerler.”</p>

  <p>“Durum bombok,” diye inledi salcı. “Önümüzde Kızıl Yığın var. Bir de köprü! Bir de sığlık! Tekne oraya çarpıp batacak… Önümüze geçerlerse bizi orada bekleyeceklerdir…”</p>

  <p>“Kuzeyliler önümüze geçemeyecek.” Kıçta duran Regis sol kıyıyı gösterdi. “Onların dertleri başlarından aşkın.”</p>

  <p>Gerçekten de sol kıyıda kan gövdeyi götürüyordu. Savaşın merkezi ormanın içinde olduğu için yalnızca gürültülerden fark edilebiliyordu. Ayrıca siyah atlılar kıyı sularının içinden kılıçlarını sallıyor, suyu boylayan cesetler Yaruga’nın akıntısına karışıyordu. Gürültüler ve kılıç şakırtıları yeri göğü inletirken, tekne bütün azametiyle nehir aşağıya doğru süratle iniyordu.</p>

  <p>Akıntının tam ortasında ilerliyorlardı şimdi; ağaçlarla örülü kıyılarda ne silahlı adamlar ne de izlendiklerine işaret eden sesler vardı. Geralt, her şeyin yoluna gireceği umuduna kapıldığı sırada, karşılarında iki kıyıyı bağlayan ahşap bir köprü gördüler. Köprünün altından akan sular kumlukları ve adacıkları yalıyordu, köprünün ayaklarından biri bu adacıkların en büyüğünün üzerine çakılmıştı. Sağ kıyıda bir odun istifleme yeri vardı, ağaç gövdeleri ve kerestelerle doluydu.</p>

  <p>“Oralar hep sığdır,” dedi salcı soluk soluğa. “Yalnızca ortadan geçebiliriz, adanın sağ tarafından. Akıntı bizi doğrudan oraya götürüyor ama siz kazıklara davranın, saplanıp kalırsak kurtarırız belki…”</p>

  <p>“O köprüde,” dedi Cahir elini gözlerine siper ederek, “askerler var. Köprüde ve istifleme yerinde…”</p>

  <p>Askerleri şimdi hepsi görmüştü. Ve de köprünün üstündeki askerlerin istifleme yerinin arkasındaki ormandan ansızın çıkagelen siyah ve yeşil pelerinli atlıların saldırısına uğradıklarına da tanık olmuşlardı. O kadar yaklaşmışlardı ki savaş çığlıklarını kolayca duyabiliyorlardı.</p>

  <p>“Nilfgaard,” dedi Cahir boğuk bir sesle. “Peşimizdekiler bunlar. İstifleme yerinde de kuzeyliler bekliyor…”</p>

  <p>“Kazıklara davranın!” diye bağırdı salcı. “Onlar birbirlerini katlederken geçip gidebiliriz belki!”</p>

  <p>Ama geçip gidemediler. Köprüye çok yaklaştıkları sırada, köprü koşuşturan paralı askerlerin ayaklarının altında zangır zangır titredi. Paralı askerler zincirli zırhlarının üstüne kızıl karo armalı beyaz ceketler giymişlerdi. Çoğunun elinde tatar yayı vardı; bunları köprü parmaklıklarına dayayıp köprüye yaklaşan tekneye doğru nişan aldılar.</p>

  <p>“Vurmayın, dostlar!” diye gırtlağı yırtılırcasına bağırdı Dandelion. “Vurmayın! Dostuz biz!”</p>

  <p>Paralı askerler duymadılar. Ya da duymak istemediler.</p>

  <p>Tatar yaylarından fırlayan okların yarattığı sonuç trajikti. İnsanlardan yalnızca salcı isabet almıştı ve hâlâ elindeki kazıkla tekneye yön vermeye çalışıyordu. Tatar yayının oku bedenini delip geçmişti. Cahir, Milva ve Regis bordayı siper almıştı. Geralt kılıcını kapıp bir oku savuşturdu ancak okların arkası kesilmek bilmiyordu. Durmaksızın çığlık atıp kollarını sallayan Dandelion mucize eseri isabet almamıştı. Ok yağmuru atların arasında büyük bir katliama yol açmıştı. Üç okun isabet ettiği kırat, dizlerinin üzerine çöktü. Milva’nın karayağız atı çifte atıp yere devrildi, onu Regis’in kahverengi atı izledi. Oku cıdağına yiyen Roach önce şaha kalktı sonra tekneden atladı.</p>

  <p>“Vurmayın!” diye bağırdı Dandelion ciğerleri parçalanırcasına. “Dostuz biz!”</p>

  <p>Bu kez sonuç alabilmişti.</p>

  <p>Akıntının sürüklediği tekne gıcırtılar çıkararak adacıklardan birine daldı ve durdu. Çifte atan atların nallarından kaçmak için hepsi tekneden adaya ya da suyun içine atladı. Milva, tekneyi en son terk edebildi çünkü hareketleri bir anda müthiş ağırlaşmıştı. Onun bordayı güçlükle aşıp kendini kumlara bıraktığını gören Witcher, herhalde oklardan biri isabet etti, diye içinden geçirdi. Kendini derhal kızın yanına attı ama vampir ondan hızlı davranmıştı.</p>

  <p>“İçimde bir şey yırtıldı,” dedi kız ağır ağır. Konuşması çok tuhaftı. Sonra ellerini kasıklarına bastırdı. Yün pantolonunun tek bacağının kırmızıya boyandığı Geralt’ın gözünden kaçmadı.</p>

  <p>Regis sırt çantasından çıkardığı bir şişeyi Geralt’a uzatarak, “Elime dök,” dedi. “Şunu elime dök, çabuk!”</p>

  <p>“Neyi var?”</p>

  <p>“Düşük yapıyor. Bir bıçak ver bana. Üzerindeki giysisini kesip çıkaracağım. Ve de çekil.”</p>

  <p>“Hayır,” dedi Milva. “Onun yanımda olmasını istiyorum.”</p>

  <p>Yanaklarından yaşlar süzülüyordu.</p>

  <p>Üstlerindeki köprü, askerlerin çizmelerinden sarsılıyordu.</p>

  <p>“Geralt!” diye bağırdı Dandelion. Vampirin Milva’ya yaptıklarını gören Witcher, utanarak başını çevirdi. Beyaz pelerinli askerler köprünün üzerinde telaşla koşuşturuyordu. Sağ kıyıdaki odun istifleme yerinden hâlâ gürültüler geliyordu.</p>

  <p>“Sol kıyıya kaçıyorlar,” dedi Dandelion; koşarak gelmiş, Witcher’ı kolundan çekiştiriyordu. “Nilfgaardlılar köprünün sağına vardılar bile! Orada savaş hâlâ sürüyor ama askerlerin çoğu firar etti. Duyuyor musun? Biz de kaçmalıyız!”</p>

  <p>“Olmaz,” dedi Geralt dişlerinin arasından. “Milva düşük yaptı. Yürüyemez.”</p>

  <p>Dandelion ağzına geldiği gibi küfretti. “O zaman taşıyacağız kızı,” dedi. “Tek şansımız bu.”</p>

  <p>“Tek değil,” dedi Cahir. “Geralt, köprüye çıkıyoruz.”</p>

  <p>“Neden?”</p>

  <p>“Firarı durdurmamız gerekiyor. Kuzeyliler köprünün sağını uzunca süre tutarsa, biz belki solundan sıvışırız.”</p>

  <p>“Firarı nasıl durdurmayı düşünüyorsun?”</p>

  <p>“Ben nice birliğe komuta ettim. Önce köprünün ayağına sonra üstüne tırman!”</p>

  <p>Cahir, birliklerin paniğini yönetme konusunda gerçekten deneyimli olduğunu köprünün üzerine çıkar çıkmaz gösterdi.</p>

  <p>“Nereye böyle, it yavruları! Nereye, orospu çocukları!” diye kükredi ve haykırışlarına eşlik eden yumruklarla firarileri birer birer köprü parmaklıklarından aşağıya savurdu. “Durun! Durun diyorum, bok herifler!”</p>

  <p>Kaçanların birkaçı —kesinlikle tamamı değil- Cahir’in haykırmasından ve havada çevirdiği kılıcın parıltısından ürküp durdu. Ötekiler o görmeden kaçmaya çalıştılar. Ama Geralt da kılıcını çekip gösteriye katılmıştı.</p>

  <p>“Nereye?” diye haykırdı Geralt ve askerlerden birini yakaladığı gibi durdurdu. “Nereye böyle? Dur! Geri!”</p>

  <p>“Nilfgaardlılar efendim!” diye haykırdı piyade. “Herkesi katlediyorlar! Bırakın bizi!”</p>

  <p>“Ödlekler!” diye bağırdı Dandelion, Geralt’ın daha önce hiç duymadığı bir sesle. O da şimdi köprünün üstüne çıkmıştı. “Sefil ödlekler! Yüreksizler! Paçanızı kurtarmak için tüyüyorsunuz, ha? Yüz karasıyla yaşamak için mi adi herifler?”</p>

  <p>“Bizden üstünler, sayın şövalye! Onlarla boy ölçüşemeyiz biz!”</p>

  <p>“Komutan şehit düştü,” diye inledi bir başkası. “Onbaşı firar etti! Bu ölüm demek!”</p>

  <p>“Canımızı kurtarmak istiyoruz!”</p>

  <p>“Arkadaşlarınız,” diye bağırdı Cahir kılıcını savurarak, “hâlâ köprü girişinde ve istifleme yerinde savaşıyorlar! Mücadele ediyorlar! Onların yardımına koşmayanlar yüz karasıdır! Gelin peşimden!”</p>

  <p>“Dandelion,” diye tısladı Witcher. “İn çabuk aşağıya. Regis’le birlikte Milva’yı bir şekilde sol kıyıya götüreceksin. Ee, ne duruyorsun hâlâ öyle?”</p>

  <p>“Gelin peşimden millet,” diye bağırdı Cahir kılıcını sallayarak. “Tanrılara iman eden, peşime düşsün! İstifleme yerine! Hadi, var gücünüzle!”</p>

  <p>On kadar asker kılıçlarını şakırdatıp kararlılığın farklı kademelerini yansıtan seslerle çağrıya karşılık verdi. Daha önce kaçmış olan onu aşkın başka asker utanıp geri döndü ve köprü ordusuna katıldı. Bu birliğin başında ansızın Witcher ve Nilfgaardlı vardı şimdi.</p>

  <p>Birlik, istifleme yerine gerçekten saldıracaktı belki ancak köprünün üstünde ansızın siyah pelerinli atlılar belirdi. Nilfgaardlılar köprüye akın ettiler, kalasların üzerinde nal sesleri yankılanmaya başladı. Firardan vazgeçirilen askerlerin bir kısmı yeniden kaçmaya başladı, bir kısmı da ne yapacağını bilemez halde kalakaldı. Cahir, Nilfgaard dilinde sövmeye başladı. Ama Witcher’dan başka kimsenin dikkatini çekmedi bu.</p>

  <p>“Başlanılan işin bitirilmesi şarttır,” diye homurdandı Witcher, kılıcına daha sıkı sarılarak. “Yürüyün! Birliğimizi savaşa götürmeliyiz!”</p>

  <p>“Geralt.” Cahir durdu, Witcher'a kuşkuyla baktı. “Ben şimdi… Ben şimdi kendi insanlarımı mı öldüreceğim? Yapamam…”</p>

  <p>“Sıçarım bu savaşa,” dedi Witcher dişlerinin arasından. “Ama burada mesele Milva. Bize katıldın. Kararını ver. Ya benimle gel ya da siyah pelerinlilerin tarafına geç. Çabuk.”</p>

  <p>“Seninle geliyorum.”</p>

  <p>Sonunda bir Witcher ve onu seçen bir Nilfgaardlı canavarca haykırarak kılıçlarını havada çevirdi ve iki arkadaş, iki dost ve yoldaş olarak bir an bile duraksamadan çatışmanın içine daldı. Onların ateşle imtihanıydı bu. Öfke, delilik ve ölüm yüklü ortak mücadelenin imtihanıydı. İki arkadaş ölüme gidiyordu. Öyleydi düşünceleri. O gün, Yaruga’nın üstündeki o köprüde ölmeyeceklerini bilemezlerdi. Onları farklı ölümlerin beklediğini bilemezlerdi. Başka bir yerde ve başka bir zamanda.</p>

  <p>Nilfgaardlıların kollarında akrep şeklinde simli işlemeler vardı. Cahir onlardan ikisinin işini uzun kılıcının seri darbeleriyle bitirdi, Geralt da sihiU’mi savurup iki Nilfgaardlıyı daha öbür dünyaya yolladı. Ardından köprü korkuluklarının üzerine atladı, orayı boydan boya yürüyüp kalan düşman askerlerine saldırdı. O bir Witcher’di, denge sağlamak onun için çocuk oyuncağı sayılırdı ama onlara saldıran Nilfgaardlılar bu akrobasi hareketleri karşısında şaşkına dönüp ne yapacaklarını bilemediler. Zincir zırhları yünmüş gibi delen cüce kılıcının darbeleriyle işte böyle, şaşkın ve ne yapacaklarını bilemez halde öldüler. Köprünün yürünmekten aşınmış kalaslarının üstüne kanlar sıçradı.</p>

  <p>Sayı bakımından aslında güçlü olan köprü ordusu, liderlerinin üstünlüğünün de etkisiyle hep bir ağızdan bağırmaya başladı; morallerinin düzelip savaşma ruhlarının yeniden canlanmasından gelen bir haykırıştı bu. Böylece, az önce panikle kaçmaya çalışanlar, azgın kurtlar gibi Nilfgaardlıların üstüne atıldı, onlara kılıçları, baltaları, gürzleri ve teberleriyle girişti. Köprü parmaklıkları yıkıldı, atlar sırtlarındaki siyah pelerinli süvarilerle birlikte suya düştü. Askerler böğürerek kendilerini köprü girişine atmaya çalıştılar ve bir anda komutanları olup çıkan Geralt ve Cahir’i önlerine katıp onların kendi planlarını uygulamalarını önlediler. Oysa Geralt ve Cahir dikkat çekmeden geri çekilmek, gidip Milva’yı almak ve kapağı sol kıyıya atmak niyetindeydi.</p>

  <p>İstifleme yerinde savaş iyice kızışmıştı. Nilfgaardlılar, firar etmeyip kalan askerleri köprüden püskürtmüş, onlar da sedir ve çam gövdelerinin ardındaki barikatlarda amansız bir savunmaya geçmişti. Bu bir avuç asker, yaklaşmakta olan takviye kıtayı görünce sevinç çığlıkları attı. Biraz aceleci davranmışlardı tabii. Takviye kıta, silahlarıyla Nilfgaardlıları köprüden püskürttü ama köprü girişine geldiklerinde düşman atlılar yan taraftan aralarına daldı. Kaçışı ve süvari sınıfının şiddetini frenleyen barikatlar ve kereste yığınları olmasaydı piyadeler bir çırpıda dağılıp giderdi. Askerler odun yığınlarına doğru sıkıştırılınca savaşmayı inatla sürdürdüler.</p>

  <p>Bu durum Geralt açısından hiç tanımadığı yepyeni bir çarpışma biçimiydi. Artık ne kılıç sanatının ne de bacakları ustalıklı kullanmanın bir hükmü vardı; kılıcını karmakarışık savurup indiriyor, her yandan durmaksızın gelen darbeleri savuşturuyordu.</p>

  <p>Aslında pek hak etmediğini düşündüğü komutanlık kimliğinin avantajlarını yaşıyordu şimdi: Askerler çevresini sarmış, ona siper oluyor, arkasını kolluyor, önünü açıyor, rahatça vurup öldürebilmesi için alan sağlıyordu. Gelgelelim itiş kakış arttıkça artıyordu. Derken bir şey fark ettiler: Witcher ve kıtası, sayıca iyice zayıflamış, üstleri başları kan içinde barikat başında savunmayı sürdüren birkaç kişiyle omuz omuza mücadele veriyordu. Cüce paralı askerlerdi bunlar ve çevreleri sarılıydı.</p>

  <p>Derken yangın başladı.</p>

  <p>Barikatın istifleme yeri ve köprü arasında kalan kanadı, çam budaklarından ve dallarından oluşan karmakarışık bir yığındı, kirpi gibi iğneliydi, atlar ve piyadeler asla aşamazdı burayı. Bu yığın tutuşmuştu şimdi - belli ki biri üzerine bir meşale atmıştı. Bölgeyi savunanlar şiddetli sıcaktan ve dumandan kaçarak geri çekildiler. Köşeye sıkıştılar, gözleri kamaştı, birbirlerini ezdiler ve üzerlerine çullanan Nlifgaardlıların kılıç darbeleri altında ölmeye başladılar…</p>

  <p>Durumu Cahir kurtardı. Savaş deneyimine sahip olduğu için çevresinde toplanan askerlerin çevrelerinin sarılmasına izin vermemişti. Geralt’ın ekibinden ayrılmış ama şimdi geri dönmüştü. Hatta siyah çultarı olan bir at ele geçirmişti, şimdi de kılıcını sağa sola savurarak saldırganların arasına daldı. Ardından kırmızı karo armalı ceketler giymiş teberli ve mızraklı askerler deliler gibi bağırarak koştular.</p>

  <p>Geralt parmaklarını birleştirdi ve alevler içindeki yığına Aard işareti yolladı. Haftalardır Witcher iksiri kullanmadığı için büyük bir etki beklemiyordu. Ama etki başladı ve yığın, kıvılcımlar saçarak infilak etti.</p>

  <p>“Arkamdan gelin!” diye bağırdı Witcher kılıcının ucunu barikata tırmanmış bir Nilfgaardhnın şakağına saplayarak. “Arkamdan gelin! Ateşin içinden!”</p>

  <p>Mızraklarıyla hâlâ yanan dalları açarak ve çıplak elleriyle kavradıkları odun kütüklerini Nilfgaard atlarına doğru savurarak ateşin içinden geçtiler. Witcher kılıcını çılgınlar gibi çevresine savururken ve gelen darbeleri savuştururken, ateşle imtihan, diye içinden geçirdi. Ciri için ateşin içinden geçmem gerekiyordu. Geçiyorum ama beni hiç ilgilendirmeyen bir savaşta yapıyorum bunu. Mantığını kavrayamadığım bir savaşta. Beni temizlemesi gereken ateş yalnızca saçlarımı ve yüçü.mii yakıyor.</p>

  <p>Witcher’in üzerine sıçrayan kanlar cızırdayıp buhar çıkardı.</p>

  <p>“İleri, arkadaşlar! Cahir! Yanıma gel!”</p>

  <p>“Geralt!” Cahir, bir Nilfgaardlıyı daha eyerden yere devirdi. “Köprüye! Adamlarınla köprüye ulaşmaya çalış! Biz de savunmayı bir araya toplayacağız…”</p>

  <p>Sözünü bitiremedi çünkü siyah zırhlı, miğfersiz bir atlı kanlı saçlarını dalgalandırarak dörtnala koşturup üstüne çullanmıştı. Cahir, uzun kılıcın darbesini geçiştirdi ancak atının şaha kalkmasıyla yere düştü. Nilfgaardlı onu yere çivilemek üzere eğildi ama vurmadı. Çünkü kalakalmıştı. Kolunda gümüş bir akrep parıldıyordu.</p>

  <p>“Cahir!” diye bağırdı şaşkınlıkla. “Cahir aep Caellach!”</p>

  <p>“Morteisen…” Yerde yatan Cahit’in şaşkınlığı da çok büyüktü.</p>

  <p>Geralt’ın yanında yürüyen, kırmızı karo armalı ceketi yanmış ve is içinde kalmış olan cüce paralı asker, bir şeye şaşırmaya zaman harcamadı. Mızrağını hızla Nilfgaardlının karnına sapladı, kılıcının sapıyla iterek adamı eyerden yere fırlattı. Hemen bir asker daha yetişti, ölenin siyah zırhını ağır çizmesiyle ezip dağıttı ve kargısının ucunu Nilfgaardlının gırtlağına sapladı. Adam, hırıltılar çıkarmaya başladı, ağzından kan geldi ve mahmuzlarıyla kumları eşeledi.</p>

  <p>İşte tam da o anda Witcher’in beline çok ağır ve çok sert bir şey indi ve dizlerinin bağı çözülüverdi. Geralt yere düştü ve ortalığın zafer çığlıklarıyla inlediğini duydu. Siyah pelerinli süvarilerin ormana kaçıştıklarını gördü. Köprü, ellerinde kırmızı karo içinde kartal armalı sancaklarla sol kıyıdan gelen atlıların altında sarsıldı.</p>

  <p>Yaruga köprüsündeki büyük savaş Geralt için böylece son bulmuş oldu. İleride yazılacak vakayinamelerde dipnot olarak bile geçmeyecekti elbette bu savaş.</p>

  <p>Witcher’ın sırtına hafifçe vurarak muayene eden sağlık memuru, “Hiç tasalanmayın, efendim,” dedi. “Köprü yıkıldı. Karşı kıyıdan kimse saldıramaz artık. Arkadaşlarınız ve kadın güvendeler. Eşiniz midir kendisi?”</p>

  <p>Hayır.</p>

  <p>“Ah, ben de sanmıştım ki… Savaşın gebe kadınlara zarar vermesi ne korkunç…”</p>

  <p>“Susun, tek kelime duymak istemiyorum. Şu flamalar neyin nesidir?”</p>

  <p>“Kimin için savaştığınızı bilmiyor musunuz? Tuhaf, çok tuhaf… Bu, Lirya ordusu. Siyah kartal Lirya’yı, kırmızı karo da Rivya’yı temsil eder. Evet, bu kadar. Sadece ezikler var. Beliniz bir süre ağrıyacaktır ama önemli değil. İyileşeceksiniz.”</p>

  <p>“Teşekkür ederim.”</p>

  <p>“Asıl ben size teşekkür ederim. Köprüyü tutmasaydınız, Nilfgaard bizi karşı kıyıda nehre doğru sıkıştırır ve imha ederdi. Onların elinden kurtulamazdık. Siz kraliçeyi kurtardınız! Hoşça kalın, efendim. Gidiyorum çünkü başka yaralılar yardım bekliyor.”</p>

  <p>“Teşekkür ederim.”</p>

  <p>Geralt, istifleme yerinde bir ağaç gövdesinin üzerine oturmuştu, bitkin, perişan ve kayıtsızdı. Cahir bir yerlere gitmişti. Yaruga altın yeşiline boyanmış, batıya doğru alçalan güneşin ışınları altında ortadan ikiye ayrılmış köprünün kazıkları arar sından parıldayarak akıyordu.</p>

  <p>Geralt nal, ayak ve zırh sesleri duyunca başını kaldırdı.</p>

  <p>“Muhterem imparatoriçem, işte bu adam. İzninizle atınızdan inmenize yardımcı olayım…”</p>

  <p>Geralt başını kaldırdı. Karşısında zırhlar içinde bir kadın duruyordu, saçlarının rengi çok açıktı, neredeyse onunkine benziyordu. Sarı değil, kırdı saçları ama kadının yüzü yaşlılık izleri taşımıyordu. Kuşkusuz olgun bir yaştaydı. Ama ihtiyar değildi kadın.</p>

  <p>Kadın ağzına, dantel işlemeli patiska bir mendil bastırmıştı. Mendil kan içindeydi.</p>

  <p>Yanma gelen şövalyelerden biri, “Ayağa kalkın, efendim,” diye fısıldadı Geralt’a. “Ve de eğilin. Karşınızda kraliçe duruyor.” Witcher ayağa kalktı ve belindeki ağrıya karşın hafifçe eğildi. “Köprüyü mü tuştun sen?” “Anlamadım? “</p>

  <p>Kadın mendili ağzından çekip kan tükürdü. Birkaç kırmızı damla süslü püslü zırhının üzerine düştü.</p>

  <p>“Majesteleri Meve, Lirya ve Rivya Kraliçesi,” dedi kadının yanında duran, omzunda yaldız işlemeli mor pelerin taşıyan şövalye, “Yaruga üstündeki köprüyü kahramanca savunan kişinin siz mi olduğunuzu soruyor.”</p>

  <p>“Bir şekilde kendiliğinden gelişti.”</p>

  <p>“Kendiliğinden geyişmiş!” Kraliçe gülümsemeye çalıştı ama pek başaramadı. Yüzünü buruşturdu, tam olarak anlaşılamasa da küfrü bastı ve yeniden kan tükürdü. Kraliçe henüz ağzını kapatamadan, Geralt kocaman bir yara ve birkaç dişin yerinde olmadığını fark etti. Geralt’ın bakışı kadının gözünden kaçmadı.</p>

  <p>Kraliçe gözlerini Geralt’ın gözlerine dikip, “Ah evet,” dedi mendilin arkasından. “Oyospu çocuğunun bivi ağzıma biv tane indidi. Önemli değil.”</p>

  <p>“Kraliçe Meve,” dedi mor pelerinli vurguyla, “en ön saflarda savaştı, Nilfgaard’ın sayıca üstün birliklerinin karşısına erkek gibi, şövalye gibi dikildi! Siz hem kraliçemizi hem de ordumuzu kurtardınız. Kim olduklarını bilmediğimiz hainler tekneyi ele geçirip kaçırdıklarında bu köprü bizim tek kurtuluşumuzdu. Sizse köprümüzü kahramanca savundunuz…”</p>

  <p>“Yetev, Odo. Adın nediv senin kahaman?”</p>

  <p>“Benim mi?”</p>

  <p>“Elbette, sizin.” Morlu şövalye, Geralt’a baktı, gözleri ürkütücüydü. “Neyiniz var? Yaralı mısınız? Başınızdan mı vuruldunuz yoksa?”</p>

  <p>“Hayır.”</p>

  <p>“O halde kraliçe sorunca yanıt vereceksiniz! Ağzının yaralı olduğunu, güçlükle konuştuğunu görüyorsunuz!”</p>

  <p>“Yetev, Odo!”</p>

  <p>Morlu reverans yaptı, ardından Geralt’a baktı. “Adınız?”</p>

  <p>Ne olacaksa olsun, diye düşündü Geralt. Bıktım her şeyden. Yalan söylemeyeceğim.</p>

  <p>“Geralt.”</p>

  <p>“Nerelisiniz?”</p>

  <p>“Hiçbir yerliyim.”</p>

  <p>“Jovalyelik falan?” Meve, ayaklarının önündeki kumları yine kanlı tükürüğüne buladı.</p>

  <p>“Anlayamadım? Hayır, şövalye değilim, majesteleri.”</p>

  <p>Meve kılıcını çekti. “Diz çök.”</p>

  <p>Geralt, neler olup bittiğini anlayamadan denileni yaptı. Aklı hâlâ Milva’da ve Ysgith bataklıklarından çekindiği için bu kıza seçtiği yoldaydı.</p>

  <p>Kraliçe morluya döndü. “Sözlevi sen söyleyeceksin. Dijlevim yok benim.”</p>

  <p>“Haklı mesele uğruna savaşılırken gösterilen benzersiz yiğitlik için,” diye coşkuyla başladı morlu, “taca gösterilen erdem, onur ve sadakat için, tanrıların lütfuyla Lirya ve Rivya Kraliçesi mertebesine yükselmiş ben, seni yetkim, hukukum ve ayrıcalığımla şövalyelik mertebesine yükseltiyorum. Sadakatle hizmet et. Bu mertebe sonsuza dek senin olsun.”</p>

  <p>Geralt, kılıcın omzuna indiğini hissetti. Kraliçenin açık yeşil gözlerinin içine baktı. Meve, kırmızı yoğun bir sıvı tükürdü, mendili yüzüne bastırdı, kenar dantelinin ardından Geralt’a göz kırptı.</p>

  <p>Morlu, kraliçeye yaklaşıp fısıldadı. Witcher'ın kulağına “Unvan”, “Rivya arması”, “Yurt bayrağı” ve “Şeref” sözcükleri çalındı.</p>

  <p>“Doğru.” Meve başını salladı. Gitgide daha anlaşılır şekilde konuşuyor, dilini dökülen dişlerinden kalan boşluğa bastırarak acısını hafifletiyordu. “Sen, Rivyalı askevlerle birlikte köpvüyü koyudun, hiçbiv yerli olmayan yiğit Geralt. Kendiliğinden geyişmiş, hahaha. Bende de sana unvan verme durumu gelişti: Rivyalı Geralt, hahaha.”</p>

  <p>“Eğilin, Sayın Şövalye,” dedi morlu dişlerinin arasından.</p>

  <p>Şövalye mertebesine yükselen Rivyalı Geralt, eğildi; gülümsemesini, elinde olmadan dudaklarında beliren gülümsemeyi Kraliçe Meve’nin fark edememesi için eğildikçe eğildi…</p>

  <p>“SAPKOWSKI’NlN WITCHER EVRENİ, MODERN FANTASTİK EDEBİYAT DÜNYASININ EN DETAYLILARINDAN BİRİDİR VE BİRÇOK YENİLİKÇİ FİKİR SUNAR. KARMAŞIK KARAKTER İLİŞKİLERİ BU DÜNYAYI DAHA DA ZENGİNLEŞTİRİR… FANTASTİK EDEBİYAT HAYRANLARININ EL ÜSTÜNDE TUTACAĞI BİR SERİ.”</p>

  <p>B&amp;N</p>

  <p>“OKUDUĞUM EN İYİ VE EN İLGİNÇ FANTASTİK EDEBİYAT SERİLERİNDEN BİRİ. SAPKOWSKI HİÇ KİMSEYE BENZEMEYEN BÎR TASARIMCI.” Nerds of a Feather “SAPKOWSKI’NlN ROMANI, KARMAŞIK BİR BÜYÜ GİBİ; FANTASTİK MALZEMELER, ENTELEKTÜEL DİSKUR VE İNCE BİR MİZAHIN KARIŞIMI.”</p>

  <p>Time “ARTIK ESKİMİŞ BİR TÜRDE YENİ BİR SOLUK. SAKIN KAÇIRMAYIN.” Dreamwatch “SAPKOWSKI’NlN MÜTHİŞ ÜSLUBU, SANSASYONEL OLAYLAR VE İLGİ ÇEKİCİ BİR ATMOSFER YARATMADAKİ BULUNMAZ YETENEĞİ, GERİLİMİ VE MİZAHI USTA BİR HARMANDA BİRLEŞTİREBİLMESİ ONU EŞSİZ KILIYOR.”</p>

  <p>Polityka “SAPKOWSKI İLGİNÇ VE OLAĞANÜSTÜ DERİNLİKTE KARAKTERLER YARATMAKTA USTA. SON DİLEK MELANKOLİ VE MİZAH DOLU BİR ROMAN.”</p>

  <p>The Wertzone “POLONYALI YAZAR ANDRZEJ SAPKOWSKI’NlN KARAKTER BAZLI MUHTEŞEM YAZILMIŞ ESERİ TÜRÜNÜN EN ÖNDE GELEN ROMANLARINDAN.”</p>

  <p>The Specusphere “TANIDIK HİKÂYELERİN BÖYLE FARKLI ELE ALINMASI ÇOK SEVİNDİRİCİ. SON DİLEKİN ÇOĞU BİR PERİ MASALI GİBİ.”</p>

  <p>SFX</p>

  <p>“DOĞU AVRUPA FOLKLORU VE EFSANELERİ İLE GÜZEL PRENSESLER VE HUYSUZ ŞEYTANLAR BİR ARADA. SON DİLEKTE HİÇBİR ŞEY GÖRÜNDÜĞÜ GİBİ DEĞİL. BAŞLADIĞINIZ ZAMAN BIRAKAMAYACAKSINIZ.” Waterstones</p>
</body>
</html>